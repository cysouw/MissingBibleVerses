# language_name:        Norwegian
# closest ISO 639-3:    nno
# ISO_15924:            Latn
# year_short:           1978
# year_long:            
# vernacular_title:     
# english_title:        The Bible in Norwegian
# URL:                  http://bibles.org/nno-N78NN/Matt/1
# copyright_short:      © The Bible Society 1985
# copyright_long:       This Bible text is a translation from 1978, revised in 1985.<br> 1978: New Bible translation. After twenty years of work, the Bible Society completed this new translation both in nynorsk and bokmål from the original languages. . The main translation principle was to convey the meaning of the Bible text in a language that communicates with today's readers (idiomatic translation, the same principle as Luther followed in his time).<br>1985: The 1978 Bible slightly adjusted. This Bible edition, called NO 1978/85, is widely uses in schools, churches and in people's homes.
# notes:                
01001001	I opphavet skapte Gud himmelen og jorda .
01001002	Jorda var aud og tom , og mørker låg over havdjupet . Men Guds Ande sveiv over vatnet .
01001003	Då sa Gud : « Det verte ljos ! » Så vart det ljos .
01001004	Og Gud såg at ljoset var godt , og han skilde ljoset frå mørkret .
01001005	Gud kalla ljoset dag , og mørkret kalla han natt . Og det vart kveld , og det vart morgon , fyrste dagen .
01001006	Då sa Gud : « Det skal verta ein kvelv midt i vatnet ; han skal skilja vatn frå vatn ! » Og det vart så .
01001007	Så gjorde Gud himmelkvelven og skilde vatnet som er under kvelven , frå vatnet som er over han .
01001008	Gud kalla kvelven himmel . Og det vart kveld , og det vart morgon , andre dagen .
01001009	Då sa Gud : « Vatnet under himmelen skal samla seg på ein stad , så det faste landet kjem til synes ! » Og det vart så .
01001010	Gud kalla det faste landet jord , og vatnet som hadde samla seg , kalla han hav . Og Gud såg at det var godt .
01001011	Då sa Gud : « Jorda skal la grøne vokstrar gro fram , planter som set frø , og tre som ber alle slag frukt med frø i , på jorda ! » Og det vart så .
01001012	Jorda bar fram grøne vokstrar , planter som set frø , kvar etter sitt slag , og tre som ber frukt med frø i , kvart etter sitt slag . Og Gud såg at det var godt .
01001013	Og det vart kveld , og det vart morgon , tredje dagen .
01001014	Då sa Gud : « Det skal verta ljos på himmelkvelven . Dei skal skilja mellom dag og natt og vera merke på høgtider , dagar og år .
01001015	Dei skal skina på kvelven og lysa ut over jorda . » Og det vart så .
01001016	Gud skapte dei to store ljosa , det største til å råda om dagen og det minste til å råda om natta , og stjernene .
01001017	Gud sette dei på himmelkvelven til å lysa ut over jorda ,
01001018	til å råda om dagen og natta og til å skilja ljoset frå mørkret . Og Gud såg at det var godt .
01001019	Og det vart kveld , og det vart morgon , fjerde dagen .
01001020	Då sa Gud : « Det skal yrja med liv i vatnet , og fuglar skal flyga over jorda , oppunder himmelkvelven . »
01001021	Så skapte Gud dei store sjødyra og alt liv som det yr og kryr av i vatnet , kvart etter sitt slag , og alle dyr som har venger å flyga med , kvart etter sitt slag . Og Gud såg at det var godt .
01001022	Han velsigna dei og sa : « De skal veksa og aukast og fylla vatnet i havet , og fuglane skal aukast på jorda ! »
01001023	Og det vart kveld , og det vart morgon , femte dagen .
01001024	Då sa Gud : « Jorda skal la alle slag levande skapningar gå fram , fe , kryp og villdyr , kvar etter sitt slag . » Og det vart så .
01001025	Gud skapte alle slag ville dyr og alle slag fe og krypet på marka av alle slag . Og Gud såg at det var godt .
01001026	Då sa Gud : « Lat oss skapa menneske i vårt bilete , i vår likning ! Dei skal råda over fiskane i havet og fuglane under himmelen , over feet og alle villdyra og alt krypet som krælar på jorda . »
01001027	Så skapte Gud mennesket i sitt bilete , i Guds bilete skapte han det , til mann og kvinne skapte han dei .
01001028	Og Gud velsigna dei og sa til dei : « De skal veksa og aukast , fylla jorda og leggja henne under dykk . De skal råda over fiskane i havet og fuglane under himmelen og alle dyr som det kryr av på jorda ! »
01001029	Og Gud sa : « Sjå , eg gjev dykk alle planter som set frø , så mange som finst på jorda , og alle tre som ber frukt med frø i . Dei skal vera til føde for dykk .
01001030	Og alle dyr på jorda , alle fuglar under himmelen og alt som kryp på jorda , alt som har livsande i seg , gjev eg alle dei grøne plantene til føde . » Og det vart så .
01001031	Og Gud skoda alt det han hadde gjort , og sjå , det var overlag godt . Og det vart kveld , og det vart morgon , sjette dagen .
01002001	Såleis vart himmelen og jorda fullførte med heile sin hær .
01002002	Den sjuande dagen hadde Gud fullført heile sitt verk . Så kvilte Gud den sjuande dagen etter at han hadde gjort alt dette .
01002003	Og Gud velsigna den sjuande dagen og lyste han heilag . For den dagen kvilte Gud etter det verk han hadde gjort då han skapte .
01002004	Dette er soga om himmelen og jorda då dei vart skapte . På den tid Herren Gud skapte jorda og himmelen ,
01002005	fanst det ikkje ein busk på jorda , og endå hadde ikkje eit grønt strå runne . For Herren Gud hadde ikkje late det regna på jorda , og det var ikkje menneske til å dyrka marka .
01002006	Men så braut ei kjelde fram or jorda og vatna heile marka .
01002007	Og Herren Gud skapte mannen av mold frå marka og bles livsande inn i nasen hans , så mannen vart til ein levande skapning .
01002008	Herren Gud planta ein hage i Eden , ein stad i aust . Der sette han mannen han hadde skapt .
01002009	Og Herren Gud lét alle slag tre veksa opp or jorda , herlege å sjå på og gode å eta av , og midt i hagen livsens tre og det treet som gjev kunnskap om godt og vondt .
01002010	Ei elv gjekk ut frå Eden . Ho vatna hagen og delte seg sidan i fire greiner .
01002011	Den fyrste heiter Pisjon . Det er den som renn kring heile Havila-landet , der det er gull .
01002012	Gullet i det landet er godt . Der er det dei finn bedolah-kvae og karneol .
01002013	Den andre elva heiter Gihon . Det er den som renn kring heile Nubia .
01002014	Den tredje elva heiter Hiddekel . Det er den som renn austanfor Assur . Og den fjerde elva er Eufrat .
01002015	Så tok Herren Gud mannen og sette han i Eden til å dyrka og verna hagen .
01002016	Og Herren Gud gav mannen dette påbodet : « Du kan gjerne eta av alle trea i hagen .
01002017	Men det treet som gjev kunnskap om godt og vondt , det må du ikkje eta av ; for den dagen du et av det , skal du døy . »
01002018	Då sa Herren Gud : « Det er ikkje godt for mannen å vera åleine . Eg vil gje han ei hjelp som svarar til han . »
01002019	Og Herren Gud tok jord og skapte alle dyra på marka og alle fuglane under himmelen , og han leidde dei fram til mannen og ville sjå kva han kalla dei . Det mannen kalla kvar levande skapning , det skulle han heita .
01002020	Så sette mannen namn på alt feet , alle fuglane under himmelen og alle villdyra på marka . Men for seg sjølv fann han inga hjelp som svara til han .
01002021	Så lét Herren Gud ein tung svevn koma over mannen . Og medan han sov , tok han eit av sidebeina hans og fylte att med kjøt .
01002022	Av det sidebeinet Herren Gud hadde teke frå mannen , bygde han ei kvinne , og han leidde henne bort til han .
01002023	Då sa mannen : « Dette er då bein av mine bein og kjøt av mitt kjøt . Ho skal kallast kvinne , for ho er teken av ein mann . »
01002024	Difor skal mannen skiljast frå far sin og mor si og halda seg til kona si , og dei to skal vera eitt .
01002025	Dei var nakne , både mannen og kona hans , og dei blygdest ikkje .
01003001	Ormen var listigare enn alle villdyra som Herren Gud hadde skapt . Han sa til kvinna : « Har Gud verkeleg sagt at de ikkje skal eta av noko tre i hagen ? »
01003002	Kvinna svara : « Vi kan godt eta av frukta på trea i hagen .
01003003	Berre om frukta på det treet som står midt i hagen , har Gud sagt : Den må de ikkje eta av og ikkje røra ; for då skal de døy ! »
01003004	Då sa ormen til kvinna : « De skal ikkje døy !
01003005	Men Gud veit at den dagen de et av frukta , skal augo dykkar opnast ; de skal verta som Gud og kjenna godt og vondt . »
01003006	No såg kvinna at treet var godt å eta av , og ho tykte det var ein hugnad for augo — eit framifrå tre , sidan det kunne gjera ein klok . Så tok ho av frukta og åt . Og ho gav mannen sin , som var med henne , og han åt .
01003007	Då vart augo deira opna , og dei merka at dei var nakne . Og dei neste i hop fikenblad og batt kring livet .
01003008	Då høyrde dei Herren Gud som gjekk i hagen i den svale kveldsvinden . Og Adam og kona hans gøymde seg for han mellom trea i hagen .
01003009	Men Herren Gud ropa på Adam og sa til han : « Kvar er du ? »
01003010	Han svara : « Eg høyrde deg i hagen . Då vart eg redd , fordi eg var naken , og så gøymde eg meg . »
01003011	Då sa han : « Kven har sagt deg at du er naken ? Har du ete av det treet eg forbaud deg å eta av ? »
01003012	Adam svara : « Kvinna som du sette til å vera hjå meg , ho gav meg av treet , og eg åt . »
01003013	Herren Gud sa til kvinna : « Kva er det du har gjort ? » Kvinna svara : « Ormen lokka meg , og eg åt . »
01003014	Då sa Herren Gud til ormen : « Fordi du gjorde dette , skal du vera forbanna framfor alt fe og alle villdyr . På buken skal du krypa , og mold skal du eta — alle dine dagar .
01003015	Fiendskap vil eg setja mellom deg og kvinna , mellom ditt avkom — og hennar ætt . Dei skal krasa ditt hovud , og du skal hogga dei — i hælen . »
01003016	Til kvinna sa han : « Stor vil eg gjera di møde så tidt du er med barn ; med verk og vande — skal du føda . Etter mannen din — skal du stunda , og han skal råda over deg . »
01003017	Og til Adam sa han : « Fordi du høyrde på kona di og åt av treet som eg forbaud deg å eta av , skal jorda vera forbanna — for di skuld . Med møde skal du næra deg — av henne alle dine levedagar .
01003018	Torn og tistel — skal ho bera , og du skal eta — av vokstrane på marka .
01003019	Med sveitte i andletet skal du eta ditt brød , til dess du fer i jorda att ; for av henne er du teken . Jord er du , og til jord skal du atter verta . »
01003020	Adam kalla kona si Eva ; for ho vart mor til alle som lever .
01003021	Og Herren Gud laga klede av skinn til Adam og kona hans og kledde dei med .
01003022	Og Herren Gud sa : « No har mennesket vorte som ein av oss og kjenner godt og vondt . Berre det no ikkje retter ut handa og tek av livsens tre og et og lever evig ! »
01003023	Så viste Herren Gud dei ut or hagen i Eden og sette dei til å dyrka jorda , som dei var tekne av .
01003024	Han dreiv mennesket bort ; og austanfor hagen sette han kjerubane og det logande sverdet som svinga att og fram . Dei skulle vakta vegen til livsens tre .
01004001	Adam levde saman med Eva , kona si , og ho vart med barn og fødde Kain . Då sa ho : « Eg har fått ein gut av Herren . »
01004002	Sidan fekk ho Abel , bror hans . Abel vart sauegjætar , Kain vart jordbrukar .
01004003	Då det leid av ei tid , hende det at Kain bar fram for Herren eit offer av grøda på marka .
01004004	Abel bar fram offer , han òg ; han gav av dei fyrstefødde lamma i saueflokken sin og feittet deira . Herren såg med velvilje på Abel og hans offergåve ,
01004005	men ansa ikkje Kain og gåva hans . Då vart Kain brennande harm og stirte nedfor seg .
01004006	Herren sa til Kain : « Kvifor er du harm , og kvifor stirer du ned for deg ?
01004007	Korleis er det ? Har du godt i tankar , kan du lyfta augo . Men har du ikkje godt i tankar , ligg synda framfor døra og lurer . Ho trår etter deg , men du skal halda henne i age . »
01004008	Sidan sa Kain til Abel , bror sin : « Kom , lat oss gå ut på marka ! » Og medan dei var der ute , rauk Kain på Abel , bror sin , og slo han i hel .
01004009	Då sa Herren til Kain : « Kvar er Abel , bror din ? » Han svara : « Eg veit ikkje . Skal eg vakta bror min ? »
01004010	Då sa Herren : « Kva er det du har gjort ? Høyr , blodet åt bror din ropar til meg frå jorda !
01004011	No skal du vera bannlyst frå den jord som opna munnen og tok imot blodet åt bror din frå di hand .
01004012	Når du dyrkar marka , skal ho ikkje meir gje deg si grøde . Heimlaus og fredlaus skal du vera på jorda . »
01004013	Då sa Kain til Herren : « Straffa mi er så stor at eg ikkje kan bera henne .
01004014	Sjå , i dag driv du meg bort frå landet . Eg må gøyma meg for deg og vera heimlaus og fredlaus på jorda , og den som finn meg , kjem til å slå meg i hel . »
01004015	Men Herren sa til han : « Nei ! Slår nokon Kain i hel , skal det hemnast sju gonger . » Og Herren sette eit merke på Kain , så ingen som møtte han , skulle drepa han .
01004016	Så drog Kain bort frå Herren og busette seg i landet Nod , austanfor Eden .
01004017	Kain levde saman med kona si , og ho vart med barn og fødde Hanok . Kain bygde ein by og kalla han Hanok etter son sin .
01004018	Hanok fekk sonen Irad , og Irad vart far til Mehujael . Mehujael fekk sonen Metusjael , og Metusjael vart far til Lamek .
01004019	Lamek tok seg to koner . Den eine heitte Ada , den andre heitte Silla .
01004020	Ada fekk sonen Jabal . Han vart ættefar til dei som bur i telt og held buskap .
01004021	Bror hans heitte Jubal . Han vart ættefar til alle dei som spelar på lyre og fløyte .
01004022	Silla fekk òg ein son , Tubalkain . Han smidde alle slag reiskapar av bronse og jern . Syster til Tubalkain var Na’ama .
01004023	Lamek sa til konene sine : « Ada og Silla , høyr mi røyst , Lameks koner , lyd på mine ord : Ein mann drep eg for kvart sår og ein gut for kvar skråme — eg får .
01004024	Kain skal hemnast sju gonger , men Lamek syttisju gonger . »
01004025	Adam kom saman med kona si att , og ho fekk ein son og kalla han Set . « For Gud har gjeve meg — ein annan son og sett han i staden for Abel , sidan Kain slo han i hel . »
01004026	Set fekk òg ein son og kalla han Enosj . På den tid tok dei til å kalla på Herrens namn .
01005001	Dette er boka om Adams-ætta . Den dagen Gud skapte mennesket , skapte han det i Guds bilete .
01005002	Til mann og kvinne skapte han dei . Og han velsigna dei og kalla dei menneske , den dagen dei vart skapte .
01005003	Då Adam var 130 år , fekk han ein son som var så lik han som hans eige bilete , og han kalla han Set .
01005004	Etter at Adam hadde fått Set , levde han endå 800 år og fekk søner og døtrer .
01005005	Heile levetida åt Adam vart 930 år . Så døydde han .
01005006	Då Set var 105 år , fekk han sonen Enosj .
01005007	Etter at Set hadde fått Enosj , levde han endå 807 år og fekk søner og døtrer .
01005008	Heile levetida åt Set vart 912 år . Så døydde han .
01005009	Då Enosj var 90 år , fekk han sonen Kenan .
01005010	Etter at Enosj hadde fått Kenan , levde han endå 815 år og fekk søner og døtrer .
01005011	Heile levetida åt Enosj vart 905 år . Så døydde han .
01005012	Då Kenan var 70 år , fekk han sonen Mahalalel .
01005013	Etter at Kenan hadde fått Mahalalel , levde han endå 840 år og fekk søner og døtrer .
01005014	Heile levetida åt Kenan vart 910 år . Så døydde han .
01005015	Då Mahalalel var 65 år , fekk han sonen Jared .
01005016	Etter at Mahalalel hadde fått Jared , levde han endå 830 år og fekk søner og døtrer .
01005017	Heile levetida åt Mahalalel vart 895 år . Så døydde han .
01005018	Då Jared var 162 år , fekk han sonen Enok .
01005019	Etter at Jared hadde fått Enok , levde han endå 800 år og fekk søner og døtrer .
01005020	Heile levetida åt Jared vart 962 år . Så døydde han .
01005021	Då Enok var 65 år , fekk han sonen Metusjalah .
01005022	Enok ferdast med Gud i 300 år etter at han hadde fått Metusjalah , og han fekk søner og døtrer .
01005023	Heile levetida åt Enok vart 365 år .
01005024	Enok ferdast med Gud . Så vart han borte , for Gud tok han til seg .
01005025	Då Metusjalah var 187 år , fekk han sonen Lamek .
01005026	Etter at Metusjalah hadde fått Lamek , levde han endå 782 år og fekk søner og døtrer .
01005027	Heile levetida åt Metusjalah vart 969 år . Så døydde han .
01005028	Då Lamek var 182 år , fekk han ein son .
01005029	Han kalla han Noah og sa : « Han skal trøysta oss i arbeidet vårt og i alt vårt slit og slep med den jorda som Herren har forbanna . »
01005030	Etter at Lamek hadde fått Noah , levde han endå 595 år og fekk søner og døtrer .
01005031	Heile levetida åt Lamek vart 777 år . Så døydde han .
01005032	Då Noah var 500 år , fekk han sønene Sem , Kam og Jafet .
01006001	Menneska tok til å aukast på jorda , og dei fekk døtrer .
01006002	Gudesønene såg at menneskedøtrene var vene og tok nokre av dei til koner , dei som dei helst ville ha .
01006003	Då sa Herren : « Min ande skal ikkje for alltid bu i menneska ; for dei er berre veike skapningar . Levetida deira skal vera 120 år . »
01006004	På den tid , og sidan òg , var det kjemper på jorda . For gudesønene levde saman med menneskedøtrene og fekk born med dei . Det var dei veldige mennene frå eldgamal tid , dei namngjetne .
01006005	Herren såg at vondskapen var stor hjå menneska på jorda . Alle tankar som rørte seg i hjarto deira , var vonde dagen lang .
01006006	Då angra Herren at han hadde skapt menneska på jorda , og han var full av sorg i hjarta sitt .
01006007	Han sa : « Eg vil rydja ut av jorda menneska som eg har skapt , ja , ikkje berre menneska , men feet og krypdyra og fuglane under himmelen òg . For eg angrar at eg har skapt dei . »
01006008	Men Noah fann nåde hjå Herren .
01006009	Dette er soga om Noah og ætta hans . Noah var ein rettferdig og ulastande mann mellom dei som levde på den tid . Han ferdast med Gud .
01006010	Noah fekk tre søner : Sem , Kam og Jafet .
01006011	Men jorda vart verre og verre i Guds augo ; ho vart full av urett .
01006012	Då Gud såg på jorda , var ho utskjemd ; for alle menneske over heile jorda gjekk på vonde vegar .
01006013	Då sa Gud til Noah : « Eg har sett meg føre å gjera ende på kvar levande skapning ; for dei har fylt jorda med urett . No vil eg rydja dei ut av jorda .
01006014	Du skal laga deg ei ark av sypresstre , innreia henne med mange rom og tjørebre henne både innvendes og utvendes .
01006015	Såleis skal du laga arka : Ho skal vera tre hundre alner lang , femti alner brei og tretti alner høg .
01006016	Eit tak skal du leggja på arka . Bruk alnemål når du arbeider med det ! Set ei dør på den eine sida , og bygg arka i tre høgder !
01006017	No vil eg la storflaumen koma over jorda og tyna kvar skapning som det er livspust i . Alt som lever på jorda , skal døy .
01006018	Men med deg vil eg gjera ei pakt . Du skal gå inn i arka , du og sønene dine og kona di og sonekonene dine med deg .
01006019	Av alle levande skapningar skal du ta eitt par av kvart slag inn i arka , så dei bergar livet saman med deg . Hann og ho skal det vera .
01006020	Eitt par av kvart slag skal koma inn til deg , av alle slag fuglar og alle slag fe og alle slag krypdyr på marka , så dei kan berga livet .
01006021	Du skal samla deg eit lager av alt som kan brukast til mat ; det skal vera til føde for deg og for dei . »
01006022	Og Noah gjorde så ; han gjorde i eitt og alt som Gud hadde sagt .
01007001	Herren sa til Noah : « Gå inn i arka , du og heile huslyden din ! For eg har sett at berre du er rettferdig for meg i denne ætta .
01007002	Av alle reine dyr skal du ta med deg sju par , hann og ho , og av dei dyra som ikkje er reine , eitt par , hann og ho ,
01007003	og like eins av fuglane under himmelen , sju par , hann og ho , så ættene deira kan haldast i live på jorda .
01007004	For om sju dagar vil eg la det regna på jorda i førti dagar og førti netter og rydja ut av jorda alt liv som eg har skapt . »
01007005	Og Noah gjorde i eitt og alt som Herren hadde sagt .
01007006	Noah var 600 år då storflaumen kom over jorda .
01007007	Så gjekk dei inn i arka , Noah og sønene hans , kona og sonekonene hans , og ville berga seg for vassflaumen .
01007008	Av dei reine og dei ureine dyra , av fuglane og alt som kryp på marka ,
01007009	kom to og to , hann og ho , inn i arka til Noah , som Gud hadde sagt .
01007010	Då no dei sju dagane var lidne , kom storflaumen over jorda .
01007011	I det året då Noah fylte 600 år , den syttande dagen i den andre månaden , braut alle kjelder frå det store havdjupet fram , og himmellukene opna seg .
01007012	Og regnet strøymde ned på jorda i førti dagar og førti netter .
01007013	Den dagen gjekk Noah inn i arka , og Sem , Kam og Jafet , sønene til Noah , og kona til Noah og dei tre sonekonene hans ,
01007014	dei og alle slag villdyr , alle slag fe og alle slag kryp som krælar på jorda , alle slag fuglar og alle dyr som har venger å flyga med .
01007015	Dei kom inn i arka til Noah , to og to av alle skapningar som har livsande i seg .
01007016	Hann og ho av alt som lever , kom inn til han , som Gud hadde sagt . Og Herren lét att døra etter han .
01007017	No fløymde vatnet over jorda i førti dagar . Det steig og lyfte arka , så ho flaut opp frå jorda .
01007018	Ja , vatnet auka uhorveleg på jorda , og arka flaut på vatnet .
01007019	Høgare og høgare steig det over jorda , så alle dei høge fjella under himmelen vart gøymde .
01007020	Femten alner steig det over fjella , og dei vart borte .
01007021	Då døydde alt liv som rørte seg på jorda , både fugl og fe og villdyr , alt krypet som krælar på jorda , og alle menneska .
01007022	Alt som hadde livspust i nasen , alt som levde på landjorda , døydde .
01007023	Såleis rudde Herren ut kvar levande skapning på jorda , både folk og fe og kryp og fuglane under himmelen ; alt vart utrudt frå jorda . Berre Noah og dei som var med han i arka , vart att .
01007024	Og vatnet flødde over jorda i hundre og femti dagar .
01008001	Men Gud kom i hug Noah og alle villdyra og alle husdyra som var med han i arka . Og Gud lét ein vind blåsa over jorda , og vatnet tok til å siga .
01008002	Kjeldene i havdjupet og lukene på himmelen stengdest , og regnet frå himmelen stogga .
01008003	Etter kvart drog vatnet seg attende frå jorda . Då hundre og femti dagar var lidne , hadde det minka .
01008004	Den syttande dagen i den sjuande månaden tok arka grunn på Ararat-fjella .
01008005	Og vatnet minka meir og meir heilt til den tiande månaden . Den fyrste dagen i den tiande månaden synte fjelltoppane seg .
01008006	Då førti dagar var lidne , opna Noah den luka han hadde laga på arka ,
01008007	og sleppte ut ein ramn . Han flaug att og fram til dess vatnet hadde turka bort frå jorda .
01008008	Så sende Noah ut ei due ; han ville sjå om vatnet hadde sige unna frå marka .
01008009	Men dua fann ingen stad der ho kunne kvila foten sin , og kom attende til han i arka ; for det stod vatn over heile jorda . Han rette ut handa , greip dua og tok henne inn til seg i arka .
01008010	Han venta sju dagar til og sende så dua ut att or arka .
01008011	Då det leid til kvelds , kom dua til han med eit grønt oljeblad i nebben . Då skjøna Noah at vatnet hadde sige bort frå jorda .
01008012	Men han venta endå sju dagar . Så sleppte han ut dua , og då kom ho ikkje att meir .
01008013	I det året Noah fylte 601 år , den fyrste dagen i den fyrste månaden , hadde vatnet turka bort frå jorda . No tok Noah taket av arka , og då han såg utover , var jorda turr .
01008014	Den tjuesjuande dagen i den andre månaden var ho heilt turr .
01008015	Då sa Gud til Noah :
01008016	« Gå ut or arka , du og kona di og sønene og sonekonene dine med deg !
01008017	Ta med deg alle dyra som er hjå deg , alt som lever , både fugl og fe og alt krypet som krælar på jorda ! Dei skal yrja på jorda og alast og aukast . »
01008018	Så gjekk Noah ut , og sønene hans og kona og sonekonene hans saman med han .
01008019	Og alle villdyr og husdyr og fuglar og alt krypet som krælar på jorda , det eine slaget etter det andre , gjekk ut or arka .
01008020	Noah bygde eit altar for Herren og tok nokre reine dyr og nokre reine fuglar og ofra brennoffer på altaret .
01008021	Då Herren kjende den gode angen , tenkte han med seg : « Aldri meir vil eg forbanna jorda for menneska skuld ; for menneskehjarta emnar berre på vondt alt ifrå ungdomen . Aldri meir vil eg drepa alt som lever , som eg no har gjort .
01008022	Så lenge jorda står , skal sånad og skurd , — kulde og hete , sommar og vinter , dag og natt aldri ta slutt . »
01009001	Gud velsigna Noah og sønene hans og sa til dei : « De skal veksa og aukast og fylla jorda .
01009002	Otte og age skal dei kjenna for dykk , alle dyra på jorda , alle fuglane under himmelen , alt som rører seg på marka , og alle fiskane i havet ; de skal ha rådvelde over dei .
01009003	Alt som lever og rører seg , skal vera til føde for dykk . Liksom eg gav dykk dei grøne plantene , gjev eg dykk no alt dette .
01009004	Men kjøt med blod i , det som livet er knytt til , skal de ikkje eta .
01009005	Berre for dykkar blod vil eg krevja hemn . Eg vil krevja både dyr og menneske til rekneskap . Eg vil krevja kvar mann til rekneskap når han tek livet av nesten sin .
01009006	Den som tek menneskeblod , hans blod skal menneske ta ; for i sitt bilete — skapte Gud mennesket
01009007	Men de skal veksa og aukast , myldra på jorda — og verta mange der . »
01009008	Så sa Gud til Noah og sønene hans :
01009009	« No vil eg gjera ei pakt med dykk og etterkomarane dykkar
01009010	og med kvar levande skapning hjå dykk , både fuglar og fe og alle villdyr som er hjå dykk , alle som gjekk ut or arka , alle dyr på jorda .
01009011	Eg gjer mi pakt med dykk : Aldri meir skal alt som lever , tynast av storflaumen ; aldri meir skal det koma ein flaum som legg jorda i øyde . »
01009012	Og Gud sa : « Dette er teiknet — på pakta eg skipar mellom meg og dykk og kvar levande skapning — som hjå dykk er , for ætter som kjem i alle tider :
01009013	Eg set bogen min i skyene ; han skal vera eit teikn på pakta mellom meg og jorda .
01009014	Når eg samlar skyer over jorda , og bogen syner seg i skyene ,
01009015	då skal eg koma i hug den pakta som er mellom meg og dykk og kvar levande skapning . Aldri meir skal vatnet verta til ein storflaum — som tyner alt liv .
01009016	Bogen skal koma i skyene ; eg skal sjå han og minnast den pakta som alltid skal vera mellom Gud — og kvar levande skapning som rører seg på jorda . »
01009017	Gud sa til Noah : « Dette er teiknet på den pakta eg skipar mellom meg og alt liv som finst på jorda . »
01009018	Noah-sønene som gjekk ut or arka , var Sem , Kam og Jafet . Kam var far til Kanaan .
01009019	Desse tre var sønene til Noah , og frå dei breidde menneska seg ut over heile jorda .
01009020	Noah dyrka jorda , og han var den fyrste som planta ein vingard .
01009021	Då han drakk av vinen , vart han drukken og kledde seg naken inne i teltet .
01009022	Kam , far til Kanaan , fekk sjå far sin naken , og han gjekk ut og fortalde det til dei to brørne sine .
01009023	Då tok Sem og Jafet ei kappe og la over akslene sine . Så gjekk dei baklengs inn og breidde over far sin . Dei vende andletet bort , så dei ikkje såg far sin naken .
01009024	Då Noah vakna av rusen og fekk vita kva den yngste sonen hadde gjort mot han ,
01009025	sa han : « Forbanna vere Kanaan , den ringaste trælen — for brørne sine ! »
01009026	Og han sa : « Lova vere Herren , Sems Gud ! Kanaan skal vera hans træl !
01009027	Måtte Gud — gjera Jafets land stort ! Han skal bu i Sems telt , og Kanaan skal vera hans træl . »
01009028	Etter storflaumen levde Noah endå 350 år .
01009029	Heile levetida åt Noah vart 950 år . Så døydde han .
01010001	Dette er dei ættene som har kome frå sønene til Noah , Sem , Kam og Jafet . Dei fekk søner etter storflaumen .
01010002	Sønene til Jafet var Gomer , Magog , Madai , Javan , Tubal , Mesjek og Tiras .
01010003	Sønene til Gomer var Asjkenas , Rifat og Togarma .
01010004	Sønene til Javan var Elisja , Tarsis , Kittim og Rodanim .
01010005	Frå dei har folka på kystane breitt seg ut i landa sine , kvart med sitt språk , ætt for ætt , folkeslag for folkeslag .
01010006	Sønene til Kam var Kusj , Misrajim , Put og Kanaan .
01010007	Sønene til Kusj var Seba , Havila , Sabta , Rama og Sabteka . Sønene til Rama var Saba og Dedan .
01010008	Kusj fekk sonen Nimrod . Han var den fyrste som fekk stort velde på jorda .
01010009	Han vart ein veldig jeger for Herrens åsyn . Difor seier folk : « Som Nimrod , ein veldig jeger for Herrens åsyn . »
01010010	Fyrst rådde han over Babel , Erek , Akkad og Kalne i Sinear-landet .
01010011	Frå det landet fór han til Assur og bygde Ninive , Rehobot-Ir og Kalah
01010012	og Resen mellom Ninive og Kalah ; det er den store byen .
01010013	Misrajim vart far til ludarane , anamarane , lehabarane , naftukarane ,
01010014	patrusarane og kaslukarane , dei som filistarane har kome frå , og kaftorarane .
01010015	Kanaan vart far til Sidon — det var den fyrste sonen hans — og til Het .
01010016	Frå han er jebusittane òg ætta , og amorittane og girgasjittane ,
01010017	hevittane , arkittane , sinittane ,
01010018	arvadittane , semarittane og hamatittane . Sidan breidde kanaanearættene seg vidare ut .
01010019	Landegrensa åt kanaanearane gjekk frå Sidon til Gasa , når ein tek leia bort imot Gerar , og til Lesja , når ein tek leia bort imot Sodoma , Gomorra , Adma og Sebojim .
01010020	Dette var sønene til Kam , ætt for ætt og språk for språk , kvar i sitt land og sitt folkeslag .
01010021	Sem , eldste bror til Jafet , fekk òg born . Han vart ættefar til alle Eber-sønene .
01010022	Sønene til Sem var Elam , Assur , Arpaksjad , Lud og Aram .
01010023	Sønene til Aram var Us , Hul , Geter og Masj .
01010024	Arpaksjad fekk sonen Sjelah , og Sjelah fekk sonen Eber .
01010025	Eber fekk to søner . Den eine heitte Peleg ; for i hans dagar vart menneska spreidde ut over jorda . Og bror hans heitte Joktan .
01010026	Joktan vart far til Almodad , Sjelef , Hasarmavet , Jerak ,
01010027	Hadoram , Usal , Dikla ,
01010028	Obal , Abimael , Saba ,
01010029	Ofir , Havila og Jobab . Alle desse var sønene til Joktan .
01010030	Dei hadde bustadene sine frå Mesja bort imot Sefar , i fjella mot aust .
01010031	Dette var sønene til Sem , ætt for ætt og språk for språk , kvar i sitt land og sitt folkeslag .
01010032	Og dette er dei ættene som har kome frå Noah-sønene , nemnde etter sine ættleder og folkeslag . Frå dei har folkeslaga breitt seg ut på jorda etter storflaumen .
01011001	Heile verda hadde eitt språk og same tungemålet .
01011002	Då folk tok ut frå aust , fann dei ein brei dal i Sinear-landet , og der slo dei seg ned .
01011003	Dei sa til kvarandre : « Kom , lat oss laga teglstein og brenna han vel ! » Dei bruka tegl til murstein og jordbek til kalk .
01011004	Så sa dei : « Kom , lat oss byggja ein by med eit tårn som når opp til himmelen , og gjera oss namngjetne , så vi ikkje vert spreidde ut over heile jorda ! »
01011005	Då steig Herren ned og ville sjå på byen og tårnet som menneska bygde .
01011006	Og Herren sa : « Sjå , dei er eitt folk , og alle har dei same tungemålet . Dette er det fyrste dei tek seg føre . No vert ikkje noko umogeleg for dei , kva dei så finn på å gjera .
01011007	Lat oss stiga ned og vildra tungemålet deira , så den eine ikkje skjønar kva den andre seier ! »
01011008	Så spreidde Herren dei derifrå ut over heile jorda , og dei heldt opp med å byggja på byen .
01011009	Difor kalla dei han Babel . For der vildra Herren tungemålet for heile verda , og derifrå spreidde han dei ut over all jorda .
01011010	Dette er etterkomarane etter Sem . Då Sem var 100 år , fekk han sonen Arpaksjad , to år etter storflaumen .
01011011	Og etter at han hadde fått Arpaksjad , levde han endå 500 år og fekk søner og døtrer .
01011012	Då Arpaksjad var 35 år , fekk han sonen Sjelah .
01011013	Og etter at han hadde fått Sjelah , levde han endå 403 år og fekk søner og døtrer .
01011014	Då Sjelah var 30 år , fekk han sonen Eber .
01011015	Og etter at han hadde fått Eber , levde han endå 403 år og fekk søner og døtrer .
01011016	Då Eber var 34 år , fekk han sonen Peleg .
01011017	Og etter at han hadde fått Peleg , levde han endå 430 år og fekk søner og døtrer .
01011018	Då Peleg var 30 år , fekk han sonen Re’u .
01011019	Og etter at han hadde fått Re’u , levde han endå 209 år og fekk søner og døtrer .
01011020	Då Re’u var 32 år , fekk han sonen Serug .
01011021	Og etter at han hadde fått Serug , levde han endå 207 år og fekk søner og døtrer .
01011022	Då Serug var 30 år , fekk han sonen Nakor .
01011023	Og etter at han hadde fått Nakor , levde han endå 200 år og fekk søner og døtrer .
01011024	Då Nakor var 29 år , fekk han sonen Tarah .
01011025	Og etter at han hadde fått Tarah , levde han endå 119 år og fekk søner og døtrer .
01011026	Då Tarah var 70 år , fekk han sønene Abram , Nakor og Haran .
01011027	Dette er soga om Tarah og ætta hans . Tarah fekk sønene Abram , Nakor og Haran . Og Haran fekk sonen Lot .
01011028	Haran døydde hjå Tarah , far sin , i fedrelandet sitt , i Ur i Kaldea .
01011029	Abram og Nakor tok seg koner . Kona til Abram heitte Sarai , og kona til Nakor heitte Milka . Ho var dotter til Haran . Han hadde døtrene Milka og Jiska .
01011030	Men Sarai var barnlaus ; ho kunne ikkje få born .
01011031	Tarah tok med seg Abram , son sin , og Lot Haransson , soneson sin , og Sarai , sonekona si , kona til Abram , og førte dei ut frå Ur i Kaldea og ville fara til Kanaan . Men då dei kom til Karan , slo dei seg ned der .
01011032	Levetida hans Tarah vart 205 år . Så døydde Tarah i Karan .
01012001	Herren sa til Abram : « Far ut or landet ditt , bort frå folket og farshuset ditt , til det landet som eg vil syna deg !
01012002	Eg vil gjera deg til eit stort folk ; eg vil velsigna deg og gjera namnet ditt stort . Og du skal verta til velsigning !
01012003	Eg vil velsigna dei — som velsignar deg , og forbanna den — som forbannar deg . I deg skal alle ætter på jorda — velsignast . »
01012004	Så tok Abram ut , som Herren hadde sagt , og Lot var med han . Abram var 75 år gamal då han flytte frå Karan .
01012005	Han tok med seg Sarai , kona si , og Lot , brorson sin , og alt godset dei hadde samla , og det tenestfolket dei hadde fått seg i Karan . Dei tok ut og ville fara til Kanaan . Då dei kom til Kanaan ,
01012006	fór Abram fram gjennom landet heilt til helgstaden Sikem , til More-eika . Kanaanearane budde den gongen i landet .
01012007	Då synte Herren seg for Abram og sa : « Di ætt vil eg gje dette landet . » Og der bygde Abram eit altar for Herren , som hadde synt seg for han .
01012008	Derifrå flytte han opp i fjellet austanfor Betel og sette opp teltet sitt , så han hadde Betel i vest og Ai i aust . Der bygde han eit altar for Herren og kalla på Herrens namn .
01012009	Sidan drog Abram vidare frå stad til stad , til Negev .
01012010	Så vart det uår i landet . Då fór Abram ned til Egypt og ville halda til der ; for nauda var stor i landet .
01012011	Då det leid så langt at han mest var komen til Egypt , sa han til Sarai , kona si : « Høyr no her ! Eg veit at du er ei fager kvinne .
01012012	Når egyptarane får sjå deg , kjem dei til å seia : Dette er kona hans ! Så slår dei meg i hel og lèt deg leva .
01012013	Kjære , sei at du er syster mi , så det kan gå meg vel for di skuld , og eg ikkje skal missa livet ! »
01012014	Då så Abram kom fram til Egypt , såg egyptarane at kvinna var ovfager .
01012015	Og då stormennene åt farao fekk sjå henne , rosa dei henne for han . Så vart ho henta til huset åt farao .
01012016	Og farao gjorde vel imot Abram for hennar skuld . Han fekk småfe , storfe og esel , trælar og trælkvinner , eselhopper og kamelar .
01012017	Men Herren slo farao og huset hans med svære plager på grunn av Sarai , kona hans Abram .
01012018	Då kalla farao Abram til seg og sa : « Kva er det du har gjort imot meg ? Kvifor lét du meg ikkje vita at ho er kona di ?
01012019	Kvifor sa du at ho er syster di , så eg tok henne til kone ? Sjå , her har du kona di ! Ta henne og far din veg ! »
01012020	Og farao sette nokre menn til å fylgja han på vegen med kona hans og alt det han åtte .
01013001	Så fór Abram frå Egypt opp til Negev med kona si og alt det han åtte . Og Lot var med han .
01013002	Abram var no svært rik , både på fe og på sølv og gull .
01013003	Frå Negev fór Abram dagslei etter dagslei til dess han kom til Betel , til den staden der han før hadde hatt teltet sitt , mellom Betel og Ai .
01013004	Der hadde han førre gongen bygt eit altar , og der kalla han på Herrens namn .
01013005	Lot , som fylgdest med Abram , hadde òg småfe og storfe og telt .
01013006	Men landet kunne ikkje fø dei når dei var i lag ; dei hadde så mykje fe at dei ikkje kunne bu saman .
01013007	Så vart det trette mellom dei som gjætte for Abram , og dei som gjætte for Lot . Kanaanearane og perisittane budde den gongen i landet .
01013008	Då sa Abram til Lot : « Kjære , lat det ikkje vera trette mellom meg og deg og mellom mine gjætarar og dine ! Vi er då frendar .
01013009	Ligg ikkje heile landet framføre deg ? Skil heller lag med meg ! Tek du til venstre , skal eg ta til høgre ; og tek du til høgre , skal eg ta til venstre . »
01013010	Då såg Lot ut over landet og la merke til at heile Jordan-sletta , radt ned til Soar , var svært rik på vatn , som Herrens hage , som Egyptarlandet . Det var før Herren hadde lagt Sodoma og Gomorra i øyde .
01013011	Og Lot valde seg ut heile Jordan-sletta og tok austetter . Såleis skildest dei frå einannan .
01013012	Abram vart buande i Kanaan , medan Lot slo seg ned i byane på sletta og flytte med telta sine heilt ned til Sodoma .
01013013	Men folket i Sodoma var vondt og synda groveleg mot Herren .
01013014	Herren sa til Abram etter at Lot hadde skilt lag med han : « Lyft augo og sjå deg ikring frå den staden der du står , mot nord og sør , mot aust og vest !
01013015	For heile det landet du ser , vil eg gje deg og di ætt for alltid .
01013016	Eg vil la ætta di verta som støvet på jorda . Kan nokon telja støvet på jorda , skal di ætt kunna teljast òg .
01013017	Stå opp og far gjennom landet , så langt og så breitt som det er ! For deg vil eg gje det . »
01013018	Sidan flytte Abram ikring med telta sine . Han kom til eikelunden i Mamre ved Hebron . Der vart han buande , og der bygde han eit altar for Herren .
01014001	På den tid Amrafel var konge i Sinear , Arjok konge i Ellasar , Kedor-Laomer konge i Elam og Tidal konge over Gojim ,
01014002	vart det ufred mellom desse kongane og Bera , kongen i Sodoma , Birsja , kongen i Gomorra , Sjinab , kongen i Adma , Sjemeber , kongen i Sebojim , og kongen i Bela , det som no heiter Soar .
01014003	Alle desse slo seg saman og drog til Siddim-dalen , der Saltsjøen er no .
01014004	Tolv år hadde dei stått under Kedor-Laomer , men i det trettande reiste dei seg mot han .
01014005	Og fjortande året kom Kedor-Laomer og dei kongane som var med han , og dei slo refaittane ved Asjterot-Karnajim , susittane ved Ham og emittane på Kirjatajim-sletta .
01014006	Horittane slo dei på Se’ir-fjella og forfylgde dei heilt til El-Paran , som ligg utmed øydemarka .
01014007	Så snudde dei og kom til Domskjelda , det er det same som Kadesj . Dei tok heile amalekittlandet og la under seg dei amorittane som budde i Haseson-Tamar .
01014008	Kongane i Sodoma , Gomorra , Adma , Sebojim og Bela , som no heiter Soar , tok ut og fylka seg til strid mot dei i Siddim-dalen ,
01014009	mot Kedor-Laomer , kongen i Elam , Tidal , kongen over Gojim , Amrafel , kongen i Sinear , og Arjok , kongen i Ellasar , fire kongar mot fem .
01014010	Men i Siddim-dalen var det fullt av jordbekgruver . Og då kongane i Sodoma og Gomorra laut røma , fall dei ned i gruvene . Dei som var att , rømde til fjells .
01014011	Så tok fiendane alt godset i Sodoma og Gomorra og all maten deira og drog bort .
01014012	Og dei tok med seg Lot , brorson til Abram , og alt det han åtte , og drog av stad . Lot budde i Sodoma .
01014013	Ein av dei som hadde sloppe unna , kom og fortalde dette til Abram , hebrearen . Han budde attmed eikelunden åt amoritten Mamre , bror til Esjkol og Aner . Dei hadde pakt med Abram .
01014014	Då Abram fekk høyra at frenden hans var fanga , mønstra han alle dei våpenføre mennene som var fødde og fostra i huset hans , 318 i talet , og sette etter kongane heilt til Dan .
01014015	Der delte han flokken sin og tok på dei om natta . Han vann over dei og forfylgde dei heilt til Hoba , som ligg nordanfor Damaskus .
01014016	Så tok han att alt godset . Og Lot , frenden sin , og hans gods , tok han òg att , og like eins kvinnene og folket .
01014017	Etter at Abram hadde vunne over Kedor-Laomer og dei kongane som var med han , tok han på heimveg . Då kom kongen i Sodoma imot han til Slettedalen , som no heiter Kongsdalen .
01014018	Og Melkisedek , kongen i Salem , kom ut med brød og vin . Han var prest for Den Høgste Gud .
01014019	Han velsigna Abram og sa : « Velsigna vere Abram — av Den Høgste Gud , han som skapte himmel og jord !
01014020	Lova vere Den Høgste Gud , som har gjeve dine fiendar — i di hand ! » Så gav Abram han tiend av alt .
01014021	Kongen i Sodoma sa til Abram : « Gjev meg folket , og ta du godset ! »
01014022	Men Abram svara : « Eg retter opp handa til Herren , Den Høgste Gud , han som skapte himmel og jord :
01014023	Ikkje så mykje som ein tråd eller ei sandalreim tek eg imot av det som ditt er . Du skal ikkje ha det å seia at du gjorde Abram rik .
01014024	Eg vil berre ha att for den maten folket åt . Og så vil eg at dei mennene som var med meg , Aner , Esjkol og Mamre , skal få det dei har rett på . »
01015001	Ei tid etter at dette hadde hendt , kom Herrens ord til Abram i eit syn , og det lydde så : « Ver ikkje redd , Abram ! Eg er ditt skjold ; løna di skal verta overlag stor . »
01015002	Men Abram svara : « Herre , min Gud , kva vil du gje meg ? Barnlaus fer eg min veg , og Elieser frå Damaskus skal arva huset mitt .
01015003	Meg har du ikkje gjeve born , » sa Abram , « og ein træl i huset mitt kjem til å arva meg . »
01015004	Då kom Herrens ord til Abram , og det lydde så : « Nei , han skal ikkje arva deg , men din eigen son skal verta arvingen din . »
01015005	Så tok Herren han med seg ut og sa til han : « Sjå opp mot himmelen og tel stjernene , om du kan ! Så tallaus skal ætta di verta . »
01015006	Abram trudde Herren , og difor rekna Herren han for rettferdig .
01015007	Så sa han til han : « Eg er Herren , som førte deg ut frå Ur i Kaldea og ville gje deg dette landet til eige . »
01015008	Abram sa : « Herre , min Gud , korleis kan eg vita at eg skal få det til eige ? »
01015009	Då svara han : « Henta meg ei treårs kvige , ei treårs geit og ein treårs ver , ei turteldue og ein dueunge ! »
01015010	Abram henta alt dette til han , skar dyra midt i to og la det eine stykket av kvart dyr beint imot det andre . Men fuglane skar han ikkje sund .
01015011	Rovfuglar slo ned på dei daude dyra , men Abram jaga dei bort .
01015012	Då sola heldt på å glada , kom det ein tung svevn på Abram . Redsle kom over han — eit stort mørker .
01015013	Og Gud sa til han : « Det skal du vita , at etterkomarane dine skal halda til i eit land som ikkje er deira . Dei skal træla for folket der og tola mykje vondt av det i fire hundre år .
01015014	Men det folket dei må træla for , vil eg òg døma , og sidan skal dei dra ut med mykje gods .
01015015	Og du skal fara i fred til fedrane dine ; i ein god alderdom skal du gå i grav .
01015016	I fjerde ættleden skal dei koma hit att ; for syndeskulda åt amorittane har enno ikkje fylt sitt mål . »
01015017	Då sola var gladd , og det var stummande mørkt vorte , synte det seg ein rykande omn og ein logande eld som fór fram mellom kjøtstykka .
01015018	Den dagen gjorde Herren ei pakt med Abram og sa : « Di ætt gjev eg dette landet , frå Egyptarelva til Storelva , til Eufrat ,
01015019	landet åt kenittane , kenisittane , kadmonittane ,
01015020	hetittane , perisittane , refaittane ,
01015021	amorittane , kanaanearane , girgasjittane og jebusittane . »
01016001	Sarai , kona til Abram , fekk ikkje born . Men ho hadde ei egyptisk trælkvinne som heitte Hagar .
01016002	Sarai sa til Abram : « Du veit , Herren har ikkje vilja la meg få born . Gå inn til trælkvinna mi ! Kan henda ho får ein son til meg . » Og Abram gjorde som Sarai sa .
01016003	Etter at Abram hadde butt ti år i Kanaan , tok Sarai , kona hans , trælkvinna si , Hagar frå Egypt , og lét mannen sin , Abram , få henne til kone .
01016004	Han låg med Hagar , og ho vart med barn . Men då ho såg at ho var med barn , vanvørde ho matmor si .
01016005	Då sa Sarai til Abram : « Du skal svara for den urett eg lid . Eg har sjølv late deg ta trælkvinna mi i fang . Men no , når ho ser at ho er med barn , vanvørder ho meg . Herren skal døma mellom meg og deg ! »
01016006	Då sa Abram til Sarai : « Du rår sjølv over trælkvinna di . Gjer med henne som du synest ! » Sidan var Sarai hard med henne ; og ho rømde sin veg .
01016007	Herrens engel fann henne attmed ei kjelde i øydemarka , attmed kjelda på vegen til Sjur .
01016008	Og han sa : « Hagar , trælkvinna hennar Sarai , kvar kjem du frå , og kvar skal du av ? » Ho svara : « Eg har rømt frå Sarai , matmor mi . »
01016009	Då sa Herrens engel til henne : « Gå heim att til matmor di , og bøy deg under handa hennar ! »
01016010	Og han heldt fram : « Stor vil eg gjera ætta di ; reint uteljande skal ho verta . »
01016011	Så sa Herrens engel til henne : « No er du med barn , og du skal få ein son ; han skal du kalla Ismael , for Herren har høyrt — kva du leid .
01016012	Han skal verta eit villesel til kar . Hans hand skal vera vend — mot alle og alle hender mot han ; beint framfor alle sine frendar skal han slå seg ned . »
01016013	Då kalla ho Herren , som hadde tala til henne : « Du er Gud som ser . » For ho sa : « Kan det vera råd at eg her har sett skimten av han som ser meg ? »
01016014	Difor kallar dei den brunnen Lakai-Ro’i-brunnen . Han ligg mellom Kadesj og Bered .
01016015	Abram fekk ein son med Hagar , og han kalla sonen som han hadde fått med henne , Ismael .
01016016	Abram var 86 år gamal då han fekk Ismael med Hagar .
01017001	Då Abram var 99 år gamal , synte Herren seg for han og sa : « Eg er Gud — Den Allmektige . Lev for mitt åsyn , ver heil i di ferd !
01017002	Eg vil skipa ei pakt mellom meg og deg og gjera ætta di uhorveleg stor . »
01017003	Då kasta Abram seg ned med andletet mot jorda , og Gud sa til han :
01017004	« Sjå , eg gjer ei pakt med deg , du skal verta far til mange folk .
01017005	Du skal ikkje lenger — heita Abram , men Abraham — skal namnet ditt vera ; for eg gjer deg til far — åt mange folk .
01017006	Eg lèt deg veksa og aukast og gjer deg til folkeslag ; kongar skal gå ut frå deg .
01017007	Eg skipar ei pakt mellom meg og deg og etterkomarane dine , frå ættled til ættled , ei evig pakt . Eg vil vera Gud for deg og for ætta di etter deg .
01017008	Og eg vil gje deg og ætta di etter deg det landet du no held til i , heile Kanaan-landet , til eige i all æve ; og eg vil vera deira Gud . »
01017009	Så sa Gud til Abraham : « Du skal halda pakta mi , både du og etterkomarane dine , frå ættled til ættled .
01017010	Dette er pakta de skal halda , pakta mellom meg og dykk og etterkomarane dine : Alle menn og gutar hjå dykk skal omskjerast .
01017011	De skal la førehuda dykkar verta avskoren , og det skal vera teiknet på pakta mellom meg og dykk .
01017012	I ætt etter ætt skal kvart gutebarn hjå dykk omskjerast når det er åtte dagar gamalt , både dei som er fødde i huset , og dei som er kjøpte for pengar hjå framande , som ikkje er av di ætt .
01017013	Omskjerast skal både dei som er fødde i huset ditt , og dei du har kjøpt for pengar . Såleis skal pakta mi syna seg på kroppen deira , ei evig pakt .
01017014	Men den som ikkje er omskoren , den som ikkje har fått førehuda avskoren , den mannen skal rydjast ut or folket sitt ; for han har brote mi pakt . »
01017015	Og Gud sa til Abraham : « Sarai , kona di , skal du ikkje lenger kalla Sarai ; Sara skal ho heita .
01017016	Eg vil velsigna henne og gje deg ein son med henne òg . Ja , eg vil velsigna henne , og ho skal verta mor til mange folk ; kongar over folkeslag skal ættast frå henne . »
01017017	Då kasta Abraham seg til jorda og lo . Og han sa med seg sjølv : « Kan ein mann som er hundre år , få barn ? Og Sara , som er nitti år , kan ho verta mor ? »
01017018	Og Abraham sa til Gud : « Gjev Ismael må få leva for ditt åsyn ! »
01017019	Men Gud sa : « Nei , Sara , kona di , skal få ein son , og du skal kalla han Isak . Eg vil gjera mi pakt med han , ei evig pakt for ætta hans etter han .
01017020	Og bøna di for Ismael har eg høyrt . Eg vil velsigna han og la han få mange etterkomarar og ei stor ætt . Tolv hovdingar skal han verta far til , og eg vil gjera han til eit stort folk .
01017021	Men pakta mi vil eg gjera med Isak , som Sara skal få til års på denne tid . »
01017022	Då Gud var ferdig med å tala til Abraham , fór han opp frå han .
01017023	Same dagen tok Abraham Ismael , son sin , og alle mennene i huset sitt , både dei som var fødde i huset , og dei som var kjøpte for pengar , og skar av førehuda på dei , som Gud hadde sagt .
01017024	Abraham var 99 år gamal då han vart omskoren .
01017025	Og Ismael , son hans , var 13 år då han vart omskoren .
01017026	Same dagen vart dei omskorne , Abraham og Ismael , son hans .
01017027	Og alle mennene i huset hans , både dei som var fødde i huset , og dei som var kjøpte hjå framande , vart omskorne saman med han .
01018001	Sidan synte Herren seg for Abraham i eikelunden i Mamre , ein gong han sat i teltdøra midt på heitaste dagen .
01018002	Då han såg opp , fekk han auga på tre menn som stod framfor han . Med det same han vart var dei , sprang han imot dei frå teltdøra , bøygde seg til jorda
01018003	og sa : « Herre , dersom du har god vilje for meg , så gjer vel og sjå innom til tenaren din !
01018004	Lat oss få henta litt vatn , så de kan vaska føtene og kvila dykk her under treet !
01018005	Så skal eg finna ein bete mat , som de kan styrkja dykk med før de fer lenger — sidan de no har lagt vegen om tenaren dykkar . » Dei svara : « Ja , gjer som du seier ! »
01018006	Då skunda Abraham seg inn i teltet til Sara og sa : « Nøyt deg og ta tre mål kveitemjøl ; kna det og bak kaker ! »
01018007	Sjølv sprang han bort til buskapen og henta ein fin og god kalv ; den gav han til tenestguten , som skunda seg og laga han til .
01018008	Så tok han rjome og mjølk og den kalven som guten hadde laga til , og sette det fram for mennene . Og han stod hjå dei under treet medan dei åt .
01018009	Då sa dei til Abraham : « Kvar er Sara , kona di ? » Han svara : « Ho er inne i teltet . »
01018010	Ein av dei sa : « Til års på denne tid kjem eg til deg att , og då skal Sara , kona di , ha ein son . » Sara høyrde det i teltdøra , som var attanfor han .
01018011	No var Abraham og Sara gamle og ut i åra komne ; Sara hadde det ikkje lenger så som kvinner plar ha det .
01018012	Difor lo ho med seg sjølv og tenkte : « Skulle eg få hug , endå så gamal som eg er , og mannen min er òg til års ! »
01018013	Då sa Herren til Abraham : « Kvifor ler Sara og tenkjer : Kan det vera råd at eg skal få barn , så gamal som eg er ?
01018014	Er det noko som er umogeleg for Herren ? Til års på denne tid kjem eg att , og då skal Sara ha ein son . »
01018015	Sara nekta og sa : « Eg lo ikkje . » For ho var redd . Men han svara : « Jau , du lo . »
01018016	Så gjorde mennene seg ferdige og gjekk ; og dei tok leia bortetter mot Sodoma . Abraham var med ; han ville fylgja dei på vegen .
01018017	Då tenkte Herren : « Skulle eg dølja for Abraham det eg vil gjera ?
01018018	Abraham skal då verta til eit stort og sterkt folk , og i han skal alle folk på jorda velsignast .
01018019	Til det har eg valt han ut at han skal by sønene og etterkomarane sine å halda seg til Herrens veg og gjera rett og skil , så Herren kan la Abraham få det han har lova han . »
01018020	Og Herren sa : « Sanneleg , det lyder høge klagerop over Sodoma og Gomorra ; syndene deira er ovstore .
01018021	No vil eg ned og sjå om dei har bore seg så ille åt som det lydest av den klaga over dei som har nått opp til meg ; og har dei ikkje det , vil eg vita det . »
01018022	Så snudde mennene seg og gjekk til Sodoma . Men Herren vart ståande framfor Abraham .
01018023	Og Abraham gjekk nærare og sa : « Vil du verkeleg riva bort dei rettferdige saman med dei gudlause ?
01018024	Om det no er femti rettferdige i byen ? Vil du då riva dei bort og ikkje spara staden for deira skuld ?
01018025	Det er ikkje di vis å fara så åt , å tyna den rettferdige saman med den gudlause , så det går den rettferdige like eins som den gudlause . Nei , det er ikkje di vis ! Han som dømer all jorda , skulle ikkje han gjera det som rett er ? »
01018026	Då sa Herren : « Finn eg femti rettferdige i Sodoma , skal eg spara heile byen for deira skuld . »
01018027	Abraham tok til ords att og sa : « Sjå , eg har våga meg til å tala til Herren , endå eg er mold og oske .
01018028	Om det no vantar fem på dei femti rettferdige ? Vil du då leggja heile byen i øyde for dei fem skuld ? » Han svara : « Nei , finn eg førtifem , skal eg ikkje øydeleggja han . »
01018029	Abraham heldt fram med å tala til han . « Om det no finst førti ? » sa han . Han svara : « For dei førti skuld skal eg ikkje gjera det . »
01018030	Då sa Abraham : « Herren må ikkje verta harm om eg talar ! Om det no finst tretti der ? » Han svara : « Eg skal ikkje gjera det så sant eg finn tretti . »
01018031	Abraham sa : « Sjå , eg har våga meg til å tala til Herren . Om det no finst tjue der ? » Han svara : « For dei tjue skuld skal eg ikkje øydeleggja byen . »
01018032	Då sa Abraham : « Herren må ikkje verta harm om eg talar ein einaste gong til ! Om det berre finst ti ? » Han svara : « For dei ti skuld skal eg ikkje øydeleggja han . »
01018033	Då Herren hadde tala ut med Abraham , gjekk han bort . Og Abraham gjekk heim att til seg .
01019001	Dei to englane kom til Sodoma om kvelden , medan Lot sat i byporten . Då Lot fekk sjå dei , reiste han seg og gjekk imot dei , bøygde seg til jorda
01019002	og sa : « Gode herrar , ver med tenaren dykkar heim , gjev dykk til der i natt og vaska føtene ! Så kan de stå tidleg opp i morgon og ta i veg att . » Dei svara : « Nei , vi vil vera ute på torget i natt . »
01019003	Men han nøydde dei så hardt at dei vart med han . Og då dei kom inn i huset , laga han til eit måltid for dei . Han baka usyrt brød , og dei åt .
01019004	Men før dei hadde lagt seg , kom folket i byen , mennene i Sodoma , unge og gamle , kvar einaste mann , og slo ring om huset .
01019005	Dei ropa på Lot og sa til han : « Kvar er dei mennene som kom til deg i natt ? Lat dei koma ut til oss , så vi kan få vår vilje med dei ! »
01019006	Då gjekk Lot ut i døra til dei , stengde henne etter seg
01019007	og sa : « Kjære brør , gjer ikkje slik ei ugjerning !
01019008	Eg har to døtrer som ingen mann har vore nær . Lat meg senda dei ut til dykk , så kan de gjera med dei som de lyster . Men desse mennene må de ikkje gjera noko , sidan dei har funne livd under mitt tak . »
01019009	Men dei ropa : « Bort med deg ! Her kjem denne framandkaren og vil bu hjå oss , » sa dei , « og så gjev han seg til å vera domar ! No skal vi fara verre åt med deg enn med dei . » Så gjekk dei hardt inn på mannen , på Lot . Dei storma mot døra og ville bryta henne sund .
01019010	Då rette mennene ut handa , tok Lot inn til seg i huset og stengde døra .
01019011	Og dei vildra synet på mennene utanfor husdøra , både på små og store ; kor mykje dei streva , fann dei ikkje døra .
01019012	Då sa mennene til Lot : « Har du elles nokon her , anten versøner , søner eller døtrer eller andre som høyrer deg til i byen , så skal du ta dei med deg bort herifrå .
01019013	For no skal vi øydeleggja denne staden , av di eit sterkt klagerop over folket har nått opp til Herren , og han har sendt oss for å øydeleggja byen . »
01019014	Då gjekk Lot ut og sa frå til versønene sine , dei som skulle ha døtrene hans . « Stå opp og kom dykk bort frå denne staden , » sa han ; « for no vil Herren øydeleggja byen ! » Men versønene trudde at han skjemta med dei .
01019015	Då det tok til å dagast , skunda englane på Lot og sa : « Stå opp , ta kona di og dei to døtrene dine som er her , så de ikkje skal missa livet for alt det vonde skuld som er gjort i denne byen ! »
01019016	Men då han drygde , tok mennene både han og kona hans og dei to døtrene hans i handa og leidde han til ein trygg stad utanfor byen . For Herren ville spara han .
01019017	Då dei var utom byen komne , sa ein av mennene : « Røm for livet ! Sjå deg ikkje tilbake , og stogga ikkje nokon stad på sletta ! Røm til fjells ; elles vert du riven bort ! »
01019018	Men Lot svara : « Å nei , herre !
01019019	Tenaren din har då funne nåde hjå deg . Stor er den truskap du har vist meg med di du berga livet mitt . Men eg kan ikkje røma til fjells ; for då kunne ulukka nå meg , så eg laut døy .
01019020	Sjå , den byen der ligg så nær at eg kan røma dit ; store staden er det ikkje . Kjære , lat meg få røma dit — han er då så liten — så eg kan berga livet ! »
01019021	Då sa han : « Ja , eg gjer deg til viljes i dette òg ; eg skal ikkje øydeleggja den byen du nemner .
01019022	Skunda deg og røm dit ! For eg kan ingenting gjera før du er framkomen . » — Difor kallar dei den byen Soar .
01019023	Då sola rann over landet , kom Lot fram til Soar .
01019024	Då lét Herren det regna svovel og eld over Sodoma og Gomorra — ned frå Herren , frå himmelen .
01019025	Han øydela desse byane og heile sletta , alle som budde i byane , og alt som voks på marka .
01019026	Men kona hans Lot såg seg tilbake . Då vart ho til ein saltstein .
01019027	Tidleg om morgonen gjekk Abraham til den staden der han hadde stått framfor Herren .
01019028	Då han skoda ut over Sodoma og Gomorra og heile slettelandet , såg han at det valt røyk opp frå landet , som røyken frå ein smelteomn .
01019029	Så gjekk det til at Gud kom Abraham i hug då han øydela byane på sletta . Han leidde Lot midt ut or øydelegginga , som han sende over dei byane Lot hadde butt i .
01019030	Frå Soar fór Lot opp i fjellet og gav seg til der saman med dei to døtrene sine ; for han torde ikkje verta verande i Soar . Så budde dei i ei fjellhole , han og dei to døtrene hans .
01019031	Då sa den eldste dottera til den yngste : « Far vår er gamal , og det finst ikkje ein mann her i landet som kan vera saman med oss på vanleg vis .
01019032	Kom , lat oss gje far vår vin å drikka og liggja med han , så vi kan halda ætta oppe med far vår ! »
01019033	Same kvelden skjenkte dei far sin vin , og den eldste gjekk og la seg hjå han . Han merka ikkje at ho la seg , og heller ikkje at ho stod opp .
01019034	Dagen etter sa den eldste til den yngste : « Høyr her , i natt låg eg med far . Lat oss gje han vin å drikka i kveld òg . Og gå så du inn og legg deg hjå han , så vi kan halda ætta oppe med far vår ! »
01019035	Dei skjenkte far sin vin den kvelden òg , og den yngste gjekk og la seg hjå han . Han merka ikkje at ho la seg , og heller ikkje at ho stod opp .
01019036	No skulle begge døtrene til Lot ha barn med far sin .
01019037	Den eldste fekk ein son og kalla han Moab . Frå han er moabittane ætta , som finst den dag i dag .
01019038	Den yngste fekk òg ein son og kalla han Ben-Ammi . Frå han er ammonittane ætta , som finst den dag i dag .
01020001	Så flytte Abraham til Negev og slo seg ned mellom Kadesj og Sjur . Sidan heldt han til i Gerar .
01020002	Han sa om Sara , kona si : « Ho er syster mi . » Då sende Abimelek , kongen i Gerar , folk av stad og henta Sara .
01020003	Men om natta kom Gud til Abimelek i ein draum og sa til han : « No skal du døy , fordi du har teke denne kvinna ; for ho er ei gift kone . »
01020004	Abimelek , som ikkje hadde vore nær henne , sa : « Herre , vil du då drepa rettferdige folk ?
01020005	Sa han ikkje til meg at ho er syster hans ? Og sjølv har ho sagt at han er bror hennar . Med skuldlaust hjarta og reine hender har eg gjort dette . »
01020006	Då sa Gud til han i draumen : « Ja , eg veit at du har gjort det med skuldlaust hjarta . Og det var eg som heldt deg frå å synda mot meg ; difor lét eg deg ikkje røra henne .
01020007	Lat no mannen få att kona si , for han er ein profet . Så bed han for deg , og du får leva . Men gjev du henne ikkje frå deg , skal du vita at du må døy , både du og alle dine . »
01020008	Tidleg om morgonen kalla Abimelek til seg alle mennene sine og fortalde dei alt dette . Då vart mennene livande redde .
01020009	Så sende Abimelek bod etter Abraham og sa til han : « Kva er det du har gjort mot oss ? Og kva vondt har eg gjort deg , sidan du har ført så stor ei synd over meg og riket mitt ? Du har fare åt mot meg som ingen bør gjera . »
01020010	Og Abimelek sa til Abraham : « Kva meinte du med å gjera dette ? »
01020011	Abraham svara : « Eg tenkte : Det finst visst ingen age for Gud på denne staden ; dei kjem til å slå meg i hel for kona skuld .
01020012	Og så er ho då syster mi ; ho er dotter til far min , men ikkje til mor mi . Og ho vart kona mi .
01020013	Då Gud lét meg fara ikring langt borte frå farshuset mitt , sa eg til henne : Såleis skal du syna din kjærleik til meg : Kvar vi kjem , skal du seia at eg er bror din . »
01020014	Så tok Abimelek både småfe og storfe og trælar og trælkvinner og gav Abraham , og lét han få att Sara , kona si .
01020015	Abimelek sa : « Her ligg landet mitt framfor deg . Slå deg ned kvar du vil ! »
01020016	Og til Sara sa han : « Sjå , eg gjev bror din tusen sekel sølv . Det skal vera ei ærebot for deg mellom alle som er saman med deg , og dermed får du full oppreising . »
01020017	Abraham bad til Gud , og Gud lækte Abimelek og kona hans og trælkvinnene hans , så dei kunne få born att .
01020018	For Herren hadde stengt kvart morsliv i huset åt Abimelek etter det som hende med Sara , kona hans Abraham .
01021001	Herren tok seg av Sara som han hadde sagt , og gjorde med henne det han hadde lova .
01021002	Sara vart med barn og fekk ein son med Abraham på hans gamle dagar , på den tid Gud hadde nemnt for han .
01021003	Abraham kalla son sin , som han hadde fått med Sara , Isak .
01021004	Og han omskar Isak då han var åtte dagar , som Gud hadde sagt han føre .
01021005	Abraham var hundre år gamal då han fekk sonen Isak .
01021006	Då sa Sara : « Gud har laga det så at eg må le . Og alle som høyrer dette , kjem til å le åt meg . »
01021007	Og ho heldt fram : « Kven skulle ha sagt til Abraham : Sara skal gje småborn bryst ! Og så har eg fått ein son på hans gamle dagar . »
01021008	Isak voks opp , og mora vande han av . Abraham heldt eit stort gjestebod den dagen guten vart avvand .
01021009	Sara såg at sonen som Hagar frå Egypt hadde fått med Abraham , dreiv gjøn med Isak .
01021010	Då sa ho til Abraham : « Du skal jaga den trælkvinna der og son hennar ! For son til trælkvinna skal ikkje arva saman med son min , med Isak . »
01021011	Dette gjorde Abraham svært vondt for sonen skuld .
01021012	Men Gud sa til Abraham : « Ta deg ikkje nær av det som har hendt med guten og trælkvinna ! Lyd Sara i alt det ho seier deg ! For gjennom Isak skal du få ei ætt som kallast di .
01021013	Men sonen til trælkvinna vil eg òg gjera til eit folk , fordi han er din son . »
01021014	Morgonen etter tok Abraham brød og ei hit med vatn og gav det til Hagar . Han sette guten på ryggen hennar , og så sende han henne bort . Ho gav seg i veg , men villa seg bort i øydemarka ved Be’er-Sjeba .
01021015	Då vatnet traut i hita , kasta ho barnet inn under ein busk .
01021016	Og sjølv gjekk ho og sette seg om lag eit bogeskot lenger borte . For ho tenkte : « Eg kan ikkje sjå på at guten døyr . » Medan ho sat der , tok guten til å gråta .
01021017	Gud høyrde at han gret . Då ropa Guds engel frå himmelen til Hagar og sa : « Kva er i vegen med deg , Hagar ? Ver ikkje redd ! For Gud har høyrt guten gråta der han ligg .
01021018	Reis deg , ta han opp og hald han fast i handa ! For eg vil gjera han til eit stort folk . »
01021019	Så opna Gud augo hennar , og ho fekk sjå ein brunn . Ho gjekk og fylte hita med vatn og lét guten drikka .
01021020	Og Gud var med guten . Han voks opp i øydemarka og vart bogeskyttar .
01021021	Han budde i Paran-øydemarka , og mor hans fann ei kone til han frå Egypt .
01021022	På den tid hende det at Abimelek og Pikol , hærføraren hans , sa til Abraham : « Gud er med deg i alt det du gjer .
01021023	Sver no ved Gud at du ikkje vil fara med svik mot meg eller mot borna og etterkomarane mine ! Liksom eg har gjort vel imot deg , skal du gjera vel imot meg og det landet du har fått tilhald i . »
01021024	Abraham svara : « Ja , det skal eg sverja på . »
01021025	Abraham kravde Abimelek til rekneskap for ein brunn som trælane åt Abimelek hadde rana til seg .
01021026	Men Abimelek sa : « Eg veit ikkje kven som har gjort dette . Du har ikkje sagt meg det , og eg har ikkje høyrt om det før i dag . »
01021027	Då tok Abraham småfe og storfe og gav Abimelek , og dei gjorde ei pakt med einannan .
01021028	Men Abraham sette sju av lamma for seg sjølve .
01021029	Då sa Abimelek til han : « Kvifor har du sett desse sju lamma for seg sjølve ? »
01021030	Han svara : « Desse sju lamma skal du ha av meg ; det skal vera eit vitnemål om at eg har grave denne brunnen . »
01021031	Difor kalla dei den staden Be’er-Sjeba ; for der gjorde dei eiden , dei to .
01021032	Då dei hadde gjort pakt i Be’er-Sjeba , tok Abimelek og Pikol , hærføraren hans , ut og fór heim att til Filistarlandet .
01021033	Abraham planta ei tamariske i Be’er-Sjeba , og der kalla han på Herren , den evige Gud .
01021034	Og Abraham heldt lenge til i Filistarlandet .
01022001	Ei tid etter at dette hadde hendt , ville Gud setja Abraham på prøve . Han sa til han : « Abraham ! » Og Abraham svara : « Ja , her er eg . »
01022002	Då sa han : « Ta Isak , einaste son din , som du held så av , og far til Moria-landet ! Der skal du ofra han som brennoffer på eit av fjella som eg vil syna deg ! »
01022003	Morgonen etter stod Abraham tidleg opp , kløvja eselet sitt og tok med seg to av tenestgutane sine og Isak , son sin . Han kløyvde ved til brennofferet , og så gav han seg i veg til den staden Gud hadde sagt .
01022004	Tredje dagen , då Abraham såg seg ikring , fekk han auga på staden langt borte .
01022005	Då sa Abraham til tenestgutane sine : « Ver de her med eselet ! Eg og guten vil gå dit bort og tilbe ; og så kjem vi hit til dykk att . »
01022006	Så tok Abraham offerveden og la på Isak , son sin . Sjølv tok han elden og kniven i handa ; og så gjekk dei saman , dei to .
01022007	Då sa Isak til Abraham , far sin : « Du far ! » Og han svara : « Ja , guten min . » Isak sa : « Sjå , her er elden og veden , men kvar er lammet som vi skal ofra ? »
01022008	Abraham svara : « Gud vil nok sjølv sjå seg ut eit offerlam , guten min . » Og så gjekk dei frametter , dei to .
01022009	Då dei kom til den staden Gud hadde sagt , bygde Abraham eit altar og la veden til rettes . Så batt han Isak , son sin , og la han på altaret , oppå veden .
01022010	Og Abraham rette ut handa og tok kniven og ville ofra son sin .
01022011	Då ropa Herrens engel til han frå himmelen og sa : « Abraham , Abraham ! » Og han svara : « Ja , her er eg . »
01022012	Då sa engelen : « Legg ikkje hand på guten og gjer han ikkje noko ! For no veit eg at du har age for Gud , sidan du ikkje eingong sparte einaste son din for meg . »
01022013	Då Abraham såg opp , fekk han auga på ein ver , som hang fast etter horna i kjerret bak han . Så gjekk han bort og tok veren og ofra han som brennoffer i staden for son sin .
01022014	Og Abraham kalla den staden « Herren ser » . Og den dag i dag seier dei : « På fjellet der Herren lèt seg sjå . »
01022015	Endå ein gong ropa Herrens engel til Abraham frå himmelen
01022016	og sa : « Eg sver ved meg sjølv , lyder ordet frå Herren : Fordi du gjorde dette og ikkje sparte einaste son din ,
01022017	skal eg storleg velsigna deg og gjera ætta di tallaus som stjernene på himmelen og som sanden på havsens strand . Etterkomarane dine skal ta byane frå sine fiendar ,
01022018	og i di ætt skal alle folk på jorda velsignast , fordi du lydde mitt ord . »
01022019	Så gjekk Abraham attende til tenestgutane sine . Dei tok på heimvegen og fylgdest til Be’er-Sjeba . Og Abraham vart buande der .
01022020	Ei tid etter at dette hadde hendt , kom det ein og sa til Abraham : Milka og Nakor , bror din , har òg fått søner :
01022021	Us , som er eldst , Bus , bror hans , Kemuel , far til Aram ,
01022022	Kesed , Haso , Pildasj , Jidlaf og Betuel .
01022023	Betuel var far til Rebekka . Desse åtte sønene fekk Nakor , bror til Abraham , med Milka .
01022024	Fylgjekona hans , som heitte Re’uma , fekk òg born : Tebah , Gaham , Tahasj og Ma’aka .
01023001	Sara vart 127 år gamal ; det var levetida hennar .
01023002	Sara døydde i Kirjat-Arba , det er Hebron , i Kanaan . Og Abraham gjekk inn og syrgde og gret over Sara .
01023003	Sidan reiste han seg , gjekk bort frå den døde kona si og sa til hetittane :
01023004	« Eg er ein innflyttar og framand mellom dykk . Lat meg få ein gravstad til eige hjå dykk , så eg kan bera ut den døde kona mi og gravleggja henne . »
01023005	Hetittane svara Abraham :
01023006	« Høyr her , herre ! Du er ein Guds hovding mellom oss . I den beste av gravene våre kan du jorda kona di . Ingen av oss skal nekta deg ei grav til å leggja henne i . »
01023007	Då reiste Abraham seg , bøygde seg for hetittane som budde i landet ,
01023008	og sa til dei : « Samtykkjer de i at eg ber ut den døde kona mi og gravlegg henne , så høyr på meg ! Legg inn eit godt ord for meg hjå Efron , son til Sohar ,
01023009	så han lèt meg få Makpela-hola , som høyrer han til og ligg i utkanten av jordet hans . Han skal få full betaling om han her midt imellom dykk gjev meg hola til eigande gravstad . »
01023010	No sat Efron der mellom hetittane ; og han svara Abraham så dei høyrde det , alle hetittane som var komne til byporten :
01023011	« Nei , høyr her , herre ! Eg gjev deg jordstykket og hola som er der . For augo på landsmennene mine lèt eg deg få henne . Gravlegg den døde kona di ! »
01023012	Då bøygde Abraham seg for folket i landet
01023013	og sa til Efron , så landsmennene hans høyrde det : « Gjev du ville høyra på meg ! Eg betaler deg det som jordet er verdt . Ta imot pengane av meg ! Så vil eg gravleggja kona mi der . »
01023014	Efron svara Abraham :
01023015	« Høyr her , herre ! Eit jordstykke som er verdt 400 sekel sølv , kva er det mellom deg og meg ? Gravlegg kona di , du ! »
01023016	Abraham skjøna kva Efron meinte , og vog opp til han det sølvet han hadde nemnt medan hetittane høyrde på , 400 sekel , av det slaget dei brukar i handel .
01023017	Så vart Efrons jorde , som ligg attmed Makpela , austanfor Mamre , skøytt til Abraham . Han fekk både jordet og hola , og alle trea som voks på jordet , så langt det rakk til alle kantar .
01023018	Det var dei vitne til , alle hetittane som var komne til porten i byen der Efron budde .
01023019	Og Abraham gravla Sara , kona si , i hola på Makpela-jordet , austanfor Mamre , det er Hebron , i Kanaan .
01023020	Såleis gjekk jordstykket og hola der over frå hetittane til Abraham , så han fekk det til eigande gravstad .
01024001	Abraham var no gamal og langt oppi åra , og Herren hadde velsigna han i eitt og alt .
01024002	Då sa Abraham til den eldste trælen i huset , han som styrte med alt det han åtte : « Legg handa di i fanget mitt ,
01024003	så vil eg ta deg i eid ved Herren , som er Gud i himmelen og på jorda , at du ikkje finn ei kone til son min mellom døtrene åt kanaanearane , som eg bur i lag med .
01024004	Men til mitt eige land og folk skal du fara og henta ei kone til Isak , son min . »
01024005	Trælen sa til han : « Men om no jenta ikkje vil fylgja meg hit til landet , skal eg då ta son din attende til det landet du er komen frå ? »
01024006	Abraham svara : « Ta deg i vare så du ikkje fer dit att med son min !
01024007	Herren , Gud i himmelen , som tok meg bort frå farshuset og fedrelandet mitt , han som tala til meg og svor at han ville gje mi ætt dette landet , han skal senda engelen sin framføre deg , så du finn ei kone til son min der .
01024008	Men vil ikkje jenta fylgja deg , skal du vera løyst frå eiden . Far berre ikkje dit att med son min ! »
01024009	Då la trælen handa si i fanget åt Abraham , herren sin , og svor på det .
01024010	Så tok han ti av kamelane åt husbonden sin og gav seg i veg , og alle slag gilde ting hadde han med frå herren sin . Han tok ut og kom til Mesopotamia , til byen der Nakor budde .
01024011	Han lét kamelane leggja seg ned attmed ein brunn utanfor byen . Det var i kveldinga , på den tid kvinnene plar gå ut og henta vatn .
01024012	Og han bad : « Herre , du som er Gud åt Abraham , husbonden min , lat det lukkast for meg i dag , og gjer vel imot Abraham , husbonden min !
01024013	No står eg her attmed kjelda medan dei unge jentene i byen kjem ut etter vatn .
01024014	Seier eg til ei jente : Halla på krukka di , så eg får drikka ! og ho svarar : Drikk du , og kamelane dine skal eg òg gje vatn — lat det då vera henne du har etla til Isak , tenaren din ! På det skal eg skjøna at du har gjort vel mot husbonden min . »
01024015	Før han var ferdig med bøna , bar det så til at Rebekka , dotter til Betuel , kom ut med ei krukke på aksla . Betuel var son til Milka og Nakor , bror åt Abraham .
01024016	Det var ei ovven jente , ei ungmøy som ingen mann hadde vore nær . Ho gjekk ned til kjelda og fylte krukka . Då ho kom opp att ,
01024017	sprang trælen imot henne og sa : « Lat meg få drikka litt vatn av krukka di ! »
01024018	Ho svara : « Drikk , herre ! » og ho skunda seg og tok krukka ned i handa og lét han drikka .
01024019	Då han hadde drukke seg utyrst , sa ho : « Eg skal henta vatn til kamelane dine òg , så dei kan sløkkja torsten . »
01024020	Og ho skunda seg og tømde krukka i troa . Så sprang ho bort til brunnen att etter vatn og brynte alle kamelane hans .
01024021	Mannen stod tagal og såg på henne . Han ville vita om Herren hadde late ferda hans lukkast eller ikkje .
01024022	Då kamelane hadde drukke , tok mannen fram ein gullring som vog ein halv sekel , og to armband av gull til henne ; dei vog ti sekel .
01024023	Og han sa : « Kven si dotter er du ? Kjære , sei meg det ! Kan far din hysa oss i natt ? »
01024024	Ho svara : « Eg er dotter til Betuel , son til Nakor og Milka .
01024025	Vi har fullt opp av halm og fôr , » sa ho , « og husrom har vi òg . »
01024026	Då bøygde mannen seg til jorda , tilbad Herren
01024027	og sa : « Lova vere Herren , Gud åt Abraham , husbonden min , som ikkje har teke si miskunn og sin truskap frå husbonden min ! Herren har ført meg rette vegen til frendane åt husbonden min . »
01024028	Jenta sprang heim til mor si og fortalde alt dette .
01024029	Rebekka hadde ein bror som heitte Laban . Han sprang ut til mannen attmed kjelda .
01024030	For då han fekk sjå ringen og armbanda som systera hadde på seg , og då han høyrde henne fortelja kva mannen hadde sagt , gjekk han ut til mannen . Og sjå , der stod han hjå kamelane attmed kjelda .
01024031	Då sa Laban : « Kom inn , du som er velsigna av Herren ! Kvifor står du her ute ? Eg har fjelga i huset og stelt til rom åt kamelane . »
01024032	Så gjekk mannen inn i huset og kløvja av kamelane . Laban henta halm og fôr til dyra og vatn til mannen og dei som var med han , så dei kunne vaska føtene .
01024033	Så sette dei fram mat for han ; men han sa : « Nei , eg vil ikkje eta før eg har bore fram ærendet mitt . » Dei svara : « Sei fram ! »
01024034	Då sa han : Eg er trælen åt Abraham .
01024035	Herren har storleg velsigna husbonden min , så han har vorte rik . Han har gjeve han småfe og storfe , sølv og gull , trælar og trælkvinner , kamelar og esel .
01024036	Og Sara , kona åt husbonden min , har fått ein son på sine gamle dagar ; og alt det han eig , har han gjeve sonen .
01024037	No har husbonden min teke meg i eid og sagt : « Du skal ikkje finna ei kone til son min mellom dei unge jentene i Kanaan , det landet eg bur i .
01024038	Men til farshuset og folket mitt skal du fara og finna ei kone til son min . »
01024039	Då sa eg til husbonden min : « Men om no jenta ikkje vil fylgja meg ? »
01024040	Han svara : « Eg har ferdast for Herrens åsyn . Han skal senda sin engel med deg og la ferda di lukkast , så du finn ei kone til son min i mitt eige folk og farshus .
01024041	Når du kjem til folket mitt , skal du vera løyst frå eiden du har svore meg . Jamvel om dei ikkje vil la deg få henne , skal du vera løyst frå eiden . »
01024042	Då eg kom til kjelda i dag , sa eg : « Herre , Gud åt Abraham , husbonden min ! Gjev du må la ferda mi lukkast !
01024043	Her står eg attmed denne kjelda . Kjem det no ei ung jente ut etter vatn , vil eg seia til henne : Lat meg få litt vatn av krukka di !
01024044	Svarar ho då : Drikk du , og til kamelane dine skal eg òg henta vatn , så lat det vera den kvinna du , Herre , har etla til son åt husbonden min . »
01024045	Før eg var ferdig med bøna , kom Rebekka med krukka på aksla . Ho gjekk ned til kjelda og auste opp vatn . Då sa eg til henne : « Kjære , lat meg få drikka ! »
01024046	Ho skunda seg , tok krukka ned og sa : « Drikk du , og kamelane dine skal eg òg brynna . » Så drakk eg , og kamelane gav ho òg vatn .
01024047	« Kven si dotter er du ? » spurde eg henne . Ho svara : « Eg er dotter til Betuel , son til Nakor og Milka . » Då sette eg ringen i nasen hennar og gullbanda på armane hennar .
01024048	Og eg bøygde meg til jorda og tilbad Herren . Eg lova Herren , Gud åt Abraham , husbonden min , fordi han hadde ført meg på rett veg , så eg kunne få dotter til brorson åt husbonden min til kone åt son hans .
01024049	Vil de no vera gode og trufaste mot husbonden min , så sei meg det ! Og vil de ikkje , så sei meg det òg , så eg veit kva eg har å halda meg til !
01024050	Då svara Laban og Betuel : « Dette kjem frå Herren . Vi kan ingenting seia , anten frå eller til .
01024051	Sjå , her har du Rebekka ! Ta henne og far heim att ! Lat son åt husbonden din få henne til kone , som Herren har sagt ! »
01024052	Då trælen hans Abraham høyrde det , bøygde han seg til jorda for Herren .
01024053	Og han tok fram klede og smykke av sølv og gull og gav Rebekka . Til bror hennar og mor hennar hadde han òg dyre gåver .
01024054	Så åt dei og drakk , han og mennene som var med han , og dei var der om natta . Då dei stod opp om morgonen , sa han : « Lat meg få fara heim att til husbonden min ! »
01024055	Men bror til Rebekka og mor hennar sa : « Lat jenta vera hjå oss ei tid , ti dagar eller så ! Sidan kan ho fara . »
01024056	Då svara han : « Heft meg ikkje , no når Herren har late ferda mi lukkast ! Lat meg få ta i veg og fara heim att til husbonden min ! »
01024057	Dei sa : « Vi skal ropa på jenta og spørja henne sjølv . »
01024058	Så ropa dei på Rebekka og sa til henne : « Vil du fara med denne mannen ? » Ho svara : « Ja , det vil eg . »
01024059	Då lét dei Rebekka , syster si , og fostermor hennar fara saman med trælen åt Abraham og mennene hans .
01024060	Dei velsigna Rebekka og sa til henne : « Kjære syster , gjev du må verta til tusen gonger titusen ! Gjev dine etterkomarar må ta borgene frå sine fiendar ! »
01024061	Så gjorde Rebekka og jentene hennar seg i stand , sette seg på kamelane og fylgde trælen . Han tok Rebekka med seg og fór av garde .
01024062	Isak var nett komen heim frå Lakai-Ro’i-brunnen . Han heldt til i Negev den gongen .
01024063	I kveldinga tok Isak seg ein tur ut på marka . Då han såg opp , vart han brått var nokre kamelar som kom .
01024064	Og då Rebekka såg opp , fekk ho auga på Isak . Då sprang ho ned av kamelen
01024065	og sa til trælen : « Kven er den mannen som kjem imot oss bortpå marka ? » Trælen svara : « Det er husbonden min . » Då tok ho sløret og hadde det for andletet .
01024066	Så fortalde trælen Isak alt det han hadde gjort .
01024067	Og Isak leidde Rebekka inn i teltet åt Sara , mor si . Han tok henne til kone og vart glad i henne . Såleis fann Isak trøyst i sorga over mor si .
01025001	Abraham tok seg ei kone att ; ho heitte Ketura .
01025002	Med henne fekk han sønene Simran , Joksjan , Medan , Midjan , Jisjbak og Sjuah .
01025003	Joksjan fekk sønene Saba og Dedan ; og sønene til Dedan var asjurarane , letusjarane og le’ummarane .
01025004	Sønene til Midjan var Efa , Efer , Hanok , Abida og Elda’s . Alle desse var etterkomarar etter Ketura .
01025005	Abraham gav Isak alt det han åtte .
01025006	Men han gav òg gåver til dei sønene han hadde med fylgjekonene sine . Og medan han endå levde , lét han dei flytta bort frå Isak , son sin , og fara av stad , til eit land i aust .
01025007	Levetida hans Abraham vart 175 år .
01025008	Så anda han ut . Abraham døydde i ein god alderdom , gamal og mett av dagar ; og han fór til folket sitt .
01025009	Sønene hans , Isak og Ismael , gravla han i Makpela-hola , på jordet åt hetitten Efron , son til Sohar , austanfor Mamre ,
01025010	det jordet som Abraham hadde kjøpt av hetittane . Der vart han gravlagd saman med Sara , kona si .
01025011	Og då Abraham var død , velsigna Gud Isak , son hans . Isak vart buande attmed Lakai-Ro’i-brunnen .
01025012	Dette er ættetavla åt Ismael , den sonen som Abraham fekk med Hagar frå Egypt , trælkvinna hennar Sara .
01025013	Dette er namna på Ismael-sønene , nemnde i den rekkjefylgje dei vart fødde i : Nebajot , eldste son til Ismael , Kedar , Adbe’el , Mibsam ,
01025014	Misjma , Duma , Massa ,
01025015	Hadad , Tema , Jetur , Nafisj og Kedma .
01025016	Dette var Ismael-sønene ; og det er namna på dei som bur i landsbyane og leirane sine , tolv hovdingar og ættene deira .
01025017	Levetida åt Ismael vart 137 år . Så anda han ut . Han døydde og fór til folket sitt .
01025018	Ismaelittane hadde bustadene sine mellom Havila og Sjur , som ligg austanfor Egypt , der vegen går til Assyria . Beint framfor alle brørne sine slo han seg ned .
01025019	Dette er soga om ætta åt Isak , son til Abraham . Abraham fekk sonen Isak .
01025020	Isak var førti år gamal då han gifte seg med Rebekka , dotter til aramearen Betuel frå Mesopotamia , og syster til aramearen Laban .
01025021	Isak bad til Herren for kona si ; for ho var barnlaus . Herren høyrde bøna hans , og Rebekka , kona hans , vart med barn .
01025022	Men då fostera støytte til kvarandre i livet hennar , sa ho : « Når så er , kvifor har då dette hendt meg ? » Og ho gjekk og spurde Herren til råds .
01025023	Herren sa til henne : « To folkeslag er det i livet ditt , to folk skal skiljast — alt frå mors liv . Det eine vert sterkare — enn det andre , den eldste skal tena den — yngste . »
01025024	Då tida kom at ho skulle føda , sjå , då var det tvillingar i livet hennar .
01025025	Den som kom fyrst , var raud , og loden som ein fell over heile kroppen . Han kalla dei Esau .
01025026	Så kom broren ; og han heldt Esau i hælen med handa . Difor kalla dei han Jakob . Isak var seksti år gamal då dei vart fødde .
01025027	Då gutane voks opp , vart Esau ein glup jeger , som heldt til i skog og mark . Jakob var ein fredeleg kar , som budde i telt .
01025028	Isak heldt mest av Esau , for han ville gjerne ha vilt ; men Rebekka var gladast i Jakob .
01025029	Ein gong heldt Jakob på å koka ein velling . Då kom Esau heim frå marka , trøytt og svolten .
01025030	Han sa til Jakob : « Lat meg få setja til livs noko av det raude du har der ; eg er heilt utmødd . » Difor kalla dei han Edom .
01025031	Men Jakob sa : « Du må fyrst selja meg odelsretten din ! »
01025032	Esau svara : « Du ser eg held på å døy av svolt ! Kva skal eg då med odelsretten ? »
01025033	Jakob sa : « Gjer fyrst eiden på det ! » Så gjorde han eiden og selde odelsretten sin til Jakob .
01025034	Jakob gav han då brød og linsevelling , og han åt og drakk . Etter måltidet reiste han seg og gjekk sin veg . Så lite brydde Esau seg om odelsretten .
01026001	Så vart det uår og naud i landet , som det hadde vore ein gong før , medan Abraham levde . Då fór Isak til Abimelek , filistarkongen i Gerar .
01026002	Herren synte seg for han og sa : « Far ikkje ned til Egypt , men hald deg i det landet eg seier deg !
01026003	Slå deg til her i landet , så skal eg vera med deg og velsigna deg ! For deg og di ætt vil eg gje alle desse landa . Eg skal halda den heilage lovnaden eg gav Abraham , far din .
01026004	Eg skal gjera ætta di tallaus som stjernene på himmelen og gje henne alle landa her . Og i di ætt skal alle folk på jorda velsignast ,
01026005	fordi Abraham lydde meg og heldt seg etter det eg har fastsett , boda og føresegnene og lovene mine . »
01026006	Så vart Isak buande i Gerar .
01026007	Då mennene der på staden spurde han ut om kona hans , sa han : « Ho er syster mi . » Han torde ikkje seia at ho var kona hans ; han var redd dei skulle slå han i hel for Rebekka skuld , av di ho var så ven .
01026008	Då han hadde vore der ei tid , hende det at Abimelek , filistarkongen , såg ut gjennom vindauga og fekk sjå at Isak gav Rebekka , kona si , kjærteikn .
01026009	Abimelek kalla Isak til seg og sa : « Ho er då kona di ! Kvifor sa du at ho er syster di ? » Isak svara : « Eg tenkte eg kunne missa livet for hennar skuld . »
01026010	Då sa Abimelek : « Kva har du gjort imot oss ? Kor lett kunne det ikkje ha hendt at einkvan av folket hadde lege med kona di , og då hadde du ført skuld over oss ! »
01026011	Så gav Abimelek heile folket dette påbodet : « Den som rører denne mannen eller kona hans , skal døy . »
01026012	Isak sådde korn der i landet og fekk hundre foll det året . Herren velsigna han ,
01026013	så han vart ein velhalden mann . Eigedomen hans auka meir og meir , til han vart svært rik .
01026014	Han åtte småfe og storfe og trælar i slik mengd at filistarane vart avundsjuke på han .
01026015	Alle brunnane som trælane åt far hans hadde grave medan Abraham levde , kasta filistarane att og fylte dei med jord .
01026016	Då sa Abimelek til Isak : « Far bort frå oss ; du er vorten for mektig for oss ! »
01026017	Så flytte Isak derifrå og slo leir i Gerar-dalen . Og der vart han buande .
01026018	Isak grov opp att dei brunnane som dei hadde grave medan Abraham , far hans , levde , og som filistarane hadde kasta att då Abraham var død . Han gav dei same namna som far hans hadde gjeve dei .
01026019	Då trælane åt Isak heldt på å grava i dalen , fann dei ei vassåre .
01026020	Men gjætarane frå Gerar tretta med gjætarane åt Isak og sa : « Det er vårt vatn ! » Så kalla han brunnen Esek , fordi dei tretta med han .
01026021	Sidan grov dei ein annan brunn . Men då det vart strid om den òg , kalla Isak han Sitna .
01026022	Han flytte bort derifrå og grov endå ein brunn . Den vart det ingen strid om . Difor kalla Isak han Rehobot og sa : « No har Herren gjort det romsleg for oss , så vi kan verta mange i landet . »
01026023	Frå Rehobot fór Isak til Be’er-Sjeba .
01026024	Same natta synte Herren seg for han og sa : « Eg er Gud åt Abraham , — far din . Ver ikkje redd , — for eg er med deg ! Eg vil velsigna deg og gjera ætta di stor for Abraham , min tenar , — skuld . »
01026025	Så bygde Isak eit altar der og kalla på Herrens namn . Han sette opp teltet sitt , og trælane hans grov ein brunn .
01026026	Abimelek kom til han frå Gerar saman med Akussat , venen sin , og Pikol , hærføraren sin .
01026027	Då sa Isak til dei : « Kvifor kjem de til meg , de som hatar meg og har drive meg bort frå dykk ? »
01026028	Dei svara : « Vi har klårt sett at Herren er med deg . Og no seier vi : Lat oss sverja kvarandre ein eid ! Vi vil gjera ei pakt med deg :
01026029	Du skal ikkje gjera oss noko vondt , liksom heller ikkje vi har rørt deg . Vi gjorde berre vel imot deg og lét deg fara i fred . Du er då velsigna av Herren . »
01026030	Så stelte han til eit gjestebod for dei , og dei åt og drakk .
01026031	Morgonen etter stod dei tidleg opp og svor kvarandre ein eid . Så bad Isak farvel med dei , og dei fór bort i fred .
01026032	Same dagen kom trælane åt Isak og fortalde han om den brunnen dei hadde grave . « Vi har funne vatn ! » sa dei .
01026033	Han kalla brunnen Sjiba . Difor heiter byen Be’er-Sjeba den dag i dag .
01026034	Då Esau var førti år gamal , gifte han seg med Judit , dotter til hetitten Be’eri , og med Basmat , dotter til hetitten Elon .
01026035	Dei vart ei hjartesorg for Isak og Rebekka .
01027001	Då Isak var gamal vorten og dimdest så på synet at han mest var blind , kalla han til seg Esau , eldste son sin , og sa : « Du son min ! » Han svara : « Ja , her er eg . »
01027002	Så sa han : « Du ser eg er gamal vorten ; eg veit ikkje kva dag eg skal døy .
01027003	Ta no jaktreiskapen din , pilehuset og bogen , og gå ut i marka og skyt noko vilt åt meg !
01027004	Lag så ein god rett , av det slaget eg likar ! Kom hit med han og lat meg eta , så eg kan velsigna deg før eg døyr . »
01027005	Rebekka lydde på medan Isak tala til Esau , son sin . Så gjekk Esau ut i marka og ville skyta noko vilt og ha med seg heim .
01027006	Då sa Rebekka til Jakob , son sin : « Høyr her ! Eg høyrde at far din tala til Esau og sa :
01027007	Kom heim med noko vilt , lag ein god rett og lat meg eta , så vil eg velsigna deg for Herrens åsyn før eg døyr !
01027008	Lyd no meg , guten min , og gjer det eg byd deg !
01027009	Gå bort til småfeet og henta to fine kje , så skal eg laga ein god rett åt far din av det slaget han likar .
01027010	Den skal du bera inn til far din , så han kan eta og velsigna deg før han døyr . »
01027011	Då sa Jakob til mor si : « Du veit Esau , bror min , er loden , og eg er snau .
01027012	Kanskje far kjenner på meg . Så trur han at eg vil halda han for narr , og eg fører forbanning over meg i staden for velsigning . »
01027013	« Den forbanninga skal eg ta på meg , guten min , » sa mora . « Berre lyd meg , du , og gå og henta kjeungane ! »
01027014	Så gjekk han etter kjea og kom til mor si med dei . Ho laga ein god rett av det slaget faren lika .
01027015	Og Rebekka fann fram staskleda åt Esau , eldste son sin — ho hadde dei inne hjå seg — og lét Jakob , yngste sonen , ta dei på seg .
01027016	Og skinna av kjeungane hadde ho på hendene og halsen hans , der han var snau .
01027017	Så gav ho Jakob , guten sin , den gode retten og brødet som ho hadde stelt til .
01027018	Han gjekk inn til far sin med det og sa : « Far ! » « Ja , » sa han , « kven er du , guten min ? »
01027019	Då svara Jakob : « Eg er Esau , eldste son din . Eg har gjort som du bad meg . Set deg no opp og et av viltet eg har skote , så du kan velsigna meg ! »
01027020	Isak sa til son sin : « Korleis kunne du finna det så snøgt , guten min ? » Han svara : « Herren din Gud sende det imot meg . »
01027021	Då sa Isak til Jakob : « Kom hit , guten min , og lat meg få kjenna på deg om du er Esau , son min , eller ikkje ! »
01027022	Så gjekk Jakob bort til far sin , og han kjende på han og sa : « Det er målet hans Jakob , men hendene hans Esau . »
01027023	Isak kjende han ikkje ; for hendene hans var lodne som hendene åt Esau , bror hans . Og han velsigna han .
01027024	Han spurde : « Er du Esau , son min ? » « Ja , det er eg , » svara Jakob .
01027025	« Set fram åt meg , » sa Isak , « og lat meg få eta av viltet du har skote , guten min , så eg kan velsigna deg ! » Då sette Jakob det fram for far sin , og han åt . Og han kom med vin til han , og han drakk .
01027026	Så sa Isak : « Kom hit og kyss meg , guten min ! »
01027027	Han gjekk fram og kyste han . Då kjende faren angen av kleda hans , og han velsigna han og sa : « Kjenn , angen av son min er lik angen av ei eng som Herren har velsigna !
01027028	Gud gjeve deg dogg — frå himmelen og rikeleg med grøde på jorda , korn og vin i mengd !
01027029	Folkeslag skal tena deg , folk skal falla til fote for deg . Ver herre over dine brør ! Sønene åt mor di — skal bøya seg for deg ! Forbanna vere dei — som forbannar deg , og velsigna dei — som velsignar deg ! »
01027030	Med det same Isak hadde velsigna Jakob — han var berre så vidt komen ut frå far sin — då kom Esau , bror hans , heim att frå jakta .
01027031	Han òg laga ein god rett og bar inn til far sin . « Far , » sa han , « vil du ikkje stå opp og eta av viltet eg har skote , så du kan velsigna meg ! »
01027032	« Kven er du ? » spurde Isak . Han svara : « Eg er Esau , eldste son din . »
01027033	Då vart Isak så forfærd at han skalv , og han sa : « Kven var det då som kom til meg med noko vilt han hadde skote ? Eg åt av det før du kom , og velsigna han ; og no lyt han vera velsigna . »
01027034	Då Esau høyrde dei orda av far sin , sette han i eit høgt og hjarteskjerande skrik og sa : « Velsigna meg òg , far ! »
01027035	Men han svara : « Bror din kom med svik og tok velsigninga som du skulle ha . »
01027036	Då sa Esau : « Med rette har han fått namnet Jakob ; for no har han lurt meg to gonger . Fyrst tok han odelen min , og no har han teke velsigninga med . » Så sa han : « Har du ikkje ei velsigning til meg òg ? »
01027037	Då tok Isak til ords og sa til Esau : « Eg har sett han til herre over deg , og alle brørne hans har eg gjort til trælane hans . Med korn og vin har eg sytt for han . Kva kan eg så gjera for deg , son min ? »
01027038	Esau svara : « Har du berre denne eine velsigninga , far ? Velsigna meg òg , far ! » Og Esau gret høgt .
01027039	Då tok Isak til ords att og sa : « Langt borte — frå den grøderike jord skal din bustad vera og utan dogg frå himmelen .
01027040	Av sverdet ditt skal du leva , og bror din lyt du tena . Men når du ein gong — slit deg laus , skal du riva åket hans — av nakken din . »
01027041	Esau la Jakob for hat fordi far hans hadde velsigna han . Og Esau sa med seg sjølv : « Snart kjem den tid då vi lyt syrgja over far . Då skal eg drepa Jakob , bror min . »
01027042	Då Rebekka fekk vita kva Esau , eldste son hennar , hadde sagt , sende ho bod etter Jakob , yngste son sin , og sa til han : « Høyr her ! Esau , bror din , vil hemna seg på deg og drepa deg .
01027043	Lyd no meg , guten min ! Gjer deg ferdig og røm til Laban , bror min , i Karan !
01027044	Ver hjå han ei tid , til harmen har gått av bror din ,
01027045	til vreiden hans har vendt seg frå deg , og han har gløymt det du gjorde mot han ! Då skal eg senda bod og henta deg heim att . Kvifor skulle eg missa dykk begge på ein og same dagen ? »
01027046	Rebekka sa til Isak : « Eg er lei av livet for desse hetittkvinnene skuld . Skulle no Jakob òg ta seg ei slik hetittjente til kone , ei av døtrene i landet , kva skal eg då leva for ? »
01028001	Då kalla Isak Jakob til seg , velsigna han og sa til han : « Du skal ikkje ta deg ei kone mellom kvinnene i Kanaan !
01028002	Gjer deg ferdig og far til Mesopotamia , til huset åt Betuel , morfar din ! Der skal du ta deg ei kone mellom døtrene til Laban , morbror din .
01028003	Måtte Gud Den Allmektige velsigna deg og la ætta di veksa og aukast , så du vert til ei samling med ætter .
01028004	Måtte han gje både deg og ætta di velsigninga åt Abraham , så du kan ta i eige det landet du no held til i , det som Gud gav Abraham . »
01028005	Så bad Isak farvel med Jakob , og han fór til Mesopotamia , til Laban Betuelsson , aramearen , som var bror til Rebekka , mor til Jakob og Esau .
01028006	Esau fekk vita at Isak hadde velsigna Jakob og sendt han til Mesopotamia for å henta seg ei kone der , og at han hadde velsigna han og sagt at han ikkje skulle ta seg ei kone mellom kvinnene i Kanaan .
01028007	Og Jakob hadde lydt far sin og mor si og fare til Mesopotamia .
01028008	Då Esau skjøna at Isak , far hans , ikkje lika dei kanaaneiske kvinnene ,
01028009	gjekk han til Ismael og tok Mahalat til kone attåt dei andre konene sine . Ho var dotter til Ismael , son til Abraham , og syster til Nebajot .
01028010	Jakob tok ut frå Be’er-Sjeba og gav seg på vegen til Karan .
01028011	Då sola var gladd , kom han til ein stad der han slo seg til for natta . Han tok ein av steinane der på staden , la han attom hovudet og la seg til å sova .
01028012	Då hadde Jakob ein draum . Han såg ein stige som stod på jorda og nådde opp til himmelen . Og sjå , Guds englar steig opp og ned i stigen .
01028013	Brått stod Herren framfor han og sa : « Eg er Herren , Gud åt Abraham , far din , og Gud åt Isak . Det landet du ligg i , vil eg gje deg og ætta di .
01028014	Ætta di skal verta som støvet på jorda . Du skal breia deg ut mot vest og aust , mot nord og sør , og i deg og di ætt skal alle ætter på jorda velsignast .
01028015	Sjå , eg vil vera med deg og verna deg kvar du fer , og føra deg attende til dette landet . For eg skal ikkje gå frå deg , men gjera det eg har lova deg . »
01028016	Då Jakob vakna or svevnen , sa han : « Sanneleg , Herren er på denne staden , og eg visste det ikkje ! »
01028017	Og han vart forfærd og sa : « Kor ageleg han er , denne staden ! Her er Guds hus , her er porten til himmelen . »
01028018	Morgonen etter stod Jakob tidleg opp . Han tok den steinen han hadde hatt attom hovudet , reiste han til ein minnestein og slo olje på han .
01028019	Han kalla staden Betel . Før heitte byen Lus .
01028020	Så gav Jakob denne lovnaden : « Vil Gud vera med meg og verna meg på denne ferda , vil han gje meg brød å eta og klede til å ha på meg ,
01028021	og la meg koma vel heim att til farshuset mitt , så skal Herren vera min Gud .
01028022	Denne steinen som eg har reist til ein minnestein , skal vera eit Guds hus ; og av alt du gjev meg , skal eg svara deg tiend . »
01029001	Så tok Jakob ut att og kom til det landet der austmennene budde .
01029002	Då fekk han auga på ein brunn uti marka og tre saueflokkar som låg attmed han ; for av den brunnen gav dei buskapen vatn . Men over brunnen låg det ein stor stein .
01029003	Når alle flokkane var samla der , velte dei steinen av brunnen og lét småfeet drikka . Så la dei steinen på plass att .
01029004	Jakob spurde : « Kvar er de frå , brør ? » « Vi er frå Karan , » sa dei .
01029005	Så spurde han : « Kjenner de Laban , son til Nakor ? » Dei svara : « Ja , det gjer vi . »
01029006	« Står det bra til med han ? » spurde Jakob . « Ja , det gjer det , » svara dei . « Sjå , der kjem Rakel , dotter hans , med småfeet ! »
01029007	Då sa han : « Sola står enno høgt . Det er for tidleg å samla buskapen . Lat småfeet få drikka , og gå så og gjæt ! »
01029008	« Nei , » svara dei , « det kan vi ikkje før alle flokkane er samla , og gjætarane har velt steinen av brunnen . Då skal vi gje småfeet vatn . »
01029009	Medan han endå stod og tala med dei , kom Rakel med buskapen åt faren ; for det var ho som gjætte .
01029010	Då Jakob fekk sjå Rakel , dotter til Laban , morbror sin , og småfeet hans , gjekk han fram , velte steinen av brunnen og lét buskapen til morbroren få drikka .
01029011	Så kyste han Rakel , og gråten tok han .
01029012	Jakob fortalde henne at han var i slekt med far hennar , og at han var son til Rebekka . Då sprang Rakel heim og sa dette til far sin .
01029013	Med det same Laban fekk høyra om Jakob , systerson sin , sprang han imot han , slo armane kring han , kyste han og tok han med seg heim . Og Jakob fortalde han alt det som hadde hendt .
01029014	Då sa Laban til han : « Sanneleg er vi same folket ! » Så vart Jakob verande hjå han ein månads tid
01029015	Ein dag sa Laban til Jakob : « Du skal då ikkje tena hjå meg for inkje , fordi om du er frenden min . Sei ifrå kva du vil ha i løn ! »
01029016	No hadde Laban to døtrer . Den eldste heitte Lea , og den yngste heitte Rakel .
01029017	Lea hadde milde augo , men Rakel var velskapt og ven .
01029018	Og Jakob hadde fått Rakel kjær . Difor sa han : « Eg skal tena hjå deg i sju år for Rakel , den yngste dottera di . »
01029019	Laban svara : « Det er betre at eg gjev henne til deg enn til ein framand mann . Ver du hjå meg ! »
01029020	Så tente Jakob i sju år for Rakel , og dei åra tykte han var som nokre få dagar , så glad var han i henne .
01029021	Jakob sa til Laban : « Lat meg no få kona mi ! For tida mi er ute , og eg vil flytta saman med henne . »
01029022	Då bad Laban i hop alt folket der på staden og heldt gjestebod .
01029023	Men om kvelden tok han Lea , dotter si , og leidde til Jakob ; og han sov med henne .
01029024	Laban lét henne få Silpa , trælkvinna si ; ho skulle tena hjå Lea , dotter hans .
01029025	Men då morgonen kom , sjå , då var det Lea ! Jakob sa til Laban : « Kva er det du har gjort mot meg ? Det var då for Rakel eg tente hjå deg . Kvifor har du svike meg ? »
01029026	Laban svara : « Det er ikkje skikk her hjå oss å gifta bort den yngste før den eldste .
01029027	Lat bryllaupsveka hennar gå til ende , så skal eg gje deg den andre òg , dersom du vil tena hjå meg i sju år til ! »
01029028	Jakob så gjorde . Han heldt bryllaup med henne veka ut . Så gav Laban han Rakel , dotter si , til kone .
01029029	Og Laban lét henne få Bilha , trælkvinna si ; ho skulle tena hjå Rakel , dotter hans .
01029030	Så sov Jakob med Rakel òg , og han heldt meir av Rakel enn av Lea . Sidan tente han hjå Laban i sju år til .
01029031	Då Herren såg at Lea vart vanvørd , opna han morslivet hennar ; men Rakel fekk ikkje born .
01029032	Lea vart med barn og fekk ein son , som ho kalla Ruben . « For Herren har sett mi naud , » sa ho ; « no kjem mannen min til å halda av meg . »
01029033	Og ho vart med barn ein gong til og fekk ein son . Då sa ho : « Herren har høyrt at eg vart vanvørd , og no har han gjeve meg denne sonen òg . » Så kalla ho han Simeon .
01029034	Sidan vart ho med barn att og fekk ein son . Då sa ho : « No må då mannen min halda seg til meg , sidan han har fått tre søner med meg . » Så kalla ho han Levi .
01029035	Endå ein gong vart ho med barn og fekk ein son . Då sa ho : « No vil eg prisa Herren . » Difor kalla ho han Juda . Så fekk ho ikkje fleire born då .
01030001	Då Rakel såg at ho og Jakob ikkje fekk born , vart ho avundsjuk på syster si og sa til Jakob : « Lat meg få born ! Elles døyr eg . »
01030002	Då vart Jakob harm på Rakel og sa : « Er eg i Guds stad ? Det er han som har nekta deg born . »
01030003	Då sa ho : « Der er Bilha , trælkvinna mi . Gå inn til henne ! Ho kan føda på knea mine og hjelpa meg òg til born . »
01030004	Så gav ho han Bilha , trælkvinna si , til kone , og Jakob låg med henne .
01030005	Bilha vart med barn og fekk ein son med Jakob .
01030006	Då sa Rakel : « Gud har hjelpt meg til retten min . Han har høyrt bøna mi og gjeve meg ein son ! » Så kalla ho han Dan .
01030007	Sidan vart Bilha , trælkvinna åt Rakel , med barn att og fekk ein son til med Jakob .
01030008	Då sa Rakel : « Overmenneskelege stridar har eg stridt med syster mi , og eg har vunne . » Så kalla ho han Naftali .
01030009	Då Lea såg at ho ikkje fekk fleire born , tok ho Silpa , trælkvinna si , og gav Jakob til kone .
01030010	Og Silpa , trælkvinna åt Lea , fekk ein son med Jakob .
01030011	Då sa Lea : « For ei lukke ! » Så kalla ho han Gad .
01030012	Sidan fekk Silpa , trælkvinna åt Lea , ein son til med Jakob .
01030013	Då sa Lea : « Å sæle meg ! For alle kvinner kjem til å prisa meg sæl . » Så kalla ho han Asjer .
01030014	Ein dag i kveiteskurden gjekk Ruben ut på marka . Der fann han alruner , og han tok dei med heim til Lea , mor si . Då sa Rakel til Lea : « Gjev meg nokre av alrunene åt son din ! »
01030015	Lea svara : « Er det ikkje nok at du har teke mannen min ? Vil du ta alrunene åt son min òg ? » Då sa Rakel : « Får eg alrunene , kan Jakob liggja med deg i natt . »
01030016	Då Jakob kom heim frå marka om kvelden , gjekk Lea til møtes med han og sa : « Det er meg du skal koma til ; eg har kjøpt deg for dei alrunene som son min fann . » Så låg han med henne den natta .
01030017	Og Gud høyrde bøna hennar Lea . Ho vart med barn og fekk den femte sonen med Jakob .
01030018	Då sa Lea : « Gud har gjeve meg løn , fordi eg lét mannen min få trælkvinna mi . » Så kalla ho han Jissakar .
01030019	Sidan vart Lea med barn att og fekk den sjette sonen med Jakob .
01030020	Då sa Lea : « Gud har gjeve meg ei god gåve . No kjem mannen min til å halda seg til meg , fordi han har fått seks søner med meg . » Så kalla ho han Sebulon .
01030021	Sidan fekk ho ei dotter og kalla henne Dina .
01030022	Då kom Gud Rakel i hug . Han høyrde bønene hennar og opna morslivet hennar ,
01030023	så ho vart med barn og fekk ein son . Då sa ho : « Gud har teke bort vanæra mi . »
01030024	Og ho kalla han Josef ; for ho sa : « Gjev Herren ville la meg få ein son til ! »
01030025	Då Rakel hadde fått Josef , sa Jakob til Laban : « Lat meg fara , så eg kan koma heim til mitt eige land !
01030026	Gjev meg konene og borna mine , som eg har tent for , så eg kan fara ! For du veit sjølv korleis eg har tent deg . »
01030027	Då sa Laban : « Hadde du berre godvilje for meg ! Eg har fått eit varsel om at det er for di skuld Herren har velsigna meg .
01030028	Sei kva du vil ha i løn , » sa han , « så skal eg gje deg det ! »
01030029	Jakob svara : « Du veit sjølv korleis eg har tent deg , og kva buskapen din har vorte til medan eg har stelt han .
01030030	For det var lite du hadde før eg kom , men no har det auka til ei stor mengd . Herren har velsigna deg for kvart steg eg tok . Men når skal eg få syta for mitt eige hus ? »
01030031	Då sa Laban : « Kva skal eg gje deg ? » Jakob svara : « Du skal ikkje gje meg nokon ting . Men vil du gjera som eg seier , skal eg halda fram med å gjæta småfeet ditt og sjå etter det .
01030032	I dag skal eg gå gjennom heile buskapen din og skilja ut alle flekkete og spreklete dyr , alle dei svarte sauene og dei flekkete og spreklete geitene . Det skal vera løna mi .
01030033	Ærlegdomen min skal vitna for meg når du sidan kjem og ser over løna mi . Finst det hjå meg ei geit som ikkje er flekket eller spreklet , og ein sau som ikkje er svart , så er dei stolne . »
01030034	Då svara Laban : « Godt , lat det vera som du seier ! »
01030035	Men same dagen skilde han ut dei bukkane som var stripete og spreklete , og alle geitene som var flekkete og spreklete , alle som det var noko kvitt på , og alle dei svarte sauene . Og han lét sønene sine ta vare på dei .
01030036	Så heldt Laban seg tre dagsreiser frå Jakob , medan Jakob gjætte resten av småfeet hans .
01030037	No fann Jakob seg friske stavar av kvitpoppel , mandeltre og platan og flekte borken av dei i striper , så den kvite veden kom til synes .
01030038	Så sette han stavane som han hadde flekt borken av , opp i vasstrørne , i rennene , der småfeet kom og drakk — beint framfor dyra ; for dei para seg når dei kom og drakk .
01030039	No para småfeet seg attmed stavane og fekk stripete , flekkete og spreklete ungar .
01030040	Jakob skilde lamma ifrå , og han lét småfeet venda hovudet mot dei stripete og svarte dyra i buskapen åt Laban . Såleis fekk han seg eigne flokkar , som han ikkje sleppte saman med småfeet åt Laban .
01030041	Kvar gong det var sterke dyr som para seg , sette Jakob stavar i rennene , midt for augo på dei , så dei skulle para seg attmed stavane .
01030042	Men var det veike dyr , sette han ikkje stavane der . På den måten fekk Laban dei veike dyra , men Jakob fekk dei sterke .
01030043	Difor vart mannen svært rik . Han fekk ei mengd med småfe , trælkvinner og trælar , kamelar og esel .
01031001	Jakob fekk høyra at sønene til Laban sa : « Han har teke alt det far vår åtte . Og av det som far vår åtte , har han lagt seg til all denne rikdomen . »
01031002	Jakob såg på andletet åt Laban at han ikkje var den same mot han som før .
01031003	Då sa Herren til Jakob : « Far attende til landet åt fedrane dine og til folket ditt , og eg skal vera med deg . »
01031004	Då sende Jakob bod etter Rakel og Lea og bad dei koma ut på marka , der han var med buskapen sin .
01031005	Han sa til dei : Eg ser på andletet åt far dykkar at han ikkje er den same mot meg som før . Men Gud åt far min har vore med meg .
01031006	De veit sjølve at eg har tent far dykkar så godt eg kunne .
01031007	Og så har han svike meg og endra løna mi ti gonger . Men Gud lét han ikkje få gjera meg noko vondt .
01031008	Når han sa : « Dei flekkete dyra skal vera løna di , » fekk heile buskapen flekkete ungar . Og når han sa : « Dei stripete skal du ha i løn , » fekk heile buskapen stripete ungar .
01031009	Såleis tok Gud feet frå far dykkar og gav meg det .
01031010	På den tid småfeet para seg , hadde eg ein draum . Eg såg at bukkane som sprang på småfeet , var stripete , flekkete og droplete .
01031011	Og Guds engel sa til meg i draumen : « Jakob ! » Eg svara : « Her er eg . »
01031012	Då sa han : « Sjå no fram for deg , så skal du få sjå at alle bukkane som spring på småfeet , er stripete , flekkete og droplete . For eg har sett korleis Laban fer åt mot deg .
01031013	Eg er den Gud som du såg i Betel , der du salva ein minnestein og gav meg ein lovnad . Gjer deg no ferdig og far ut or dette landet og attende til heimlandet ditt ! »
01031014	Då tok Rakel og Lea til ords og sa til han : « Har vi enno arv og lut i huset åt far vår ?
01031015	Har han ikkje rekna oss for framande ? Han har då selt oss og sjølv øydt opp det han fekk for oss .
01031016	Ja , all den rikdomen Gud har teke frå far vår , høyrer oss og borna våre til . Gjer no berre alt det Gud har sagt til deg ! »
01031017	Så gjorde Jakob seg ferdig og sette borna og konene sine opp på kamelane .
01031018	Han tok med seg heile buskapen sin , det feet han hadde fått seg i Mesopotamia , og alt godset han hadde samla . No ville han fara til Isak , far sin , i Kanaan .
01031019	Medan Laban var borte og klypte sauene sine , stal Rakel husgudane åt far sin .
01031020	Og Jakob lurte Laban , aramearen ; for han sa ikkje eit ord om at han ville fara sin veg .
01031021	Han rømde med alt det han åtte . Han gav seg på vegen , sette over Eufrat og tok leia mot Gilead-fjellet .
01031022	Tredje dagen fekk Laban vita at Jakob hadde rømt .
01031023	Då tok han med seg frendane sine , sette etter han sju dagsleier og nådde han att på Gilead-fjellet .
01031024	Men Gud kom til Laban , aramearen , i ein draum om natta og sa til han : « Ta deg i vare så du ikkje seier eit vondt ord til Jakob ! »
01031025	Då Laban nådde att Jakob , hadde han sett opp teltet sitt på fjellet , og Laban og frendane hans sette òg opp telt på Gilead-fjellet .
01031026	Laban sa til Jakob : « Kva er det du har gjort ? Du har lurt meg og ført bort døtrene mine som om dei var hærtekne .
01031027	Kvifor rømde du i løynd og lurte meg ? Kvifor sa du det ikkje til meg , så eg kunne fylgt deg på vegen med glederop og song , med handtromme og lyre ?
01031028	Du lét meg ikkje eingong få kyssa sønene og døtrene mine . Dette var uklokt gjort av deg .
01031029	Det står i mi makt å skada dykk . Men Gud åt far dykkar sa til meg i natt : Ta deg i vare så du ikkje seier eit vondt ord til Jakob !
01031030	Men når du no har teke ut , fordi du lengta så etter farsætta di , kvifor stal du då husgudane mine ? »
01031031	Då tok Jakob til ords og sa til Laban : « Eg var redd . For eg tenkte du kunne ta døtrene dine frå meg med makt .
01031032	Men den du finn husgudane dine hjå , skal missa livet . Sjå no etter kva eg har med meg , medan frendane våre er til stades , og ta det som høyrer deg til ! » Jakob visste ikkje at Rakel hadde stole dei .
01031033	Laban gjekk inn i teltet åt Jakob og telta åt Lea og dei to trælkvinnene , men fann ikkje noko . Så gjekk han ut or teltet hennar Lea og inn i teltet til Rakel .
01031034	Rakel hadde teke husgudane , lagt dei i kamelsalen og sett seg på dei . Laban leita i heile teltet , men fann ingen ting .
01031035	Då sa Rakel til far sin : « Herren min må ikkje ta det ille opp at eg ikkje kan reisa meg for han . For eg har det som kvinner stundom plar ha det . » Så leita han , men fann ikkje husgudane .
01031036	Då vart Jakob harm og kom med klagemål mot Laban . Han tok til ords og sa til han : « Kva vondt har eg gjort ? Kva er mi synd , sidan du forfylgjer meg såleis ?
01031037	Alt det eg eig , har du ransaka . Kva fann du då som høyrer til i huset ditt ? Legg det fram her for mine og dine frendar , så dei kan døma mellom oss to .
01031038	No har eg vore hjå deg i tjue år . Sauene og geitene dine har aldri kasta . Og verane i buskapen din har eg ikkje ete opp .
01031039	Eg kom ikkje til deg med ihelrivne dyr , men bøtte sjølv skaden . Når noko var stole , kravde du skadebot av meg , anten det hadde hendt om dagen eller om natta .
01031040	Om dagen vart eg plaga av hete og om natta av kulde ; eg fekk ikkje svevn på augo .
01031041	I tjue år har eg vore i huset ditt . Fjorten år tente eg for dei to døtrene dine og seks år for småfeet ditt ; og ti gonger endra du løna mi .
01031042	Hadde ikkje Gud åt far min vore med meg , Abrahams Gud og Isaks Redsle , så hadde du visseleg no sendt meg tomhendt bort . Men Gud har sett mi naud og mitt strev , og i natt har han felt sin dom . »
01031043	Då tok Laban til ords og sa til Jakob : « Døtrene er mine , borna er mine , og buskapen er min . Alt det du ser , er mitt . Kva kunne eg i dag gjera for desse døtrene mine eller borna som dei har fått ?
01031044	Kom no , lat oss gjera ei pakt med einannan ! Den skal vera vitne mellom meg og deg . »
01031045	Då tok Jakob ein stein og reiste han til ein minnestein .
01031046	Og han sa til frendane sine : « Sanka i hop stein ! » Så tok dei steinar og laga ei røys ; og dei heldt måltid der attmed røysa .
01031047	Laban kalla henne Jegar-Sahaduta , og Jakob kalla henne Gal-Ed .
01031048	Laban sa : « Denne røysa skal i dag vera vitne mellom meg og deg . » Difor kalla dei henne Gal-Ed
01031049	og Mispa , for han sa : « Herren skal vakta på meg og deg , når vi ikkje ser einannan lenger .
01031050	Fer du ille med døtrene mine , eller tek du deg andre koner attåt dei , så skal du vita at Gud er vitne mellom meg og deg , om det ikkje er eit menneske til stades . »
01031051	Då sa Laban til Jakob : « Sjå , denne steinrøysa og minnesteinen har eg reist mellom meg og deg !
01031052	— Både røysa og steinen skal vera vitne på at eg ikkje fer framom dei til deg , og at du ikkje kjem framom dei til meg på det som vondt er .
01031053	Abrahams Gud og Nakors Gud , han som var Gud åt far deira , skal døma mellom oss . » Så svor Jakob ved Redsla åt Isak , far sin .
01031054	Og Jakob ofra eit slaktoffer på fjellet og bad frendane sine til måltid . Dei åt og var på fjellet den natta .
01031055	Morgonen etter stod Laban tidleg opp . Han kyste døtrene sine og borna deira og velsigna dei . Så fór han heim att .
01032001	Jakob heldt fram på ferda . Då kom Guds englar imot han .
01032002	Med det same Jakob fekk auga på dei , sa han : « Her er Guds leir . » Og han kalla staden Mahanajim .
01032003	Jakob sende folk føre seg til Se’ir-landet , til Edoms-marka , med bod til Esau , bror sin .
01032004	Han baud dei : « De skal seia til Esau , herren min : Så seier Jakob , tenaren din : Eg har halde til hjå Laban og vore der til no .
01032005	Eg har fått oksar , esel og småfe , trælar og trælkvinner . No sender eg bod om dette til deg , herre , om eg kunne vinna godvilje hjå deg . »
01032006	Bodberarane kom attende til Jakob og sa : « Vi møtte Esau , bror din ; men no kjem han imot deg med fire hundre mann . »
01032007	Då vart Jakob livande redd . Han delte folket som var med han , og småfeet , storfeet og kamelane i to flokkar .
01032008	For han tenkte : « Om Esau kjem over den eine flokken og slår han , kan den flokken som er att , sleppa unna . »
01032009	Så bad Jakob : « Du Gud åt Abraham , far min , du Gud åt Isak , far min ! Herre , du som sa til meg : Far attende til landet ditt og folket ditt , så skal eg gjera vel imot deg !
01032010	Eg er ikkje verd all den miskunn og truskap som du har vist mot tenaren din . For med stav i hand gjekk eg over Jordan , og alt det eg har , er delt i to flokkar .
01032011	Fria meg no frå Esau , bror min ! For eg er redd han skal koma og slå i hel meg og mine , både mor og born .
01032012	Du har då sjølv sagt at du alltid vil gjera vel imot meg og la ætta mi verta som havsens sand , som ingen kan telja . »
01032013	Og han var der den natta . Så tok han ut av alt det han åtte , ei gåve til Esau , bror sin :
01032014	200 geiter og 20 bukkar , 200 sauer og 20 verar ,
01032015	30 mjølkekamelar med føl , 40 kyr og 10 oksar , 20 eselhopper og 10 esel .
01032016	Han sende trælane sine i veg med dyra , kvar flokk for seg , og sa : « Far de føre meg , og lat det vera eit godt stykke mellom flokkane ! »
01032017	Så sa han til den fyrste trælen : « Når Esau , bror min , møter deg og spør kven du høyrer til , kvar du skal av , og kven som eig den flokken du driv ,
01032018	då skal du seia : Jakob , tenaren din ; det er ei gåve han sender til deg , Esau , herren min . Og snart kjem han sjølv etter . »
01032019	Såleis baud han den andre og den tredje trælen og alle dei andre som fylgde med flokkane , å tala til Esau når dei møtte han :
01032020	« De skal seia : Snart kjem Jakob , tenaren din , etter . » For han tenkte : « Eg vil blidka han med den gåva eg sender føre meg . Sidan vil eg stiga fram for han ; kanskje han då tek vel imot meg . »
01032021	Så fór trælane føre med gåva . Men sjølv vart Jakob verande i leiren om natta .
01032022	Same natta stod han opp , tok dei to konene sine , dei to trælkvinnene og dei elleve sønene og gjekk over Jabbok-vadet .
01032023	Han sette dei over elva , og alt det han åtte , førte han over .
01032024	No var Jakob åleine att . Då kom det ein mann og stridde med han , heilt til det ljosna av dag .
01032025	Då mannen såg at han ikkje kunne vinna over Jakob , slo han til hofta hans , så ho gjekk or led medan dei striddest .
01032026	Og han sa : « Slepp meg , for no dagast det ! » Men Jakob svara : « Eg slepper deg ikkje utan at du velsignar meg . »
01032027	« Kva heiter du ? » spurde mannen . « Jakob , » svara han .
01032028	Då sa mannen : « Du skal ikkje lenger heita Jakob , men Israel skal namnet ditt vera . For du har stridt med Gud og menneske og vunne . »
01032029	Då bad Jakob : « Kjære , sei meg namnet ditt ! » Han svara : « Kvifor spør du etter namnet mitt ? » Og han velsigna han der .
01032030	Jakob kalla staden Peniel . « For eg har sett Gud åsyn til åsyn og endå berga livet . »
01032031	Med det same han kom framom Penuel , rann sola . Og han var halt i hofta .
01032032	Difor er det så den dag i dag at israelittane aldri et muskelen over hofteskåla , fordi Jakob fekk eit slag på hofteskåla , over hoftemuskelen .
01033001	Då Jakob såg opp , fekk han auga på Esau , som kom med fire hundre mann . Då skifte han borna mellom Lea , Rakel og dei to trælkvinnene .
01033002	Han sette trælkvinnene og borna deira fremst , så Lea og borna hennar attanfor og Rakel med Josef attarst .
01033003	Sjølv gjekk han framføre dei og bøygde seg sju gonger til jorda , til dess han kom bort åt bror sin .
01033004	Men Esau sprang imot han og slo armane kring han , kasta seg om halsen på han og kyste han . Og dei gret .
01033005	Då Esau såg opp , fekk han auga på kvinnene og borna og sa : « Kven er det du har med deg der ? » Jakob svara : « Det er dei borna som Gud i nåde har gjeve tenaren din . »
01033006	Så kom trælkvinnene fram med borna sine og bøygde seg til jorda .
01033007	Og Lea kom fram med borna sine og bøygde seg . Til sist gjekk Josef og Rakel fram og bøygde seg til jorda .
01033008	Esau spurde : « Kva ville du med heile den flokken eg møtte ? » « Eg ville vinna godvilje hjå deg , » svara han .
01033009	Då sa Esau : « Eg har nok , bror . Ta du vare på det som ditt er ! »
01033010	« Nei , kjære vene , » svara Jakob , « har eg vunne godvilje hjå deg , så ta imot gåva mi ! For då eg såg andletet ditt , var det som eg såg Guds eige andlet ; så venleg var du mot meg .
01033011	Ta no imot den gåva eg har sendt deg ! For Gud har vore nådig mot meg , og eg har alt eg treng . » Så nøydde Jakob han til han tok imot gåva .
01033012	Då sa Esau : « Lat oss ta ut og koma i veg , så skal eg fara beint framføre deg . »
01033013	Men Jakob svara : « Du veit at borna ikkje toler mykje , herre , og at eg må syta for lamsauene og dei nybære kyrne mine . Driv ein dei for hardt , om berre ein einaste dag , stryk alt småfeet med .
01033014	Vil du ikkje gjera vel , herre , og fara føre tenaren din ? Så kan eg fylgja etter i ro og mak , med ein fart som høver for driftene og borna , til dess eg er framme hjå deg i Se’ir . »
01033015	Då sa Esau : « Så vil eg la nokre av mennene mine vera att hjå deg . » Men han svara : « Kvifor det ? Berre du vil visa meg godvilje , herre ! »
01033016	Same dagen snudde Esau om og fór sin veg til Se’ir .
01033017	Og Jakob tok ut og kom til Sukkot . Der bygde han seg eit hus og laga lauvhytter til buskapen sin . Det er grunnen til at dei kallar staden Sukkot .
01033018	Sidan kom Jakob på si ferd frå Mesopotamia vel fram til Sikem i Kanaan . Og han slo leir utanfor byen .
01033019	Det jordstykket som han hadde sett opp teltet sitt på , kjøpte han av sønene til Hamor , far til Sikem , for hundre pengestykke .
01033020	Der reiste han eit altar og kalla det El-Elohe-Israel .
01034001	Dina , dottera som Jakob hadde fått med Lea , gjekk ein gong ut og ville sjå på jentene i landet .
01034002	Sikem , son til hevitten Hamor , hovdingen der i landet , fekk sjå Dina . Han tok henne og låg med henne og skjemde henne ut .
01034003	Og hugen hans stod til Dina , dotter til Jakob . Han vart glad i den unge jenta og tala venleg til henne .
01034004	Sidan sa Sikem til Hamor , far sin : « Lat meg få den jenta til kone ! »
01034005	Jakob fekk høyra at Sikem hadde skjemt ut Dina , dotter hans . Men sønene hans var ute i marka med buskapen , og Jakob tagde med det til dei kom heim .
01034006	Hamor , far til Sikem , gjekk ut til Jakob og ville tala med han .
01034007	Då sønene til Jakob fekk høyra det , kom dei heim frå marka . Dei kjende seg såra og var brennande harme . For det var eit skjemdarverk Sikem hadde gjort mot Israel då han låg med dotter til Jakob . Slikt skulle aldri henda !
01034008	Hamor tala med dei og sa : « Sikem , son min , har lagt sin hug til dotter dykkar . Lat han få henne til kone !
01034009	Lat oss gifta borna våre i hop ! Gjev oss døtrene dykkar , og gift de dykk med våre døtrer !
01034010	Slå dykk ned hjå oss , så skal landet liggja ope for dykk ! Her kan de bu , og her kan de fara fritt ikring og få dykk eigedom . »
01034011	Sikem sa til far hennar og brørne hennar : « Om de berre kan godta meg , så skal eg gje dykk det de bed om !
01034012	Krev ein høg bruresum og ei stor gåve av meg ! Eg skal gje det de vil ha , berre eg får jenta til kone . »
01034013	Då gav Jakobs-sønene Sikem og Hamor , far hans , eit svikefullt svar , fordi han hadde skjemt ut Dina , syster deira .
01034014	Dei sa : « Det kan vi ikkje gjera . Å gje syster vår til ein uomskoren mann , det ville vera ei skam for oss .
01034015	Berre på eitt vilkår kan vi gjera dykk til viljes : at de vert som vi og lèt alle menn hjå dykk omskjera .
01034016	Då skal vi gje dykk døtrene våre og ta dykkar døtrer til koner , og bu saman med dykk , så vi vert eitt folk .
01034017	Men vil de ikkje høyra på oss og la dykk omskjera , så tek vi syster vår og fer bort . »
01034018	Både Hamor og Sikem , son hans , tykte vel om det dei sa .
01034019	Den unge mannen drygde ikkje med å gjera dette . For han heldt av dotter til Jakob , og det var han som var den fremste i heile farshuset .
01034020	Så gjekk Hamor og Sikem , son hans , ut til porten i byen sin og sa til bymennene :
01034021	« Desse mennene vil gjerne vera vener med oss . Lat dei bu her i landet og fara fritt ikring i det ! Landet er då vidt nok for dei på alle kantar . Vi vil ta døtrene deira til koner og gje dei våre døtrer .
01034022	Men berre på eitt vilkår vil mennene retta seg etter oss og bu saman med oss , så vi vert eitt folk : Alle menn hjå oss må la seg omskjera , liksom dei er omskorne sjølve .
01034023	Buskapen og eigedomen deira , alt feet deira , vert då vårt , berre vi gjer dei til viljes , så dei slår seg ned hjå oss . »
01034024	Då lydde dei Hamor og Sikem , son hans , alle som høyrde til i byen hans . Dei lét seg omskjera , alle menn som høyrde heime der i byen .
01034025	Men den tredje dagen , då dei endå var sjuke , tok dei to Jakobs-sønene Simeon og Levi , brørne til Dina , kvar sitt sverd , trengde seg uhindra inn i byen og slo i hel alle mannfolk .
01034026	Hamor og Sikem , son hans , drap dei òg med kvasse sverd . Så tok dei Dina ut or huset åt Sikem og drog bort .
01034027	Sidan kom sønene til Jakob over dei falne og plyndra byen , fordi dei hadde skjemt ut syster deira .
01034028	Dei tok småfeet og storfeet og esla deira , både det som var i byen og det som var ute på marka .
01034029	Alt godset deira og alle kvinnene og borna deira førte dei bort ; alt som var i husa , rana dei .
01034030	Då sa Jakob til Simeon og Levi : « De har gjort meg stor skade . De har valda at eg får uord på meg hjå folket i landet , hjå kanaanearane og perisittane . Eg rår då berre over ein liten flokk . Samlar dei seg imot meg , kjem dei til å slå meg og tyna både meg og mitt hus . »
01034031	Men dei svara : « Skulle han få fara åt med syster vår som med ei skjøkje ? »
01035001	Gud sa til Jakob : « Gjer deg ferdig , far opp til Betel og slå deg ned der ! Der skal du byggja eit altar for Gud , som synte seg for deg då du rømde for Esau , bror din . »
01035002	Då sa Jakob til husfolket sitt og til alle dei som var med han : « Få bort dei framande gudane som finst hjå dykk , reinsa dykk og skift klede !
01035003	Så skal vi ta ut og fara til Betel . Der vil eg byggja eit altar for Gud , som høyrde bøna mi den gongen eg var i fare , og som var med meg på ferda mi . »
01035004	Då lét dei Jakob få alle dei framande gudane dei hadde hjå seg , og ringane som dei hadde i øyro . Og Jakob grov det ned under den eika som står bortmed Sikem .
01035005	Så tok dei ut , og ei redsle frå Gud kom over byane der ikring , så ingen sette etter Jakobs-sønene .
01035006	Jakob kom til Lus i Kanaan — no heiter staden Betel — både han og alt folket som var med han .
01035007	Der bygde han eit altar og kalla staden El-Betel ; for der hadde Gud synt seg for han då han rømde for bror sin .
01035008	Då døydde Debora , fostermor hennar Rebekka , og ho vart gravlagd nedanfor Betel , under den store eika ; den kalla dei Gråte-eika .
01035009	Endå ein gong synte Gud seg for Jakob , etter at han var komen heim frå Mesopotamia , og velsigna han .
01035010	Og Gud sa til han : « No heiter du Jakob . Men du skal ikkje lenger — heita Jakob ; Israel skal namnet ditt vera . » Såleis fekk han namnet Israel .
01035011	Og Gud sa til han : « Eg er Gud Den Allmektige . Du skal veksa og aukast ! Eit folk , ja , mange folkeslag skal ættast frå deg , og kongar skal ha sitt opphav — i deg .
01035012	Og det landet som eg gav Abraham og Isak , det gjev eg deg og ætta di etter deg . »
01035013	Så fór Gud opp frå han , frå den staden der han hadde tala med han .
01035014	Jakob reiste ein minnestein der Gud hadde tala med han . Og han auste drikkoffer på steinen og slo olje over han .
01035015	Og Jakob kalla den staden der Gud hadde tala med han , Betel .
01035016	Så tok dei ut frå Betel . Då dei endå hadde eit stykke att til Efrat , fekk Rakel eit barn . Det var ei hard fødsle .
01035017	Medan ho låg i hardaste riene , sa jordmora til henne : « Ver ikkje redd ! Denne gongen òg får du ein son . »
01035018	Med det same ho anda ut — for det kosta henne livet — kalla ho han Ben’oni . Men faren gav han namnet Benjamin .
01035019	Rakel døydde og vart gravlagd attmed vegen til Efrat , det er Betlehem .
01035020	Og Jakob reiste ein minnestein på grava hennar . Det er gravsteinen hennar Rakel , som står der den dag i dag .
01035021	Så tok Israel ut att og sette opp teltet sitt bortanfor Migdal-Eder .
01035022	Medan Israel budde der i landet , hende det at Ruben gjekk stad og låg med Bilha , fylgjekona åt far sin . Og Israel fekk vita det . Jakob hadde tolv søner .
01035023	Sønene til Lea var Ruben , eldste son til Jakob , Simeon , Levi , Juda , Jissakar og Sebulon .
01035024	Sønene til Rakel var Josef og Benjamin .
01035025	Sønene til Bilha , trælkvinna åt Rakel , var Dan og Naftali .
01035026	Og sønene til Silpa , trælkvinna åt Lea , var Gad og Asjer . Dette var dei sønene Jakob fekk i Mesopotamia .
01035027	Jakob kom til Isak , far sin , i Mamre ved Kirjat-Arba , som no heiter Hebron , der Abraham og Isak hadde halde til .
01035028	Levetida hans Isak vart 180 år .
01035029	Så drog Isak sitt siste andedrag og døydde . Han fór til folket sitt , gamal og mett av dagar . Og Esau og Jakob , sønene hans , gravla han .
01036001	Dette er ætta til Esau , som òg vert kalla Edom .
01036002	Esau tok seg koner mellom jentene i Kanaan : Ada , dotter til hetitten Elon , Oholibama , dotter til Ana , som var son til hevitten Sibon ,
01036003	og Basmat , dotter til Ismael , syster til Nebajot .
01036004	Med Ada fekk Esau sonen Elifas og med Basmat Re’uel ;
01036005	og med Oholibama fekk han Je’usj , Jalam og Korah . Dette var dei sønene som Esau fekk i Kanaan .
01036006	Esau tok konene sine , sønene og døtrene sine og heile huslyden sin , buskapen , alle husdyra sine og alt godset han hadde samla seg i Kanaan , og flytte til Se’ir-landet , bort frå Jakob , bror sin .
01036007	For dei hadde så mykje fe at dei ikkje kunne bu saman . Det landet dei hadde halde til i , kunne ikkje røma dei , så stor var buskapen deira .
01036008	Esau slo seg då ned i Se’ir-fjella ; Esau , det er den same som Edom .
01036009	Dette er ætta åt Esau , som var ættefar til edomittane i fjell-landet Se’ir .
01036010	Her er namna på Esau-sønene : Elifas , son til Ada , kona hans Esau , og Re’uel , son til Basmat , kona hans Esau .
01036011	Sønene til Elifas var Teman , Omar , Sefo , Gatam og Kenas .
01036012	Elifas , son til Esau , hadde ei fylgjekone som heitte Timna . Med henne fekk han sonen Amalek . Det var etterkomarane etter Ada , kona hans Esau .
01036013	Og dette er sønene til Re’uel : Nahat , Serah , Sjamma og Missa . Det var etterkomarane etter Basmat , kona hans Esau .
01036014	Og dette er dei sønene Esau fekk med kona si Oholibama , dotter hans Ana , son til hevitten Sibon : Je’usj , Jalam og Korah .
01036015	Dette er hovdingane i Esau-ætta : Sønene til Elifas , eldste son hans Esau , var hovdingane Teman , Omar , Sefo , Kenas ,
01036016	Korah , Gatam og Amalek . Det er dei hovdingane som er ætta frå Elifas i Edom . Dei er etterkomarar etter Ada .
01036017	Og dette er sønene til Re’uel , son hans Esau : hovdingane Nahat , Serah , Sjamma og Missa . Det er dei hovdingane som er ætta frå Re’uel i Edom . Dei er etterkomarar etter Basmat , kona hans Esau .
01036018	Og dette er sønene til Oholibama , kona hans Esau : hovdingane Je’usj , Jalam og Korah . Det er dei hovdingane som er ætta frå Oholibama Anasdotter , kona hans Esau .
01036019	Dette var sønene til Esau — det er Edom — og dei hovdingane som er ætta frå dei .
01036020	Dette er sønene til horitten Se’ir , som budde i landet før : Lotan , Sjobal , Sibon , Ana ,
01036021	Disjon , Eser og Disjan . Det er hovdingane åt horittane , Se’ir-sønene i Edom .
01036022	Sønene til Lotan var Hori og Heman , og syster hans var Timna .
01036023	Dette er sønene til Sjobal : Alvan , Manahat , Ebal , Sjefo og Onam .
01036024	Dette er sønene til Sibon : Ajja og Ana . Det er den Ana som fann dei varme kjeldene i øydemarka , medan han gjætte esla åt Sibon , far sin .
01036025	Dette er borna til Ana : Disjon og dottera Oholibama .
01036026	Og dette er sønene til Disjon : Hemdan , Esjban , Jitran og Keran .
01036027	Dette er sønene til Eser : Bilhan , Sa’avan og Akan .
01036028	Og dette er sønene til Disjan : Us og Aran .
01036029	Dette er ættehovdingane åt horittane : hovdingane Lotan , Sjobal , Sibon , Ana ,
01036030	Disjon , Eser og Disjan . Det var horitthovdingane i Se’ir , ætt for ætt .
01036031	Dette er dei kongane som rådde i Edom før det var nokon konge i Israel :
01036032	Bela , son til Beor , var konge i Edom , og byen hans heitte Dinhaba .
01036033	Då Bela døydde , vart Jobab , son til Serah , frå Bosra , konge etter han .
01036034	Då Jobab døydde , vart Husjam frå Teman konge etter han .
01036035	Då Husjam døydde , vart Hadad , son til Bedad , konge etter han . Det var han som slo midjanittane på Moab-marka . Byen hans heitte Avit .
01036036	Då Hadad døydde , vart Samla frå Masreka konge etter han .
01036037	Då Samla døydde , vart Saul frå Rehobot ved Eufrat konge etter han .
01036038	Då Saul døydde , vart Ba’al-Hanan , son til Akbor , konge etter han .
01036039	Då Ba’al-Hanan , son til Akbor , døydde , vart Hadar konge etter han . Byen hans heitte Pa’u , og kona hans heitte Mehetabel . Ho var dotter til Matred , dotter til Mesahab .
01036040	Dette er namna på hovdingane i Esau-ætta , nemnde etter bustader , ættgreiner og namn : hovdingane Timna , Alva , Jetet ,
01036041	Oholibama , Ela , Pinon ,
01036042	Kenas , Teman , Mibsar ,
01036043	Magdiel og Iram . Dette var hovdingane i Edom etter bustadene deira i det landet dei åtte . Og dette var ætta til Esau , far til Edom-folket .
01037001	Men Jakob vart buande i Kanaan , det landet far hans hadde halde til i .
01037002	Dette er soga om Jakobs-ætta . Då Josef var sytten år gamal , gjætte han småfeet i lag med brørne sine . Ung som han var , fylgde han sønene til Bilha og Silpa , konene til faren . Og alt det vonde han høyrde om dei , gjekk han til faren med .
01037003	Men Israel heldt meir av Josef enn av alle dei andre sønene sine , fordi han hadde fått han på sine gamle dagar . Han laga ein sid kjortel med lange ermar til han .
01037004	Og då brørne såg at far deira heldt meir av han enn av alle dei andre sønene sine , vart dei hatige på han og kunne ikkje seia eit venleg ord til han .
01037005	Ein gong hadde Josef ein draum , som han fortalde brørne sine , og då vart dei endå meir hatige på han .
01037006	Han sa til dei : « No skal de høyra kva eg har drøymt !
01037007	Eg tykte vi var ute på åkeren og skar . Best det var , reiste mitt kornband seg opp og stod , medan dykkar kornband stod rundt ikring og bøygde seg for mitt . »
01037008	Då sa brørne til han : « Vil du kan henda vera kongen vår og rå over oss ? » Og så hata dei han endå meir for draumane og sogene hans .
01037009	Sidan hadde han ein annan draum , som han fortalde brørne sine . « Veit de kva eg no har drøymt ? » sa han . « Sola og månen og elleve stjerner bøygde seg for meg . »
01037010	Men då han fortalde det til faren og brørne , skjente faren på han og sa : « Kva er det no du har drøymt ? Skulle eg og mor di og brørne dine koma og bøya oss til jorda for deg ? »
01037011	Brørne var avundsjuke på han , men faren la seg dette på minne .
01037012	Så var det ein gong brørne hans var av og gjætte småfeet åt faren bortmed Sikem .
01037013	Då sa Israel til Josef : « Gjæter ikkje brørne dine bortmed Sikem ? Kom , eg vil senda deg til dei . » « Ja , gjer det ! » svara han .
01037014	Då sa far hans : « Gå av stad og sjå korleis det står til med brørne dine og med småfeet ; kom så heim att og sei meg det ! » Så sende Jakob han i veg frå Hebron-dalen , og han kom til Sikem .
01037015	Medan han no vanka ikring på marka , møtte han ein mann . « Kva leitar du etter ? » spurde mannen .
01037016	« Eg leitar etter brørne mine , » svara han . « Kjære , sei meg kvar dei gjæter ! »
01037017	Mannen sa : « Dei er farne herifrå ; eg høyrde dei sa : No vil vi til Dotan ! » Så gjekk Josef etter brørne sine og fann dei i Dotan .
01037018	Dei såg han langt borte ; og før han kom fram til dei , sette dei seg føre å drepa han .
01037019	Dei sa seg imellom : « Sjå , der kjem denne stordrøymaren !
01037020	No tek vi og slår han i hel ! Så kastar vi han ned i ein av brunnane her og seier at eit udyr har ete han opp . Då skal vi sjå kva det vert av draumane hans . »
01037021	Men då Ruben høyrde det , ville han berga Josef ut or hendene deira og sa : « Vi må ikkje ta livet av han ! »
01037022	Og Ruben heldt fram : « Lat det ikkje renna blod ! Kasta han ned i denne brunnen her i øydemarka , men legg ikkje hand på han ! » Dette sa han fordi han ville berga han ut or hendene deira og få han heim att til far hans .
01037023	Då no Josef kom bort til brørne sine , reiv dei av han kjortelen — kjortelen med dei lange ermane — som han gjekk i .
01037024	Og dei tok og kasta han ned i brunnen . Men brunnen var tom ; det fanst ikkje vatn i han .
01037025	Så sette dei seg ned og ville eta . Men då dei såg opp , fekk dei auga på ein karavane med ismaelittar , som kom frå Gilead . Dei førte gummi , balsam og harpiks med seg på kamelane sine og var på veg til Egypt .
01037026	Då sa Juda til brørne sine : « Kva gagn er det i at vi slår bror vår i hel og døl drapet ?
01037027	Kom , lat oss selja han til ismaelittane og ikkje leggja hand på han ! Han er då bror vår , av same kjøt og blod som vi . » Og brørne hans lydde han .
01037028	Nokre kjøpmenn frå Midjan kom framom , og dei drog Josef opp or brunnen . Så selde dei han til ismaelittane for tjue sekel sølv ; og dei tok han med seg til Egypt .
01037029	Då Ruben kom attende til brunnen og fekk sjå at Josef ikkje var der , reiv han sund kleda sine .
01037030	Han gjekk attende til brørne og sa : « Guten er der ikkje ! Kvar skal eg no gjera av meg ? »
01037031	Så slakta dei ein bukk , tok kjortelen åt Josef og duppa han i blodet .
01037032	Og dei sende kjortelen med dei lange ermane heim til far sin og sa : « Denne har vi funne . Sjå etter om det ikkje er kjortelen åt son din ! »
01037033	Då han hadde sett etter , sa han : « Det er kjortelen åt son min . Eit udyr har ete han opp . Josef er ihelriven ! »
01037034	Og Jakob reiv sund kleda sine , batt syrgjeplagg kring hoftene og syrgde over son sin i lange tider .
01037035	Alle sønene og døtrene kom og ville trøysta han . Men han var ikkje til å trøysta . « Med sorg lyt eg fara ned til son min i dødsriket , » sa han . Og faren gret over son sin .
01037036	Men midjanittane selde Josef i Egypt , til Potifar , som var hoffmann hjå farao og hovding over livvakta .
01038001	På den tid drog Juda bort frå brørne sine og slo seg ned hjå ein mann i Adullam som heitte Hira .
01038002	Der fekk Juda sjå dotter til ein kanaanear som heitte Sjua . Han tok henne til kone og levde saman med henne .
01038003	Ho vart med barn og fekk ein son , som ho kalla Er .
01038004	Så vart ho med barn att og fekk ein son ; han kalla ho Onan .
01038005	Sidan fekk ho endå ein son og kalla han Sjela . Då han vart fødd , var Juda i Kesib .
01038006	Juda tok ei kone til Er , eldste son sin . Ho heitte Tamar .
01038007	Men Herren tykte ille om Er , eldste son til Juda , og laga det så at han døydde .
01038008	Då sa Juda til Onan : « Ta enkja etter bror din heim til deg og gift deg med henne , så du held oppe ætta åt bror din ! »
01038009	Men Onan visste at borna ikkje skulle vera hans . Når han låg med kona til bror sin , lét han sæden spillast på jorda , så broren ikkje skulle få etterkomarar .
01038010	Men det Onan gjorde , var vondt i Herrens augo , og han laga det så at han òg døydde .
01038011	Då sa Juda til Tamar , sonekona si : « No må du sitja enkje i huset åt far din til Sjela , son min , er vaksen . » For han tenkte : « Kanskje han òg kjem til å døy liksom brørne hans . » Så fór Tamar heim att og budde hjå far sin .
01038012	Lang tid etter døydde dotter til Sjua , kona hans Juda . Og då syrgjetida var ute , gjekk Juda opp til Timna , til dei som klypte sauene hans , og venen hans , Hira frå Adullam , var med han .
01038013	Tamar fekk vita at verfar hennar var på veg opp til Timna og skulle klyppa sauene sine .
01038014	Då la ho av seg enkjebunaden og tok på seg eit slør , som ho sveipte vel om seg . Så sette ho seg attmed inngangen til Enajim , på vegen til Timna . For ho såg at Sjela var vaksen no , men likevel hadde ho ikkje vorte kona hans .
01038015	Då Juda fekk auga på henne , tenkte han det var ei skjøkje ; for ho hadde sveipt til andletet .
01038016	Så tok han av frå vegen , gjekk bort til henne og sa : « Kom , lat meg få liggja med deg ! » For han visste ikkje at det var sonekona hans . Ho sa : « Kva gjev du meg dersom du får liggja med meg ? »
01038017	Han svara : « Eg skal senda deg eit kje av buskapen min . » Då sa ho : « Så gjev meg eit pant til du får sendt det ! »
01038018	« Kva skal eg gje deg i pant ? » spurde han . Ho svara : « Seglringen og snora , og staven som du har i handa . » Det gav han henne . Så fekk han liggja med henne , og ho vart med barn .
01038019	Ho stod opp og gjekk sin veg . Så la ho av seg sløret og tok på seg enkjebunaden .
01038020	Juda sende kjeet med venen sin frå Adullam og bad han få att pantet av kvinna . Men han fann henne ikkje .
01038021	Då spurde han folket der på staden : « Kvar er tempelskjøkja i Enajim , ho som sat attmed vegen ? » Dei svara : « Det har ikkje vore noka skjøkje her . »
01038022	Så gjekk han attende til Juda og sa : « Eg fann henne ikkje , og folket på staden sa til og med at det ikkje hadde vore noka skjøkje der . »
01038023	Då sa Juda : « Lat henne berre ha pantet , så vi ikkje får skam av dette ! Eg har då sendt kjeet , men du fann henne ikkje . »
01038024	Om lag tre månader etter kom dei og sa til Juda : « Tamar , sonekona di , har drive hor og er med barn . » Då sa Juda : « Før henne ut , ho skal brennast ! »
01038025	Men då dei førte henne ut , sende ho bod til verfar sin : « Den mannen som eig desse tinga , han er far til barnet mitt . Sjå etter kven det er som eig denne seglringen og snora og staven ! » sa ho .
01038026	Då Juda hadde sett på det , sa han : « Ho er i sin gode rett mot meg , for eg har ikkje late henne få Sjela , son min . » Og han låg ikkje med henne meir .
01038027	Då det så leid til at ho skulle føda , synte det seg at det var tvillingar i livet hennar .
01038028	Og med det same ho fødde , stakk den eine fram ei hand . Jordmora tok ein raud tråd og batt kring handa hans og sa : « Denne kom fyrst . »
01038029	Men så drog han handa attende , og bror hans kom fram . Då sa ho : « Korleis er det du bryt deg fram ? » Difor kalla dei han Peres .
01038030	Så kom broren , han som hadde den raude tråden kring handa . Han kalla dei Serah .
01039001	Josef vart ført ned til Egypt . Og Potifar , ein egyptar som var hoffmann hjå farao og hovding over livvakta , kjøpte han av ismaelittane , som hadde hatt han med seg dit .
01039002	Men Herren var med Josef , så det gjekk han vel . Han vart verande i huset hjå den egyptiske husbonden sin .
01039003	Og då husbonden såg at Herren var med han og lét alt det han gjorde , lukkast ,
01039004	vann Josef godvilje hjå han og fekk vera tenaren hans . Potifar sette han til å styra huset sitt og ha tilsyn med alt det han åtte .
01039005	Og frå den tid egyptaren hadde sett han over huset sitt og over heile eigedomen sin , velsigna Herren huset hans for Josef skuld . Herrens velsigning kvilte over alt det han hadde , både i huset og på marka .
01039006	Så lét han Josef rå over alt det han åtte . Når Potifar hadde han , gjorde han seg inga sut for noko anna enn den maten han åt . Josef var både velvaksen og ven .
01039007	Og då det leid av ei tid , hende det at kona åt husbonden kasta augo sine på han . « Kom og ligg med meg ! » sa ho .
01039008	Men han ville ikkje og sa til henne : « Når eg er her , treng ikkje husbonden min syta for noko i huset . Han har gjeve meg tilsyn med alt det han eig .
01039009	Han har ikkje meir å seia her i huset enn eg , og har ikkje nekta meg nokon ting utan deg , sidan du er kona hans . Korleis skulle eg då gjera så stygg ei gjerning og synda mot Gud ? »
01039010	Endå ho tala til Josef dag etter dag , gjekk han ikkje med på å liggja med henne og vera i hop med henne .
01039011	Så hende det ein dag at han kom inn i huset og skulle gjera arbeidet sitt . Det var ingen inne av dei som høyrde huset til .
01039012	Då greip ho han i kappa og sa : « Kom og ligg med meg ! » Men han sleppte kappa og rømde ut or huset .
01039013	Då ho såg at han hadde rømt frå både henne og kappa ,
01039014	ropa ho på husfolket sitt og sa til dei : « No kan de sjå ! Mannen min har drege inn i huset ein hebrear , som fer og fjasar med oss . Han kom inn og ville liggja med meg ; men eg ropa så høgt eg kunne .
01039015	Og då han høyrde at eg sette i og ropa , sprang han frå kappa si og rømde ut or huset . »
01039016	Så lét ho kappa liggja der til husbonden kom heim .
01039017	Då sa ho det same til han : « Den hebraiske trælen som du har drege inn i huset til oss , kom inn til meg og var nærgåande .
01039018	Men då eg sette i og ropa , sprang han frå kappa si og rømde ut or huset . »
01039019	Då husbonden åt Josef høyrde kva kona hans fortalde — « så og så har trælen din fare åt mot meg , » sa ho — vart han brennande harm .
01039020	Han tok Josef og kasta han i fengsel , der fangane åt kongen sat i lekkjer . No vart Josef sitjande der i fengslet .
01039021	Men Herren var med han og laga det så at han vart vel omtykt , og at den øvste fangevaktaren fekk godvilje for han .
01039022	Han sette Josef til å sjå etter alle fangane i fengslet . Og alt som skulle gjerast der , det gjorde han .
01039023	Fangevaktaren sjølv hadde ikkje tilsyn med nokon ting som Josef hadde ansvar for . For Herren var med han , og alt det han tok seg føre , lét Herren lukkast .
01040001	Ei tid etter hende det at skjenkjaren og bakaren åt kongen i Egypt forsåg seg mot herren sin , egyptarkongen .
01040002	Då vart farao harm på dei to hoffmennene sine , skjenkjarmeisteren og bakarmeisteren .
01040003	Og han sette dei fast hjå hovdingen over livvakta , i fengslet der Josef var fange .
01040004	Hovdingen over livvakta sette Josef til å sjå etter dei , og han var ein trufast tenar for dei . Dei vart sitjande der i fengslet ei tid .
01040005	Ein gong hadde dei kvar sin draum , dei to , skjenkjaren og bakaren åt kongen i Egypt , der dei sat innestengde i fengslet . Ei og same natta drøymde dei , og draumane deira hadde kvar si meining .
01040006	Då Josef kom inn til dei om morgonen , såg han det på dei at dei var i ulag .
01040007	Då tala han med hoffmennene åt farao , som sat i varetekt saman med han hjå herren hans , og spurde : « Kvifor er de så sturne i dag ? »
01040008	Dei svara : « Vi har drøymt , og her er ingen som kan tyda draumane våre . » Då sa Josef til dei : « Det er Gud som rår for tyding av draumar . Sei meg kva de har drøymt ! »
01040009	Så fortalde skjenkjarmeisteren Josef draumen sin . Han sa : « Eg såg så klårt eit vintre framfor meg .
01040010	Det var tre greiner på det , og så snart det tok til å skyta knuppar , spratt blomane , og klasane mogna til druer .
01040011	Eg heldt staupet åt farao i handa . Så tok eg druene , pressa utor dei opp i staupet og rette det til farao . »
01040012	Då sa Josef : « Dette er så å tyda : Dei tre greinene er tre dagar .
01040013	Om tre dagar skal farao opphøgja deg og setja deg inn att i stillinga di . Du skal retta staupet til farao , som du gjorde før , då du var skjenkjaren hans .
01040014	Gjev du ville koma meg i hug , når det går deg godt ! Gjer vel og tal om meg til farao , så eg kan koma ut or dette huset !
01040015	For eg er stolen frå Hebrear-landet , og her har eg ikkje gjort noko som dei skulle setja meg i fengsel for . »
01040016	Då bakarmeisteren såg at Josef hadde gjeve så god ei tyding , sa han til han : « Eg òg hadde ein draum . Eg tykte eg bar tre korger med kveitebrød på hovudet .
01040017	I den øvste korga var det allslags kaker , som var baka åt farao . Men fuglane åt dei or korga på hovudet mitt . »
01040018	Josef svara : « Dette er så å tyda : Dei tre korgene er tre dagar .
01040019	Om tre dagar skal farao opphøgja deg ; han skal hengja deg i eit tre , og fuglane skal eta kjøtet av kroppen din . »
01040020	Tredje dagen — det var fødselsdagen til farao — heldt han eit gjestebod for alle mennene sine . Då opphøgde han skjenkjarmeisteren og bakarmeisteren midt imellom mennene sine .
01040021	Skjenkjarmeisteren sette han inn att i stillinga hans , så han fekk retta staupet til farao ,
01040022	og bakarmeisteren hengde han . Det gjekk som Josef hadde sagt då han tydde draumane deira .
01040023	Men skjenkjarmeisteren tenkte ikkje meir på Josef ; han gløymde han .
01041001	To år etter hende det at farao hadde ein draum . Han tykte han stod nedmed Nilen .
01041002	Då steig det opp or elva sju kyr , fine å sjå til og godt i hold , og dei gav seg til å beita i elvegraset .
01041003	Etter dei kom det sju andre kyr opp or elva , stygge å sjå til og ringt i hold . Dei vart ståande attmed dei fyrste kyrne på elvebakken .
01041004	Og dei stygge , magre kyrne åt opp dei sju fine og feite . Då vakna farao .
01041005	Men så sovna han att og hadde ein draum til . No såg han sju tjukke , gode aks som voks på eitt og same strået .
01041006	Etter dei skaut det opp sju andre aks , som var tynne og svidne av austavinden .
01041007	Dei tynne aksa slukte dei sju tjukke , fulle aksa . Då vakna farao og skjøna at det var ein draum .
01041008	Men om morgonen hadde han slik uro i seg . Han sende bod etter alle spåmenn og vismenn i Egypt . Og farao fortalde dei draumane sine ; men det var ingen som kunne tyda dei for han .
01041009	Då tok skjenkjarmeisteren åt farao til ords og sa : « Eg må minna om syndene mine i dag .
01041010	Farao vart ein gong harm på tenarane sine , meg og bakarmeisteren , og sette oss i varetekt hjå hovdingen over livvakta .
01041011	Ei natt drøymde vi , eg og han , og draumane våre hadde kvar si meining .
01041012	Der var vi saman med ein hebreargut , som tente hjå hovdingen over livvakta . Han fortalde vi draumane våre , og han tydde dei for oss ; etter som kvar av oss hadde drøymt , tydde han dei .
01041013	Og så som han tydde dei for oss , så gjekk det . Eg fekk att stillinga mi , og bakaren vart hengd . »
01041014	Då sende farao bod etter Josef , og dei skunda seg og sleppte han ut or fengslet . Han raka seg og bytte klede , og så steig han fram for farao .
01041015	Då sa farao til Josef : « Eg har hatt ein draum , og det er ingen som kan tyda han . Men no har eg høyrt om deg at berre du høyrer ein draum , tyder du han med det same . »
01041016	Josef svara : « Eg rår ikkje for det . Gud vil nok gje eit svar som spår lukke for farao . »
01041017	Så sa farao til Josef : « Eg drøymde at eg stod nedmed Nilen .
01041018	Då kom det opp or elva sju kyr , feite og fine å sjå til ; og dei gav seg til å beita i elvegraset .
01041019	Etter dei kom det opp sju andre kyr , som var tynne og magre og fælande stygge på skap . Så stygge kyr har eg aldri sett i heile Egypt .
01041020	Og dei magre , stygge kyrne åt opp dei sju fyrste , feite kyrne .
01041021	Men då dei hadde sett dei til livs , synte det ikkje på dei ; dei var like stygge å sjå til som før . Då vakna eg .
01041022	Men eg sovna att , og drøymde at eg såg sju fulle og gode aks som voks på eitt og same strået .
01041023	Etter dei skaut det opp sju andre aks , turre og tynne og svidne av austavinden .
01041024	Dei tynne aksa slukte dei sju gode aksa . Dette fortalde eg til spåmennene , men ingen kunne greia det ut for meg . »
01041025	Då sa Josef til farao : « Draumane åt farao har ei og same meining . Det Gud vil gjera , har han kunngjort for farao .
01041026	Dei sju gode kyrne , det er sju år , og dei sju gode aksa , det òg er sju år . Det er ein og same draumen .
01041027	Dei sju magre , stygge kyrne som kom opp etter hine , er sju år . Og det er dei sju tynne aksa òg , dei som var svidne av austavinden ; det er sju uår som skal koma .
01041028	Det var det eg meinte då eg sa til farao : Det Gud vil gjera , har han synt farao .
01041029	No kjem det sju gode år i heile Egypt .
01041030	Men etter dei skal det koma sju uår , så all overfloda vert gløymd i Egypt , og uåra skal arma ut landet .
01041031	Ingen skal minnast overfloda i landet for den nauda som fylgjer ; for ho vert ovhard .
01041032	Men når farao hadde same draumen to gonger , kjem det av at Gud er fast rådd på dette , og at han vil gjera det snart .
01041033	No skulle farao sjå seg ut ein vis og vitug mann og setja han over Egypt .
01041034	Og så skulle han setja inn tilsynsmenn utover landet til å krevja inn femteparten av grøda i Egypt i dei sju åra det er overflod .
01041035	Dei skal samla alle matvarene i desse gode åra som kjem , og lagra matkorn i byane og ta vare på det for farao .
01041036	Kornet skal vera til livberging for landet i dei sju uåra som kjem over Egypt , så folket ikkje går til grunne av svolt . »
01041037	Farao og alle mennene hans tykte godt om desse orda .
01041038	Og farao sa til mennene sine : « Skal tru vi finn ein mann som har Guds Ande som han ? »
01041039	Så sa farao til Josef : « Sidan Gud har late deg få vita alt dette , finst det ingen så vis og vitug som du .
01041040	Du skal styra huset mitt , og det du seier , skal heile folket retta seg etter . Berre kongsstolen vil eg ha framom deg .
01041041	Sjå , eg set deg over heile Egypt , » sa farao til Josef .
01041042	Og farao tok seglringen av handa si og sette han på handa åt Josef . Så kledde han Josef i fine linklede og hengde ei gull-lekkje kring halsen hans .
01041043	Og han lét Josef køyra i den nest beste vogna si , og dei ropa « Abrek » for han . Såleis sette farao han over heile Egypt .
01041044	Og han sa til Josef : « Eg er farao . Ingen skal røra hand eller fot i heile Egyptarlandet utan at du vil det . »
01041045	Farao kalla Josef Safenat-Paneah og gav han Asenat til kone . Ho var dotter til Potifera , presten i On . Så tok Josef til å ferdast kringom i Egypt .
01041046	Josef var tretti år gamal då han steig fram for farao , kongen i Egypt . Og då Josef gjekk bort frå farao , fór han gjennom heile Egypt .
01041047	Jorda bar så det bogna dei sju åra det var overflod .
01041048	Og han samla allslags grøde i dei sju gode åra i Egypt og lagra henne i byane . I kvar by lagra han grøda frå markene der ikring .
01041049	Josef hauga opp korn i store mengder — som havsens sand — til dei gav opp å halda tal på det ; for det var ikkje teljande .
01041050	Før det fyrste uåret kom , fekk Josef to søner med Asenat , dotter til Potifera , presten i On .
01041051	Den eldste kalla han Manasse . « For Gud har late meg gløyma all mi møde og heile mi ætt , » sa han .
01041052	Den andre kalla han Efraim . « For Gud har gjeve meg born i det landet der eg leid vondt , » sa han .
01041053	Så var dei til ende , dei sju gode åra i Egypt ,
01041054	og dei sju uåra tok til å koma , som Josef hadde sagt . Det var naud og svolt i alle land ; berre i Egypt fanst det mat .
01041055	Men snart tok alt folket i Egypt til å svelta , og dei ropa til farao etter brød . Og farao sa til dei : « Gå til Josef ! Det han seier dykk , skal de gjera . »
01041056	Nauda breidde seg ut over heile landet . Då opna Josef alle lagra og selde korn til egyptarane ; for nauda var hard i Egypt .
01041057	Og frå alle land kom det folk til Egypt og ville kjøpa korn hjå Josef ; for nauda var hard over heile jorda .
01042001	Då Jakob fekk vita at det var korn i Egypt , sa han til sønene sine : « Kvifor sit de og stirer på kvarandre ?
01042002	Eg har høyrt , » sa han , « at dei har korn i Egypt . Far dit ned og kjøp korn til oss , så vi kan berga livet og sleppa å døy ! »
01042003	Då fór brørne åt Josef , ti i talet , ned til Egypt og ville kjøpa korn .
01042004	Men Jakob sende ikkje Benjamin , heilbror til Josef , av stad med brørne . Han var redd det kunne henda han ei ulukke .
01042005	Så var då Israels-sønene òg mellom dei som kom og ville kjøpa korn ; for det var uår og naud i Kanaan .
01042006	No var Josef styrar i Egypt , og han selde korn til alt folket der . Då brørne hans kom , kasta dei seg til jorda for han .
01042007	Med det same Josef fekk sjå brørne sine , kjende han dei att , men gjorde som han var framand for dei . Han tala strengt til dei og sa : « Kvar kjem de frå ? » Dei svara : « Vi kjem frå Kanaan og vil kjøpa korn . »
01042008	Josef kjende att brørne sine , men dei kjende ikkje han .
01042009	Då kom Josef i hug det han hadde drøymt om dei . Og han sa : « De er spionar som kjem og vil sjå kvar landet er lettast å ta . »
01042010	« Nei , herre , » svara dei , « tenarane dine vil berre kjøpa korn .
01042011	Vi er alle sønene til ein og same mannen . Vi er ærlege folk og ikkje spionar . »
01042012	« Jau , » sa han , « de kjem og vil sjå kvar landet er lettast å ta . »
01042013	Då sa dei : « Tenarane dine var tolv brør , sønene til éin mann i Kanaan . Den yngste er heime hjå far , og ein av oss lever ikkje lenger . »
01042014	Men Josef sa til dei : « Det er som eg har sagt : De er spionar .
01042015	Men no vil eg setja dykk på prøve : Så sant farao lever , de slepp ikkje herifrå utan at yngste bror dykkar kjem hit !
01042016	Ein av dykk skal fara i veg og henta bror dykkar , medan de andre vert verande her som fangar ! Så vil det visa seg om de talar sant . Gjer de ikkje det , er de spionar , så visst som farao lever . »
01042017	Så heldt han dei fengsla i tre dagar .
01042018	Tredje dagen sa Josef til dei : « Gjer no som eg seier , så skal de få leva ! Eg er ein mann som har age for Gud .
01042019	Dersom de er ærlege folk , så lat ein av brørne vera att her i fengslet , medan de andre fer i veg med korn til livberging for dei som er heime .
01042020	Kom så hit til meg med yngste bror dykkar ! Då vil eg tru dykk , og de skal sleppa å døy . » Og dei så gjorde .
01042021	Dei sa seg imellom : « Sanneleg , vi må bøta for det vi gjorde mot bror vår . Vi såg kor hjarteredd han var då han bad så fint for seg ; og likevel ville vi ikkje høyra på han . Difor er vi no komne i slik naud . »
01042022	Då tok Ruben til ords og sa til dei : « Var det ikkje det eg sa , at de ikkje skulle fara så stygt med guten ? Men de ville ikkje høyra . Og no krevst det hemn for blodet hans . »
01042023	Dei visste ikkje at Josef skjøna dette ; for han bruka tolk når han tala med dei .
01042024	Og han snudde seg frå dei og gret . Så kom han att og tala med dei . Og han tok Simeon ut or flokken og batt han så dei såg på .
01042025	Sidan sa Josef frå til folka sine at dei skulle fylla sekkene deira med korn , leggja pengane åt kvar av dei atti sekkene og gje dei niste med på vegen . Og det vart gjort .
01042026	Så leste dei kornet på esla og tok ut .
01042027	Men då dei slo leir for natta , og ein av dei opna sekken sin og ville gje eselet fôr , fekk han auga på pengane ; dei låg øvst i sekken .
01042028	Han sa til brørne : « Eg har fått att pengane mine . Her ligg dei i sekken min ! » Då vart dei reint ille ved . Skjelvande såg dei på kvarandre og sa : « Kva er det Gud har gjort mot oss ? »
01042029	Så kom dei heim til Jakob , far sin , i Kanaan . Og dei fortalde han alt det som hadde hendt dei .
01042030	« Mannen som rår der i landet , tala strengt til oss , » sa dei , « og tok oss for folk som ville speida ut landet .
01042031	Då sa vi til han : Vi er ærlege folk og ikkje spionar .
01042032	Vi var tolv brør som alle hadde same faren . Ein av oss lever ikkje lenger , og den yngste er heime hjå far vår i Kanaan .
01042033	Han som rår der i landet , sa då til oss : Dette vil eg ha til teikn på at de er ærlege folk : Ein av dykk brør skal vera att hjå meg . Og de andre kan ta med dykk alt de treng til livberging for dei som er heime , og fara i veg .
01042034	Kom så til meg med yngste bror dykkar , så eg kan sjå at de ikkje er spionar , men ærlege folk . Då skal de få att bror dykkar , og de kan fara fritt ikring i landet . »
01042035	Då dei tømde sekkene , fann kvar av dei sin pengepung der . Og då dei fekk auga på pengepungane , stokk dei til , både dei og far deira .
01042036	Og Jakob , far deira , sa til dei : « De gjer meg barnlaus ! Josef er borte , Simeon er borte , og no vil de ta Benjamin òg . Det er meg det går ut over alt dette . »
01042037	Då sa Ruben til far sin : « Begge sønene mine kan du drepa dersom eg ikkje kjem heim att til deg med Benjamin . Berre lat han vera med meg ! Eg skal føra han attende til deg . »
01042038	Men Jakob svara : « Son min skal ikkje fara med dykk dit ned . For bror hans er borte , og han er åleine att . Kjem han ut for ei ulukke på den ferda de skal gjera , så sender de meg , gamal og grå , med sorg ned i dødsriket . »
01043001	Det var endå harde uår i landet .
01043002	Og då dei hadde brukt opp det kornet dei henta i Egypt , sa Jakob til sønene sine : « Far av stad att og kjøp litt korn til oss ! »
01043003	Men Juda svara : « Mannen sa med reine ord : Eg vil ikkje sjå dykk for augo mine utan at bror dykkar er med .
01043004	Vil du no la han få vera med oss , skal vi fara av stad og kjøpa korn til deg .
01043005	Men sender du han ikkje , fer vi ikkje ned att . For mannen sa til oss : Eg vil ikkje sjå dykk for augo mine utan at bror dykkar er med . »
01043006	Då sa Israel : « Kvifor gjorde de meg så vondt og fortalde at de har endå ein bror ? »
01043007	Dei svara : « Mannen spurde oss nøye ut både om oss og ætta vår . Han sa : Far dykkar , lever han enno ? Har de nokon bror ? Og vi svara på det han spurde om . Vi kunne vel ikkje vita at han ville seia : Kom hit med bror dykkar ! »
01043008	Då sa Juda til Israel , far sin : « Send guten med meg ! Så gjer vi oss ferdige og fer av stad , så vi kan berga livet og sleppa å døy , både vi og du og småborna våre .
01043009	Eg skal svara for han ; av meg kan du krevja han att . Kjem eg ikkje heim att med han og set han framføre deg , skal eg bera skulda for det alle mine dagar .
01043010	Hadde vi ikkje drygt så lenge , kunne vi no ha vore heime att både ein og to gonger . »
01043011	Då sa Israel , far deira , til dei : « Er det ikkje anna råd , så gjer som eg seier : Ta med i sekkene dykkar noko av det beste som finst i landet , litt balsam og litt honning , gummi og harpiks , pistasie-neter og mandlar ! Det skal vera ei gåve til mannen .
01043012	Og ta dobbelt så mange pengar med dykk , så de kan ha med tilbake dei pengane de fekk att , dei som låg øvst i sekkene ! Kanskje det var eit mistak .
01043013	Ta så bror dykkar , gjer dykk ferdige og far attende til mannen !
01043014	Gjev Gud Den Allmektige må la dykk møta godvilje hjå mannen , så han sender med dykk Benjamin og den andre bror dykkar . Men skal eg vera barnlaus , så får eg vera det ! »
01043015	Så tok mennene med seg desse gåvene og dobbelt så mange pengar — og Benjamin . Dei gjorde seg ferdige og fór til Egypt , der dei steig fram for Josef .
01043016	Då Josef såg at Benjamin var med dei , sa han til hushaldaren sin : « Bed desse mennene inn ! Slakta og stell til , for dei skal eta middag med meg ! »
01043017	Mannen gjorde som Josef sa . Han bad dei med inn i huset åt Josef .
01043018	Men då dei skulle gå inn , vart dei redde og tenkte : « Det er vel for dei pengane som låg att i sekkene våre førre gongen , at vi skal hit inn . Dei vil ryka på oss , kasta seg over oss , gjera oss til trælar og ta esla våre . »
01043019	Så gjekk dei bort til hushaldaren hans Josef og tala med han i husdøra .
01043020	« Høyr her , herre , » sa dei , « du veit vi har vore her ein gong før og kjøpt korn .
01043021	Men då vi kom til den staden der vi skulle vera natta over , og opna sekkene våre , fann kvar av oss pengane øvst i sekken . Det var våre eigne pengar , og dei låg der , alle saman . No har vi dei med oss hit att .
01043022	Men vi har med oss andre pengar òg til å kjøpa korn for . Vi veit ikkje kven som hadde lagt pengane i sekkene våre . »
01043023	Då sa han : « Ta det med ro , ver ikkje redde ! Han som er Gud både for dykk og far dykkar , har gjeve dykk ein skatt i sekkene . Dei pengane de hadde med , har eg fått . » Så henta han Simeon ut til dei .
01043024	Sidan fylgde mannen dei inn i huset åt Josef . Han gav dei vatn så dei fekk vaska føtene , og lét dei få fôr til esla .
01043025	Så la dei gåvene til rettes , medan dei venta på at Josef skulle koma heim til middag . For dei hadde høyrt at dei skulle eta der .
01043026	Då Josef kom , bar dei inn til han gåvene dei hadde med seg , og kasta seg til jorda for han .
01043027	Han spurde korleis dei levde , og sa : « Står det bra til med den gamle far dykkar , som de tala om ? Lever han enno ? »
01043028	« Ja , » svara dei , « det står bra til med far vår , tenaren din . Han lever enno . » Så bøygde dei seg og kasta seg ned for han .
01043029	Då fekk han auga på Benjamin , heilbror sin , og sa : « Er dette yngste bror dykkar , som de tala til meg om ? Gud signe deg , guten min ! »
01043030	Og Josef skunda seg bort ; for kjærleiken til broren loga opp i han , så han laut få gråta . Og han gjekk inn i kammeret sitt og gret .
01043031	Så vaska han seg i andletet og gjekk ut att . Han gjorde seg hard og sa : « Set fram maten ! »
01043032	Då sette dei fram på serskilde bord — for han og for brørne og for egyptarane som åt hjå han . For egyptarar kan ikkje eta i lag med hebrearar ; det held dei for ein styggedom .
01043033	Brørne fekk sitja midt for han . Dei vart sessa etter alderen , den eldste øvst og den yngste nedst . Då såg dei på kvarandre og undrast .
01043034	Så delte han ut til dei av rettene på sitt eige bord , og Benjamin fekk fem gonger så mykje som kvar av dei andre . Og dei drakk med han og kom i godlag .
01044001	Sidan sa Josef til hushaldaren sin : « Fyll sekkene åt desse mennene med korn , så mykje dei kan få med seg , og legg pengane åt kvar av dei oppå kornet !
01044002	Legg så staupet mitt , sølvstaupet , øvst i sekken til den yngste , saman med kornpengane hans ! » Og han gjorde som Josef sa .
01044003	Morgonen etter , med same det ljosna , fekk mennene fara av stad med esla sine .
01044004	Men dei var ikkje langt utom byen komne før Josef sa til hushaldaren sin : « Set etter mennene ! Og når du tek dei att , skal du seia til dei : Kvifor løner de godt med vondt ? Kvifor har de stole sølvstaupet mitt ?
01044005	Er ikkje dette det staupet som herren min drikk av , og som han spår i ? Det var ille gjort av dykk ! »
01044006	Då hushaldaren tok dei att , sa han dette til dei .
01044007	« Kvifor talar du såleis , herre ? » spurde dei . « Gud fri tenarane dine frå å gjera noko slikt !
01044008	Du ser , dei pengane vi fann øvst i sekkene våre , hadde vi med oss hit til deg att frå Kanaan . Kvifor skulle vi då stela sølv eller gull or huset åt herren din ?
01044009	Den av tenarane dine som det vert funne hjå , han skal døy , og vi andre skal vera trælane dine . »
01044010	Han svara : « Ja , lat det vera som de seier ! Den som det vert funne hjå , skal vera trælen min , men de andre skal vera utan skuld . »
01044011	Så skunda dei seg og lyfte sekkene ned på jorda og opna kvar sin sekk .
01044012	Hushaldaren såg etter , tok til hjå den eldste og enda hjå den yngste . Og staupet fann han i sekken hans Benjamin .
01044013	Då reiv dei sund kleda sine , kløvja kvar sitt esel og fór attende til byen .
01044014	Og Juda og brørne hans kom inn i huset åt Josef medan han endå var der . Og dei kasta seg til jorda for han .
01044015	Då sa Josef til dei : « Kva er det de har gjort ? Veit de ikkje at eg kan finna ut det som er dult ? »
01044016	« Kva skal vi svara deg , herre ? » sa Juda . « Kva kan vi seia , og korleis kan vi syna at vi er skuldlause , når Gud har funne skuld hjå tenarane dine ? Sjå , vi er trælane dine , herre , både vi og han som staupet vart funne hjå . »
01044017	Men Josef sa : « Gud fri meg frå å gjera slikt ! Den som hadde staupet , han skal vera trælen min . Men de andre kan fara heim til far dykkar i fred . »
01044018	Då gjekk Juda fram for han og sa : Høyr her , herre ! Lat tenaren din få tala eit ord til deg , og ver ikkje harm på meg ! Du er då som farao sjølv !
01044019	Du spurde oss , herre : « Har de nokon far eller bror ? »
01044020	Då svara vi : « Ja , vi har ein gamal far , og han har ein ung son , som han fekk på sine gamle dagar . Denne guten hadde ein bror , men han er borte . No er han åleine att etter mor si , og far hans er så glad i han . »
01044021	Du sa til tenarane dine : « Kom hit til meg med han , så eg får sjå han med eigne augo . »
01044022	Då sa vi til deg , herre : « Guten kan ikkje skiljast frå far sin ; for skilst han frå han , døyr faren . »
01044023	Men du sa til tenarane dine : « Kjem ikkje yngste bror dykkar med hit , vil eg ikkje sjå dykk for augo mine . »
01044024	Då vi så kom heim til far vår , tenaren din , fortalde vi han kva du hadde sagt , herre .
01044025	« Far av stad att , » sa far , « og kjøp litt korn til oss ! »
01044026	Då svara vi : « Nei , det kan vi ikkje gjera . Men er yngste bror vår med , skal vi fara dit ned . For vi kan ikkje koma mannen for auga utan at yngste bror vår er med . »
01044027	Då sa far vår , tenaren din , til oss : « De veit at eg fekk to søner med same kona .
01044028	Men den eine vart borte for meg . Eg sa : Han er visseleg ihelriven , og eg har ikkje sett han sidan .
01044029	Tek de no denne òg ifrå meg , og kjem han ut for ei ulukke , så sender de meg , gamal og grå , med sorg ned i dødsriket . »
01044030	Skal eg no koma heim til far min , tenaren din , og vi ikkje har med oss guten , som hjarta hans heng så fast ved ,
01044031	så vert det døden hans , når han ser at guten ikkje er med . Vi kjem til å senda far vår , tenaren din , gamal og grå , med sorg ned i dødsriket .
01044032	For eg , tenaren din , tok på meg å svara for guten hjå far min . Eg sa : « Kjem eg ikkje heim att til deg med han , skal eg stå i skuld til deg alle mine dagar . »
01044033	Lat difor meg vera att i staden for guten og vera trælen din , herre ! Lat han fara heim att saman med brørne sine !
01044034	For korleis kunne eg koma heim att til far når guten ikkje var med ? Eg heldt ikkje ut å sjå på den sorg som då kom over far min .
01045001	Då kunne ikkje Josef leggja band på seg lenger for alle dei som stod ikring han . Han ropa : « Lat alle dei andre gå ut frå meg ! » Så var det ingen annan til stades då Josef fortalde brørne sine kven han var .
01045002	Han sette i og gret så høgt at egyptarane høyrde det , ja , dei høyrde det i huset åt farao .
01045003	Og han sa til brørne sine : « Eg er Josef ! Lever far min enno ? » Men brørne hans kunne ikkje svara han . Dei stod der som dei var klumsa .
01045004	Då sa Josef til dei : « Kom hit til meg ! » Så gjekk dei bort til han , og han sa : Eg er Josef , bror dykkar , som de selde til Egypt .
01045005	Men no skal de ikkje vera sorgfulle eller urolege fordi de selde meg hit . Gud ville berga liv ; difor sende han meg føre dykk .
01045006	No har vi hatt to uår i landet , og enno kjem det fem år utan pløying og hausting .
01045007	Men Gud sende meg føre dykk fordi han ville leiva ein rest av dykk på jorda og berga mange levande gjennom nauda .
01045008	Så er det ikkje de som har sendt meg hit , men Gud . Han har sett meg til far for farao , til herre over heile hans hus og til styrar over heile Egypt .
01045009	Skunda dykk no og dra heim att til far og sei : Så seier Josef , son din : « Gud har sett meg til herre over heile Egypt . Kom ned til meg , og dryg ikkje !
01045010	Du skal få bu i Gosen og vera der eg er , både du og borna og barneborna dine , med småfe og storfe og alt det du eig .
01045011	Og eg skal syta for deg der — for enno kjem det fem uår — så korkje du eller huslyden din eller nokon av dine skal lida naud . »
01045012	No ser de med eigne augo , både de og Benjamin , bror min , kven det er som talar med dykk .
01045013	Ber då bod til far min om all den ære og makt eg har i Egypt , og om alt de har sett ! Og skunda dykk og kom hit ned med far !
01045014	Så kasta Josef seg om halsen på Benjamin , bror sin , og gret ; og Benjamin gret i armane hans .
01045015	Han kyste alle brørne sine og gret medan han tok dei i famn . Sidan tala brørne med han .
01045016	Då det spurdest i kongsgarden at brørne hans Josef var komne , vart farao og mennene hans fegne .
01045017	Og farao sa til Josef : « Sei til brørne dine : Så skal de gjera : Kløvja på dyra dykkar og far heim att til Kanaan !
01045018	Så skal de ta far dykkar og huslydane dykkar og koma til meg . Eg vil gje dykk det gode som finst i Egypt ; de skal få eta av det beste i landet .
01045019	Og du skal seia frå at dette skal dei gjera : Ta med dykk vogner frå Egypt til kvinnene og borna ! Henta så far dykkar og kom hit !
01045020	De skal ikkje kvida dykk om de må fara frå eignelutene dykkar . For det beste som finst i heile Egypt , skal høyra dykk til . »
01045021	Israels-sønene gjorde så . Og Josef gav dei vogner , som farao hadde sagt , og lét dei få med seg niste på vegen .
01045022	Dei fekk alle kvar sin høgtidsbunad . Men Benjamin gav han tre hundre sekel sølv og fem høgtidsbunader .
01045023	Sameleis sende han far sin ti esel med noko av det beste som fanst i Egypt , og ti eselhopper med korn og brød og mat til faren på ferda .
01045024	Så bad Josef farvel med brørne sine , og dei fór av stad . Han sa til dei : « Lat det ikkje verta trette på vegen ! »
01045025	Så tok dei ut frå Egypt og kom heim att til Jakob , far sin , i Kanaan .
01045026	Dei bar fram bodet til han og sa : « Josef er enno i live . Han er jamvel styrar over heile Egypt . » Men far deira var like kald i hjarta ; for han trudde dei ikkje .
01045027	Så fortalde dei han alt det Josef hadde sagt til dei , og han såg vognene som Josef hadde sendt til å henta han i . Då kvikna han til att , Jakob , far deira .
01045028	« Dette er stort ! » sa Israel . « Josef , son min , er enno i live ! Eg vil av og sjå han før eg døyr . »
01046001	Så tok Israel ut med alt det han hadde . Då han kom til Be’er-Sjeba , ofra han slaktoffer til han som var Gud åt Isak , far hans .
01046002	Då tala Gud til Israel i eit syn om natta og sa : « Jakob , Jakob ! » Og Israel svara : « Ja , her er eg . »
01046003	Så sa han : « Eg er Gud , Gud åt far din . Ver ikkje redd for å fara til Egypt ; for der vil eg gjera deg til eit stort folk !
01046004	Eg skal sjølv fara med deg dit ned , og eg skal føra deg opp att òg . Og Josef skal leggja att augo dine . »
01046005	Så tok Jakob ut frå Be’er-Sjeba . Israels-sønene sette faren og borna og konene sine opp i dei vognene farao hadde sendt til å henta han i .
01046006	Dei tok med seg buskapen sin og godset dei hadde samla i Kanaan . Og så kom dei til Egypt , Jakob og heile hans ætt med han .
01046007	Sønene og sonesønene , døtrene og sonedøtrene , heile si ætt , hadde han med seg til Egypt .
01046008	Dette er namna på israelittane , Jakob og etterkomarane hans , som kom til Egypt : Ruben , eldste son til Jakob ,
01046009	og sønene til Ruben : Hanok , Pallu , Hesron og Karmi ;
01046010	sønene til Simeon : Jemuel , Jamin , Ohad , Jakin og Sohar , og Saul , som var son til ei kanaanearkvinne ;
01046011	sønene til Levi : Gersjon , Kehat og Merari ;
01046012	sønene til Juda : Er , Onan , Sjela , Peres og Serah — Er og Onan døydde i Kanaan ; Peres hadde sønene Hesron og Hamul ;
01046013	sønene til Jissakar : Tola , Puvva , Job og Sjimron ;
01046014	sønene til Sebulon : Sered , Elon og Jakle’el .
01046015	Dette var sønene til Lea , dei ho fekk med Jakob i Mesopotamia . Og så fekk ho dottera Dina . I alt var det 33 søner og døtrer .
01046016	Sønene til Gad : Sifjon , Haggi , Sjuni , Esbon , Eri , Arodi og Areli ;
01046017	sønene til Asjer : Jimna , Jisjva , Jisjvi og Beria , og så Serah , syster deira . Beria hadde sønene Heber og Malkiel .
01046018	Dette var borna til Silpa , som Laban gav Lea , dotter si . Ho fekk dei med Jakob , og dei var 16 i talet .
01046019	Sønene til Rakel , kona hans Jakob , var Josef og Benjamin .
01046020	I Egypt fekk Josef søner med Asenat , dotter til Potifera , presten i On . Det var Manasse og Efraim .
01046021	Sønene til Benjamin : Bela , Beker , Asjbel , Gera , Na’aman , Ehi , Rosj , Muppim , Huppim og Ard .
01046022	Dette var sønene til Rakel , som ho fekk med Jakob . Dei var 14 i talet .
01046023	Son til Dan : Husjim ;
01046024	sønene til Naftali : Jakse’el , Guni , Jeser og Sjillem .
01046025	Dette var sønene til Bilha , som Laban gav Rakel , dotter si . Ho fekk dei med Jakob , og dei var 7 i talet .
01046026	Dei som kom med Jakob til Egypt , og som var ætta frå han , var 66 i alt , forutan sonekonene hans .
01046027	Og sønene til Josef , som han fekk i Egypt , var to . Alle som kom til Egypt av Jakobs-ætta , var 70 i talet .
01046028	Jakob sende Juda føre seg til Josef ; han skulle visa veg til Gosen . Då dei kom dit ,
01046029	lét Josef setja føre vogna si og fór til Gosen , til møtes med Israel , far sin . Med det same han fekk sjå han , kasta han seg om halsen på han . Han gret lenge , med armane kring halsen hans .
01046030	Då sa Israel til Josef : « No vil eg gjerne døy , sidan eg har sett deg i andletet og veit at du enno er i live . »
01046031	Josef sa til brørne sine og til farsfolket sitt : No fer eg til farao og fortel han dette . Eg vil seia til han : Brørne mine og farsfolket mitt , som var i Kanaan , har kome hit til meg .
01046032	Desse mennene er gjætarar , dei har alltid drive med feal . Og no har dei teke med seg småfeet og storfeet sitt og alt det dei eig .
01046033	Når så farao kallar dykk til seg og spør : « Kva har de til leveveg ? »
01046034	skal de svara : « Tenarane dine har drive med feal frå ungdomen og til no , vi som fedrane våre . » Då får de bu i Gosen . For alle gjætarar er ein styggedom for egyptarane .
01047001	Så gjekk Josef til farao og fortalde dette . Han sa : « Far min og brørne mine er komne frå Kanaan med småfeet og storfeet sitt og alt det dei eig ; no er dei i Gosen . »
01047002	Og han tok ut fem av brørne sine og leidde dei fram for farao .
01047003	Då sa farao til brørne : « Kva har de til leveveg ? » Dei svara : « Tenarane dine er gjætarar , vi som fedrane våre .
01047004	Vi er komne og vil bu ei tid her i landet . Det fanst ikkje beite åt buskapen vår ; for det er eit hardt uår i Kanaan . Lat oss difor få bu i Gosen ! »
01047005	Då sa farao til Josef : « Når far din og brørne dine er komne til deg ,
01047006	ligg heile Egypt ope for deg . Lat far din og brørne dine bu i den beste delen av landet ! Dei kan slå seg ned i Gosen . Og veit du at det finst dugande folk mellom dei , så set dei til å ha det øvste tilsynet med buskapen min ! »
01047007	Josef henta Jakob , far sin , og førte han fram for farao , og Jakob helsa han .
01047008	« Kor langt oppi åra er du ? » spurde farao .
01047009	Jakob svara : « I 130 år har eg ferdast ikring i framandt land . Få og vonde har leveåra mine vore . Dei har vore færre enn dei år fedrane mine levde som framande . »
01047010	Så bad Jakob farvel med farao og gjekk bort frå han .
01047011	Josef lét far sin og brørne sine busetja seg i Egypt . Han gav dei jord i Ramses-bygda , den beste delen av landet , som farao hadde sagt .
01047012	Og Josef sytte for brød til far sin og brørne sine og heile farsfolket sitt og gav dei etter talet på borna deira .
01047013	Det fanst ikkje brød i heile landet ; for uåret var svært hardt . Både Egypt og Kanaan var reint avmakta av hungersnauda .
01047014	Josef samla då alle pengane som fanst i Egypt og Kanaan ; han fekk dei for kornet folk kjøpte . Og Josef tok pengane med til huset åt farao .
01047015	Men då dei ikkje hadde meir pengar i Egypt og Kanaan , kom alle egyptarane til Josef og sa : « Gjev oss brød ! Skal vi døy for augo dine berre fordi vi ikkje har meir pengar ? »
01047016	Josef svara : « Kom hit med buskapen dykkar , så skal eg gje dykk brød for feet , om de ikkje har meir pengar . »
01047017	Då kom dei til Josef med buskapen sin , og han gav dei brød for hestane , småfeet , storfeet og esla . Han heldt dei med brød det året , og for det fekk han heile buskapen deira .
01047018	Så leid det året , og året etter kom dei til han og sa : « Vi vil ikkje dølja for deg , herre , at det er slutt med pengane . Og buskapen vår har du òg fått . No har vi ikkje anna å by deg , herre , enn oss sjølve og jorda vår .
01047019	Kvifor skal vi gå til grunne for augo dine , både vi og jorda vår ? Kjøp oss og jordvegen vår for brød , så skal vi med jorda vår vera trælar under farao ! Lat oss berre få såkorn , så vi kan berga livet , og jorda ikkje skal øydast ! »
01047020	Så kjøpte Josef all jord i Egypt til farao . Egyptarane selde jorda si , alle som ein ; for hungersnauda kvilte tungt på dei . Og farao kom til å eiga landet .
01047021	Josef gjorde folket til trælar for farao , frå den eine enden av Egypt til den andre .
01047022	Berre prestejorda kjøpte han ikkje , for prestane hadde faste inntekter frå farao , og levde av det som han gav dei . Difor selde dei ikkje jorda si .
01047023	Josef sa til folket : « Sjå , no har eg kjøpt både dykk og jorda dykkar til farao . Her har de korn ; så åkrane til !
01047024	Men av det de haustar , skal de la farao få ein femtepart . Og fire femtepartar skal de ha sjølve til såkorn og til mat for dykk og huslydane og borna dykkar . »
01047025	Då svara dei : « Du har berga livet vårt . Vil du berre visa godvilje mot oss , skal vi vera trælar under farao . »
01047026	Så gjorde Josef det til ei lov , som gjeld den dag i dag for jorda i Egypt , at farao skulle ha femteparten av avlinga . Berre prestejorda kom ikkje under farao .
01047027	Israelittane vart buande i Egypt , i Gosen . Dei fekk seg eigedom der og voks og auka sterkt i tal .
01047028	Jakob levde 17 år i Egypt , og levetida hans vart 147 år .
01047029	Då det leid til den tid at Israel skulle døy , kalla han til seg Josef , son sin , og sa til han : « Har du godvilje for meg , så legg handa di i fanget mitt , og lov meg at du vil vera så god og trufast mot meg at du ikkje gravlegg meg i Egypt !
01047030	Når eg går til kvile hjå fedrane mine , før meg då bort frå Egypt og legg meg i grava deira ! » « Eg skal gjera som du seier , » svara Josef .
01047031	Då sa Jakob : « Gjer eid på det ! » Så gjorde han eid på det . Og Israel bøygde seg over hovudgjerda og tilbad .
01048001	Ei tid etter kom dei til Josef og sa : « Far din er sjuk . » Då tok han med seg dei to sønene sine , Manasse og Efraim .
01048002	Og Jakob fekk bod om at Josef , son hans , var komen til han . Då gjorde han seg sterk og sette seg opp i senga .
01048003	Jakob sa til Josef : Gud Den Allmektige synte seg for meg i Lus i Kanaan . Han velsigna meg
01048004	og sa til meg : « Eg vil la deg veksa og aukast og gjera deg til ei samling med ætter . Og eg vil gje etterkomarane dine dette landet til eige for alle tider . »
01048005	Dei to sønene som du fekk i Egypt før eg kom hit til deg , dei skal no vera mine . Efraim og Manasse skal høyra meg til liksom Ruben og Simeon .
01048006	Men dei borna du sidan har fått , skal vera dine . Dei skal ha namn etter brørne sine i det landet dei kjem til å arva .
01048007	Då eg kom frå Mesopotamia , døydde Rakel frå meg på ferda . Det hende i Kanaan , då vi endå hadde eit stykke att til Efrat . Og eg gravla henne der attmed vegen til Efrat — det er Betlehem .
01048008	Då Israel fekk sjå sønene til Josef , spurde han : « Kven er det ? »
01048009	Josef svara : « Det er sønene mine , som Gud har gjeve meg her . » Då sa Jakob : « Kjære , kom hit til meg med dei , så skal eg velsigna dei ! »
01048010	Men augo hans Israel var dimme av alder ; han kunne mest ikkje sjå . Difor leidde Josef gutane bort til han , og han kyste dei og slo armane kring dei .
01048011	Og Israel sa til Josef : « Eg hadde ikkje trutt eg skulle sjå deg meir , og no har Gud endåtil late meg få sjå borna dine ! »
01048012	Så tok Josef dei ned av fanget hans og bøygde seg til jorda for han .
01048013	Sidan tok Josef begge i handa , Efraim i den høgre , til venstre for Israel , og Manasse i den venstre , til høgre for Israel , og leidde dei fram til han .
01048014	Men Israel rette ut høgre handa og la henne på hovudet hans Efraim , endå han var den yngste , og venstre handa la han på hovudet hans Manasse . Med vilje la han armane i kross ; for Manasse var eldst .
01048015	Så velsigna han Josef og sa : « Fedrane mine , — Abraham og Isak , ferdast for Guds åsyn . Den Gud som var min hyrding frå eg vart fødd til denne dag ,
01048016	engelen som løyste meg ut — frå alt vondt , han velsigne gutane : I dei skal namnet mitt — leva vidare , og namnet åt Abraham og Isak , — fedrane mine . Gjev dei må verta mange — i landet ! »
01048017	Då Josef såg at faren la høgre handa på hovudet åt Efraim , mislika han det . Han tok handa åt far sin og ville flytta henne frå hovudet hans Efraim bort på hovudet hans Manasse .
01048018	« Ikkje så , far ! » sa Josef til far sin . « For denne er eldst . Legg høgre handa på hans hovud ! »
01048019	Men det ville ikkje faren . Han sa : « Eg veit det , son min , eg veit det ! Han òg skal verta til eit folk , han òg skal verta stor . Men bror hans , som er yngre , skal verta større , og hans ætt skal verta til ei mengd med folk . »
01048020	Så velsigna han dei den dagen og sa : « Når Israel vil velsigna , skal dei nemna dykk og seia : Gud gjere deg — som Efraim og Manasse ! » Han sette Efraim føre Manasse .
01048021	Sidan sa Israel til Josef : « No skal eg døy . Men Gud vil vera med dykk og føra dykk attende til landet åt fedrane dykkar .
01048022	Eg gjev deg ein bergrygg meir enn brørne dine ; den har eg teke frå amorittane med sverd og boge . »
01049001	Jakob kalla sønene sine til seg og sa : Kom saman , så vil eg forkynna dykk kva som skal henda dykk langt fram i tidene :
01049002	Kom saman og høyr , — de Jakobs søner , høyr på Israel , far dykkar !
01049003	Ruben , min eldste son er du , mi kraft og den fyrste frukt — av min manndom ; høgst i vørdnad , størst i velde .
01049004	Du brusar over som vatnet , men du skal ingen føremon ha . For du steig opp i senga — åt far din , då vanæra du henne — du låg på mi lege .
01049005	Simeon og Levi er brør . Valdsvåpen er deira sverd .
01049006	Eg vil ikkje møta i deira råd , vil ikkje vera med — i deira samkomer . For i sinne slo dei menner i hel , og sjølvrådig — skamskar dei oksar .
01049007	Forbanna vere — ein harme så strid , eit sinne så veldig som deira ! Eg vil sprengja dei sund i Jakob og spreia dei ut over Israel .
01049008	Juda , deg prisar brørne dine ; handa di tek fiendane i nakken , sønene åt far din — bøyer seg for deg .
01049009	Ein løveunge er Juda ! Frå rov er du komen heim , — son min . Han legg seg ned — og strekkjer seg som ei løve , som ei løvemor — kven vågar å vekkja han ?
01049010	Ikkje skal kongespir — vika frå Juda eller styrarstaven — frå føtene hans , til den rette kongen kjem , han som folka skal lyda .
01049011	Han bind sitt esel i vintreet , sin fole i den edle ranka . Han vaskar sin klednad i vin , sin kjortel i drueblod .
01049012	Hans augo er mørkare enn vin , hans tenner kvitare enn mjølk .
01049013	Sebulon bur — utmed havsens kyst , utmed stranda — der skutene landar , med ryggen vend mot Sidon .
01049014	Jissakar er eit sterkbygt esel som ligg mellom kløvkorgene .
01049015	Han såg at det var godt å kvila , og at landet var fagert . Då bøygde han nakken — under børa og vart ein ufri træl .
01049016	Dan skal døma sitt folk , han som dei andre — Israels-ættene .
01049017	Dan skal vera ein orm på vegen , ein hoggorm attmed stigen ; han høgg hesten i hælane , så ryttaren ryk på ryggen .
01049018	— Eg ventar på di frelse , Herre .
01049019	Røvarflokkar ryk på Gad , men han driv dei på flòg .
01049020	Feit er føda hans Asjer , han set fram kongelege retter .
01049021	Naftali er ei hind — som spring fritt ; han talar fagre ord .
01049022	Josef er eit ungt frukttre , eit ungt frukttre attmed kjelda ; greinene kliv opp etter muren .
01049023	Bogeskyttarane eggja han , dei skaut og sette etter han .
01049024	Men bogen hans er fast og sterk , leduge er hans armar og hender . Han får hjelp — av Jakobs Veldige , av han som er hyrdingen , — Israels Berg ,
01049025	av Gud åt far din — han hjelpe deg , Gud Den Allmektige — han signe deg med signing — frå himmelen der oppe , med signing — frå havdjupet der nede , med signing — frå bryst og morsliv .
01049026	Velsigningane åt far din — er rikare enn velsigningane — frå dei eldgamle fjell , enn herlegdomen — åt dei evige høgder . Lat dei koma — over Josefs hovud , over krona på han som er hovding — mellom sine brør .
01049027	Benjamin er ein rovhuga ulv . Om morgonen et han ran , om kvelden skifter han — hærfang .
01049028	Dette var alle Israels-ættene , tolv i talet . Og dette sa far deira til dei då han velsigna dei . Kvar av dei fekk si eiga velsigning .
01049029	Så sa Jakob til sønene sine : « No fer eg til folket mitt . Gravlegg meg då hjå fedrane mine i hola på jordet åt hetitten Efron .
01049030	Det er den hola som er på Makpela-jordet , austanfor Mamre i Kanaan , det jordstykket som Abraham kjøpte av hetitten Efron til eigande gravstad .
01049031	Der gravla dei Abraham og Sara , kona hans ; der gravla dei Isak og Rebekka , kona hans ; og der gravla eg Lea .
01049032	Både jordet og hola der var kjøpte av hetittane . »
01049033	Då Jakob hadde gjeve desse føresegnene til sønene sine , drog han føtene opp i senga . Så anda han ut og fór til folket sitt .
01050001	Då kasta Josef seg ned over andletet åt far sin , gret og kyste han .
01050002	Og Josef bad dei lækjarane han hadde i si teneste , å balsamera faren ; og lækjarane balsamerte Israel .
01050003	Førti dagar gjekk med til det ; for så lang tid tek det å balsamera eit lik . Og egyptarane gret over han i sytti dagar .
01050004	Då syrgjetida var ute , sa Josef til hoff-folket åt farao : « Har de godvilje for meg , så tal mi sak hjå farao og sei :
01050005	Far min tok ein eid av meg og sa : Når eg no døyr , må du leggja meg i den grava eg lét grava åt meg i Kanaan . Lat meg difor fara opp og gravleggja far min , og så koma hit att ! »
01050006	Farao sa : « Far berre opp og gravlegg far din , som du har lova han ! »
01050007	Så fór Josef av stad og skulle gravleggja far sin . Og saman med han fór alle mennene åt farao , både dei øvste i huset hans og alle stormennene i Egypt ,
01050008	heile huslyden åt Josef og brørne hans og husfolket åt faren . Berre dei små borna og småfeet og storfeet lét dei vera att i Gosen .
01050009	Dei hadde med seg vogner og hestfolk i mengd , så det vart eit stort fylgje .
01050010	Då dei kom til Goren-Ha’atad , på hi sida av Jordan , heldt dei ei stor og verdig syrgjehøgtid der . Josef heldt lik-klage over far sin i sju dagar .
01050011	Då kanaanearane som budde i landet , såg korleis dei syrgde og klaga i Goren-Ha’atad , sa dei : « Det er ei verdig syrgjehøgtid egyptarane held her . » Difor kalla dei staden Abel-Misrajim . Han ligg på hi sida av Jordan .
01050012	Sønene gjorde med Jakob som han hadde sagt dei føre .
01050013	Dei førte han til Kanaan og gravla han i hola på Makpela-jordet , austanfor Mamre , det jordstykket som Abraham hadde kjøpt av hetitten Efron til eigande gravstad .
01050014	Då Josef hadde gravlagt far sin , drog han attende til Egypt , både han og brørne hans og alle som hadde vore med han opp og gravlagt far hans .
01050015	Då brørne åt Josef såg at far deira var borte , sa dei : « Berre Josef ikkje legg oss for hat og lèt oss bøta for alt det vonde vi har gjort mot han ! »
01050016	Så sende dei bod til Josef og sa : « Far din bad oss før han døydde ,
01050017	at vi skulle bera fram dette bodet til deg : Kjære , tilgjev brørne dine det brotet og den synda dei gjorde , då dei fór så stygt med deg ! Så tilgjev oss no brotet vårt ! Vi tener då same Gud som far din . » Josef gret då dei tala såleis til han .
01050018	Sidan kom brørne sjølve og kasta seg ned for han . « Her kjem vi og vil vera tenarane dine , » sa dei .
01050019	Då sa Josef til dei : « Ver ikkje redde ! Er eg i Guds stad ?
01050020	De tenkte å gjera meg vondt , men Gud tenkte det til det gode . For han ville gjera det som no har hendt , og berga mange menneske .
01050021	Ver ikkje redde ! Eg skal syta for dykk og borna dykkar . » Såleis trøysta han dei og tala blidt til dei .
01050022	Josef vart buande i Egypt , både han og farsætta hans . Han vart 110 år gamal .
01050023	Josef fekk sjå borna hans Efraim i tredje leden . Og borna åt Makir , son til Manasse , vart fødde på knea hans .
01050024	Josef sa ti brørne sine : « No skal eg døy . Men Gud vil ta seg av dykk og føra dykk ut or dette landet til det landet han lova Abraham , Isak og Jacob . »
01050025	Så tok Josef ein eid av Israels-sønene og sa : « Når Gud tek seg av dykk , då skal de føra beina mine med herifrå . »
01050026	Og Josef døydde 110 år gamal . Dei balsamerte han og la han i kiste i Egypt .
02001001	Dette er namna på Israels-sønene som kom til Egypt saman med Jakob , kvar med sin huslyd :
02001002	Ruben , Simeon , Levi , Juda ,
02001003	Jissakar , Sebulon , Benjamin ,
02001004	Dan , Naftali , Gad og Asjer .
02001005	Dei som ættast frå Jakob , var sytti i talet . Josef var alt i Egypt .
02001006	Så døydde Josef og alle brørne hans og heile den ættleden .
02001007	Men Israels-folket voks og auka ; det vart så stort og talrikt at det fylte heile landet .
02001008	Då kom det ein ny konge i Egypt , som ikkje visste noko om Josef .
02001009	Han sa til folket sitt : « Sjå , Israels-folket er større og sterkare enn vi .
02001010	Lat oss fara klokt fram , så dei ikkje skal auka endå meir ! For kjem det krig , slår dei seg kanskje saman med fiendane våre , strider mot oss og fer frå landet ! »
02001011	Så sette egyptarane futar over israelittane . Dei skulle plaga dei med tvangsarbeid . Israelittane laut byggja to byar med lagerhus for farao ; det var Pitom og Ramses .
02001012	Men di meir egyptarane plaga dei , di meir auka dei , og di meir breidde dei seg ut , så egyptarane vart redde dei .
02001013	Dei nøydde israelittane til å træla for seg
02001014	og gjorde livet surt for dei med hardt arbeid i leirtaka og teglverka og med allslags jordarbeid . Alt dette trælearbeidet tvinga dei israelittane til å gjera .
02001015	Kongen i Egypt sa til jordmødrene åt hebrearkvinnene — den eine heitte Sjifra og den andre Pua :
02001016	« Når de hjelper ei hebrearkone til å føda , skal de sjå etter i fødestolen . Er det då ein gut , skal de drepa han ; er det ei jente , kan ho få leva . »
02001017	Men jordmødrene hadde age for Gud og gjorde ikkje som egyptarkongen sa ; dei lét gutane leva .
02001018	Då kalla kongen jordmødrene til seg og sa til dei : « Kvifor gjer de dette og lèt gutane leva ? »
02001019	Jordmødrene svara farao : « Dei hebraiske kvinnene er ikkje som dei egyptiske , dei er sterkare ; før jordmora kjem , har dei fått barnet . »
02001020	Då gjorde Gud vel imot jordmødrene . Folket auka og vart svært talrikt .
02001021	Og fordi jordmødrene hadde age for Gud , gav han dei etterkomarar .
02001022	Då gav farao heile folket sitt dette påbodet : « Kvar son som vert fødd hjå hebrearane , skal de kasta i Nilen ; men døtrene skal de la leva ! »
02002001	Ein mann av Levi-ætta gjekk stad og gifte seg med ei jente av same ætta .
02002002	Kvinna vart med barn og fekk ein son . Ho tykte det var så ven ein gut og løynde han i tre månader .
02002003	Då kunne ho ikkje halda han løynd lenger . Så fann ho ei kiste av papyrusrøyr til han . Den bredde ho med jordbek og tjøre , og så la ho guten oppi og sette kista i sevet attmed elvekanten .
02002004	Syster hans stod eit stykke unna og skulle sjå korleis det gjekk med han .
02002005	Då kom dotter åt farao ned til Nilen og ville lauga seg , medan jentene hennar gjekk att og fram på elvebakken . Ho fekk auga på kista i sevet og sende trælkvinna si etter henne .
02002006	Så hadde ho opp loket og såg barnet , ein liten gut , som låg og gret . Ho tykte synd i han og sa : « Det er eit av hebrearborna . »
02002007	Då kom syster hans og sa til dotter åt farao : « Skal eg gå og finna ei hebrearkone som gjev bryst , så ho kan fostra opp barnet for deg ? »
02002008	« Ja , gjer det ! » svara kongsdottera . Så gjekk jenta og henta mor til guten .
02002009	Kongsdottera sa til henne : « Ta denne guten og fostra han opp for meg ! Eg skal løna deg for det . » Så tok kona guten og fostra han opp .
02002010	Og då han vart stor , gjekk ho til kongsdottera med han , og han vart som ein son for henne . Ho kalla han Moses ; « for eg har drege han opp or vatnet , » sa ho .
02002011	Ei tid etter , då Moses var vaksen vorten , gjekk han ein gong ut til frendane sine og såg korleis dei træla og sleit . Der fekk han sjå ein egyptar som slo ein hebrear , ein av frendane hans .
02002012	Moses såg seg vel ikring , og då han ikkje vart var nokon , slo han egyptaren i hel og grov han ned i sanden .
02002013	Dagen etter gjekk han ut att . Då fekk han sjå to hebrearar som heldt på og slost . Han sa til den som hadde skulda : « Kvifor slår du landsmannen din ? »
02002014	Mannen svara : « Kven har sett deg til hovding og domar over oss ? Tenkjer du kanskje å drepa meg , som du drap egyptaren ? » Då vart Moses redd og sa med seg sjølv : « Så er det kjent likevel ! »
02002015	Då farao fekk høyra om det , prøvde han å få drepe Moses . Men han rømde for kongen og slo seg ned i Midjan . Der heldt han til attmed ein brunn .
02002016	Presten i Midjan hadde sju døtrer . Dei kom og auste opp vatn og fylte trørne , så småfeet åt faren fekk drikka .
02002017	Men så kom det nokre gjætarar og jaga dei bort . Då reiste Moses seg og hjelpte dei med å brynna småfeet .
02002018	Då dei kom heim att til Re’uel , far sin , spurde han : « Korleis har det seg at de kjem så tidleg i dag ? »
02002019	Dei svara : « Det kom ein egyptar og hjelpte oss mot gjætarane . Han auste opp vatn for oss og brynnte småfeet . »
02002020	« Kvar er han så ? » spurde faren . « Kvifor gjekk de ifrå mannen ? Bed han inn , så han kan få seg mat ! »
02002021	Moses gjekk med på å vera hjå mannen , og han lét Moses få Sippora , dotter si , til kone .
02002022	Ho fekk ein son , og Moses kalla han Gersjom ; « for eg har vorte innflyttar i eit framandt land , » sa han .
02002023	Så gjekk det ei lang tid , og kongen i Egypt døydde . Israelittane sukka og klaga under trældomen , og naudropa deira steig opp til Gud .
02002024	Gud høyrde korleis dei sukka , og kom i hug den pakta han hadde gjort med Abraham , Isak og Jakob .
02002025	Og Gud såg til israelittane og tok seg av dei .
02003001	Moses gjætte no småfeet åt Jetro , verfar sin , presten i Midjan . Så hende det ein gong då han dreiv feet over på den andre sida av øydemarka , at han kom til Horeb , Guds-fjellet .
02003002	Der synte Herrens engel seg for han i ein logande eld , som slo opp or ein klungerrunne . Han såg at runnen stod i ljos loge , men klungeren brann ikkje opp .
02003003	Då tenkte Moses med seg : « Eg vil bort og sjå dette underfulle synet , at klungeren ikkje brenn opp . »
02003004	Men då Herren såg at han kom bortåt og ville sjå , ropa han ut or klungerrunnen : « Moses , Moses ! » Og han svara : « Ja , her er eg . »
02003005	Då sa Gud : « Kom ikkje nærare ! Ta av deg skorne ! For staden du står på , er heilag jord . »
02003006	Herren sa : « Eg er Gud åt far din , Abrahams Gud og Isaks Gud og Jakobs Gud . » Då løynde Moses andletet ; for han våga ikkje å sjå på Gud .
02003007	Så sa Herren : « Eg har sett kor vondt folket mitt har det i Egypt , og høyrt korleis dei klagar over futane . Eg veit kva dei må lida .
02003008	Og eg har stige ned og vil fria dei frå egyptarane og føra dei opp frå dette landet til eit godt og vidt land , eit land som fløymer med mjølk og honning . Der bur kanaanearane og hetittane , amorittane og perisittane , hevittane og jebusittane .
02003009	For no har naudropet frå israelittane nått opp til meg , og eg har sett korleis egyptarane plagar dei .
02003010	Gå no du til farao med bod frå meg , og før folket mitt , israelittane , ut or Egypt ! »
02003011	Men Moses sa til Gud : « Kven er vel eg ? Kan eg gå til farao og føra israelittane ut or Egypt ? »
02003012	« Ja , » svara han , « for eg vil vera med deg ! Og du skal få eit teikn på at det er eg som har sendt deg . Når du har ført folket ut or Egypt , skal de halda gudsteneste på dette fjellet . »
02003013	Då sa Moses til Gud : « Men når eg no kjem til israelittane og seier at deira fedrars Gud har sendt meg , og dei spør etter namnet hans , kva skal eg då svara ? »
02003014	Då sa Gud til Moses : « Eg er den eg er . Såleis skal du svara israelittane . ‘ Eg Er ‘ har sendt meg til dykk . »
02003015	Så sa Gud til Moses : « Du skal seia til israelittane : Herren , dykkar fedrars Gud , Abrahams Gud , Isaks Gud og Jakobs Gud , har sendt meg til dykk . Det skal vera namnet mitt til evig tid , og så skal dei kalla meg frå ætt til ætt .
02003016	Gå no og kall saman dei eldste i Israel og sei til dei : Herren , dykkar fedrars Gud , Abrahams , Isaks og Jakobs Gud , har synt seg for meg og sagt : Eg har halde auga med dykk og sett korleis dei fer åt med dykk i Egypt .
02003017	Difor vil eg fria dykk ut or Egypt , der de lid vondt , og føra dykk opp til landet åt kanaanearane og hetittane , amorittane og perisittane , hevittane og jebusittane , eit land som fløymer med mjølk og honning .
02003018	Dei kjem til å høyra på det du seier . Og så skal de , du og dei eldste i Israel , gå fram for kongen i Egypt og seia : Herren , Hebrearguden , har møtt oss . Lat oss få lov til å fara tre dagsleier ut i øydemarka og ofra til Herren vår Gud !
02003019	Men eg veit at egyptarkongen ikkje gjev dykk lov til å fara utan at han får kjenna ei sterk hand over seg .
02003020	Så vil eg lyfta handa og slå egyptarane med alle dei under som eg vil gjera mellom dei . Då skal han la dykk fara .
02003021	Og eg vil laga det så at egyptarane får godvilje for dette folket , så de ikkje skal fara tomhendte bort .
02003022	Kvar kone skal be grannekona si eller den ho bur i lag med , om sølv og gull og klede , og det skal de la sønene og døtrene dykkar ha på seg . Det skal vera hærfanget de tek av egyptarane . »
02004001	Moses svara : « Dei vil vel ikkje tru meg og ikkje høyra på meg , men seia at Herren ikkje har synt seg for meg . »
02004002	Då spurde Herren : « Kva er det du har i handa ? » « Ein stav , » svara han .
02004003	« Kast han på jorda ! » sa Herren . Så kasta Moses staven på jorda . Då vart han til ein orm , og Moses rømde for ormen .
02004004	Men Herren sa : « Rett ut handa og grip han i sporden ! » Så rette han ut handa og treiv ormen . Då vart han til ein stav i handa hans .
02004005	« No må dei vel tru at Herren , deira fedrars Gud , Abrahams Gud , Isaks Gud og Jakobs Gud , har synt seg for deg . »
02004006	Og Herren heldt fram : « Stikk handa inn på brystet ! » Så stakk han handa inn på brystet , og då han drog henne ut att , var ho teken av hudsjukdom og såg ut som snø .
02004007	Då sa Herren : « Stikk handa inn på brystet endå ein gong ! » Moses stakk handa inn på brystet att , og då han drog henne ut , var ho like frisk og god som før .
02004008	Då sa Herren : « Om dei ikkje trur deg og ikkje bryr seg om det fyrste teiknet , så vil dei visseleg tru på det andre .
02004009	Men trur dei ikkje på noko av desse to teikna , og høyrer dei ikkje på deg , så skal du henta vatn i Nilen og slå det ut over turre marka . Og vatnet som du tek frå Nilen , skal verta til blod på marka . »
02004010	Men Moses sa til Herren : « Høyr meg , Herre ! Eg har aldri vore nokon veltalande mann , korkje før eller no etter at du tok til å tala med tenaren din ; eg er både tungmælt og seinmælt . »
02004011	Då sa Herren : « Kven er det som har gjeve mennesket munn ? Kven er det som gjer mållaus eller døv , sjåande eller blind ? Er det ikkje eg , Herren ?
02004012	Gå no , så skal eg vera med deg når du talar , og læra deg kva du skal seia ! »
02004013	Men han sa : « Å Herre , send ein annan , send kven du vil ! »
02004014	Då vart Herren harm på Moses og sa : « Har du ikkje Aron , bror din , levitten ? Eg veit at han kan tala . No kjem han og møter deg , og når han ser deg , vert han hjarteglad .
02004015	Han skal du tala til og leggja orda i munnen på . Så skal eg vera med både deg og han når de talar , og læra dykk kva de skal gjera .
02004016	Han skal tala til folket for deg . Såleis skal han vera munn for deg , og du skal vera som Gud for han .
02004017	Ta denne staven i handa ; den skal du gjera teikna med ! »
02004018	Så gjekk Moses heim att til Jetro , verfar sin , og sa : « No vil eg fara attende til frendane mine i Egypt og sjå om dei enno lever . » Jetro svara : « Far i fred ! »
02004019	Medan Moses var i Midjan , sa Herren til han : « Ta ut og far attende til Egypt ! For no er dei borte alle dei som leita etter deg og ville drepa deg . »
02004020	Så tok Moses kona si og sønene sine og sette dei på eit esel og fór attende til Egypt . Gudsstaven hadde han i handa .
02004021	Og Herren sa til Moses : « Når du kjem attende til Egypt , sjå då til at du gjer alle dei undera eg har gjeve deg makt til , så farao ser på ! Men eg vil gjera han hard i hugen , så han ikkje lèt folket fara .
02004022	Då skal du seia til farao : Så seier Herren : Israel er son min , den eldste av sønene mine .
02004023	Eg seier til deg : Lat son min fara , så han kan tena meg ! Men nektar du han å fara , vil eg slå i hel den eldste sonen din . »
02004024	Medan Moses var på vegen og stogga natta over ein stad , kom Herren imot han og ville drepa han .
02004025	Då tok Sippora ein kvass stein og skar av førehuda på son sin . Ho kom nær Moses mellom føtene og sa : « Du er meg ein blodbrudgom . »
02004026	Så lét Herren han vera . Det var omskjeringa ho tenkte på då ho sa blodbrudgom .
02004027	Herren sa til Aron : « Gå og møt Moses i øydemarka ! » Då gjekk han og møtte Moses attmed Guds-fjellet og kyste han .
02004028	Og Moses kunngjorde for Aron alle dei ord som Herren hadde sendt han med , og alle dei teikn han hadde sett han til å gjera .
02004029	Så gjekk Moses og Aron og samla alle dei eldste av israelittane .
02004030	Aron bar fram alle dei orda som Herren hadde tala til Moses , og han gjorde teikna , medan folket såg på .
02004031	Og folket trudde . Då dei høyrde at Herren hadde teke seg av israelittane og sett kva vande dei var i , bøygde dei seg til jorda og tilbad .
02005001	Sidan gjekk Moses og Aron fram for farao og sa : « Så seier Herren , Israels Gud : Lat folket mitt fara , så dei kan halda høgtid for meg i øydemarka ! »
02005002	« Kven er Herren , » spurde farao , « sidan eg skal lyda han og la folket fara ? Eg kjenner ikkje Herren og vil ikkje la Israel fara . »
02005003	Dei svara : « Hebrearguden har møtt oss . Difor vil vi fara tre dagsleier ut i øydemarka og ofra til Herren vår Gud , så han ikkje skal koma over oss med pest eller sverd . »
02005004	Då sa egyptarkongen til dei : « Moses og Aron , kvifor dreg de folket bort frå det dei har å gjera ? Gå til arbeidet dykkar ! »
02005005	Og farao heldt fram : « De ser kor talrikt folket har vorte i landet no . Og så vil de lokka israelittane til å leggja ned arbeidet sitt ! »
02005006	Same dagen gav farao futane og arbeidsformennene for folket dette påbodet :
02005007	« Heretter skal de ikkje gje folket halm til mursteinen , som de før har gjort . Dei skal sjølve gå og sanka seg halm .
02005008	Men de skal krevja like mykje murstein av dei no som før ; de skal ikkje slå av på talet . For dei er late ; difor skrik dei : Vi vil av og ofra til guden vår .
02005009	Legg tungt arbeid på karane , så dei har nok å gjera og ikkje høyrer på alt lygnsnakket ! »
02005010	Då gjekk futane og arbeidsformennene ut og sa til folket : « Så seier farao : Eg gjev dykk ikkje halm lenger .
02005011	Gå sjølve og finn dykk halm kvar de kan ! Men de slepp ikkje med mindre arbeid . »
02005012	Då spreidde folket seg ut over heile Egypt og sanka halmstrå til å ha i leira .
02005013	Men futane dreiv dei og sa : « Gjer arbeidet dykkar ferdig , fullt dagsverk kvar dag , som då de fekk halm ! »
02005014	Og arbeidsformennene som futane åt farao hadde sett over israelittane , fekk hogg . Futane sa til dei : « Kvifor har de korkje i går eller i dag gjort ferdig så mykje murstein som de skulle , som før ? »
02005015	Då gjekk arbeidsformennene og klaga til farao og sa : « Kvifor fer du såleis med tenarane dine ?
02005016	Vi får ikkje halm , og likevel seier dei at vi skal laga murstein . Og så får vi hogg , endå det er dine folk som har skulda . »
02005017	Men farao sa : « Late er de , late ! Difor seier de : Vi vil av og ofra til Herren .
02005018	Gå no og arbeid ! Halm får de ikkje , men mursteinen skal de koma med , det fastsette talet . »
02005019	Arbeidsformennene skjøna at dei var ille farne då det vart sagt : « De får ikkje avslag i talet på murstein — fullt dagsverk kvar dag ! »
02005020	Då dei kom ut frå farao , møtte dei Moses og Aron , som stod og venta på dei .
02005021	Dei sa til dei : « Gjev Herren må retta augo mot dykk og døma dykk fordi de har gjort farao og tenarane hans hatige på oss . De har gjeve dei sverd i hand til å drepa oss med . »
02005022	Då vende Moses seg atter til Herren og sa : « Herre , kvifor har du fare så ille med dette folket ? Kvifor har du sendt meg ?
02005023	Frå den stund eg gjekk fram for farao og tala i ditt namn , har han gjort vondt mot dette folket , og du har ikkje hjelpt folket ditt . »
02006001	Då sa Herren til Moses : « No skal du få sjå kva eg vil gjera med farao . Med mi sterke hand skal eg tvinga han til å la dei fara , ja , med mi sterke hand skal eg tvinga han til å driva dei ut or landet sitt . »
02006002	Gud tala til Moses og sa : « Eg er Herren .
02006003	Eg synte meg for Abraham , Isak og Jakob som Gud Den Allmektige , men namnet Herren gjorde eg ikkje kjent for dei .
02006004	Og eg gjorde mi pakt med dei og lova dei Kanaan , det landet dei budde i som framande og utlendingar .
02006005	No har eg høyrt korleis israelittane sukkar fordi egyptarane held dei i trældom , og eg kjem pakta mi i hug .
02006006	Sei difor til israelittane : Eg er Herren . Eg vil føra dykk bort frå tvangsarbeidet som egyptarane har lagt på dykk , fria dykk frå trældomen og løysa dykk ut med fast arm og med veldige straffedomar .
02006007	Eg vil ta dykk til mitt folk og vera dykkar Gud . De skal få kjenna at eg er Herren dykkar Gud , som løyser dykk frå tvangsarbeidet i Egypt .
02006008	Og eg vil føra dykk til det landet som eg med eid lova Abraham , Isak og Jakob , og det vil eg gje dykk til odel og eige . Eg er Herren . »
02006009	Dette la Moses fram for israelittane . Men dei høyrde ikkje på han , fordi dei var motlause og laut træla så hardt .
02006010	Då sa Herren til Moses :
02006011	« Gå til farao , kongen i Egypt , og sei at han skal la israelittane fara ut or landet ! »
02006012	Moses svara der han stod for Herrens åsyn : « Israelittane høyrer ikkje på meg . Korleis skulle då farao høyra på meg , eg som har så vanskeleg for å tala ? »
02006013	Så tala Herren til Moses og Aron og sende dei til israelittane og til farao , egyptarkongen , med det bodet at dei skulle føra israelittane ut or Egypt .
02006014	Dette er ættehovdingane deira : Sønene til Ruben , eldste son til Israel , var Hanok , Pallu , Hesron og Karmi . Det er Rubens-ættene .
02006015	Sønene til Simeon var Jemuel , Jamin , Ohad , Jakin og Sohar , og Saul , som var son til ei kanaaneisk kvinne . Det er Simeons-ættene .
02006016	Dette er namna på Levi-sønene og ættene deira : Gersjon , Kehat og Merari . Levi vart 137 år gamal .
02006017	Sønene til Gersjon , ætt for ætt , var Libni og Sjimi .
02006018	Sønene til Kehat var Amram , Jishar , Hebron og Ussiel . Kehat vart 133 år gamal .
02006019	Sønene til Merari var Makli og Musji . Det er Levi-ættene etter ættelista deira .
02006020	Amram tok Jokebed , syster åt far sin , til kone . Med henne fekk han Aron og Moses . Amram vart 137 år gamal .
02006021	Sønene til Jishar var Korah , Nefeg og Sikri .
02006022	Sønene til Ussiel var Misjael , Elsafan og Sitri .
02006023	Aron tok Elisjeba til kone . Ho var dotter til Amminadab og syster til Naksjon . Med henne fekk han sønene Nadab , Abihu , Elasar og Itamar .
02006024	Sønene til Korah var Assir , Elkana og Abiasaf . Det er Korah-ættene .
02006025	Elasar , son til Aron , tok ei av døtrene åt Putiel til kone . Med henne fekk han Pinhas . Dette er hovdingane for huslydane åt levittane , ætt for ætt .
02006026	Det var til desse mennene , Aron og Moses , Herren sa : « Før israelittane ut or Egypt , flokk for flokk ! »
02006027	Dei var det som tala med farao , kongen i Egypt , om at israelittane skulle førast ut or Egypt ; Moses og Aron var det .
02006028	Den gongen Herren tala til Moses i Egypt ,
02006029	sa han : « Eg er Herren . Tal til farao , kongen i Egypt , alt det eg seier deg ! »
02006030	Men Moses svara der han stod for Herrens åsyn : « Eg har så vanskeleg for å tala . Korleis skulle farao høyra på meg ? »
02007001	Då sa Herren til Moses : « Sjå , eg lèt deg vera som Gud for farao , og Aron , bror din , skal vera profeten din .
02007002	Du skal tala alt det eg seier deg , og Aron , bror din , skal leggja det fram for farao , så han lèt israelittane fara frå landet .
02007003	Men eg vil gjera han hard i hugen , og mange teikn og under vil eg gjera i Egypt .
02007004	Farao kjem likevel ikkje til å høyra på dykk , og difor vil eg leggja mi hand på egyptarane og føra hærane mine , Israel , folket mitt , ut or Egypt med veldige straffedomar .
02007005	Egyptarane skal få kjenna at eg er Herren , når eg retter handa ut over Egypt og fører israelittane bort frå dei . »
02007006	Moses og Aron gjorde som Herren hadde sagt .
02007007	Moses var åtti og Aron åttitre år gamal då dei tala med farao .
02007008	Herren sa til Moses og Aron :
02007009	« Når farao bed dykk gjera eit under , då skal du seia til Aron : Ta staven din og kast han ned framfor farao , så skal han verta til ein orm ! »
02007010	Så gjekk Moses og Aron fram for farao og gjorde som Herren hadde sagt . Aron kasta staven sin ned framfor farao og mennene hans , og staven vart til ein orm .
02007011	Då sende farao bod etter vismennene og trollmennene , og så gjorde dei egyptiske spåmennene det same med kunstene sine .
02007012	Alle kasta dei stavane sine , og dei vart til ormar . Men staven åt Aron slukte stavane deira .
02007013	Det gjekk som Herren hadde sagt : Farao gjorde seg hard og ville ikkje høyra på dei .
02007014	Då sa Herren til Moses : « Farao er trassig . Han vil ikkje la folket fara .
02007015	Gå til han i morgon tidleg når han kjem ned til Nilen , og stå på elvebakken , så han møter deg ! Staven som vart omskapt til ein orm , skal du ha i handa .
02007016	Og du skal seia til han : Herren , Hebrearguden , har sendt meg til deg og seier : Lat folket mitt fara , så dei kan halda gudsteneste i øydemarka ! Men enno har du ikkje vilja lyda .
02007017	Så seier Herren : Av dette skal du skjøna at eg er Herren : Sjå , no slår eg på vatnet i Nilen med denne staven som eg har i handa , og så skal det verta til blod .
02007018	Fisken i Nilen skal døy , og det skal lukta så vondt av elva at egyptarane ikkje orkar å drikka vatnet . »
02007019	Og Herren sa til Moses : « Sei til Aron : Ta staven og rett handa di ut over vatnet i Egypt , over elvane og kanalane og dammane , over kvar samling av vatn i landet , så skal det verta til blod . Og blod skal det vera i heile Egypt , både i trekjerald og steinkjerald . »
02007020	Moses og Aron gjorde som Herren hadde sagt . Moses lyfte staven og slo på vatnet i Nilen , medan farao og mennene hans såg på . Då vart alt vatnet i elva til blod .
02007021	Fisken i Nilen døydde , og det lukta så vondt av elva at egyptarane ikkje kunne drikka vatnet . Det var blod i heile Egypt .
02007022	Men dei egyptiske spåmennene gjorde det same med kunstene sine . Og det gjekk som Herren hadde sagt : Farao gjorde seg hard og ville ikkje høyra på dei .
02007023	Farao snudde seg og gjekk heim . Han brydde seg ikkje om dette heller .
02007024	Men alle egyptarane grov rundt ikring Nilen etter vatn ; for dei kunne ikkje drikka elvevatnet .
02007025	Så gjekk det sju dagar etter at Herren hadde gjort vatnet i Nilen til blod .
02008001	Då sa Herren til Moses : « Gå til farao og sei til han : Så seier Herren : Lat folket mitt fara , så dei kan tena meg !
02008002	Nektar du å la dei fara , skal eg plaga heile landet med frosk .
02008003	Det skal yrja med frosk i elva . Dei skal kravla opp på land og koma inn i huset ditt , inn i soveromet ditt og opp i senga di , inn i husa åt tenarane dine og til folket ditt , i bakaromnar og trog .
02008004	Ja , på deg og folket ditt og på alle tenarane dine skal froskane kravla opp . »
02008005	Og Herren sa til Moses : « Sei til Aron : Lyft handa og rett staven din ut over elvane og kanalane og dammane , og lat froskane koma over Egypt ! »
02008006	Då rette Aron handa ut over vatnet i Egypt , og froskane kom opp og fylte landet .
02008007	Men spåmennene gjorde det same med kunstene sine ; dei òg fekk froskane til å koma over Egypt .
02008008	Farao sende bod etter Moses og Aron og sa : « Bed til Herren at han må ta froskane bort frå meg og folket mitt ! Då skal eg la israelittane fara , så dei kan ofra til Herren . »
02008009	Moses sa til farao : « Gjer vel og sei kva tid eg skal be for deg og tenarane dine og folket ditt at han må driva froskane bort frå deg og husa dine , så dei ikkje finst andre stader enn i Nilen ! »
02008010	Han svara : « I morgon . » Då sa Moses : « Det skal verta som du vil , og du skal få sanna at det er ingen som Herren vår Gud .
02008011	Froskane skal kverva bort frå deg og husa dine og tenarane dine og folket ditt . Berre i Nilen skal dei finnast . »
02008012	Så gjekk Moses og Aron ut frå farao . Og Moses ropa til Herren for froskane skuld som han hadde ført over farao .
02008013	Herren gjorde som Moses bad , og froskane døydde i hus og tun og ute på markene .
02008014	Dei vart kasta saman i haugar , og teven kjendest over heile landet .
02008015	Men då farao såg at det hadde letna , gjorde han seg hard og ville ikkje høyra på dei . Det gjekk som Herren hadde sagt .
02008016	Då sa Herren til Moses : « Sei til Aron : Rett ut staven din og slå i støvet på jorda , så skal det verta til mygg i heile Egypt ! »
02008017	Dei så gjorde . Aron rette ut handa med staven og slo i støvet på jorda . Då kom det mygg både på menneske og dyr . I heile Egypt vart alt støvet på jorda til mygg .
02008018	Spåmennene prøvde det same med kunstene sine ; dei ville få fram mygg , men greidde det ikkje . Og myggen vart sitjande på menneske og dyr .
02008019	Då sa spåmennene til farao : « Dette er Guds finger . » Men farao gjorde seg hard og høyrde ikkje på dei . Det gjekk som Herren hadde sagt .
02008020	Då sa Herren til Moses : « Stig fram for farao i morgon tidleg når han går ned til elva , og sei til han : Så seier Herren : Lat folket mitt fara , så dei kan tena meg !
02008021	For lèt du ikkje folket mitt fara , sender eg klegg over deg og mennene dine , folket ditt og husa dine . Det skal verta fullt av klegg i husa åt egyptarane og på jorda deira .
02008022	Men den dagen gjer eg eit unnatak for Gosen , der folket mitt bur ; der skal det ikkje vera klegg . Då skal du sanna at eg , Herren , er i landet .
02008023	Eg vil gjera skil på mitt folk og ditt folk . I morgon skal dette teiknet henda . »
02008024	Herren gjorde som han hadde sagt , og det kom ei mengd med klegg inn i husa åt farao og tenarane hans . Heile Egyptarlandet vart herja av klegg .
02008025	Då sende farao bod etter Moses og Aron og sa : « Gå av og ofra til dykkar Gud her i landet ! »
02008026	Moses svara : « Det kan vi ikkje gjera . For det vi ofrar til Herren vår Gud , er ein styggedom for egyptarane . Om vi midt for augo på dei ofra slikt som er ein styggedom for dei , ville dei ikkje då steina oss ?
02008027	Vi vil fara tre dagsleier ut i øydemarka og ofra til Herren vår Gud , som han har sagt oss . »
02008028	Då sa farao : « Eg vil la dykk fara , så de kan ofra til Herren dykkar Gud i øydemarka . Men de må ikkje fara langt . Bed for meg ! »
02008029	Moses svara : « Ja , no går eg ut og bed til Herren , og i morgon skal kleggen vera borte frå farao og tenarane hans og folket hans . Farao må berre ikkje narra oss meir , men la folket fara , så dei kan ofra til Herren . »
02008030	Så gjekk Moses ut frå farao og bad til Herren .
02008031	Og Herren gjorde som Moses bad . Kleggen vart borte frå farao og tenarane hans og folket hans ; ikkje ein vart att .
02008032	Men farao gjorde seg hard denne gongen òg ; han lét ikkje folket fara .
02009001	Herren sa til Moses : « Gå til farao og sei til han : Så seier Herren , Hebrearguden : Lat folket mitt fara , så dei kan tena meg !
02009002	For nektar du å la dei fara , og held du dei att endå lenger ,
02009003	skal Herren leggja si hand på husdyra dine ute på marka , både hestar , esel og kamelar og storfe og småfe , og søkja dei med ein fæl pest .
02009004	Men Herren skal gjera skil på husdyra åt israelittane og husdyra åt egyptarane ; det skal ikkje døy noko av alt det som høyrer israelittane til .
02009005	Og Herren har fastsett tida : I morgon skal Herren la dette henda i landet . »
02009006	Dagen etter gjorde Herren som han hadde sagt . Og alle husdyra åt egyptarane døydde , men hjå israelittane døydde det ikkje eit dyr .
02009007	Då farao sende bod , fekk han vita at ikkje eitt av dyra åt israelittane hadde døytt . Men farao gjorde seg hard og lét ikkje folket fara .
02009008	Herren sa til Moses og Aron : « Ta hendene fulle med sot frå omnen , og Moses skal kasta det opp i veret så farao ser på !
02009009	Då skal det verta til støv over heile Egypt , og støvet skal setja svullar som bryt ut med blemmer både på folk og fe i heile Egypt . »
02009010	Så tok dei sot frå omnen og gjekk fram for farao , og Moses kasta det opp i veret . Då kom det svullar både på folk og fe .
02009011	Og spåmennene greidde ikkje møta Moses for svullane skuld . For det kom svullar på spåmennene som på alle andre egyptarar .
02009012	Men Herren gjorde farao hard i hugen , så han ikkje høyrde på dei . Det gjekk som Herren hadde sagt til Moses .
02009013	Så sa Herren til Moses : « I morgon tidleg skal du gå fram for farao og seia til han : Så seier Herren , Hebrearguden : Lat folket mitt fara , så dei kan tena meg !
02009014	For denne gongen vil eg senda alle plagene mine over deg og mennene dine og folket ditt , så du kan skjøna at ingen er som eg på heile jorda .
02009015	Eg kunne alt ha rett ut handa og slege deg og folket ditt med pest , så de hadde vorte utrudde frå jorda .
02009016	Men eg har likevel halde deg oppe av di eg ville syna deg makta mi og gjera namnet mitt kjent over heile jorda .
02009017	Enno står du imot folket mitt og lèt dei ikkje fara .
02009018	Difor vil eg i morgon på denne tid senda eit fælt haglver , som det aldri har vore maken til i Egypt frå den dagen landet vart skapt og til no .
02009019	Send i veg folk og berga buskapen din og alt det du har på marka ! Haglet skal falla på alt som er ute og ikkje kjem seg i hus , anten det er folk eller fe , og dei skal døy . »
02009020	Dei av tenarane åt farao som hadde age for Herrens ord , berga då folket sitt og buskapen sin i hus .
02009021	Men dei som ikkje brydde seg om Herrens ord , lét både folk og buskap vera ute på marka .
02009022	Herren sa til Moses : « Rett handa opp mot himmelen , så skal det koma hagl i heile Egypt , over folk og fe og over kvar plante som veks i Egypt ! »
02009023	Så rette Moses staven sin opp mot himmelen . Då sende Herren torever og hagl , og lyn fór ned på jorda ; Herren lét det hagla over Egypt .
02009024	Haglet kom , og midt i haglflaumen gjekk det lyn i lyn . Aldri hadde det vore slikt uver i Egypt etter at folk busette seg der .
02009025	Og haglet slo ned alt som ute var i heile Egypt , både folk og fe . Det knekte kvar plante og knuste kvart tre på marka .
02009026	Men i Gosen , der israelittane budde , kom det ikkje hagl .
02009027	Då sende farao bod etter Moses og Aron og sa til dei : « Denne gongen har eg synda . Herren har rett , eg og folket mitt har urett .
02009028	Bed til Herren at han må gjera slutt på toreslåtten og haglet ! Så skal eg la dykk fara , og de treng ikkje vera her lenger . »
02009029	Moses svara : « Så snart eg kjem ut or byen , skal eg lyfta hendene og be til Herren . Då skal tora halda opp og haglet driva av , så du skal skjøna at jorda høyrer Herren til .
02009030	Men det veit eg at du og tenarane dine enno ikkje har age for Herren Gud . »
02009031	Både lin og bygg var nedslegne ; for bygget stod med aks og linet i blom .
02009032	Men kveiten og spelten var ikkje nedslegne ; for dei vert mogne seinare .
02009033	Moses gjekk bort frå farao og ut or byen , og han lyfte hendene til Herren . Då heldt tora og haglveret opp , og regnet strøymde ikkje ned på jorda meir .
02009034	Men då farao såg at regnet og haglet og tora hadde stogga , heldt han fram med å synda ; dei gjorde seg harde , både han og tenarane hans .
02009035	Det gjekk som Herren hadde sagt gjennom Moses : Farao gjorde seg hard og ville ikkje la israelittane fara .
02010001	Herren sa til Moses : « Gå til farao ! Det er eg som har forherda han og mennene hans , så eg kan gjera desse teikna mellom dei .
02010002	Så kan du fortelja son din og soneson din kva eg har gjort mot egyptarane , og kva teikn eg har gjort hjå dei , og de skal skjøna at eg er Herren . »
02010003	Moses og Aron gjekk til farao og sa til han : « Så seier Herren , Hebrearguden : Kor lenge skal det vara før du bøyer deg for meg ? Lat folket mitt fara , så dei kan tena meg !
02010004	For nektar du å la folket mitt fara , skal eg i morgon senda grashopper inn over landet ditt .
02010005	Dei skal breia seg ut over heile landet , så tett at ein ikkje kan sjå marka , og eta opp kvart grann de har att etter haglet . Kvart tre som veks på markene dykkar , skal dei snøya .
02010006	Dei skal fylla husa for deg og tenarane dine og alle egyptarane . Korkje fedrane eller forfedrane dine har sett noko slikt frå den tid dei slo seg ned i landet , og til denne dag . » Dermed snudde han og gjekk bort frå farao .
02010007	Då sa tenarane åt farao til han : « Kor lenge skal denne mannen vera ei snare for oss ? Lat mennene fara , så dei kan tena Herren sin Gud ! Skjønar du enno ikkje at Egypt vert øydelagt ? »
02010008	Så henta dei Moses og Aron attende til farao , og han sa til dei : « Gå av stad og ten Herren dykkar Gud ! Men kven av dykk skal fara ? »
02010009	Moses svara : « Vi må fara alle , både unge og gamle . Sønene og døtrene våre vil vi ha med oss , og småfeet og storfeet . For vi skal halda høgtid for Herren . »
02010010	Då sa han til dei : « Herren miskunne dykk , om eg lèt dykk og småborna dykkar fara ! Sjå , de har vondt i tankar !
02010011	Nei , det skal ikkje henda ! De mennene kan fara og tena Herren ! For det var det de bad om . » Dermed jaga dei dei bort frå farao .
02010012	Då sa Herren til Moses : « Rett handa di ut over Egypt , så skal grashoppene koma over landet og eta opp all grøda på marka , alt det haglet har spart . »
02010013	Så rette Moses staven sin ut over Egypt , og Herren sende ein austavind over landet heile den dagen og heile natta . Om morgonen kom austavinden med grashoppene .
02010014	Dei dreiv inn over heile Egypt i store mengder og slo seg ned overalt i landet . Aldri før hadde det vore ein slik grashoppesverm , og aldri meir skal det koma .
02010015	Dei la seg ut over heile landet , så tett at markene svartna . Og dei åt opp all grøda på marka og all frukta som var att på trea etter haglveret . Det vart ikkje att noko grønt anten på tre eller planter i heile Egypt .
02010016	Då skunda farao seg og sende bod etter Moses og Aron . Han sa : « Eg har synda mot Herren dykkar Gud og mot dykk .
02010017	Men tilgjev meg synda mi denne eine gongen , og bed til Herren dykkar Gud at han må spara meg for denne drepande plaga ! »
02010018	Så gjekk Moses bort frå farao og bad til Herren .
02010019	Då snudde Herren vinden og lét det blåsa ein sterk vestavind . Den førte grashoppene bort og kasta dei i Sevsjøen . Det vart ikkje att ei einaste grashoppe i heile Egypt .
02010020	Men Herren gjorde farao hard i hugen , og han lét ikkje israelittane fara .
02010021	Herren sa til Moses : « Rett handa di opp mot himmelen , så skal det koma mørker over Egypt , eit mørker så tjukt at ein kan ta på det ! »
02010022	Så rette Moses handa opp mot himmelen . Då vart det stummande mørkt i heile Egypt i tre dagar .
02010023	Den eine kunne ikkje sjå den andre , og i tre dagar var det ingen som torde reisa seg frå setet sitt . Men der israelittane budde , var det ljost alle stader .
02010024	Då sende farao bod etter Moses og sa : « Gå av og hald gudsteneste for Herren ! Borna dykkar kan òg få vera med . Men småfeet og storfeet skal vera att . »
02010025	Moses svara : « Nei , du må la oss få det vi treng til slaktoffer og brennoffer , så vi kan ofra til Herren vår Gud .
02010026	Buskapen vår må òg vera med , ikkje ei klauv skal vera att ; for det er den vi må ta av når vi skal ofra til Herren vår Gud . Og vi veit ikkje kva vi skal ofra til Herren før vi kjem fram . »
02010027	Men Herren gjorde farao hard i hugen , og han ville ikkje la dei fara .
02010028	Farao sa til Moses : « Gå frå meg ! Akta deg , så du aldri kjem meg for auga meir ! For den dagen du stig fram for meg att , skal du døy ! »
02010029	Moses svara : « Det er rett som du seier ; eg kjem deg aldri for auga meir . »
02011001	Herren sa til Moses : « Endå ei plage vil eg føra over farao og Egypt ; så skal han la dykk fara . Ja , ikkje berre det , men han skal driva dykk ut herifrå .
02011002	Sei til folket at kvar mann skal be grannen sin og kvar kvinne grannekona si om prydnadsting av sølv og gull ! »
02011003	Og Herren laga det så at egyptarane fekk godvilje for folket . Men så vart òg Moses halden for ein ovstor mann i Egypt , både av mennene åt farao og av folket .
02011004	Moses sa : « Så seier Herren : Når det lid til midnatt , vil eg fara gjennom Egypt .
02011005	Då skal det døy , alt som fyrstefødt er i Egypt , frå den eldste sonen åt farao som sit på kongsstolen sin , til den eldste sonen åt trælkvinna som står bak kverna , og alle dei fyrstefødde dyra i buskapen .
02011006	Og i heile Egyptarlandet skal det lyda eit skrik så fælt at det ikkje har vore maken til det før og heller ikkje skal verta det sidan .
02011007	Men ikkje ein hund skal gøy mot nokon av israelittane , korkje mot menneske eller dyr . Såleis skal de skjøna at Herren gjer skil på egyptarane og israelittane .
02011008	Då skal alle mennene dine koma ned til meg og bøya seg for meg og seia : Far herifrå , både du og heile det folket som fylgjer deg ! Og så skal eg fara . » Dermed gjekk han bort frå farao i brennande harme .
02011009	Herren sa til Moses : « Farao skal ikkje høyra på dykk . Så går det for at eg kan få gjort mange under i Egypt . »
02011010	Moses og Aron gjorde alle desse undera for farao . Men Herren gjorde farao hard i hugen , og han lét ikkje israelittane fara frå landet .
02012001	Herren tala til Moses og Aron medan dei var i Egypt , og sa :
02012002	Denne månaden skal vera nyårsmånaden dykkar . De skal halda han for den fyrste månaden i året .
02012003	Sei til heile Israels-lyden : Den tiande dagen i denne månaden skal kvar husfar ta seg ut eit lam , eitt til kvar huslyd !
02012004	Men er ein huslyd for liten til å eta opp eit lam , skal husfaren og næraste grannen ta eitt i lag , etter som dei har folk til . De skal ikkje rekna fleire på kvart lam enn at alle vert mette .
02012005	Det må vera eit årsgamalt , lytelaust verlam . I staden for eit lam kan de òg ta eit kje .
02012006	De skal ta vare på det til den fjortande dagen i denne månaden . Då skal heile Israels-lyden slakta det straks sola er gladd .
02012007	Så skal dei ta noko av blodet og stryka på dei to dørstolpane og dørbjelken i husa der dei et det .
02012008	Og kjøtet skal dei eta same natta ; dei skal steikja det på elden og eta det med usyrt brød og bitre urter attåt .
02012009	De må ikkje eta det rått og ikkje koka det i vatn , men steikja det over elden , med hovud , føter og innmat .
02012010	Heller ikkje skal de leiva noko av det til morgons . Det som er att om morgonen , skal de brenna .
02012011	Når de et det , skal de ha belte om livet , skor på føtene og stav i handa ; og de skal eta det i hast . Det er påskehelg for Herren .
02012012	For same natta vil eg fara gjennom Egypt og slå i hel alt fyrstefødt i landet , både av folk og fe ; og over alle gudane i Egypt vil eg halda dom . Eg er Herren .
02012013	Men blodet skal vera det merket som syner kva hus de er i . Når eg ser blodet , vil eg fara framom . Ikkje noko øydande slag skal råka dykk når eg slår Egypt .
02012014	Og sidan skal denne dagen vera ein minnedag for dykk . Då skal de halda helg og høgtid for Herren . Ei evig lov skal det vera for dykk å halda den dagen heilag i ætt etter ætt .
02012015	Sju dagar skal de eta usyrt brød . Alt den fyrste dagen skal de få surdeigen ut or husa dykkar . Kvar den som et syrt brød mellom den fyrste og den sjuande dagen , skal rydjast ut or Israel .
02012016	Den fyrste dagen skal de halda ei heilag samling , og den sjuande dagen ei heilag samling . Dei dagane må de ikkje gjera noko arbeid . Berre den maten som kvar av dykk treng , skal de laga til .
02012017	De skal halda usyrdebrødshelga ; for då førte eg hærane dykkar ut or Egypt . Difor skal de høgtida denne dagen i ætt etter ætt . Det skal vera ei evig lov .
02012018	Frå kvelden den fjortande dagen i den fyrste månaden til kvelden den tjuefyrste dagen i same månaden skal de eta usyrt brød .
02012019	I sju dagar må det ikkje finnast surdeig i husa dykkar . Kvar den som et syrt brød , skal rydjast ut or Israels-lyden , anten han er innflyttar eller fødd og fostra i landet .
02012020	De må ikkje smaka noko som er syrt . I alle heimar skal de eta usyrt brød .
02012021	Då kalla Moses saman alle dei eldste i Israel og sa til dei : « Gå og henta småfe til huslydane dykkar og slakta påskelammet !
02012022	Så skal de ta ein isopkvast , duppa han i blodet som er i skåla , og stryka noko av blodet på dørbjelken og dørstolpane . Og ingen av dykk må gå ut gjennom husdøra si før om morgonen .
02012023	For Herren vil fara gjennom landet og slå egyptarane med ulukke . Og når han ser blodet på dørbjelken og dørstolpane , skal han fara framom døra og ikkje la tynaren sleppa inn i husa dykkar og drepa .
02012024	Dette skal de halda dykk etter . Det skal vera ei lov for deg og etterkomarane dine til evig tid .
02012025	Når de så kjem inn i det landet Herren etter sin lovnad vil gje dykk , skal de halda denne høgtidsskikken ved lag .
02012026	Og når borna dykkar spør kva dette er for ein skikk ,
02012027	skal de svara : Det er påskeoffer til Herren , fordi han fór framom husa åt israelittane i Egypt , då han slo egyptarane med ulukke , men sparte heimane våre . » Då bøygde folket seg til jorda og tilbad .
02012028	Og israelittane gjekk av og gjorde dette . Som Herren hadde sagt til Moses og Aron , så gjorde dei .
02012029	Så hende det midt på natta at Herren slo i hel alt fyrstefødt i Egypt , frå eldste son åt farao , som sat på kongsstolen , til eldste son åt fangen i fengslet , og alle dei fyrstefødde dyra i buskapen .
02012030	Då fór farao opp om natta , han og alle mennene hans og alle egyptarane . Og det lydde eit fælt skrik i Egypt ; for det fanst ikkje eit hus som det ikkje var lik i .
02012031	Medan det endå var natt , sende farao bod etter Moses og Aron og sa : « Gjer dykk ferdige og far ut or riket mitt , både de og israelittane ! Gå av og hald den gudstenesta som de har tala om !
02012032	Ta med dykk småfeet og storfeet dykkar , som de har sagt , og far bort ! Bed så om velsigning for meg òg ! »
02012033	Egyptarane skunda på folket og ville få dei ut or landet i ei bråhast . « Elles døyr vi alle saman , » sa dei .
02012034	Då tok folket deigen sin , som endå ikkje var syrt , sveipte bakstetroga inn i kappene sine og bar dei på akslene .
02012035	Og israelittane gjorde som Moses hadde sagt . Dei bad egyptarane om sølv og gull og klede .
02012036	Og Herren laga det så at egyptarane fekk godvilje for folket og gav dei det dei bad om . På den måten tok dei hærfang av egyptarane .
02012037	Så tok israelittane ut frå Ramses og fór til Sukkot . Dei var om lag 600000 mann til fots , forutan kvinner og born .
02012038	Ein stor hop med allslags folk fylgde , og ei svær drift med småfe og storfe .
02012039	Av deigen dei hadde med seg frå Egypt , baka dei kaker . Han var ikkje syrt , etter som dei vart jaga ut or Egypt og ikkje torde drya der lenger . Difor hadde dei heller ikkje laga seg niste .
02012040	Israelittane hadde då butt i Egypt i 430 år .
02012041	Då dei 430 åra var på dagen lidne , tok alle Herrens hærar ut frå Egypt .
02012042	Det var ei vakenatt for Herren då han førte dei ut or Egypt . Difor skal alle israelittar vaka for Herren den natta , i ætt etter ætt .
02012043	Herren sa til Moses og Aron : « Dette er føresegna om påskelammet : Ingen utlending må eta av det .
02012044	Kvar træl som er kjøpt for pengar , skal du fyrst omskjera ; då kan han eta av det .
02012045	Ingen framand eller leigekar må eta av det .
02012046	Lammet skal etast i eitt hus . Du må ikkje ta noko av kjøtet ut or huset , og de skal ikkje bryta bein i det .
02012047	Så skal heile Israels-lyden gjera .
02012048	Men når ein innflyttar som bur hjå deg , vil halda påske for Herren , skal alle mennene hjå han omskjerast . Då kan han få vera med og halda høgtid . Han er jamgod med dei som er fødde og fostra i landet . Ingen som ikkje er omskoren , skal eta av det .
02012049	Ei og same lov skal gjelda både for dei som er fødde i landet , og for innflyttarane som bur hjå dykk . »
02012050	Såleis gjorde alle israelittane . Som Herren hadde sagt til Moses og Aron , så gjorde dei .
02012051	Den same dagen førte Herren israelittane ut or Egypt , flokk etter flokk .
02013001	Herren sa til Moses :
02013002	« Alt fyrstefødt skal du helga åt meg . Alt som kjem fyrst frå mors liv i Israel , anten det er folk eller fe , høyrer meg til . »
02013003	Og Moses sa til folket : Kom i hug denne dagen då de slapp ut or Egypt , or trælehuset ! For med sterk hand leidde Herren dykk ut . Då skal de ikkje eta noko med surdeig i .
02013004	I dag tek de ut , i abib månad .
02013005	Når så Herren fører deg inn i landet åt kanaanearane , hetittane , amorittane , hevittane og jebusittane , det som han lova fedrane dine å gje deg , eit land som fløymer med mjølk og honning , då skal du halda gudsteneste på dette viset i denne månaden .
02013006	I sju dagar skal du eta usyrt brød , og den sjuande dagen skal det vera høgtid for Herren .
02013007	Alle dei sju dagane skal du eta usyrt brød . Det må ikkje finnast noko som er syrt hjå deg , og ingen surdeig så langt landemerka dine når .
02013008	Den dagen skal du seia til son din : « Dette er til minne om det Herren gjorde for meg då eg fór frå Egypt .
02013009	Det skal vera eit merke for deg på handa og eit minneteikn på panna , så Herrens lov kan vera på lippene dine . For med sterk hand leidde Herren deg ut or Egypt .
02013010	Så skal du kvart år og til fastsett tid gjera det denne lova krev . »
02013011	Når Herren har ført deg inn i Kanaan , som han lova deg og fedrane dine , og gjev deg det ,
02013012	då skal du bera fram for han alt som kjem fyrst frå mors liv . Alt det fyrste som vert født i buskapen din , og som er av hankjønn , høyrer Herren til .
02013013	Det fyrste følet som eselet får , skal du løysa med eit lam eller kje . Løyser du det ikkje , skal du bryta nakken på det . Kvart fyrstefødt gutebarn i ætta di skal du løysa .
02013014	Og når son din sidan spør deg kva dette tyder , skal du svara : « Med sterk hand førte Herren oss ut or Egypt , or trælehuset .
02013015	Då farao gjorde seg hard og ikkje ville la oss fara , slo Herren i hel alt fyrstefødt i Egypt , både av folk og fe . Difor ofrar eg til Herren alle hanndyr som kjem fyrst frå mors liv , men kvar fyrstefødd son løyser eg .
02013016	Det skal vera eit merke på handa di og ein minnesetel på panna di . For med sterk hand førte Herren oss ut or Egypt . »
02013017	Då farao hadde gjeve folket lov til å fara , førte Gud dei ikkje den vegen som går til Filistarlandet , endå det var den næraste . For han tenkte dei kunne koma til å angra seg når dei møtte ufred , og fara attende til Egypt .
02013018	Men han laga det så at dei gjorde ein omveg og gjekk gjennom øydemarka mot Sevsjøen . Så fór israelittane stridsbudde ut or Egypt .
02013019	Og Moses tok beina av Josef med seg . For Josef hadde teke ein eid av israelittane og sagt : « Når Gud gjestar dykk , skal de føra beina mine med dykk herifrå . »
02013020	Så tok dei ut frå Sukkot og slo leir i Etam , tett attmed øydemarka .
02013021	Herren gjekk føre dei , om dagen i ein skystolpe som synte dei vegen , og om natta i ein eldstolpe som lyste for dei . På den måten kunne dei fara både dag og natt .
02013022	Skystolpen kvarv ikkje frå folket om dagen , og eldstolpen ikkje om natta .
02014001	Sidan sa Herren til Moses :
02014002	« Sei til israelittane at dei skal snu om og slå leir framfor Pi-Hakirot , midt for Ba’al-Safon , mellom Migdol og havet ! Der skal de slå leir nedmed sjøen .
02014003	Så kjem farao til å tenkja at israelittane har villa seg bort i landet og ikkje finn ut or øydemarka att .
02014004	Og eg vil gjera han hard i hugen , så han set etter dei . Då skal eg visa mi guddomsmakt på farao og heile hans hær . Og egyptarane skal få kjenna at eg er Herren . » Israelittane gjorde som Herren sa .
02014005	Men då kongen i Egypt fekk vita at folket hadde rømt , snudde dei om , både han og mennene hans . « Kva er det vi har gjort , » sa dei , « vi som gav Israel fri frå arbeidet ? »
02014006	Så spente han føre vogna si og tok hæren sin med seg .
02014007	Han tok seks hundre av dei beste vognene og alle dei andre vognene i Egypt , og djerve stridsmenn var det på dei alle .
02014008	For Herren gjorde farao , kongen i Egypt , hard i hugen , så han sette etter israelittane , då dei med fast vilje fór frå landet .
02014009	Egyptarane sette etter dei med alle vognene og hestfolket , ja , heile hæren åt farao , og nådde dei att bortmed Pi-Hakirot , der dei låg i leir nedmed sjøen , midt for Ba’al-Safon .
02014010	Då farao nærma seg , fekk israelittane sjå at egyptarane kom etter dei . Dei vart livande redde og ropa til Herren .
02014011	Og dei sa til Moses : « Fanst det ikkje graver i Egypt , sidan du har ført oss hit så vi skal døy i øydemarka ? Kvifor har du ført oss bort frå Egypt og gjort dette mot oss ?
02014012	Var det ikkje det vi sa til deg i Egypt : Lat oss få vera i fred ! Vi vil tena egyptarane . Det er betre for oss , det , enn å døy i øydemarka . »
02014013	Då sa Moses til folket : « Ver ikkje redde ! Stå berre fast , så skal de få sjå korleis Herren hjelper dykk i dag ! For så som de ser egyptarane i dag , skal de aldri sjå dei meir .
02014014	Herren skal strida for dykk , og de skal vera stille . »
02014015	Herren sa til Moses : « Kvifor ropar du på meg ? Sei til israelittane at dei skal ta i veg !
02014016	Du skal lyfta staven din og retta handa ut over sjøen og kløyva han , så israelittane kan gå midt igjennom sjøen på turre botnen .
02014017	Men eg vil gjera egyptarane harde i hugen , så dei set etter dykk . Og eg skal visa mi guddomsmakt på farao og heile hans hær , på vognene og hestfolket hans .
02014018	Egyptarane skal få kjenna at eg er Herren , når eg viser makta mi på farao og vognene og hestfolket hans . »
02014019	Guds engel , som gjekk føre Israels-hæren , skifte no plass og gjekk etter folket . Skystolpen , som var framfor dei , flytte seg og vart ståande bak dei ,
02014020	så han kom mellom egyptarhæren og Israels-hæren . På den eine sida var skya mørk , og på den andre sida lyste ho opp natta , og hærane kom ikkje innåt kvarandre heile natta .
02014021	Då rette Moses handa ut over sjøen , og Herren sende ein sterk austavind , som bles heile natta , så vatnet dreiv unna og turre landet kom fram . Vatnet kløyvde seg ,
02014022	og israelittane gjekk tvert igjennom sjøen på turre botnen , medan vatnet stod som ein mur på begge sider .
02014023	Egyptarane sette etter dei med alle hestane , vognene og hestfolket åt farao og fylgde dei til midt ut i sjøen .
02014024	Men tidleg om morgonen såg Herren ned på egyptarhæren frå eld - og skystolpen og skapte redsle og rådløyse mellom dei .
02014025	Han slo hjula av vognene deira , så det gjekk tungt for dei å koma fram . Då sa egyptarane : « Lat oss røma for israelittane ! For Herren strider for dei mot egyptarane . »
02014026	Og Herren sa til Moses : « Rett handa di ut over sjøen , så skal vatnet fløyma attende over egyptarane , over vognene og hestfolket deira ! »
02014027	Så rette Moses handa ut over sjøen , og då det leid til morgons , kom vatnet veltande attende til det gamle lægjet sitt . Egyptarane rømde beint imot det , og Herren dreiv dei midt ut i sjøen .
02014028	Vatnet strøymde i hop og skylde over alle vognene og alt hestfolket i farao-hæren , som hadde fylgt etter israelittane ut i sjøen . Ikkje ein kom frå det med livet .
02014029	Men israelittane gjekk gjennom sjøen på turre botnen , medan vatnet stod som ein mur på begge sider .
02014030	Såleis berga Herren Israel frå egyptarane den dagen . Og israelittane såg korleis egyptarane låg døde på stranda .
02014031	Då dei såg det storverket Herren hadde gjort mot egyptarane , fekk dei age for Herren , og dei trudde på han og på Moses , tenaren hans .
02015001	Då song Moses og israelittane denne lovsongen for Herren : Eg vil lovsyngja Herren , for han er høg og herleg ; hest og krigar — støytte han i sjøen .
02015002	Herren er mi kraft — og min styrke , og han har vorte mi berging . Han er min Gud , — han vil eg lova , Gud åt far min , han vil eg prisa .
02015003	Herren er ein stridsmann , namnet hans er Herren .
02015004	Vognene og hæren åt farao kasta han i sjøen ; i Sevsjøen drukna — dei gjævaste kjemper .
02015005	Vatnet i havdjupet gøymde dei , dei sokk i djupet som stein .
02015006	Di høgre hand , Herre , — er sterk og mektig , di høgre hand — knuser fiendar , Herre .
02015007	I ditt velde slår du — dine motstandarar ned ; du slepper laus — din brennande vreide , og han øyder dei som halm .
02015008	For din ande — tårna vatnet seg opp , bylgjene stod som ein voll , og havsens straumar storkna .
02015009	Fienden sa : « Eg set etter — og når dei att , skifter ut hærfang — og stiller min trong — på dei . Eg dreg sverdet og rydjar dei ut — med mi hand . »
02015010	Du bles med din ande , og sjøen gøymde dei , dei sokk som bly — i det veldige vatnet .
02015011	Kven er som du — mellom gudane , Herre ? Kven er som du , — så herleg og heilag , skræmeleg i storverk , underfull i gjerning ?
02015012	Du rette ut di høgre hand , då slukte jorda dei .
02015013	I di miskunn førte du det folket du hadde løyst ut . Du leidde dei med di kraft til din heilage bustad .
02015014	Folka høyrde det og skalv , angst tok dei — som bur i Filistarland .
02015015	Då vart Edoms hovdingar — forfærde , dei mektige i Moab — vart gripne av redsle , alle som bur i Kanaan , — miste motet .
02015016	Angst og redsle kom over dei , ved din veldige arm — vart dei mållause som stein , medan folket ditt drog fram , — Herre , medan folket som du — hadde vunne , drog fram .
02015017	Du førte dei inn og planta dei på fjellet som er din eigedom , på den staden du har gjort — til din bustad , Herre , heilagdomen — som du har grunnlagt med dine hender , Herre .
02015018	Herren er konge evig og alltid .
02015019	Då hestane åt farao fór ut i sjøen med vogner og menn , lét Herren vatnet fløda i hop over dei . Men israelittane gjekk gjennom sjøen på turre botnen .
02015020	Så tok profetkvinna Mirjam , syster til Aron , ei tromme i handa , og alle kvinnene fylgde etter henne , slo på tromme og dansa .
02015021	Mirjam song føre : « Lovsyng Herren , for han er høg og herleg ! Hest og krigar — støytte han i sjøen . »
02015022	Så førte Moses Israel bort frå Sevsjøen , og dei kom ut i Sjur-øydemarka . Tre dagar drog dei fram gjennom øydemarka utan å finna vatn .
02015023	Og dei kom til Mara ; men dei kunne ikkje drikka vatnet i Mara fordi det var beiskt . Difor heitte staden Mara .
02015024	Og folket murra mot Moses og sa : « Kva skal vi drikka ? »
02015025	Då ropa han til Herren , og Herren synte han eit tre . Det kasta han i vatnet , og vatnet vart godt . I Mara sette han lov og rett for folket , og der prøvde han dei .
02015026	Han sa : « Dersom du høyrer på røysta åt Herren din Gud og gjer det som rett er i hans augo , dersom du aktar på boda hans og held alle føresegnene hans , så skal eg spara deg for alle dei sjukdomane som eg la på egyptarane . For eg er Herren , lækjaren din . »
02015027	Sidan kom dei til Elim . Der var det tolv kjelder og sytti palmetre . Og dei slo leir der attmed vatnet .
02016001	Heile Israels-folket tok ut frå Elim , og den femtande dagen i den andre månaden etter at dei hadde fare frå Egypt , kom dei til Sin-øydemarka , som ligg mellom Elim og Sinai .
02016002	Medan dei var i øydemarka , tok heile folket til å murra mot Moses og Aron
02016003	og sa : « Gjev vi hadde fått døy for Herrens hand i Egypt , då vi sat kring kjøtgrytene og åt oss mette ! Men no har de ført oss ut i villmarka , så heile denne folkemengda skal døy av svolt . »
02016004	Då sa Herren til Moses : « Eg vil la det regna mat ned over dykk frå himmelen . Kvar dag skal folket gå ut og sanka det dei treng . Såleis vil eg prøva dei og sjå om dei held seg etter lova mi eller ikkje .
02016005	Og når dei lagar til det dei har kome heim med sjette dagen , skal det vera dobbelt så mykje som det dei elles sankar om dagen . »
02016006	Så sa Moses og Aron til alle israelittane : « I kveld skal de skjøna at det er Herren som har ført dykk ut or Egypt .
02016007	Og i morgon tidleg skal de få sjå Herrens herlegdom ; for han har høyrt korleis de murrar mot han . Men kva er vel vi , sidan de murrar mot oss ? »
02016008	« De skal få sjå det , » sa Moses , « når Herren gjev dykk kjøt å eta i kveld og brød å metta dykk med i morgon tidleg . For Herren har høyrt korleis de murrar mot han . Kva er vel vi ? Det er ikkje mot oss de murrar , men mot Herren . »
02016009	Moses sa til Aron : « Sei til heile Israels-folket : Stig fram for Herren ! For han har høyrt korleis de murrar . »
02016010	Så tala Aron til alle israelittane som var samla . Då vende dei seg mot øydemarka , og Herrens herlegdom synte seg i skya .
02016011	Og Herren sa til Moses :
02016012	« Eg har høyrt korleis israelittane murrar . Sei til dei : Straks etter soleglad skal de få kjøt å eta , og i morgon tidleg skal de få metta dykk med brød . Og de skal skjøna at eg er Herren dykkar Gud . »
02016013	Då det så vart kveld , kom det ei slik mengd med vaktlar at dei dekte leiren , og om morgonen låg det dogg rundt ikring leiren .
02016014	Då dogga kvarv , fekk dei sjå eit fint , kornet lag bortover øydemarka . Det var som fint rim på marka .
02016015	Då israelittane såg det , sa dei seg imellom : « Kva er det ? » For dei visste ikkje kva det var . Då sa Moses til dei : « Det er det brødet Herren har gjeve dykk til mat .
02016016	Dette er det påbodet Herren har gjeve : De skal sanka av det så mykje de treng , ein omer til manns . Kvar skal henta til dei som er i teltet hans , etter talet på dei som høyrer han til . »
02016017	Israelittane gjorde så og sanka , somme mykje , andre lite .
02016018	Men då dei mælte det i omeren , hadde den som hadde sanka mykje , ikkje noko att , og den som hadde sanka lite , leid ingen skort . Alle hadde sanka det dei trong .
02016019	Moses sa til dei : « Ingen må leiva noko av det til morgons . »
02016020	Men dei lydde ikkje Moses . Somme av dei lét noko vera att til morgons . Då gjekk det makk i det , og det lukta vondt . Og Moses vart harm på dei .
02016021	Sidan sanka dei morgon etter morgon , kvar så mykje som han trong . Men når sola tok til å heta , bråna det .
02016022	Sjette dagen sanka dei dobbelt så mykje brød , to omer til manns . Og alle leiarane i folket kom og fortalde det til Moses .
02016023	Då sa han til dei : « Det er det Herren har sagt . I morgon er det sabbat , heilag sabbat for Herren . Bak no det de vil , og kok det de vil ! Men alt det som vert att , skal de leggja bort og gøyma til i morgon . »
02016024	Så la dei det bort til om morgonen , som Moses hadde sagt . Då lukta det ikkje vondt , og det kom ikkje makk i det .
02016025	Og Moses sa : « Et det i dag ! For i dag er det sabbat for Herren ; i dag finn de ikkje noko på marka .
02016026	Seks dagar skal de sanka . Men den sjuande dagen er det sabbat ; då er det ikkje å finna . »
02016027	Den sjuande dagen var det likevel nokre som gjekk ut og ville sanka ; men dei fann ingen ting .
02016028	Då sa Herren til Moses : « Kor lenge skal det vara før de vil halda boda og lovene mine ?
02016029	Kom i hug at Herren har gjeve dykk sabbaten ! Difor er det at han den sjette dagen gjev dykk mat for to dagar . Hald dykk heime , kvar hjå seg ! Ingen må gå bort frå staden sin den sjuande dagen . »
02016030	Så heldt folket seg i ro den sjuande dagen .
02016031	Israelittane kalla det manna . Det var kvitt som korianderfrø og smaka som honningkake .
02016032	Moses sa : « Dette er det påbodet Herren har gjeve dykk : Fyll ein omer med manna og gøym han til etterkomarane dykkar , så dei kan få sjå det brødet eg gav dykk å eta i øydemarka då eg førte dykk ut or Egypt . »
02016033	Og Moses sa til Aron : « Ta ei krukke , ha opp i henne ein full omer med manna og set det ned for Herrens åsyn ! Det skal gøymast til etterkomarane dykkar . »
02016034	Aron gjorde som Herren hadde sagt til Moses . Han sette krukka ned framfor lovkista ; der skulle ho stå .
02016035	Israelittane åt manna i førti år , til dei kom til land der det budde folk . Manna åt dei heilt til dei kom til grensa mot Kanaan .
02016036	Ein omer er tiandeparten av ein efa .
02017001	Så tok heile Israels-folket ut frå Sin-øydemarka og fór dagslei etter dagslei , som Herren baud dei . Sidan slo dei leir i Refidim . Men der fanst det ikkje vatn så folket kunne få drikka .
02017002	Difor tretta folket med Moses og sa : « Gjev oss vatn , så vi får drikka ! » Moses svara : « Kvifor trettar de med meg ? Kvifor set de Herren på prøve ? »
02017003	Men folket tyrsta etter vatn . Dei murra mot Moses og sa : « Kvifor har du ført oss opp frå Egypt ? Vil du at vi og borna våre og feet vårt skal døy av torste ? »
02017004	Då ropa Moses til Herren og sa : « Kva skal eg gjera med dette folket ? Det er ikkje lenge før dei steinar meg ! »
02017005	Herren sa til Moses : « Far føre folket saman med nokre av dei eldste i Israel ! Ta med deg staven som du slo på elva med , og gå !
02017006	Så skal du få sjå meg stå framfor deg på berget ved Horeb . Når du slår på berget , skal det strøyma fram vatn , så folket får drikka . » Moses gjorde som Herren sa , medan dei eldste i Israel såg på .
02017007	Den staden kalla dei sidan Massa og Meriba . For der tretta israelittane med Moses , og der sette dei Herren på prøve då dei sa : « Er Herren mellom oss eller ikkje ? »
02017008	Sidan kom amalekittane til Refidim og gav seg i strid med israelittane .
02017009	Då sa Moses til Josva : « Vel deg ut ein flokk menn , ta i veg og hald slag med amalekittane ! I morgon skal eg stå øvst på haugen med gudsstaven i handa . »
02017010	Josva gjorde som Moses sa , og tok opp striden med amalekittane . Samstundes steig Moses , Aron og Hur opp på toppen av haugen .
02017011	Då gjekk det så at så lenge Moses heldt handa i veret , hadde israelittane overtaket . Men når han lét handa siga , var amalekittane dei sterkaste .
02017012	Men så tok Moses til å trøytna i hendene . Då fann dei ein stein og la til rettes for han ; den sette han seg på , og Aron og Hur stødde hendene hans , ein på kvar side . Så var hendene hans støe heilt til sola gladde .
02017013	Såleis vann Josva over amalekittane og hæren deira med kvasse sverdet .
02017014	Sidan sa Herren til Moses : « Skriv dette opp i ei bok , så det ikkje går dykk or minne , og ta det opp att for Josva ! For eg vil rydja ut minnet om amalekittane frå jorda . »
02017015	Då bygde Moses eit altar og kalla det « Herren er hærmerket mitt » .
02017016	Og han sa : « Ei hand er rett ut frå Herrens høgsete . Han skal strida mot amalekittane frå ætt til ætt . »
02018001	Jetro , presten i Midjan , verfar til Moses , fekk høyra alt det Gud hadde gjort for Moses og for Israel , folket sitt , at Herren hadde ført Israel ut or Egypt .
02018002	Då tok Jetro , verfar til Moses , med seg Sippora , kona hans , som Moses hadde sendt heim ,
02018003	og dei to sønene hennar . Den eine heitte Gersjom ; for Moses hadde sagt : « Eg har vorte innflyttar i framandt land . »
02018004	Den andre heitte Elieser ; for han hadde sagt : « Gud åt far min kom meg til hjelp og berga meg frå sverdet åt farao . »
02018005	Og no kom dei , både Jetro , verfar til Moses , og sønene og kona hans , til Moses i øydemarka , der han hadde leiren sin innmed Guds-fjellet .
02018006	Han sende bod til Moses og sa : « Eg , Jetro , verfar din , kjem til deg med kona di og dei to sønene hennar . »
02018007	Då gjekk Moses til møtes med verfar sin , kasta seg ned for han og kyste han . Etter at dei hadde helsa kvarandre , gjekk dei inn i teltet .
02018008	Og Moses fortalde verfar sin om alt det Herren hadde gjort med farao og egyptarane for Israel skuld , om all den møda dei hadde hatt på ferda , og korleis Herren hadde berga dei .
02018009	Då gledde Jetro seg over alt det gode som Herren hadde gjort mot Israel , at han hadde berga dei frå egyptarane .
02018010	Jetro sa : « Lova vere Herren som berga dykk frå farao og egyptarane , han som fria folket frå egyptarveldet !
02018011	No veit eg at Herren er større enn alle gudar . Det synte han då egyptarane bar seg hovmodig åt mot Israel . »
02018012	Så tok Jetro , verfar til Moses , brennoffer og slaktoffer og bar fram for Gud . Og Aron og alle dei eldste i Israel kom og heldt måltid med han for Guds åsyn .
02018013	Dagen etter sat Moses og skifte rett mellom folket , og dei stod ikring han frå morgon til kveld .
02018014	Då verfar hans såg alt det han hadde å gjera for folket , sa han : « Kva er det for arbeid du legg på deg for folket ? Kvifor sit du åleine og dømer medan alle står oppover deg frå morgon til kveld ? »
02018015	Moses svara verfar sin : « Folket kjem til meg og vil spørja Gud til råds .
02018016	Når dei har sak med kvarandre , kjem dei til meg , og så dømer eg mann og mann imellom og kunngjer Guds bod og lover for dei . »
02018017	Då sa verfar hans til han : « Det er ikkje klokt det du gjer .
02018018	Du trøyttar ut både deg sjølv og folket som er med deg . Dette er for stridt for deg ; du kan ikkje gjera det åleine .
02018019	Høyr no på meg ! Eg vil gje deg eit råd , og Gud skal vera med deg . Stig du fram for Gud for folket og legg sakene deira fram for han !
02018020	Og prenta inn i dei at dei skal halda boda og lovene , og lær dei den vegen dei skal gå og dei gjerningane dei skal gjera !
02018021	Vel deg så ut dugande menn av heile folket , menn som har age for Gud , er pålitelege og hatar urett vinning ! Set dei til førarar for folket , somme for tusen , somme for hundre , somme for femti og somme for ti !
02018022	Dei skal skifta rett mellom folket til kvar tid . Kvar stor sak skal dei koma til deg med , men kvar lita sak skal dei avgjera sjølve . Då lettar du børa for deg sjølv , og dei hjelper deg å bera henne .
02018023	Gjer du det , og vil Gud det så , kan du halda ut , og då kan alt dette folket fara heim i fred . »
02018024	Moses høyrde på verfar sin og gjorde alt det han sa .
02018025	Han valde ut dugande menn av heile Israel og sette dei til hovdingar og førarar for folket , somme for tusen , somme for hundre , somme for femti og somme for ti .
02018026	Og dei skifte rett mellom folket til kvar tid . Kvar vanskeleg sak kom dei til Moses med , og kvar lita sak avgjorde dei sjølve .
02018027	Så bad Moses farvel med verfar sin , og han fór heim att til landet sitt .
02019001	Den tredje nymånedagen etter at israelittane hadde fare frå Egypt , kom dei til Sinai-øydemarka .
02019002	Dit kom dei etter at dei hadde teke ut frå Refidim , og dei slo leir der i villmarka . Israelittane leira seg midt for fjellet ,
02019003	og Moses steig opp til Gud . Då ropa Herren til han frå fjellet : « Dette skal du seia til Jakobs-ætta og kunngjera for Israels-folket :
02019004	De har sett kva eg gjorde med egyptarane , og korleis eg lyfte dykk på ørnevenger og bar dykk hit til meg .
02019005	Vil de no lyda vel etter orda mine og halda pakta mi , så skal de vera min eigedom framfor alle andre folk ; for heile jorda er mi .
02019006	De skal vera eit kongerike av prestar og eit heilagt folk for meg . Desse orda skal du tala til israelittane . »
02019007	Då Moses kom ned att , kalla han saman dei eldste i folket og bar fram dei orda Herren hadde sendt han med .
02019008	Og folket svara , alle som ein : « Alt det Herren har sagt , skal vi gjera . » Dette svaret bar Moses attende til Herren .
02019009	Då sa Herren til Moses : « Eg vil koma til deg i ei tett sky , så folket kan høyra at eg talar med deg , og tru på deg alle dagar . » Då Moses hadde sagt Herren kva folket svara ,
02019010	sa Herren til han : « Gå til folket og sei at dei skal helga seg i dag og i morgon ! Lat dei vaska kleda sine
02019011	og halda seg ferdige tredje dagen ! For då vil Herren stiga ned på Sinai-fjellet medan heile folket ser på .
02019012	Og du skal merkja av eit område for folket og seia : Ta dykk i vare , så de ikkje går opp på fjellet ! Kom ikkje innåt det ! Kvar den som kjem innåt fjellet , skal døy .
02019013	Ingen må ta si hand i han . Han skal steinast eller skytast . Anten det er eit dyr eller eit menneske , skal det lata livet . Når hornet ljomar , skal dei stiga opp på fjellet . »
02019014	Så gjekk Moses ned av fjellet til folket og lét dei helga seg , og dei vaska kleda sine .
02019015	Og han sa til folket : « Tredje dagen skal de halda dykk ferdige . Kom ikkje nær kvinner ! »
02019016	Då det vart morgon tredje dagen , bar det laust med torebrak og lyn . Det la seg ei tung sky over fjellet , og det lydde ein sterk hornlåt . Alle som var i leiren , skalv av redsle .
02019017	Men Moses førte folket ut or leiren til møtes med Gud , og dei vart ståande nedunder fjellet .
02019018	Heile Sinai-fjellet stod i røyk , av di Herren hadde kome ned på det i eld . Røyken steig opp som or ein smelteomn , og heile fjellet dirra og skalv .
02019019	Hornlåten auka og vart sterkare og sterkare . Moses tala , og Gud svara så det kunne høyrast .
02019020	Då Herren hadde stige ned på Sinai-fjellet , på øvste tinden , kalla han Moses opp på fjelltoppen , og han gjekk opp .
02019021	Herren sa til Moses : « Gå ned og åtvar folket , så dei ikkje trengjer seg fram til Herren og vil sjå ! For då kjem mange av dei til å missa livet .
02019022	Jamvel prestane , som elles får stiga fram for Herren , må helga seg , så Herren ikkje skal bryta inn mellom dei . »
02019023	Då sa Moses til Herren : « Folket kan ikkje stiga opp på Sinai-fjellet , for du har sjølv åtvara oss og sagt : Merk av ei grense kring fjellet og lys det heilagt ! »
02019024	Og Herren sa til han : « Gå ned , og kom så opp att , du og Aron ! Men prestane og folket må ikkje trengja seg fram og stiga opp til Herren , for då bryt han inn mellom dei . »
02019025	Då gjekk Moses ned til folket og sa det til dei .
02020001	Gud tala alle desse orda :
02020002	Eg er Herren din Gud , som førte deg ut or Egypt , or trælehuset .
02020003	Du skal ikkje ha andre gudar attåt meg .
02020004	Du skal ikkje laga deg noko gudebilete eller noko slag bilete av det som er oppi himmelen eller nedpå jorda eller i vatnet under jorda .
02020005	Du skal ikkje tilbe dei og ikkje dyrka dei ! For eg , Herren din Gud , er ein brennhuga Gud , som lèt straffa for synda åt fedrane koma over born i tredje og fjerde ættleden , når dei hatar meg ,
02020006	men gjer vel i tusen ættleder mot dei som elskar meg og held boda mine .
02020007	Du skal ikkje misbruka namnet åt Herren din Gud ; for Herren held ikkje den uskuldig som misbrukar namnet hans .
02020008	Kom kviledagen i hug , så du held han heilag !
02020009	Seks dagar skal du arbeida og gjera di gjerning .
02020010	Men den sjuande dagen er sabbat for Herren din Gud . Då skal du ikkje gjera noko arbeid , korkje du eller son din eller dotter di , korkje tenaren eller tenestkvinna eller feet , eller innflyttaren i byane dine .
02020011	For på seks dagar skapte Herren himmelen og jorda og havet og alt som i dei er ; men den sjuande dagen kvilte han . Difor velsigna Herren sabbatsdagen og lyste han heilag .
02020012	Æra far din og mor di , så skal du få leva lenge i det landet Herren din Gud gjev deg .
02020013	Du skal ikkje slå i hel .
02020014	Du skal ikkje bryta ekteskapet .
02020015	Du skal ikkje stela .
02020016	Du skal ikkje vitna rangt mot nesten din .
02020017	Du skal ikkje trå etter huset åt nesten din . Du skal ikkje trå etter kona åt nesten din , tenaren eller tenestkvinna hans , oksen eller eselet hans eller noko anna som høyrer nesten din til .
02020018	Heile folket høyrde torebraket og hornlåten og såg lyna og fjellet i røyk . Då dei såg og høyrde dette , skalv dei av redsle og heldt seg langt unna .
02020019	Og dei sa til Moses : « Tal med oss du , så skal vi høyra ! Men lat ikkje Gud tala med oss , for då døyr vi ! »
02020020	Då sa Moses til folket : « Ver ikkje redde ! Gud vil prøva dykk , og han vil at de skal ha age for han , så de ikkje syndar . Difor er han komen . »
02020021	Så vart folket ståande langt borte , medan Moses gjekk innåt mørkeskodda der Gud var .
02020022	Herren sa til Moses : Så skal du seia til israelittane : De høyrde korleis eg tala til dykk frå himmelen .
02020023	De skal ikkje laga dykk nokon gud attåt meg . Gudar av sølv eller gull skal de ikkje laga dykk .
02020024	Eit altar av jord skal du reisa for meg . På det skal du ofra brennoffera og måltidsoffera dine , småfeet og storfeet ditt . Kvar stad der eg vil ha namnet mitt ihugkome , skal eg koma til deg og velsigna deg .
02020025	Men vil du laga eit steinaltar for meg , skal du ikkje byggja det av hoggen stein . For brukar du meisel på steinane , vanhelgar du dei .
02020026	Du skal ikkje gå opp til altaret mitt etter ei tropp , så du ikkje skal visa deg naken framfor det .
02021001	Dette er dei lovene du skal leggja fram for israelittane :
02021002	Når du kjøper ein hebraisk træl , skal han tena seks år . Men i det sjuande året skal han gjevast fri utan vederlag .
02021003	Er han einsleg når han kjem , skal han fara sin veg einsleg . Er han gift når han kjem , skal kona hans vera med han når han fer .
02021004	Har han fått ei kone av husbonden sin og får søner eller døtrer med henne , skal kona og borna høyra husbonden hennar til , og han skal fara sin veg åleine .
02021005	Men seier trælen : « Eg held av husbonden min og kona mi og borna mine , eg vil ikkje vera fri » ,
02021006	då skal husbonden føra han fram for Gud og leia han bort til døra eller dørstolpen , og husbonden skal stikka ein syl gjennom øyra hans . Så skal han vera trælen hans all si tid .
02021007	Når ein mann sel dotter si til trælkvinne , skal ho ikkje gjevast fri liksom trælane .
02021008	Har husbonden sett henne ut åt seg sjølv og så ikkje likar henne , skal han la henne kjøpast fri . Han har ikkje rett til å selja henne til utlendingar , sidan han har vore trulaus mot henne .
02021009	Men har han sett henne ut åt son sin , skal han gje henne same retten som døtrer har .
02021010	Får sonen endå ei kone , skal han ikkje la den fyrste vanta mat , klede eller ekteskapeleg omgang .
02021011	Dersom han ikkje lèt henne få desse tre tinga , skal ho gjevast fri utan vederlag , utan betaling .
02021012	Den som slår til ein mann så han døyr , skal lata livet .
02021013	Men har han ikkje stått mannen etter livet , og er det Gud som har late han falla for hans hand , så skal eg fastsetja ein stad han kan røma til .
02021014	Når ein mann gjer ein slik udåd at han drep nesten sin med svik , skal du ta han , om det så er frå altaret mitt ; han skal døy .
02021015	Den som slår far sin eller mor si , skal døy .
02021016	Den som stel eit menneske , skal døy , anten han sel det eller det finst hjå han .
02021017	Den som forbannar far sin eller mor si , skal døy .
02021018	Når to menn trettar , og den eine slår den andre med ein stein eller med neven , så han vert sengeliggjande , men ikkje døyr ,
02021019	då skal gjerningsmannen sleppa straff dersom hin kjem opp att og kan gå ute med stav . Han skal berre halda han skadelaus for den tida han har tapt , og kosta full lækjedom på han .
02021020	Når ein mann slår trælen sin — eller trælkvinna si — med staven sin så han døyr for hans hand , då skal mannen straffast .
02021021	Men lever trælen ein dag eller to , skal han ikkje straffast ; for trælen er hans eigedom .
02021022	Når to menn slåst , og dei støyter til ei kvinne som er med barn , så ho misser fosteret , utan at det elles hender noka ulukke , då skal gjerningsmannen svara den skadebota som mannen hennar legg på han , og det skal gjerast hjå domarane .
02021023	Men hender det ei ulukke , skal du bøta liv for liv ,
02021024	auga for auga , tann for tann , hand for hand , fot for fot ,
02021025	brannsår for brannsår , sår for sår , flengje for flengje .
02021026	Når ein mann slår trælen sin eller trælkvinna si i auga og skamfer det , skal han til vederlag for auga gje dei fri .
02021027	Slår han ut ei tann på trælen sin eller trælkvinna si , skal han til vederlag for tanna gje dei fri .
02021028	Når ein okse stangar i hel ein mann eller ei kvinne , skal oksen steinast , og kjøtet må ikkje etast . Men eigaren skal sleppa straff .
02021029	Men var oksen olm på førehand , og eigaren ikkje såg etter han , endå han hadde vorte åtvara , og han så drep ein mann eller ei kvinne , då skal oksen steinast , og eigaren skal òg døy .
02021030	Vert han ilagd ei bot , skal han betala så mykje i løysepengar for livet sitt som dei krev av han .
02021031	Er det ein gut eller ei jente oksen stangar , skal dei fara fram etter same lova .
02021032	Er det ein træl eller ei trælkvinne oksen stangar , skal eigaren gje husbonden deira tretti sekel sølv , og oksen skal steinast .
02021033	Når ein mann lèt ein brunn stå open , eller grev ein brunn og ikkje tekkjer over , og ein okse eller eit esel dett nedi ,
02021034	då skal den som eig brunnen , gje vederlag for det ; han skal gje pengar til den som åtte dyret , men det daude dyret skal vera hans .
02021035	Når oksen åt ein mann stangar i hel oksen åt ein annan , skal dei selja den levande oksen og dela pengane , og det daude dyret skal dei òg dela .
02021036	Men var det kjent at oksen var olm på førehand , og eigaren likevel ikkje såg etter han , då skal han gje ein annan okse til vederlag , og det daude dyret skal vera hans .
02022001	Når ein mann stel ein okse eller ein sau og slaktar eller sel dei , skal han til vederlag for oksen gje fem oksar og for sauen fire sauer .
02022002	Vert ein tjuv teken og slegen i hel medan han bryt seg inn , skal det ikkje reknast for drap .
02022003	Men går det føre seg etter at sola har runne , er det drap . Ein tjuv skal gje full bot . Eig han ingenting , skal han seljast til vederlag for det han har stole .
02022004	Vert det stolne dyret funne hjå han , og det enno er levande , skal han bøta dobbelt , anten det er ein okse , eit esel eller ein sau .
02022005	Når ein mann lèt feet sitt beita på ein åker eller i ein vingard , og han slepper det laus så det kjem til å beita på annan manns åker , då skal han til vederlag gje det beste som veks på åkeren og i vingarden hans .
02022006	Når det kjem opp lauseld , og det fatar i ein klunger , og korn i stakk eller på rot eller heile åkeren brenn opp , då skal den som var skuld i brannen , gje vederlag .
02022007	Når ein mann lèt ein annan ta vare på pengar eller eigneluter for seg , og det vert stole frå huset det ligg i , då skal tjuven , så sant han vert funnen , gje dobbelt vederlag .
02022008	Men vert ikkje tjuven funnen , skal dei føra huseigaren fram for Gud , så det kan avgjerast om han ikkje har rett ut handa si etter det som nesten hans eig .
02022009	Kvar gong det gjeld ei tjuvesak , anten det er ein okse , eit esel , ein sau eller klede eller eitkvart anna som er bortkome , og éin seier : « Han er det » , då skal saka mellom dei to koma fram for Gud . Og den som Gud dømer skuldig , skal gje den andre dobbelt vederlag .
02022010	Når ein mann set bort eit esel , ein okse eller ein sau , eller noko anna dyr , til nesten sin , og det døyr eller kjem til skade eller vert røva , utan at nokon ser det ,
02022011	då skal den andre sverja ved Herren at han ikkje har rett ut handa etter det som nesten hans åtte , og det skal avgjera saka mellom dei to . Den eiden skal eigaren ta for god , og mannen skal ikkje gje vederlag .
02022012	Men er dyret stole , skal han gje eigaren vederlag .
02022013	Er det ihelrive , skal han syna det fram til prov . Han skal ikkje gje vederlag for det som er ihelrive .
02022014	Når ein mann låner eit dyr av ein annan , og det kjem til skade eller døyr utan at eigaren er til stades , skal han gje fullt vederlag .
02022015	Men er eigaren til stades , skal han ikkje gje vederlag . Var dyret leigt , skal han likevel ha leiga .
02022016	Når ein mann forfører ei ung jente som ikkje er trulova , og ligg med henne , då skal han betala brureprisen og ta henne til kone .
02022017	Men vil ikkje faren la han få henne , skal han betala så mange pengar at det svarar til brureprisen for ei ung jente .
02022018	Ei trollkvinne skal du ikkje la leva .
02022019	Kvar den som har omgang med fe , skal bøta med livet .
02022020	Den som ofrar til andre gudar og ikkje til Herren åleine , skal bannlysast .
02022021	Du skal ikkje plaga ein innflyttar eller fara hardt fram mot han ; for de har sjølve vore innflyttarar i Egypt .
02022022	De må aldri vera harde mot enkjer og farlause .
02022023	Er du hard mot dei , og dei ropar til meg , vil eg høyra ropa deira .
02022024	Då skal vreiden min loga opp , og eg skal slå dykk i hel med sverd , så konene dykkar vert enkjer og borna dykkar farlause .
02022025	Låner du pengar til ein landsmann , til ein fattig granne , då skal du ikkje vera som ein pengeutlånar mot han . Du skal ikkje krevja rente av han .
02022026	Tek du kappa åt landsmannen din i pant , skal du la han få henne att før sola glader .
02022027	For den er det einaste han har til å dekkja seg med ; den skal han ha kring kroppen . Kva skal han elles liggja i ? Når han ropar til meg , vil eg høyra ; for eg er miskunnsam .
02022028	Gud skal du ikkje spotta , og ein hovding i folket ditt skal du ikkje forbanna .
02022029	Det som fyller løa di , og det som dryp frå vinpressa di , må du ikkje halda att . Den fyrstefødde sonen din skal du gje meg .
02022030	Det same skal du gjera med storfeet og småfeet ditt . Sju dagar skal det vera hjå mora . Den åttande dagen skal du la meg få det .
02022031	Heilage menneske skal de vera for meg . De skal ikkje eta kjøt av dyr som er ihelrivne på marka , men kasta det til hundane .
02023001	Du skal ikkje setja ut falske rykte . Gjer ikkje sams sak med ein gudlaus , så du sjølv vert eit urettferdig vitne !
02023002	Fylg ikkje mengda i det som er vondt ! Når du vitnar i ei sak , gjev då ikkje etter for det mengda vil , så du rengjer retten !
02023003	Om det så gjeld småkårsfolk , skal du ikkje pynta på saka deira .
02023004	Når du finn ein okse eller eit esel som høyrer fienden din til , og som har vildra seg bort , skal du få dei attende til han .
02023005	Når du ser at eselet åt uvenen din sig under kløva , må du ikkje tenkja på å gå frå han ; du skal hjelpa han med å løysa kløva .
02023006	Reng ikkje retten for fattigfolk på tinget !
02023007	Hald deg borte frå ei rang sak , så du ikkje lèt ein rettferdig og skuldlaus mann missa livet ! For eg vil ikkje frikjenna den som gjer vondt .
02023008	Ta ikkje muter ! For muter gjer klårsynt mann blind og skader saka for dei som har rett .
02023009	Du skal ikkje fara hardt fram mot ein innflyttar ! For de veit korleis det kjennest å vera innflyttar ; de var sjølve innflyttarar i Egypt .
02023010	Seks år skal du så til jorda di og hausta det ho ber .
02023011	Men det sjuande året skal du la henne liggja og kvila , så dei fattige i folket ditt kan finna noko å leva av . Og det som vert att , kan villdyra eta . Det same skal du gjera med vingarden din og oliventrea dine .
02023012	Seks dagar skal du gjera arbeidet ditt . Men den sjuande dagen skal du kvila , så oksen din og eselet ditt kan ha ro og trælkvinnesonen og innflyttaren får kvila ut .
02023013	Alt det eg har sagt dykk , skal de halda dykk etter . Namnet åt andre gudar må de ikkje nemna . Du må ikkje ta det på tunga .
02023014	Tre gonger om året skal du halda høgtid for meg .
02023015	Fyrst er det usyrdebrødshelga . I sju dagar skal du eta usyrt brød , så som eg har sagt deg , på den tid eg har fastsett , i abib månad . For då tok du ut frå Egypt . Ingen må visa seg tomhendt for mitt åsyn .
02023016	Så er det skurdhelga , når du haustar inn den fyrste grøda av det du sådde på åkeren , og hausthelga , når året er ute , og du samlar i hus det du har avla på marka .
02023017	Tre gonger om året skal alle mennene dine stiga fram for Herren Gud .
02023018	Du skal ikkje bera fram blodet av slaktofferet mitt saman med syrt brød , og feittet av høgtidsofferet mitt må ikkje verta liggjande natta over .
02023019	Det beste av den fyrste grøda på jorda di skal du bera til huset åt Herren din Gud . Du skal ikkje koka eit kje i mjølka åt mor si .
02023020	Sjå , eg sender ein engel framføre deg ! Han skal vakta deg på vegen og føra deg til den staden som eg har sett ut .
02023021	Gjev akt på han og høyr på det han seier ! Set deg ikkje opp mot han ! Han vil ikkje tola brota dykkar ; for namnet mitt er i han .
02023022	Men høyrer du på det han seier , og gjer alt det eg byd deg , då skal eg vera ein fiende av dine fiendar og ein motstandar av dine motstandarar .
02023023	For engelen min skal gå føre deg og føra deg til amorittane og hetittane , perisittane og kanaanearane , hevittane og jebusittane , og eg vil rydja dei ut .
02023024	Du skal ikkje tilbe gudane deira og ikkje dyrka dei . Du skal ikkje gjera som dei . Men du skal riva ned avgudsbileta og slå sund steinstøttene deira .
02023025	De skal tena Herren dykkar Gud . Då vil han velsigna brødet du et og vatnet du drikk , og sjukdom vil eg halda borte frå deg .
02023026	Det skal ikkje finnast ei kvinne i landet ditt som føder for tidleg eller ikkje kan få barn . Ditt dagetal skal eg gjera fullt .
02023027	Redsle for meg skal eg senda føre deg , og støkk skal eg setja i alle dei folka du kjem til ; eg skal laga det så at alle fiendane dine rømer for deg .
02023028	Når eg sender redsle og rådløyse føre deg , skal dei jaga bort hevittane og kanaanearane og hetittane for deg .
02023029	Eg vil ikkje driva dei ut på eitt år ; for då kunne landet øydast og villdyra verta for mange for deg .
02023030	Litt etter litt vil eg driva dei ut for deg , til du vert så mannsterk at du kan ta landet i eige .
02023031	Eg skal la landegrensene dine nå frå Sevsjøen til Filistarhavet , frå øydemarka til Eufrat . For dei som bur i landet , vil eg gje i hendene dykkar , og du skal driva dei ut .
02023032	Du må ikkje gjera pakt med dei og gudane deira .
02023033	Dei må ikkje verta buande i landet ditt , så dei får lokka deg til å synda mot meg . For dyrkar du gudane deira , vert det til ei snare for deg .
02024001	Gud sa til Moses : « Stig opp til Herren , du og Aron , Nadab og Abihu og sytti av dei eldste i Israel ! Og bøy dykk til jorda og tilbed , medan de enno er langt borte !
02024002	Berre Moses skal gå fram til Herren . Dei andre må ikkje gå fram , og folket får ikkje stiga opp saman med han . »
02024003	Då Moses kom og bar fram for folket alle Herrens bod og alle lovene , svara dei samrøystes : « Alle dei bod Herren har gjeve oss , vil vi halda . »
02024004	Så skreiv Moses opp alle dei orda Herren hadde tala . Morgonen etter stod han tidleg opp og bygde eit altar tett attmed fjellet og reiste tolv minnesteinar for dei tolv Israels-ættene .
02024005	Sidan sende han ut nokre unge israelittar . Dei bar fram brennoffer og slakta oksar til måltidsoffer for Herren .
02024006	Moses tok halvparten av blodet og hadde det i skålene ; den andre halvparten skvette han på altaret .
02024007	Så tok han paktboka og las opp for folket , og dei sa : « Vi vil vera lydige og gjera alt det Herren har sagt . »
02024008	Då tok Moses blodet , skvette det på folket og sa : « Sjå , dette er blodet til den pakta som Herren gjer med dykk , og som er grunna på alle desse orda . »
02024009	Så gjekk dei opp på fjellet , Moses og Aron , Nadab og Abihu og sytti av dei eldste i Israel .
02024010	Og dei såg Israels Gud . Under føtene hans var det som eit golv av safirheller , klåre som himmelen sjølv .
02024011	Men han lyfte ikkje handa mot Israels gjævaste menn . Dei skoda Gud , og dei åt og drakk .
02024012	Sidan sa Herren til Moses : « Kom opp på fjellet til meg og ver her ei stund , så skal eg gje deg steintavlene med lova og boda , som eg har skrive opp til rettleiing for folket ! »
02024013	Då gjekk Moses i veg med Josva , tenaren sin . Og Moses steig opp på Guds-fjellet .
02024014	Han sa til dei eldste : « Ver her og venta på oss til vi kjem att ! Her er Aron og Hur ; dei skal vera hjå dykk . Er det nokon som har ei sak , kan han gå til dei . »
02024015	Så steig Moses opp på fjellet . Då la skya seg tett ikring nuten ,
02024016	og Herrens herlegdom kom ned og heldt seg på Sinai-fjellet . Skya gøymde fjellet i seks dagar . Den sjuande dagen ropa Herren på Moses ut or skya .
02024017	Herrens herlegdom var å sjå til for israelittane som ein øydande eld på fjelltoppen .
02024018	Så gjekk Moses inn i skya og steig opp på fjellet , og han var på fjellet i førti dagar og førti netter .
02025001	Herren tala til Moses og sa :
02025002	Sei til israelittane at dei skal koma med gåver til meg ! Av kvar den som kjenner trong til det , skal de ta imot ei gåve til meg .
02025003	Dette er gåvene som de skal ta imot av dei : gull , sølv og bronse ,
02025004	fiolett , purpurraud og karmosinraud ull , fint lingarn og geiteragg ,
02025005	raudleta verskinn , delfinskinn og akasietre ,
02025006	olje til ljosestaken , balsam til salvingsoljen og til den velluktande røykjelsen ,
02025007	karneol og andre dyre steinar til å setja på efoden og brystduken .
02025008	Og lat dei reisa ein heilagdom åt meg , så skal eg bu midt imellom dei .
02025009	Denne bustaden og alt det som høyrer til i han , skal de i alle måtar laga etter det førebiletet eg vil syna deg .
02025010	Du skal laga ei kiste av akasietre , to og ei halv alen lang , halvanna alen brei og halvanna alen høg .
02025011	Kled henne med reint gull både innvendes og utvendes , og set ein gullkant ikring henne !
02025012	Støyp fire gullringar og fest dei i dei fire føtene på kista , to på kvar side !
02025013	Lag så stenger av akasietre , kled dei med gull ,
02025014	og smøy dei inn i ringane på sidene av kista ! Desse stengene skal de bera henne med .
02025015	Dei skal støtt vera i ringane på kista ; dei må aldri takast or .
02025016	I kista skal du leggja lova som eg vil gje deg .
02025017	Så skal du laga til ein soningsstad ; han skal vera av reint gull , to og ei halv alen lang og halvanna alen brei .
02025018	På endane av soningsstaden skal du setja to kjerubar som du har laga av hamra gull ,
02025019	ein kjerub på den eine sida og ein på den andre . Du skal laga dei så at dei går i eitt med endane på soningsstaden .
02025020	Kjerubane skal halda vengene utbreidde og lyfte , så dei tekkjer over og vernar soningsstaden med vengene sine . Dei skal vera vende mot kvarandre , med andletet ned mot soningsstaden .
02025021	Så skal du setja soningsstaden opp på kista , og i kista skal du leggja lova som eg vil gje deg .
02025022	Der vil eg møtast med deg . Alt det eg byd deg å tala til israelittane , vil eg seia deg frå soningsstaden mellom dei to kjerubane som er over lovkista .
02025023	Du skal laga eit bord av akasietre . Det skal vera to alner langt , ei alen breitt og halvanna alen høgt .
02025024	Kled det med reint gull og set ein gullkant på det som går heilt ikring .
02025025	Så skal du laga ei list på bordet . Ho skal vera brei som ei hand og gå heilt ikring . Rundt lista skal du laga ein gullkant .
02025026	Lag så fire gullringar og set dei i dei fire hjørna på dei fire føtene !
02025027	Tett attmed lista skal ringane sitja . Dei skal vera til å smøya berestenger inn i .
02025028	Stengene skal du laga av akasietre og kle dei med gull . Med dei skal bordet berast .
02025029	Sidan skal du laga dei fata og skålene som høyrer bordet til , og kannene og bollane til drikkofferet . Av reint gull skal du laga dei .
02025030	På bordet skal du støtt leggja fram skodebrød for mitt åsyn .
02025031	Så skal du laga ein ljosestake av reint gull . Han skal vera hamra arbeid , både foten og sjølve staken . Skålene på staken og knuppane og blomane skal gå i eitt med han .
02025032	Seks armar skal gå ut frå ljosestaken , tre på den eine sida og tre på den andre .
02025033	På den eine armen skal det vera tre beger med knuppar og blomar og på den andre tre beger med knuppar og blomar . Begera skal vera på skap som ein mandelblom . Såleis skal det vera på alle dei seks armane som går ut frå ljosestaken .
02025034	På sjølve staken skal det vera fire beger med knuppar og blomar . Dei skal vera på skap som ein mandelblom .
02025035	Det skal vera ein knupp under det fyrste armparet , ein under det andre og ein under det tredje . Knuppane skal gå i eitt med staken . Det skal vera ein knupp under kvart par av dei seks armane som går ut frå ljosestaken .
02025036	Knuppane og armane skal gå i eitt med staken . Heile ljosestaken skal vera eitt einaste stykke hamra arbeid av reint gull .
02025037	Du skal laga sju lamper til ljosestaken . Dei skal du setja såleis opp at dei kastar ljoset beint fram for staken .
02025038	Ljosesaksene og pannene som høyrer til , skal vera av reint gull .
02025039	Ein talent reint gull skal du bruka til ljosestaken og alle desse reiskapane .
02025040	Sjå til at du gjer arbeidet etter det førebiletet som vart synt deg på fjellet !
02026001	Heilagdomen skal du laga av ti teltdukar . Dei skal vera av fint , tvinna lingarn og fiolett , purpurraud og karmosinraud ull . I dukane skal du veva inn kjerubar i kunstvevnad .
02026002	Kvar duk skal vera tjueåtte alner lang og fire alner brei . Alle dukane skal halda same målet .
02026003	Fem av dukane skal skøytast i hop til eitt stykke , og like eins dei andre fem dukane .
02026004	I kanten av den duken som er ytst på det eine ihopskøytte stykket , skal du laga hemper av fiolett ull , og like eins i kanten av den ytste duken på det andre stykket .
02026005	Femti hemper skal du laga på den eine duken , og femti hemper i kanten av den som høyrer til det andre stykket . Hempene skal sitja midt for kvarandre .
02026006	Og du skal laga femti gullkrokar . Med dei skal du hekta dukane saman , så det vert éin teltheilagdom av dei .
02026007	Du skal veva dukar av geiteragg til tak over teltet . Elleve slike dukar skal du veva .
02026008	Kvar duk skal vera tretti alner lang og fire alner brei . Alle dei elleve dukane skal halda same målet .
02026009	Fem av dukane skal du skøyta i hop for seg , og seks for seg . Den sjette duken , som kjem til å liggja over framsida på teltet , skal du leggja dobbelt .
02026010	I kanten av den duken som er ytst på det eine ihopskøytte stykket , skal du laga femti hemper , og i kanten av det andre stykket femti hemper .
02026011	Og du skal laga femti krokar av bronse og hekta dei i hempene . Såleis skal du festa dei to stykka til kvarandre , så det vert eitt telttak av dei .
02026012	Den delen som går av på teltdukane , den halve duken som vert att , skal hanga ned på baksida av heilagdomen .
02026013	Og den eine alna som teltdukane er for lange på kvar ende , skal hengjast ned etter begge sideveggene til livd for heilagdomen .
02026014	Over telttaket skal du laga eit dekke av raudleta verskinn , og ovanpå det eit dekke av delfinskinn .
02026015	Plankane til heilagdomen skal du laga av akasietre . Dei skal reisast på ende .
02026016	Kvar planke skal vera ti alner lang og halvanna alen brei .
02026017	På kvar planke skal det vera to tappar med ei tverrlist imellom . Såleis skal du laga alle plankane i heilagdomen .
02026018	Tjue av dei plankane du lagar , skal stå på den sida som vender mot sør .
02026019	Til dei tjue plankane skal du laga førti fotstykke av sølv , to fotstykke under kvar planke , så dei to tappane kan festast i dei .
02026020	På den andre sida av heilagdomen , på nordsida , skal det òg vera tjue plankar
02026021	med førti fotstykke av sølv , to under kvar planke .
02026022	Til baksida av heilagdomen , mot vest , skal du laga seks plankar .
02026023	Og til kvart hjørne på same sida skal du laga to plankar .
02026024	Dei skal vera doble nedst , og like eins øvst , ned til den fyrste ringen . Så skal dei vera , dei to plankane som skal stå i kvart av dei to hjørna .
02026025	Såleis vert det åtte plankar og seksten fotstykke av sølv , to til kvar planke .
02026026	Du skal laga tverrstenger av akasietre , fem til plankane på den eine sida av heilagdomen ,
02026027	fem til plankane på den andre sida og fem til plankane på baksida av heilagdomen , mot vest .
02026028	Midtstonga , den som er midt på plankeveggen , skal gå tvert over , frå ende til ende .
02026029	Plankane skal du kle med gull , og ringane på dei , som tverrstengene skal smøyast inn i , skal du laga av gull . Tverrstengene skal du òg kle med gull .
02026030	Så skal du reisa heilagdomen på rett måte , så som det vart synt deg på fjellet .
02026031	Du skal laga eit forheng av fiolett , purpurraud og karmosinraud ull og fint , tvinna lingarn . I forhenget skal det vevast inn kjerubar i kunstvevnad .
02026032	Du skal hengja det opp på fire gullkledde akasiestolpar som det er gullhakar på , og som står på fire fotstykke av sølv .
02026033	Rett under krokane skal du hengja det , og innanfor forhenget skal du setja lovkista . Forhenget skal vera ein skiljevegg mellom Det heilage og Det høgheilage .
02026034	På lovkista i Det høgheilage skal du setja soningsstaden .
02026035	Bordet skal du setja utanfor forhenget , og ljosestaken ved sørveggen i heilagdomen , midt for bordet , som skal stå ved nordveggen .
02026036	Til teltdøra skal du laga eit teppe av fiolett , purpurraud og karmosinraud ull og fint , tvinna lingarn , vove i mange leter .
02026037	Til teppet skal du laga fem akasiestolpar og kle dei med gull . På stolpane skal det vera gullhakar , og du skal støypa fem fotstykke av bronse til dei .
02027001	Du skal laga eit altar av akasietre . Det skal vera fem alner langt , fem alner breitt , firkanta og tre alner høgt .
02027002	På kvart av dei fire hjørna skal du laga eit horn , og horna skal gå i eitt med altaret . Du skal kle det med bronse .
02027003	Så skal du laga fata som den feite oska skal berast bort i , og eldskuflene , offerskålene , kjøtgaflane og glopannene . Alle desse reiskapane skal du laga av bronse .
02027004	Du skal òg laga eit gitter til altaret , eit flettverk av bronse . På flettverket skal du laga fire bronseringar , ein på kvart hjørne .
02027005	Gitteret skal du setja nedst , under altarlista , så det når midt opp på altaret .
02027006	Du skal laga stenger til altaret . Dei skal vera av akasietre , og du skal kle dei med bronse .
02027007	Stengene skal smøyast inn i ringane , så dei sit på begge sider av altaret når det vert bore .
02027008	Altaret skal du laga av bord , og det skal vera holt . Som det vart synt deg på fjellet , så skal det gjerast .
02027009	Du skal laga ein føregard kring heilagdomen . På sørsida av føregarden skal det vera eit omheng av fint , tvinna lingarn . Det skal vera hundre alner langt på denne sida .
02027010	Til omhenget skal det vera tjue stolpar med fotstykke av bronse og hakar og stenger av sølv .
02027011	Like eins skal det på nordre langsida vera eit omheng som er hundre alner langt . Til det skal det vera tjue stolpar med fotstykke av bronse og hakar og stenger av sølv .
02027012	På den eine tverrsida av føregarden , mot vest , skal det vera eit omheng på femti alner . Til det skal det vera ti stolpar med fotstykke .
02027013	Den andre tverrsida av føregarden , framsida som vender mot aust , skal vera femti alner .
02027014	Her skal det vera femten alner omheng på den eine kanten , med tre stolpar og tre fotstykke ,
02027015	og på den andre kanten femten alner omheng med tre stolpar og tre fotstykke .
02027016	I porten til føregarden skal det vera eit forheng av fiolett , purpurraud og karmosinraud ull og fint , tvinna lingarn . Det skal vera tjue alner langt og vove i mange leter . Til forhenget skal det vera fire stolpar med fotstykke .
02027017	Alle stolpane kring føregarden skal vera bundne i hop med sølvstenger . Hakane på stolpane skal vera av sølv og fotstykka av bronse .
02027018	Føregarden skal vera hundre alner lang , femti alner brei og fem alner høg . Omhenget skal vera av fint , tvinna lingarn og fotstykka av bronse .
02027019	Alle reiskapane som skal brukast til tenesta i heilagdomen , og alle pluggane , både til teltet og føregarden , skal vera av bronse .
02027020	Sei til israelittane at dei skal gje deg rein olje av knust oliven til ljosestaken , så det kan setjast opp lamper til kvar tid .
02027021	I møteteltet , utanfor forhenget som er framfor lova , skal Aron og sønene hans stella lampene , så dei kan brenna for Herrens åsyn frå kveld til morgon . Det skal vera ei evig lov for israelittane i ætt etter ætt .
02028001	Du skal kalla Aron , bror din , og sønene hans fram or Israels-lyden og setja dei til prestar for meg — Aron og sønene hans , Nadab , Abihu , Elasar og Itamar .
02028002	Og du skal laga heilage klede åt Aron , bror din , til ære og prydnad .
02028003	Sei til alle som skjønar seg på kunst , alle som eg har fylt med kunstnarånd , at dei skal laga den kledebunaden som Aron skal ha på seg når han vert vigd til å vera prest for meg .
02028004	Desse kleda skal dei laga : brystduk , efod , kappe , rutet kjortel , hue og belte . Det er den heilage kledebunaden som dei skal laga til Aron , bror din , og sønene hans , så dei kan vera prestar for meg .
02028005	Til det skal dei bruka gulltråd , fiolett , purpurraud og karmosinraud ull og fint lingarn .
02028006	Efoden skal dei laga av gulltråd , fiolett , purpurraud og karmosinraud ull og fint , tvinna lingarn . Han skal vera i kunstvevnad .
02028007	Efoden skal ha to aksleband som er feste i hjørna og held han i hop .
02028008	Beltet som han skal spennast fast med , skal vevast på same måten som efoden og i eitt med han . Det skal vera av gull , fiolett , purpurraud og karmosinraud ull og fint , tvinna lingarn .
02028009	Du skal ta to karneol-steinar , og på dei skal du grava inn namna åt Israels-sønene ,
02028010	seks namn på den eine steinen , og dei andre seks på den andre steinen , etter alderen .
02028011	På same måten som ein ritar inn i stein eller grev inn i eit signet , skal du grava inn namna åt Israels-sønene på desse to steinane . Og du skal setja dei i flettverk av gulltråd .
02028012	Begge steinane skal du setja på akslebanda åt efoden . Dei skal minna om Israels-sønene . Når Aron står for Herrens åsyn , skal han bera namna deira på begge akslene sine og såleis minna om dei .
02028013	Du skal laga flettverk av gulltråd
02028014	og to kjeder av reint gull . Dei skal vera tvinna som ein tvinnar snorer . Desse kjedene skal du festa til flettverka .
02028015	Du skal laga ein brystduk til domsavgjerder . Han skal vera i kunstvevnad og vevast på same måten som efoden . Av gulltråd , fiolett , purpurraud og karmosinraud ull og fint , tvinna lingarn skal du laga han .
02028016	Brystduken skal vera firkanta og tvilagd , ei spann lang og ei spann brei .
02028017	Du skal setja fire rader med innfelte steinar på han . I den eine rada skal det vera ein rubin , ein topas og ein smaragd ,
02028018	i den andre rada ein turkis , ein safir og ein diamant ,
02028019	i den tredje rada ein opal , ein agat og ein ametyst ,
02028020	og i den fjerde rada ein krysolitt , ein karneol og ein jade . Dei skal setjast inn i flettverk av gulltråd .
02028021	Steinane skal vera tolv i talet , etter namna på Israels-sønene , ein for kvart namn . På kvar stein skal namnet åt ei av dei tolv ættene vera inngrave liksom på eit signet .
02028022	Til brystduken skal du laga kjeder av reint gull . Dei skal vera tvinna som ein tvinnar snorer .
02028023	Like eins skal du laga to gullringar til brystduken . Dei skal du setja i kvar sitt hjørne på han .
02028024	Dei to gullsnorene skal du festa i dei to ringane på hjørna av brystduken .
02028025	Dei andre to endane av gullsnorene skal du festa i dei to flettverka , og dei skal du setja på akslebanda åt efoden , på framsida .
02028026	Så skal du laga to gullringar til . Dei skal du setja i dei andre to hjørna av brystduken , på den sida som vender inn mot efoden .
02028027	Endå to gullringar skal du laga . Dei skal du setja nedst på framsida av dei to akslebanda åt efoden , der dei er feste til efoden , ovanfor beltet .
02028028	Ringane på brystduken skal bindast til ringane på efoden med ei snor av fiolett ull , så duken kjem til å sitja over beltet og ikkje vert skild frå efoden .
02028029	Når Aron går inn i heilagdomen , skal han bera namna åt Israels-sønene innmed hjarta sitt på brystduken til domsavgjerder . Såleis skal han alltid minna om dei for Herrens åsyn .
02028030	I brystduken skal du leggja urim og tummim . Dei skal liggja innmed hjarta åt Aron når han stig fram for Herren . Aron skal alltid bera domsavgjerda for Israels-sønene innmed hjarta sitt for Herrens åsyn .
02028031	Kappa , som høyrer efoden til , skal du laga heilt igjennom av fiolett ull .
02028032	Midt på henne skal det vera ei halsopning med ei voven bord ikring , liksom rundt opninga i ei brynje , så ho ikkje skal rivna .
02028033	Nedst kring kappefalden skal du setja granateple av fiolett , purpurraud og karmosinraud ull , og mellom dei gullbjøller heilt ikring .
02028034	Fyrst skal det vera ei gullbjølle og eit granateple , så ei gullbjølle og eit granateple , og sameleis nedst rundt heile kappefalden .
02028035	Denne kappa skal Aron ha på seg kvar gong han gjer teneste , så det kan høyrast når han går inn i heilagdomen og stig fram for Herrens åsyn , og når han går ut att — så han ikkje skal døy .
02028036	Du skal laga ei plate av reint gull . I den skal du grava inn som i eit signet : « Helga til Herren . »
02028037	Du skal festa henne til ei snor av fiolett ull , og ho skal sitja på hua ; framme på hua skal ho sitja .
02028038	Aron skal ha henne over panna si , så han kan bera den synda som heng ved dei heilage offera israelittane vier til Herren , ved alle dei heilage gåvene dei ber fram . Ho skal alltid sitja over panna hans , så gåvene kan vera til hugnad for Herren .
02028039	Du skal veva ein rutet kjortel av fint lin og laga ei hue av fint lin og eit belte i mange leter .
02028040	Til Arons-sønene òg skal du laga kjortlar , og du skal laga belte og høge huer til dei , til ære og prydnad .
02028041	Dette skal du ha på Aron , bror din , og sønene hans . Og du skal salva dei , setja dei inn og via dei , så dei kan gjera presteteneste for meg .
02028042	Lag lerretsbukser til dei ! Dei skal løyna den nakne kroppen deira frå hoftene og ned på låra .
02028043	Dei skal Aron og sønene hans ha på seg når dei går inn i møteteltet eller stig fram til altaret og skal gjera teneste i heilagdomen . Elles fører dei skuld over seg og må døy . Det skal vera ei evig lov for han og etterkomarane hans .
02029001	Såleis skal du gjera når du vier dei til presteteneste for meg : Du skal ta ein ung okse og to lytelause verar ,
02029002	og så usyrt brød , usyrte kaker med olje i , og usyrte brødleivar , smurde med olje . Alt dette skal du laga av kveitemjøl .
02029003	Du skal leggja det i ei korg , og så skal du bera det fram i korga og leia fram oksen og dei to verane .
02029004	Aron og sønene hans skal du kalla bort til møteteltdøra og vaska dei med vatn .
02029005	Du skal ta kledebunaden og kle Aron med kjortelen , kappa , efoden og brystduken , binda om han beltet på efoden ,
02029006	setja hua på hovudet hans og festa det heilage diademet på hua .
02029007	Og du skal ta salvingsoljen og hella ut over hovudet hans og salva han .
02029008	Så skal du føra fram sønene hans og ha på dei kjortlane ,
02029009	spenna beltet om dei , liksom om Aron , og binda dei høge huene på dei . Og sidan skal dei ha retten til prestedømet i all æve . Når du set inn Aron og sønene hans ,
02029010	skal du leia oksen fram til møteteltet , og Aron og sønene hans skal leggja hendene på hovudet åt oksen .
02029011	Du skal slakta oksen for Herrens åsyn innmed møteteltdøra .
02029012	Og du skal ta noko av blodet og stryka på altarhorna med fingeren . Det som er att av blodet , skal du hella ut nedmed altarfoten .
02029013	Alt feittet på innvolen og leverlappen , og begge nyrene med talga som er på dei , skal du brenna på altaret .
02029014	Men kjøtet av oksen og skinnet og mageinnhaldet skal du brenna opp utanfor leiren . Det er eit syndoffer .
02029015	Så skal du ta den eine veren , og Aron og sønene hans skal leggja hendene på hovudet åt veren .
02029016	Du skal slakta han og ta blodet og skvetta det rundt ikring på altaret .
02029017	Sjølve veren skal du lema sund . Innvolen og føtene skal du vaska og leggja oppå stykka og hovudet .
02029018	Du skal brenna heile veren på altaret . Det er eit brennoffer for Herren . Eit eldoffer til godange for Herren er det .
02029019	Så skal du ta den andre veren , og Aron og sønene hans skal leggja hendene på hovudet åt veren .
02029020	Du skal slakta han og ta noko av blodet og stryka på Aron og sønene hans , på høgre øyresnippen , høgre tommelfingeren og høgre stortåa . Resten av blodet skal du skvetta rundt ikring på altaret .
02029021	Og du skal ta noko av blodet på altaret og noko av salvingsoljen og skvetta på Aron og kleda hans , og like eins på sønene hans og kleda deira . Då vert han heilag , han sjølv og kleda hans , og like eins sønene hans og kleda deira .
02029022	Så skal du ta det feitaste av veren , halen , feittet på innvolen , leverlappen , begge nyrene med talga som er på dei , og det høgre låret . For dette er ein vigslingsver .
02029023	Or korga med usyrt brød som står for Herrens åsyn , skal du ta eit rundt brød , ei oljekake og ein brødleiv .
02029024	Alt dette skal du leggja i hendene på Aron og sønene hans og la dei svinga det for Herrens åsyn .
02029025	Du skal ta det or hendene deira og brenna det på altaret saman med brennofferet til godange for Herren . Det er eit eldoffer for Herren .
02029026	Så skal du ta brystet av vigslingsveren åt Aron og svinga det for Herrens åsyn . Det skal vera din del .
02029027	Brystet som vert svinga og låret som vert gjeve i avgift av vigslingsveren åt Aron og sønene hans , skal du lysa heilagt .
02029028	Den retten skal Aron og sønene hans ha hjå israelittane til evig tid . For det er ei gåve , ei gåve som israelittane skal gje av måltidsoffera sine , ei gåve frå dei til Herren .
02029029	Den heilage kledebunaden åt Aron skal sønene hans arva . Den skal dei ha på seg når dei vert salva og innsette .
02029030	Den av sønene hans som vert prest etter han , og som skal gå inn i møteteltet og gjera teneste i heilagdomen , skal bera denne bunaden i sju dagar .
02029031	Du skal ta vigslingsveren og koka kjøtet på ein heilag stad .
02029032	Og Aron og sønene hans skal eta kjøtet av veren og brødet i korga innmed møteteltdøra .
02029033	Dei skal eta dette soningsofferet , som vert frambore for dei når dei vert innsette til prestar og vigde . Ingen annan må eta av det ; for det er heilagt .
02029034	Og vert noko av det vigsla kjøtet og av brødet liggjande til morgons , skal du brenna det . Det må ikkje etast , for det er heilagt .
02029035	Såleis skal du gjera med Aron og sønene hans , heilt og fullt som eg har sagt deg føre . Sju dagar skal vigsla vara .
02029036	Kvar dag skal du ofra ein okse til syndoffer og soning . Du skal reinsa altaret for synd når du gjer soning for det , og du skal salva det , så det vert heilagt .
02029037	Sju dagar skal du gjera soning for altaret og vigsla det . Då skal altaret vera høgheilagt . Kvar den som kjem nær det , vert heilag .
02029038	Dette skal du alltid ofra på altaret : to årsgamle lam kvar dag .
02029039	Det eine lammet skal du ofra om morgonen og det andre om kvelden , straks etter soleglad .
02029040	Saman med det fyrste lammet skal du ofra ein tiandedels efa kveitemjøl , blanda med ein fjerdedels hin olje av knust oliven , og til drikkoffer ein fjerdedels hin vin .
02029041	Det andre lammet skal du ofra om kvelden , straks etter soleglad . Med same slag grødeoffer og drikkoffer som om morgonen skal du ofra det , eit eldoffer til godange for Herren .
02029042	Det er det daglege brennofferet som etterkomarane dykkar skal bera fram for Herrens åsyn innmed møteteltdøra , der eg vil møtast med dykk og tala til deg .
02029043	Der vil eg møta israelittane , og teltet skal helgast av herlegdomen min .
02029044	Både møteteltet og altaret vil eg helga ; og Aron og sønene hans vil eg vigsla , så dei kan vera prestar for meg .
02029045	Eg vil bu midt imellom israelittane og vera deira Gud .
02029046	Dei skal få kjenna at eg er Herren deira Gud , som førte dei ut or Egypt og vil bu mellom dei . Eg er Herren deira Gud .
02030001	Du skal laga eit altar til å brenna røykjelse på . Av akasietre skal du laga det .
02030002	Det skal vera ei alen langt , ei alen breitt , firkanta og to alner høgt . Horna på altaret skal gå i eitt med det .
02030003	Kled det med reint gull både ovanpå og på sidene og på horna , og lag ein gullkant på det heilt ikring .
02030004	På begge sider skal du setja to gullringar nedanfor kanten . Du skal setja dei på kvar side . Dei skal vera til å smøya stenger inn i , så altaret kan berast .
02030005	Stengene skal du laga av akasietre og kle dei med gull .
02030006	Altaret skal du setja framfor forhenget som løyner lovkista , framfor soningsstaden som ligg over lova , der eg vil møtast med deg .
02030007	Og Aron skal brenna velluktande røykjelse på det . Kvar morgon når han steller lampene , skal han brenna røykjelsen .
02030008	Det same skal han gjera om kvelden , når han set opp lampene . Det skal vera eit dagleg røykjelsesoffer for Herrens åsyn hjå dykk og etterkomarane dykkar .
02030009	De skal ikkje ofra uvigsla røykjelse på altaret , og ikkje brennoffer eller grødeoffer ; heller ikkje skal de hella ut drikkoffer på det .
02030010	Ein gong om året skal Aron gjera soning på altarhorna . Med blodet av det sonande syndofferet skal han gjera soning på altaret , i ætt etter ætt . Det er høgheilagt for Herren .
02030011	Herren sa til Moses :
02030012	Når du held manntal over israelittane , skal alle som vert talde , gje Herren løysepengar for livet sitt , så det ikkje kjem ulukke over dei fordi dei vert talde .
02030013	Kvar den som kjem med i manntalet , skal gje ein halv sekel etter den vekt dei nyttar i heilagdomen , der ein sekel er tjue gera . Denne halve sekelen er ei gåve til Herren .
02030014	Alle som kjem med i manntalet , så mange som er tjue år eller meir , skal gje ei gåve til Herren .
02030015	Den rike skal ikkje gje meir og den fattige ikkje mindre enn ein halv sekel når de gjev gåva åt Herren til løysepengar for livet dykkar .
02030016	Du skal ta imot løysepengane av israelittane og bruka dei til tenesta i møteteltet . Det skal minna Herren om israelittane og vera ein løysepeng for livet dykkar .
02030017	Herren sa til Moses :
02030018	Du skal laga eit vaskekar av bronse med fotstykke av bronse . Det skal du setja mellom møteteltet og altaret og ha vatn i det .
02030019	Der skal Aron og sønene hans vaska hendene og føtene .
02030020	Når dei går inn i møteteltet , skal dei vaska seg i vatnet , så dei ikkje skal døy , og like eins når dei stig fram til altaret og skal gjera teneste og brenna eldoffer for Herren .
02030021	Dei skal vaska hender og føter ; elles må dei døy . Det skal vera ei evig lov for dei , for Aron og etterkomarane hans , i ætt etter ætt .
02030022	Herren sa til Moses :
02030023	Ta krydder av beste slaget : 500 sekel fin myrra , halvparten så mykje eller 250 sekel velluktande kanel , 250 sekel kalmus
02030024	og 500 sekel kassia , alt etter den vekt dei nyttar i heilagdomen , og så ein hin olivenolje .
02030025	Av dette skal du laga ein heilag salvingsolje , ein kryddesalve , så som salveblandarane gjer det . Ein heilag salvingsolje skal det vera .
02030026	Med den skal du salva møteteltet , paktkista ,
02030027	bordet med alt som høyrer til , ljosestaken med det som høyrer til , røykjelsesaltaret ,
02030028	brennofferaltaret med alt som høyrer til , og vaskekaret med fotstykket det står på .
02030029	Du skal vigsla dei , så dei vert høgheilage . Kvar den som kjem nær dei , vert heilag .
02030030	Og Aron og sønene hans skal du salva og via til å gjera presteteneste for meg .
02030031	Og du skal seia til israelittane : Dette skal vera min heilage salvingsolje hjå dykk i ætt etter ætt .
02030032	Han må ikkje koma på kroppen åt noko anna menneske , og de må ikkje laga annan salve som er såleis blanda . Heilag er han , og heilag skal han vera for dykk .
02030033	Den som lagar maken til denne kryddesalven eller brukar han på ein som ikkje er vigd , skal rydjast ut or folket sitt .
02030034	Herren sa til Moses : Ta det du treng til røykjelse : balsam , myrraolje , harpiks som luktar sterkt , og rein virak . Det skal vera like mykje av kvart .
02030035	Av det skal du laga ein krydda røykjelse , så som salveblandarane gjer det , salta og rein , til heilag bruk .
02030036	Noko av det skal du knusa smått og leggja framfor lova i møteteltet , der eg vil møtast med deg . Høgheilagt skal det vera for dykk .
02030037	Røykjelse som er såleis blanda som denne , må de ikkje laga til dykk sjølve ; vigsla til Herren skal han vera .
02030038	Den som lagar slik røykjelse til å anga på , han skal rydjast ut or folket sitt .
02031001	Herren sa til Moses :
02031002	Eg har kalla Besalel , son til Uri Hursson , av Juda-ætta
02031003	og fylt han med ånd frå Gud , med visdom , skjøn og kunnskap og med evne til alle slag handverk ,
02031004	så han kan tenkja ut og laga kunstverk i gull , sølv og bronse ,
02031005	slipa steinar som skal fellast inn , skjera ut i tre og gjera alle slag handverksarbeid .
02031006	Til hjelpesmann har eg gjeve han Oholiab , son til Akisamak , av Dans-ætta . Og alle som har slike givnader , har eg gjeve evne , så dei kan laga alt det eg har sagt deg :
02031007	møteteltet , paktkista , soningsstaden over henne og alt som høyrer teltet til ,
02031008	bordet med det som høyrer til , gull-ljosestaken med alt som høyrer til , røykjelsesaltaret ,
02031009	brennofferaltaret med alt som høyrer til , vaskekaret med fotstykke ,
02031010	embetsskrudet og den heilage kledebunaden åt Aron , presten , og kleda åt sønene hans til prestetenesta ,
02031011	salvingsoljen og den velluktande røykjelsen til heilagdomen . Dei skal i eitt og alt gjera som eg har sagt deg .
02031012	Herren sa til Moses :
02031013	Sei til israelittane : Sabbatsdagane mine skal de halda ; for sabbaten er eit teikn på pakta mellom meg og dykk frå ætt til ætt , så de skal vita at det er eg , Herren , som helgar dykk .
02031014	De skal halda sabbaten ; han skal vera heilag for dykk . Den som vanhelgar sabbaten , skal døy . Kvar den som då gjer noko arbeid , han skal rydjast ut or folket sitt .
02031015	Seks dagar skal de arbeida , men den sjuande dagen skal vera sabbat , heilag sabbat for Herren . Kvar den som gjer noko arbeid på sabbatsdagen , skal døy .
02031016	Israelittane skal akta på sabbaten , så dei held han i ætt etter ætt . Det skal vera ei evig pakt .
02031017	Han skal vera eit teikn på pakta mellom meg og israelittane til evig tid . For på seks dagar skapte Herren himmelen og jorda , men den sjuande dagen kvilte han og heldt seg i ro .
02031018	Då Herren var ferdig med å tala til Moses på Sinai-fjellet , gav han honom to lovtavler , steintavler som Gud hadde skrive på med fingeren sin .
02032001	Då folket såg at Moses drygde med å koma ned av fjellet , flokka dei seg om Aron og sa til han : « Kom og lag ein gud som kan gå framføre oss ! For vi veit ikkje kvar det har vorte av denne Moses , som førte oss opp frå Egypt . »
02032002	Då sa Aron til dei : « Ta gullringane som konene og sønene og døtrene dykkar har i øyro , og kom hit med dei ! »
02032003	Då reiv heile folket gullringane or øyro sine og kom til Aron med dei .
02032004	Han tok imot gullet , støypte det om og laga det med meisel til ein kalv . Så ropa dei : « Dette er guden din , Israel , han som førte deg opp frå Egypt ! »
02032005	Då Aron såg det , bygde han eit altar for guden og ropa ut : « I morgon er det høgtid for Herren ! »
02032006	Dagen etter stod folket tidleg opp og bar fram brennoffer og kom med måltidsoffer . Dei sette seg ned og åt og drakk , og så stod dei opp og gav seg til å dansa .
02032007	Då sa Herren til Moses : « Gå ned , for folket ditt , som du har ført opp frå Egypt , har bore seg ille åt !
02032008	Dei har vore snare til å bøya av frå den vegen eg sa dei skulle fylgja . Dei har laga seg ein støypt kalv . Den har dei kasta seg ned for og ofra til og sagt : Dette er guden din , Israel , som førte deg opp frå Egypt . »
02032009	Og Herren sa til Moses : « Eg har halde auga med dette folket og sett at det er eit stridlyndt folk .
02032010	Lat no meg få råda , så skal eg sleppa harmen min laus og gjera ende på dei ! Men deg vil eg gjera til eit stort folk . »
02032011	Då naudbad Moses Herren sin Gud og sa : « Herre , kvifor skal vreiden din loga opp mot folket ditt , som du har ført ut or Egypt med stor kraft og sterk hand ?
02032012	Kvifor skal egyptarane få seia : Det var ikkje i god meining han førte dei ut ; han ville drepa dei i fjella og rydja dei ut frå jorda ? Lat den brennande vreiden din fara , og gjev opp den tanken du hadde om å føra ulukke over folket ditt !
02032013	Kom i hug Abraham , Isak og Israel , tenarane dine , og det du sa til dei då du svor ved deg sjølv : Eg vil gjera ætta dykkar tallaus som stjernene på himmelen , og heile dette landet som eg har tala om , vil eg gje ætta dykkar ; dei skal eiga det til evig tid . »
02032014	Då angra Herren på den ulukka han hadde tenkt å føra over folket sitt .
02032015	Så gjekk Moses ned att av fjellet med dei to lovtavlene i handa . Det var skrive på begge sider av tavlene , både på framsida og baksida .
02032016	Tavlene var Guds eige arbeid , og skrifta var Guds eiga skrift , som var rita på dei .
02032017	Då Josva høyrde korleis folket ropa og ståka , sa han til Moses : « Det lyder hærrop i leiren . »
02032018	Moses svara : « Dette er ikkje sigerssong og ikkje skrik over nederlag ; det er song og ståk eg høyrer . »
02032019	Då Moses kom ned til leiren og fekk sjå gullkalven og dansen , vart han så harm at han slengde tavlene mot fjellet og knuste dei .
02032020	Så tok han kalven som dei hadde laga , kasta han på elden og mol han til støv . Støvet strøydde han på vatnet , og det lét han israelittane drikka .
02032021	Så sa han til Aron : « Kva vondt har dette folket gjort deg , sidan du har ført det opp i så stor ei synd ? »
02032022	« Ver ikkje vreid på meg , herre ! » svara Aron . « Du veit sjølv kor vondt det er , dette folket .
02032023	Dei sa til meg : Lag ein gud som kan gå framføre oss ! For vi veit ikkje kvar det har vorte av denne Moses , som førte oss opp frå Egypt .
02032024	Då sa eg til dei : Den som har gull på seg , skal ta det av ! Så gav dei meg gullet , og eg kasta det på elden . Såleis vart denne kalven til . »
02032025	Moses såg kor ustyrleg folket var ; for Aron hadde mist taket på dei , så dei vart til spott for fiendane sine .
02032026	Då gjekk han fram i porten til leiren og ropa : « Kom hit til meg , alle som høyrer Herren til ! » Då flokka heile Levi-ætta seg om han .
02032027	Og han sa til dei : « Så seier Herren , Israels Gud : Spenn sverdet på dykk , alle mann ! Gå att og fram i leiren , frå port til port , og slå i hel både brør og vener og frendar ! »
02032028	Levittane gjorde som Moses sa ; og den dagen fall det ikring tre tusen mann av folket .
02032029	Då sa Moses : « I dag lyt de via dykk til å vera prestar for Herren ; for ingen sparte son sin eller bror sin . Så skal han i dag gje dykk si velsigning . »
02032030	Dagen etter sa Moses til folket : « De har gjort ei stor synd . Men no vil eg stiga opp til Herren ; kan henda eg kunne gjera soning for synda dykkar . »
02032031	Så gjekk Moses attende til Herren og sa : « Å , dette folket har gjort ei stor synd ! Dei har laga seg ein gud av gull .
02032032	Gjev du ville tilgje dei synda deira ! Kan du ikkje , så stryk meg ut or boka som du skriv i ! »
02032033	Då svara Herren : « Den som syndar mot meg , stryk eg ut or boka mi .
02032034	Gå no og før folket til den staden eg har sagt deg ! Sjå , engelen min skal gå framføre deg . Men når oppgjerdsdagen kjem , skal eg straffa dei for syndene deira . »
02032035	Såleis straffa Herren folket fordi dei tilbad den kalven som Aron hadde laga .
02033001	Sidan sa Herren til Moses : « Ta ut herifrå , både du og det folket du har ført opp frå Egypt , og far til det landet som eg med eid lova Abraham og Isak og Jakob då eg sa : Di ætt vil eg gje det .
02033002	Eg sender ein engel framføre deg og driv ut kanaanearane , amorittane , hetittane , perisittane , hevittane og jebusittane .
02033003	Far opp til det landet som fløymer med mjølk og honning ! Men eg vil ikkje fara med deg , for du er eit stridlyndt folk ; elles kunne eg gjera ende på deg på vegen . »
02033004	Då folket høyrde denne harde talen , syrgde dei , og ingen tok på seg prydnadstinga sine .
02033005	Men Herren sa til Moses : « Sei til israelittane : De er eit stridlyndt folk . Om eg berre ein augneblink fylgdest med deg , laut eg gjera ende på deg . Men legg no bort prydnaden din , så eg kan vita kva eg skal gjera med deg ! »
02033006	Då la israelittane bort prydnaden sin , frå den tid dei stod innmed Horeb-fjellet .
02033007	Moses tok eit telt og sette det opp utanfor leiren , eit godt stykke ifrå . Han kalla det møteteltet . Alle som ville spørja Herren til råds , gjekk til dette teltet utanfor leiren .
02033008	Kvar gong Moses gjekk ut til teltet , reiste heile folket seg , stod kvar i si teltdør og såg etter han til han var komen inn .
02033009	Og når Moses var komen inn i teltet , fór skystolpen ned og vart ståande i teltdøra , og Herren tala til Moses .
02033010	Når folket såg skystolpen stå i teltdøra , reiste dei seg alle saman og bøygde seg til jorda , kvar i si teltdør .
02033011	Så tala Herren med Moses , åsyn til åsyn , som ein mann talar med ein annan . Sidan gjekk Moses attende til leiren . Men tenaren hans , ein unggut som heitte Josva Nunsson , heldt seg støtt i teltet .
02033012	Moses sa til Herren : « Du seier at eg skal føra dette folket opp . Men eg får ikkje vita kven du vil senda med meg , endå du har sagt at du kjenner meg vel og har godvilje for meg .
02033013	Er det så at du har godvilje for meg , så syn meg vegane dine , så eg kan læra deg å kjenna og finna nåde hjå deg . Kom i hug at dette er ditt eige folk ! »
02033014	Då sa Herren : « Sjølv skal eg gå med , og eg skal føra deg til ro . »
02033015	Moses svara : « Går ikkje du med , så lat oss sleppa å fara herifrå !
02033016	Korleis kan eg vita at du har godvilje for meg og folket ditt utan at du går med oss , så eg og folket ditt får ære framfor alle folkeslag på jorda ? »
02033017	Då sa Herren til Moses : « Det du bed om , vil eg gjera ; for eg har godvilje for deg og kjenner deg vel . »
02033018	« Så lat meg få sjå herlegdomen din ! » sa Moses .
02033019	Han svara : « Eg vil gå framom deg i all min godleik og ropa ut for deg namnet mitt , Herren . For eg er nådig mot den eg er nådig mot , og miskunnar den eg miskunnar .
02033020	Du kan ikkje få sjå andletet mitt , » sa han ; « for det mennesket som ser meg , kan ikkje leva . »
02033021	Sidan sa Herren : « Sjå , her er ein stad tett attmed meg ; stå der på berget !
02033022	Når så herlegdomen min fer framom , skal eg setja deg i bergskorta og halda handa mi over deg til dess eg har kome framom .
02033023	Så vil eg ta handa mi bort ; då kan du sjå meg attantil ; men andletet mitt kan ingen sjå . »
02034001	Herren sa til Moses : « Hogg deg ut to steintavler like eins som dei fyrste ! Så skal eg skriva på dei det same som stod på dei fyrste tavlene , dei du slo sund .
02034002	Hald deg ferdig til i morgon tidleg ! Då skal du stiga opp på Sinai-fjellet og venta på meg på fjelltoppen .
02034003	Ingen må vera med deg opp , og ingen må syna seg på heile fjellet . Heller ikkje må småfe eller storfe beita bort imot fjellet . »
02034004	Så hogg Moses ut to steintavler like eins som dei fyrste . Dagen etter stod han tidleg opp og gjekk opp på Sinai-fjellet , som Herren hadde sagt , og han hadde begge steintavlene med seg .
02034005	Då steig Herren ned i ei sky og gjekk bort til Moses . Og han ropa Herrens namn .
02034006	Herren gjekk framom beint for augo hans og ropa : « Herren , Herren er ein mild og nådig Gud , langmodig og rik på miskunn og sanning !
02034007	Han lèt si miskunn vara i tusen ættleder ; han tilgjev synd og skuld og brot . Men han lèt ikkje den skuldige sleppa straff . Han lèt straffa for synda åt fedrane koma over born og barneborn i tredje og fjerde ættleden . »
02034008	Då fall Moses straks på kne , bøygde seg til jorda og tilbad .
02034009	Og han sa : « Herre , dersom du har godvilje for meg , så gå med oss , Herre ! Dette er eit stridlyndt folk . Men du vil tilgje misgjerningane og syndene våre og gjera oss til din eigedom . »
02034010	Då sa Herren : Ja , eg vil gjera ei pakt . Midt for augo på heile folket ditt vil eg gjera slike under som det ikkje har vore maken til på heile jorda eller hjå noko folkeslag . Heile det folket du lever imellom , skal sjå kor ageleg det er , det verket som eg , Herren , gjer for deg .
02034011	Gjev akt på det eg byd deg i dag ! Sjå , eg vil driva ut for deg amorittane , kanaanearane , hetittane , perisittane , hevittane og jebusittane .
02034012	Ta deg i vare så du ikkje gjer pakt med dei som bur i det landet du kjem til , så dei ikkje skal verta ei snare for dykk .
02034013	De skal riva ned altara deira , slå sund steinstøttene deira og hogga ned Asjera-pålane deira .
02034014	Du skal ikkje tilbe nokon annan gud , for Herren heiter Den Strenge , og ein streng Gud er han .
02034015	Gjer ikkje pakt med dei som bur i landet ! For dei driv avgudsdyrking og ofrar til gudane sine , og når dei bed deg til seg , kjem du til å eta av offera deira .
02034016	Du vil ta koner til sønene dine mellom døtrene deira , og døtrene deira vil halda seg til gudane sine og få sønene dine til å falla frå og dyrka gudane deira .
02034017	Støypte gudebilete skal du ikkje laga deg .
02034018	Usyrdebrødshelga skal du halda . Sju dagar skal du eta usyrt brød , som eg har sagt deg , til fastsett tid , i abib månad . For i abib månad tok du ut frå Egypt .
02034019	Alt som kjem fyrst frå mors liv , høyrer meg til , alt det fyrste som vert født i buskapen din , og som er av hankjønn , anten det er storfe eller småfe .
02034020	Det fyrste følet som eselet får , skal du løysa med eit lam eller kje . Løyser du det ikkje , skal du bryta nakken på det . Kvart fyrstefødt gutebarn i ætta di skal du løysa . Ingen må visa seg tomhendt for mitt åsyn .
02034021	Seks dagar skal du arbeida , men den sjuande dagen skal du kvila . Om det så er i våronna eller haustonna , skal du kvila den dagen .
02034022	Sjuvekehelga skal du halda når du tek inn den fyrste grøda av kveitehausten , og hausthelga når året er ute .
02034023	Tre gonger om året skal alle mennene dine stiga fram for Herren , Israels Gud .
02034024	For eg vil driva ut dei andre folka for deg og gjera grensene dine vide , og ingen skal trå etter landet ditt medan du fer opp og stig fram for Herren din Gud , tre gonger om året .
02034025	Du skal ikkje bera fram blodet av slaktofferet mitt saman med syrt brød , og påskefestofferet må ikkje verta liggjande til om morgonen .
02034026	Det beste av den fyrste grøda på jorda di skal du bera til huset åt Herren din Gud . Du skal ikkje koka eit kje i mjølka åt mor si .
02034027	Herren sa til Moses : « Skriv opp desse boda ! For etter dei gjer eg ei pakt med deg og Israel . »
02034028	Moses var hjå Herren i førti dagar og førti netter , og han smaka korkje mat eller drikke . Og Herren skreiv paktorda , dei ti boda , på tavlene .
02034029	Så gjekk Moses ned av Sinai-fjellet med dei to lovtavlene i handa . Då han kom ned , stråla og skein det av andletet hans , av di Herren hadde tala med han ; men sjølv visste han det ikkje .
02034030	Aron og israelittane såg at det skein av andletet hans , og dei torde ikkje gå bort til han .
02034031	Då ropa Moses på dei , og så kom Aron og alle leiarane i Israels-lyden til han , og han tala med dei .
02034032	Sidan kom alle israelittane bortåt , og Moses bar fram alle dei bod Herren hadde gjeve han på Sinai-fjellet .
02034033	Då Moses var ferdig med å tala til dei , la han eit slør over andletet sitt .
02034034	Men kvar gong han gjekk fram for Herren og tala med han , tok han sløret bort til han skulle ut att . Og når han kom ut , tala han til israelittane det han var føresagd .
02034035	Då såg israelittane korleis det stråla av andletet hans , og Moses hadde sløret for andletet att , til dess han skulle inn og tala med Herren .
02035001	Moses kalla saman heile Israels-lyden og sa til dei : Dette er det som Herren har sagt at de skal gjera :
02035002	Seks dagar skal de arbeida , men den sjuande dagen skal de halda sabbat , heilag sabbat for Herren . Kvar den som då gjer noko arbeid , skal lata livet .
02035003	Ingen av dykk må kveikja opp eld i huset sitt på sabbatsdagen .
02035004	Moses tala til heile Israels-lyden : Dette påbodet har Herren gjeve :
02035005	Ta ut ei gåve til Herren av det som de eig ! Alle som gjer det av eit viljug hjarta , skal koma til Herren med gåva : gull , sølv og bronse ,
02035006	fiolett , purpurraud og karmosinraud ull , fint lin og geiteragg ,
02035007	raudleta verskinn , delfinskinn og akasietre ,
02035008	olje til ljosestaken , balsam til salvingsoljen og til den velluktande røykjelsen ,
02035009	karneol og andre dyre steinar til å setja på efoden og brystduken .
02035010	Alle dei av dykk som har givnad for kunst og handverk , skal koma og laga alt det som Herren har sagt :
02035011	heilagdomen , både teltet og taket , med krokar og plankar , tverrstenger , stolpar og fotstykke ,
02035012	paktkista med stenger , soningsstaden og forhengsteppet ,
02035013	bordet med stengene og alt som høyrer til , og skodebrøda ,
02035014	ljosestaken med det som høyrer til , og lampene og oljen til ljosestaken ,
02035015	røykjelsesaltaret med stenger , salvingsoljen , den velluktande røykjelsen og teppet framfor døra som fører inn i heilagdomen ,
02035016	brennofferaltaret med bronsegitteret , stengene og alt som høyrer til , vaskekaret med fotstykke ,
02035017	omhenga til føregarden med stolpar og fotstykke , teppet til føregardsporten ,
02035018	pluggane og snorene til heilagdomen og føregarden ,
02035019	embetsskrudet til tenesta i heilagdomen , den heilage kledebunaden åt Aron , presten , og kleda åt sønene hans til prestetenesta .
02035020	Så gjekk heile Israels-lyden bort frå Moses .
02035021	Sidan kom dei , alle som kjende seg drivne til det , alle som kjende trong til det , og bar fram gåver for Herren til arbeidet på møteteltet og til all tenesta der og til dei heilage kleda .
02035022	Dei kom , både menn og kvinner , alle som gjerne ville ofra , med spenner , øyreringar , fingerringar og halskjeder , alle slag saker av gull . Alle kom dei med den gåva av gull som dei ville via til Herren .
02035023	Og alle som hadde fiolett , purpurraud og karmosinraud ull , fint lin og geiteragg , raudleta verskinn og delfinskinn , kom med det .
02035024	Alle som ville gje ei gåve av sølv eller bronse , kom med gåva til Herren , og alle som hadde akasietre , kom med det til alt byggjearbeidet .
02035025	Alle kvinner som skjøna seg på spinning , tok fatt og kom med det dei hadde spunne : fiolett , purpurraudt og karmosinraudt ullgarn og fint lingarn .
02035026	Og alle kvinner som hadde evner til det og kjende seg drivne til det , spann geiteragget .
02035027	Leiarane bar fram karneol og andre dyre steinar til å setja på efoden og brystduken ,
02035028	og balsam og olje til ljosestaken , salvingsoljen og den velluktande røykjelsen .
02035029	Kvar mann og kvinne mellom israelittane som kjende trong til å gje noko til det store arbeidet som Herren gjennom Moses hadde sett dei til å gjera , dei kom med det , ei friviljug gåve til Herren .
02035030	Moses sa til israelittane : Herren har kalla Besalel , son til Uri Hursson , av Juda-ætta
02035031	og fylt han med ånd frå Gud , med visdom , skjøn og kunnskap og med evne til alle slag handverk ,
02035032	så han kan tenkja ut og laga kunstverk i gull , sølv eller bronse ,
02035033	slipa steinar som skal fellast inn , skjera ut i tre og gjera alle slag kunsthandverk .
02035034	Gåve til å læra frå seg har Herren gjeve både han og Oholiab , son til Akisamak , av Dans-ætta .
02035035	Han har rusta dei ut med evne til å gjera alle slag treskurd , kunstvevnad , mangleta vevnad med fiolett , purpurraudt og karmosinraudt ullgarn og fint lingarn , og vanleg vevnad . Dei skal tenkja ut og laga alle slag kunstverk .
02036001	Dei som skal gjera arbeidet , er Besalel og Oholiab og alle dei menn som har givnad for det , som Herren har gjeve evner og skjøn , så dei forstår seg på alt det arbeidet som må til når heilagdomen skal reisast , heilt og fullt som Herren har sagt .
02036002	Moses kalla Besalel og Oholiab og alle dei andre mennene som Herren hadde gjeve slike evner , og som kjende seg drivne til det , til å ta fatt på verket og fullføra det .
02036003	Av Moses fekk dei alle dei gåvene som israelittane hadde gjeve til arbeidet med å reisa og fullføra heilagdomen . Men folket kom framleis til han med friviljuge gåver kvar morgon .
02036004	Då kom alle handverkarane som gjorde ymse slag arbeid på heilagdomen , kvar frå det arbeidet han heldt på med ,
02036005	og sa til Moses : « Folket kjem med meir enn vi treng til det arbeidet Herren vil ha gjort . »
02036006	Moses baud då at det skulle ropast ut i leiren : « Ingen , anten det er mann eller kvinne , skal koma med fleire gåver til arbeidet på heilagdomen . » Då kom ikkje folket med meir .
02036007	Det dei hadde gjeve , var meir enn nok til å få arbeidet gjort .
02036008	Alle handverkarane tok til å arbeida på heilagdomen . Dei laga han av ti teltdukar av fint , tvinna lingarn og fiolett , purpurraud og karmosinraud ull . I dukane var det innvove kjerubar i kunstvevnad .
02036009	Kvar duk var tjueåtte alner lang og fire alner brei . Alle dukane heldt same målet .
02036010	Fem av dukane skøytte dei i hop , den eine med den andre , og like eins dei andre fem dukane .
02036011	I kanten av den duken som var ytst på det eine ihopskøytte stykket , laga dei hemper av fiolett ull , og like eins i kanten av den ytste duken på det andre stykket .
02036012	Femti hemper sette dei på den eine duken og femti hemper i kanten av duken på det andre stykket . Hempene sat midt for kvarandre .
02036013	Og dei laga femti gullkrokar . Med dei hekta dei begge dukane saman , så det vart éin teltheilagdom av dei .
02036014	Dei vov dukar av geiteragg til tak over teltet . Elleve slike dukar vov dei .
02036015	Kvar duk var tretti alner lang og fire alner brei . Alle dei elleve dukane heldt same målet .
02036016	Fem av dukane skøytte dei i hop for seg , og seks for seg .
02036017	I kanten av den ytste duken på det eine stykket sette dei femti hemper , og i kanten av det andre stykket femti hemper .
02036018	Og dei laga femti bronsekrokar og feste dei to stykka saman , så det vart eitt telttak av dei .
02036019	Sidan laga dei eit dekke av raudleta verskinn til å leggja over telttaket og eit dekke av delfinskinn til å leggja ovanpå det att .
02036020	Plankane til heilagdomen laga dei av akasietre . Dei reiste dei på ende .
02036021	Kvar planke var ti alner lang og halvanna alen brei .
02036022	På kvar planke var det to tappar med ei tverrlist imellom . Såleis laga dei alle plankane i heilagdomen .
02036023	Tjue av dei plankane som vart laga til heilagdomen , reiste dei på den sida som vender mot sør .
02036024	Til dei tjue plankane laga dei førti fotstykke av sølv , to fotstykke under kvar planke , så dei to tappane kunne festast i dei .
02036025	På den andre sida av heilagdomen , på nordsida , laga dei òg tjue plankar
02036026	med førti fotstykke av sølv , to fotstykke under kvar planke .
02036027	Til baksida av heilagdomen , mot vest , laga dei seks plankar .
02036028	Og til kvart hjørne på same sida laga dei to plankar .
02036029	Dei var doble nedst , og like eins øvst , ned til den fyrste ringen . Såleis laga dei plankane i dei to hjørna .
02036030	Det vart åtte plankar med fotstykke av sølv , seksten fotstykke , to til kvar planke .
02036031	Dei laga tverrstenger av akasietre , fem til plankane på den eine sida av heilagdomen ,
02036032	fem til plankane på den andre sida og fem til plankane på baksida av heilagdomen , mot vest .
02036033	Midtstonga sette dei såleis at ho gjekk tvert over , frå ende til ende , midt på plankeveggen .
02036034	Plankane kledde dei med gull , og ringane på dei , som tverrstengene skulle smøyast inn i , laga dei av gull . Tverrstengene kledde dei òg med gull .
02036035	Dei laga eit forheng av fiolett , purpurraud og karmosinraud ull og fint , tvinna lingarn . I forhenget vov dei inn kjerubar i kunstvevnad .
02036036	Dei laga fire akasiestolpar til å hengja det på og kledde dei med gull ; hakane på dei var av gull . Og dei støypte fire fotstykke av sølv til dei .
02036037	Til teltdøra laga dei eit teppe av fiolett , purpurraud og karmosinraud ull og fint , tvinna lingarn , vove i mange leter .
02036038	Til teppet laga dei fem stolpar med hakar . Stolpehovuda og stengene kledde dei med gull . Dei fem fotstykka var av bronse .
02037001	Besalel laga paktkista av akasietre . Ho var to og ei halv alen lang , halvanna alen brei og halvanna alen høg .
02037002	Han kledde henne med reint gull både innvendes og utvendes og sette ein gullkant ikring henne .
02037003	Han støypte fire gullringar til dei fire føtene på kista , to på kvar side .
02037004	Så laga han stenger av akasietre , kledde dei med gull
02037005	og smøygde dei inn i ringane på sidene av kista , så ho kunne berast .
02037006	Han laga til soningsstaden , som var av reint gull , to og ei halv alen lang og halvanna alen brei .
02037007	På endane av soningsstaden sette han to kjerubar som han hadde laga av hamra gull ,
02037008	ein kjerub på den eine sida og ein på den andre . Han laga dei så at dei gjekk i eitt med endane på soningsstaden .
02037009	Kjerubane heldt vengene utbreidde og lyfte , så dei tekte over og verna soningsstaden med vengene sine . Dei var vende mot kvarandre , med andletet mot soningsstaden .
02037010	Bordet laga han av akasietre . Det var to alner langt , ei alen breitt og halvanna alen høgt .
02037011	Han kledde det med reint gull og sette på det ein gullkant som gjekk heilt rundt .
02037012	Til bordet laga han ei list . Ho var brei som ei hand og gjekk heilt ikring . Rundt lista laga han ein gullkant .
02037013	Han støypte fire gullringar til bordet og feste dei i dei fire hjørna på dei fire føtene .
02037014	Tett attmed lista sat ringane . Dei var til å smøya berestenger inn i .
02037015	Stengene laga han av akasietre og kledde dei med gull . Med dei skulle bordet berast .
02037016	Av reint gull laga han dei kara som skulle stå på bordet , fata og skålene , og dei bollane og kannene som skulle brukast til drikkofferet .
02037017	Ljosestaken laga han av reint gull . Hamra arbeid var det , både foten og sjølve staken . Skålene på staken og knuppane og blomane gjekk i eitt med han .
02037018	Seks armar gjekk ut frå ljosestaken , tre på den eine sida og tre på den andre .
02037019	På den eine armen var det tre beger med knuppar og blomar og på den andre tre beger med knuppar og blomar . Begera var på skap som ein mandelblom . Såleis var det på alle dei seks armane som gjekk ut frå ljosestaken .
02037020	På sjølve staken var det fire beger med knuppar og blomar . Dei var på skap som ein mandelblom .
02037021	Det var ein knupp under det fyrste armparet , ein under det andre og ein under det tredje . Knuppane gjekk i eitt med staken . Det var ein knupp under kvart par av dei seks armane som gjekk ut frå ljosestaken .
02037022	Knuppane og armane gjekk i eitt med staken . Heile ljosestaken var eitt einaste stykke hamra arbeid og av reint gull .
02037023	Han laga dei sju lampene til ljosestaken og ljosesaksene og pannene av reint gull .
02037024	Ein talent reint gull bruka han til ljosestaken og alle dei reiskapane som høyrde til .
02037025	Røykjelsesaltaret laga han av akasietre . Det var ei alen langt , ei alen breitt , firkanta og to alner høgt . Horna på altaret gjekk i eitt med det .
02037026	Han kledde det med reint gull både ovanpå og på sidene og på horna , og laga ein gullkant på det heilt ikring .
02037027	På begge sidene sette han to gullringar nedanfor kanten , to på kvar side . Dei skulle vera til å smøya stenger inn i , så altaret kunne berast .
02037028	Stengene laga han av akasietre og kledde dei med gull .
02037029	Og han laga den heilage salvingsoljen og den reine , velluktande røykjelsen , så som salveblandarane gjer det .
02038001	Brennofferaltaret laga han av akasietre . Det var fem alner langt , fem alner breitt , firkanta og tre alner høgt .
02038002	På kvart av dei fire hjørna laga han eit horn , og horna gjekk i eitt med altaret . Han kledde det med bronse .
02038003	Så laga han alle dei reiskapane som høyrde altaret til , fata , eldskuflene , offerskålene , kjøtgaflane og glopannene . Alle desse reiskapane laga han av bronse .
02038004	Han laga òg eit fletta gitter av bronse til altaret og sette det nedst , under altarlista , så det nådde midt opp på altaret .
02038005	Og han støypte fire ringar til dei fire hjørna av bronsegitteret til å smøya stenger inn i .
02038006	Stengene laga han av akasietre og kledde dei med bronse .
02038007	Han smøygde dei inn i ringane på sidene av altaret , så det kunne berast . Altaret laga han av bord , og det var holt .
02038008	Han laga vaskekaret og fotstykket av bronse . Til det bruka han speglane åt dei kvinnene som gjorde teneste innmed møteteltdøra .
02038009	Så laga han føregarden . På sørsida av føregarden laga han omheng av fint , tvinna lingarn , i ei lengd av hundre alner .
02038010	Til dei var det tjue stolpar med fotstykke av bronse og hakar og stenger av sølv .
02038011	På nordsida laga han òg omheng , i ei lengd av hundre alner . Til dei var det tjue stolpar med fotstykke av bronse og hakar og stenger av sølv .
02038012	På vestsida laga han omheng på femti alner . Til dei var det ti stolpar med fotstykke . Hakane på stolpane og stengene var av sølv .
02038013	Framsida som vender mot aust , var femti alner .
02038014	Der laga han femten alner omheng på den eine kanten , med tre stolpar og tre fotstykke ,
02038015	og på den andre kanten femten alner , med tre stolpar og tre fotstykke . Det var likt på begge sider av porten inn til føregarden .
02038016	Alle omhenga kring føregarden var av fint , tvinna lingarn .
02038017	Fotstykka til stolpane var av bronse , hakane og stengene til dei var av sølv , og stolpehovuda var kledde med sølv . Alle stolpane i føregarden var bundne i hop med sølvstenger .
02038018	Teppet til føregardsporten var av fiolett , purpurraud og karmosinraud ull og fint , tvinna lingarn , vove i mange leter . Det var tjue alner langt og fem alner høgt etter breidda på veven , liksom omhenga kring føregarden .
02038019	Til forhenget var det fire stolpar med fotstykke av bronse . Hakane var av sølv . Stolpehovuda var kledde med sølv , og stengene som høyrde til , var av sølv .
02038020	Alle pluggane til teltet og føregarden , heilt rundt , var av bronse .
02038021	Her er rekneskapen for heilagdomen , bustaden åt lova . Moses baud levittane setja han opp , og Itamar , son til Aron , presten , hadde tilsyn med arbeidet .
02038022	Besalel , son til Uri Hursson , av Juda-ætta , hadde gjort alt det som Herren hadde sagt til Moses ,
02038023	og saman med han Oholiab , son til Akisamak , av Dans-ætta , som var ein meister i utskjering , kunstvevnad og mangleta vevnad med fiolett , purpurraudt og karmosinraudt ullgarn og fint lingarn .
02038024	Alt gullet som vart bruka til arbeidet med å gjera heilagdomen ferdig , og som var gjeve i offergåve , var 29 talentar og 730 sekel etter den vekt dei nyttar i heilagdomen .
02038025	Og sølvet som kom inn då dei heldt manntal over lyden , var 100 talentar og 1775 sekel etter heilag vekt ,
02038026	ein beka eller ein halv sekel etter heilag vekt for kvar einskild som kom med i manntalet , frå tjueårsalderen og oppetter , og det var 603550 mann .
02038027	Dei hundre talentane med sølv vart bruka til å støypa fotstykka til heilagdomen og til forhenget , hundre talentar til hundre fotstykke , ein talent til kvart fotstykke .
02038028	Og dei 1775 sekel bruka dei til hakane på stolpane , til å kle stolpehovuda og til stengene som skulle binda stolpane i hop .
02038029	Bronsen som vart gjeven i offergåve , var 70 talentar og 2400 sekel .
02038030	Av den laga dei fotstykka til møteteltdøra og bronsealtaret med bronsegitteret som høyrde til , og alle reiskapane til altaret ,
02038031	fotstykka som skulle vera kring føregarden , føregardsporten , alle pluggane til teltet og alle pluggane til føregarden , heilt rundt .
02039001	Av den fiolette , purpurraude og karmosinraude ulla laga dei embetsskrudet til tenesta i heilagdomen . Dei laga dei heilage kleda til Aron , så som Herren hadde sagt Moses føre .
02039002	Efoden laga dei av gull , fiolett , purpurraud og karmosinraud ull og fint , tvinna lingarn .
02039003	Gullet hamra dei ut i plater og skar det opp til tråd , så det kunne vevast inn i det fiolette , purpurraude og karmosinraude ullgarnet og i det fine lingarnet , med kunstvevnad .
02039004	Til efoden laga dei aksleband som var feste i hjørna og heldt han i hop .
02039005	Beltet som han skulle spennast fast med , vov dei på same måten som efoden , og i eitt med han . Det var av gull , fiolett , purpurraud og karmosinraud ull og fint , tvinna lingarn , så som Herren hadde sagt Moses føre .
02039006	Dei sette karneol-steinane inn i flettverk av gulltråd . På dei var namna åt Israels-sønene inngravne liksom på eit signet .
02039007	Dei sette dei på akslebanda åt efoden , så dei skulle minna Herren om Israels-sønene , så som han hadde sagt Moses føre .
02039008	Dei laga brystduken i kunstvevnad , på same måten som efoden . Han var av gulltråd , fiolett , purpurraud og karmosinraud ull og fint , tvinna lingarn .
02039009	Brystduken var firkanta og tvilagd . Han var ei spann lang , ei spann brei og lagd dobbelt .
02039010	Dei sette fire rader med steinar på han . I den eine rada var det ein rubin , ein topas og ein smaragd ,
02039011	i den andre rada ein turkis , ein safir og ein diamant ,
02039012	i den tredje rada ein opal , ein agat og ein ametyst ,
02039013	og i den fjerde rada ein krysolitt , ein karneol og ein jade . Dei vart sette inn i flettverk av gulltråd .
02039014	Steinane var tolv i talet , etter namna åt Israels-sønene , ein for kvart namn . På kvar stein var namnet på ei av dei tolv ættene inngrave liksom på eit signet .
02039015	Til brystduken laga dei kjeder av reint gull . Dei var tvinna som ein tvinnar snorer .
02039016	Like eins laga dei to flettverk av gulltråd og to ringar av gull . Ringane sette dei i kvar sitt hjørne av brystduken .
02039017	Dei to gullsnorene feste dei i dei to ringane som sat i hjørna på duken .
02039018	Dei andre to endane av gullsnorene feste dei i dei to flettverka , og flettverka sette dei på akslebanda åt efoden , på framsida .
02039019	Så laga dei to gullringar til og sette dei i dei andre to hjørna på brystduken , på den sida som vender inn mot efoden .
02039020	Endå to gullringar laga dei og sette dei nedst på framsida av dei to akslebanda åt efoden , der dei var feste til efoden , ovanfor beltet .
02039021	Ringane på brystduken batt dei til ringane på efoden med ei snor av fiolett ull , så duken kom til å sitja ovanfor beltet og ikkje var skild frå efoden . Dei gjorde alt så som Herren hadde sagt Moses føre .
02039022	Kappa som høyrer efoden til , laga dei heilt igjennom av fiolett ull . Ho var voven .
02039023	Midt på kappa var det ei halsopning som i ei brynje , og rundt opninga ei bord , så ho ikkje skulle rivna .
02039024	Nedst kring kappekanten sette dei granateple av tvinna fiolett , purpurraudt og karmosinraudt ullgarn .
02039025	Så laga dei bjøller av reint gull og sette dei mellom granatepla på kappefalden heilt ikring ,
02039026	fyrst ei bjølle og eit granateple , så ei bjølle og eit granateple , og like eins rundt heile kanten av kappa som skulle brukast i gudstenesta , så som Herren hadde sagt Moses føre .
02039027	Til Aron og sønene hans laga dei òg kjortlane som var vovne av fint lin ,
02039028	og huene og turbanane til å binda om hovudet , av fint lin , lerretsbuksene av fint , tvinna lingarn ,
02039029	beltet som var vove i mange leter , av fint , tvinna lingarn og fiolett , purpurraud og karmosinraud ull , så som Herren hadde sagt Moses føre .
02039030	Dei laga panneplata , det heilage diademet , av reint gull . I den grov dei inn som i eit signet : « Helga til Herren » .
02039031	Dei sette ei snor av fiolett ull i plata og feste henne oppe på hua , så som Herren hadde sagt Moses føre .
02039032	Såleis vart det fullført , alt arbeidet med den heilage bustaden , med møteteltet . Israelittane gjorde det i eitt og alt så som Herren hadde sagt Moses føre .
02039033	Og dei gav heilagdomen over til Moses : teltet med alt som høyrde til , krokane , plankane , tverrstengene , stolpane , fotstykka ,
02039034	dekket av raudleta verskinn , dekket av delfinskinn , forhengsteppet ,
02039035	lovkista med stengene , soningsstaden ,
02039036	bordet med alt som høyrde til , skodebrøda ,
02039037	ljosestaken av reint gull med lamper som skulle setjast i rad , og alt som høyrde til , oljen til ljosestaken ,
02039038	det gullkledde altaret , salvingsoljen , den velluktande røykjelsen , teppet til teltdøra ,
02039039	bronsealtaret med bronsegitteret , stengene og alt som høyrde til , vaskekaret med fotstykke ,
02039040	omhenga til føregarden med stolpar og fotstykke , teppet til føregardsporten , snorene , pluggane , alle reiskapane som skulle brukast til tenesta i heilagdomen , i møteteltet ,
02039041	embetsskrudet til tenesta i heilagdomen , dei heilage kleda åt Aron , presten , og kleda åt sønene hans til prestetenesta .
02039042	Som Herren hadde sagt Moses føre , heiltopp såleis gjorde israelittane alt arbeidet .
02039043	Og Moses såg på alt det som var gjort , og sjå , no var det fullført . Som Herren hadde sagt , så hadde dei gjort det . Og Moses velsigna dei .
02040001	Herren sa til Moses :
02040002	Den fyrste dagen i den fyrste månaden skal du reisa den heilage bustaden , møteteltet .
02040003	Der skal du setja lovkista og hengja forhenget framfor kista .
02040004	Du skal setja inn bordet , og på det skal du leggja det som der skal vera . Og du skal bera inn ljosestaken og setja opp lampene på han .
02040005	Det gullkledde røykjelsesaltaret skal du setja framfor lovkista og hengja opp teppet for døra til heilagdomen .
02040006	Brennofferaltaret skal du setja framfor døra til den heilage bustaden , til møteteltet .
02040007	Vaskekaret skal du setja mellom møteteltet og altaret og ha vatn i det .
02040008	Så skal du setja opp føregarden rundt ikring og hengja opp teppet i føregardsporten .
02040009	Sidan skal du ta salvingsoljen og salva heilagdomen og alt som er i han , og vigsla både teltet og alt som høyrer til der , så det vert heilagt .
02040010	Du skal salva brennofferaltaret og alt som høyrer til , og vigsla altaret , så det vert høgheilagt .
02040011	Og du skal salva vaskekaret og fotstykket og vigsla det .
02040012	Så skal du føra Aron og sønene hans bort til møteteltdøra og vaska dei med vatn .
02040013	Og du skal kle Aron i den heilage kledebunaden , salva han og vigsla han , og så skal han vera prest for meg .
02040014	Sønene hans skal du òg føra fram og kle i kjortlar .
02040015	Du skal salva dei , liksom du salva far deira , og så skal dei vera prestar for meg . Denne salvinga skal gje dei retten til prestedømet , i ætt etter ætt , for alle tider .
02040016	Moses gjorde så ; han gjorde i alle måtar som Herren hadde sagt han føre .
02040017	Den fyrste månaden i det andre året , den fyrste dagen i månaden , vart heilagdomen reist .
02040018	Det var Moses som reiste heilagdomen . Han la ned fotstykka og reiste plankane , la inn tverrstengene og sette opp stolpane .
02040019	Han breidde taket ut over teltheilagdomen , og ovanpå det la han dekket , så som Herren hadde sagt han føre .
02040020	Så tok Moses lova og la henne i paktkista , sette stengene i og sette soningsstaden oppå kista .
02040021	Han sette lovkista inn i heilagdomen og hengde opp forhengsteppet framfor henne , så som Herren hadde sagt han føre .
02040022	Han sette bordet inn i møteteltet , ved nordveggen i heilagdomen , utanfor forhenget ,
02040023	og la brøda i rad på det for Herrens åsyn , så som Herren hadde sagt han føre .
02040024	Midt for bordet sette han ljosestaken , ved sørveggen i heilagdomen ,
02040025	og han sette opp lampene for Herrens åsyn , så som Herren hadde sagt han føre .
02040026	Det gullkledde altaret sette han òg i møteteltet , framfor forhenget ,
02040027	og brende velluktande røykjelse på det , som Herren hadde sagt han føre .
02040028	Så hengde Moses opp teppet for døra til heilagdomen ,
02040029	sette brennofferaltaret attmed døra til den heilage bustaden , til møteteltet , og ofra brennoffer og grødeoffer på det , som Herren hadde sagt han føre .
02040030	Vaskekaret sette han mellom møteteltet og altaret og hadde vatn i det til å vaska seg med .
02040031	I det vaska Moses og Aron og sønene hans hender og føter .
02040032	Når dei skulle gå inn i møteteltet og stiga fram for altaret , vaska dei seg , som Herren hadde sagt Moses føre .
02040033	Så sette han opp føregarden kring heilagdomen og altaret og hengde opp teppet i føregardsporten . Såleis fullførte Moses verket .
02040034	Så sveipte skya seg om møteteltet , og Herrens herlegdom fylte heilagdomen .
02040035	Moses kunne ikkje gå inn i møteteltet , fordi skya låg over teltet , og Herrens herlegdom fylte heilagdomen .
02040036	Kvar gong skya lyfte seg frå heilagdomen , tok israelittane ut . Såleis gjorde dei på heile ferda .
02040037	Men når skya ikkje lyfte seg , heldt dei seg i ro til ho lyfte seg att .
02040038	For Herrens sky låg over heilagdomen om dagen , og om natta lyste ho som eld for augo på alle israelittane , så lenge ferda varte .
03001001	Herren ropa på Moses og tala til han frå møteteltet :
03001002	Tal til israelittane og sei til dei : Når nokon av dykk vil bera fram for Herren eit offer av buskapen , kan de ta offeret anten av storfeet eller av småfeet .
03001003	Er det eit brennoffer av storfeet han vil gje , skal det vera ein okse som er utan lyte . Han skal leia dyret fram til møteteltdøra , så Herren kan ha hugnad i han .
03001004	Og han skal leggja handa på hovudet åt offerdyret . Då skal offeret tekkjast Herren og vera til soning for han .
03001005	Så skal han slakta oksen for Herrens åsyn , og Arons-sønene , prestane , skal bera fram blodet og skvetta det rundt ikring på altaret som står framfor møteteltdøra .
03001006	Sidan skal han flå offerdyret og lema det sund ,
03001007	og Arons-sønene , prestane , skal kveikja opp eld på altaret og leggja veden til rettes på elden .
03001008	Dei skal leggja kjøtet og hovudet og feittet oppå veden som er lagd på altarelden .
03001009	Innvolen og føtene skal vaskast i vatn , og så skal presten brenna alt saman på altaret . Det er eit brennoffer , eit eldoffer til godange for Herren .
03001010	Tek han offeret av småfeet , av sauene eller geitene , skal det vera ein lytelaus ver eller bukk .
03001011	Den skal han slakta på nordsida av altaret , for Herrens åsyn , og Arons-sønene , prestane , skal skvetta blodet rundt ikring på altaret .
03001012	Så skal han dela offerdyret opp i stykke , og presten skal ta stykka saman med hovudet og feittet og leggja dei til rettes oppå veden som er lagd på altarelden .
03001013	Innvolen og føtene skal vaskast i vatn , og så skal presten bera fram alt saman og brenna det på altaret . Det er eit brennoffer , eit eldoffer til godange for Herren .
03001014	Er det ein fugl han vil ta til brennoffer åt Herren , skal det vera ei turteldue eller ein dueunge .
03001015	Presten skal bera fuglen fram til altaret , vri hovudet av han og brenna det på altaret . Blodet skal pressast ut mot altarveggen .
03001016	Han skal ta ut kråsen med det som er i den , og kasta det på austsida av altaret , der den feite offeroska ligg .
03001017	Så skal presten slita laus vengene , men ikkje riva dei av , og brenna fuglen på altaret , på veden som er lagd på elden . Det er eit brennoffer , eit eldoffer til godange for Herren .
03002001	Når nokon vil bera fram eit grødeoffer for Herren , skal offergåva hans vera kveitemjøl . Han skal hella olje på mjølet , leggja røykjelse oppå
03002002	og koma med det til Arons-sønene , prestane . Presten skal ta ein neve av mjølet og oljen , og så all røykjelsen , og brenna det på altaret som eit påminningsoffer . Det er eit eldoffer til godange for Herren .
03002003	Det som er att av grødeofferet , skal Aron og sønene hans ha ; det er ein høgheilag del av Herrens eldoffer .
03002004	Når du vil bera fram eit grødeoffer av noko som er steikt i omn , skal det vera av kveitemjøl , anten usyrte kaker med olje i eller usyrte brødleivar , smurde med olje .
03002005	Er offeret ditt eit grødeoffer som er steikt på helle , skal det òg vera av kveitemjøl som er blanda med olje , og usyrt .
03002006	Du skal bryta det i bitar og hella olje over det . Det er eit grødeoffer .
03002007	Er offeret ditt eit grødeoffer som er kokt i gryte , skal det lagast av kveitemjøl og olje .
03002008	Når grødeofferet er tillaga på ein av desse måtane , skal du bera det fram for Herren . Du skal koma til presten med det , og han skal bera det fram til altaret .
03002009	Av grødeofferet skal presten ta påminningsofferet og brenna det på altaret . Det er eit eldoffer til godange for Herren .
03002010	Og det som då er att av grødeofferet , skal Aron og sønene hans ha . Det er ein høgheilag del av Herrens eldoffer .
03002011	Eit grødeoffer som de vil bera fram for Herren , må ikkje lagast til med noko som er syrt . For korkje surdeig eller honning må de brenna som eldoffer for Herren .
03002012	Når de tek offergåva av den fyrste grøda , kan de bera dette fram for Herren ; men på altaret må det ikkje koma , til godange for han .
03002013	Alle grødeoffer skal du salta . Aldri må du la det vanta salt i grødeofferet ditt , for saltet høyrer med til pakta med din Gud . Difor skal du bera fram salt attåt alle offera dine .
03002014	Vil du bera fram for Herren ei offergåve av den fyrste grøda , skal du ta knust korn av nymogne aks , steikja det i elden og ofra det til Herren . Det skal vera offergåva di av den fyrste grøda .
03002015	Du skal hella olje over offeret og leggja røykjelse på det . Det er eit grødeoffer .
03002016	Presten skal brenna noko av det knuste kornet og av oljen , og så all røykjelsen , til påminningsoffer . Dette er eit eldoffer for Herren .
03003001	Vil nokon bera fram eit måltidsoffer , og han tek det av storfeet , skal det vera eit lytelaust dyr han leier fram for Herrens åsyn , anten okse eller ku .
03003002	Han skal leggja handa på hovudet åt offerdyret og slakta det innmed møteteltdøra , og Arons-sønene , prestane , skal skvetta blodet rundt ikring på altaret .
03003003	Av måltidsofferet skal han bera fram eit eldoffer for Herren . Det skal vera netja og alt feittet som er på innvolen ,
03003004	begge nyrene med talga som er på dei innmed hoftemusklane , og leverlappen , som han skal ta ut saman med nyrene .
03003005	Arons-sønene skal brenna det på altaret saman med brennofferet som ligg på veden dei har lagt på elden . Dette er eit eldoffer til godange for Herren .
03003006	Men vil han bera fram for Herren eit måltidsoffer av småfeet , skal det vera eit lytelaust dyr han leier fram , anten hann eller ho .
03003007	Vil han ofra ein sau , skal han leia han fram for Herrens åsyn ,
03003008	leggja handa på hovudet åt offerdyret og slakta det framfor møteteltet , og Arons-sønene skal skvetta blodet rundt ikring på altaret .
03003009	Av måltidsofferet skal han bera fram eit eldoffer for Herren . Det skal vera feittet på dyret : heile feitthalen , som han skal skjera tett innmed ryggbeinet , netja og alt feittet som er på innvolen ,
03003010	begge nyrene med talga som er på dei innmed hoftemusklane , og leverlappen , som han skal ta ut saman med nyrene .
03003011	Presten skal brenna det på altaret . Det er eldoffermat for Herren .
03003012	Er det ei geit han vil ofra , skal han leia henne fram for Herrens åsyn ,
03003013	leggja handa på hovudet hennar og slakta henne framfor møteteltet , og Arons-sønene skal skvetta blodet rundt ikring på altaret .
03003014	Av offeret skal han bera fram eit eldoffer for Herren . Det skal vera netja og alt feittet som er på innvolen ,
03003015	begge nyrene med talga som er på dei innmed hoftemusklane , og leverlappen , som han skal ta ut saman med nyrene .
03003016	Presten skal brenna det på altaret . Det er eldoffermat til godange for Herren . Alt feitt høyrer Herren til .
03003017	Dette skal vera ei evig lov for dykk og etterkomarane dykkar kvar de så bur . Feitt og blod må de aldri eta .
03004001	Herren tala til Moses og sa :
03004002	Sei til israelittane : Når nokon syndar av vanvare mot eit av Herrens bod og gjer noko han ikkje har lov til , gjeld desse føresegnene :
03004003	Er det den salva presten som syndar og fører skuld over folket , skal han ofra ein ung , lytelaus okse som syndoffer til Herren for den synda han har gjort .
03004004	Han skal leia oksen fram for Herrens åsyn , til møteteltdøra , leggja handa på hovudet åt oksen og slakta han for Herrens åsyn .
03004005	Presten som er salva , skal ta noko av okseblodet og bera det inn i møteteltet .
03004006	Han skal duppa fingeren i blodet og skvetta litt av det sju gonger for Herrens åsyn , framfor forhenget i heilagdomen .
03004007	Noko av blodet skal han stryka på horna på altaret med den velluktande røykjelsen , det som står for Herrens åsyn i møteteltet . Det som er att av okseblodet , skal han hella ut nedmed foten på brennofferaltaret , som står framfor møteteltdøra .
03004008	Alt feittet skal han ta ut or syndofferoksen , både netja og alt feittet som er på innvolen ,
03004009	begge nyrene med talga som er på dei innmed hoftemusklane , og leverlappen , som han skal skjera ut saman med nyrene .
03004010	Alt dette skal presten ta ut , like eins som på oksen til måltidsofferet , og så skal han brenna det på brennofferaltaret .
03004011	Men skinnet av oksen og alt kjøtet , med hovud og føter , innvol og mageinnhald ,
03004012	heile oksen , skal han føra ut or leiren til ein rein stad , der dei tømer den feite offeroska , og brenna han opp med ved . På den staden der dei tømer offeroska , skal han brennast .
03004013	Har heile Israels-lyden synda av vanvare , har heile folket utan å vita om det gjort noko som ikkje er tillate etter eit av Herrens bod , og ført skuld over seg ,
03004014	skal folket ofra ein ung okse til syndoffer når synda vert kjend . Dei skal leia han fram til møteteltet ,
03004015	dei eldste av lyden skal leggja hendene på hovudet åt oksen for Herrens åsyn , og så skal oksen slaktast der .
03004016	Presten som er salva , skal bera noko av okseblodet inn i møteteltet .
03004017	Han skal duppa fingeren i blodet og skvetta det sju gonger for Herrens åsyn , framfor forhenget .
03004018	Noko av blodet skal han stryka på horna på det altaret som står for Herrens åsyn i møteteltet . Det som er att av blodet , skal han hella ut nedmed foten på brennofferaltaret , som står framfor møteteltdøra .
03004019	Alt feittet skal han ta ut or oksen og brenna det på altaret .
03004020	Som han gjorde med den fyrste syndofferoksen , så skal han gjera med denne òg . Såleis skal presten gjera soning for dei , så dei får tilgjeving .
03004021	Han skal føra oksen ut or leiren og brenna han , liksom han brende den fyrste oksen . Dette er syndofferet for Israels-lyden .
03004022	Når ein hovding av vanvare syndar mot eit av boda åt Herren sin Gud , og gjer noko som han ikkje har lov til , og fører skuld over seg ,
03004023	då skal han bera fram eit offer når han skjønar at han har synda . Det skal vera ein bukk som er utan lyte .
03004024	Han skal leggja handa på hovudet åt bukken og slakta han på same staden som dei slaktar brennofferdyret , for Herrens åsyn . Dette er eit syndoffer .
03004025	Presten skal ta noko av syndofferblodet på fingeren og stryka det på horna på brennofferaltaret . Det som er att av blodet , skal han hella ut nedmed foten på brennofferaltaret .
03004026	Alt feittet skal han brenna på altaret , liksom han gjorde med feittet av måltidsofferet . Såleis skal presten gjera soning for han og for synda hans , så han får tilgjeving .
03004027	Er det ein mann av folket som av vanvare syndar mot eit av Herrens bod og gjer noko som han ikkje har lov til , og fører skuld over seg ,
03004028	skal han bera fram eit offer for synda når han skjønar at han har synda . Det skal vera ei geit som er utan lyte .
03004029	Han skal leggja handa på hovudet åt syndofferdyret og slakta det på same staden som dei slaktar brennofferdyret .
03004030	Presten skal ta noko av blodet på fingeren og stryka det på horna på brennofferaltaret . Det som er att av blodet , skal han hella ut nedmed altarfoten .
03004031	Alt feittet skal han ta ut , liksom dei tek feittet ut or måltidsofferet . Presten skal brenna det på altaret til godange for Herren . Såleis skal presten gjera soning for han , så han får tilgjeving .
03004032	Tek han ein sau til syndoffer , skal han koma med eit lytelaust hodyr .
03004033	Han skal leggja handa på hovudet åt dyret og slakta det til eit syndoffer på same staden som dei slaktar brennofferdyret .
03004034	Presten skal ta noko av syndofferblodet på fingeren og stryka det på horna på brennofferaltaret . Det som er att av blodet , skal han hella ut nedmed altarfoten .
03004035	Alt feittet skal han ta ut , liksom dei tek feittet ut or ein sau dei ofrar som måltidsoffer . Presten skal brenna det på altaret saman med eldofferet til Herren . Såleis skal presten gjera soning for han og for den synda han har gjort , så han får tilgjeving .
03005001	Når nokon høyrer einkvan lysa ei forbanning , og han kan vitna , fordi han har sett eller fått vita noko , men likevel ikkje seier frå , då syndar han og fører skuld over seg .
03005002	Eller når einkvan utan å vita det kjem borti noko ureint , anten det er den daude kroppen av eit ureint villdyr eller av eit ureint husdyr eller av eit ureint kryp , så vert han sjølv urein og fører skuld over seg .
03005003	Eller når einkvan utan å vita det kjem borti noko ureint hjå menneske , og det er ein ureinskap som kan overførast , og han sidan vert klar over det , då har han ført skuld over seg .
03005004	Eller når einkvan utan å sansa det sver tankelaust at han vil gjera eit eller anna , vondt eller godt , kva det så kan vera eit menneske sver på i tankeløyse , og han sidan vert klar over det , då har han ført skuld over seg på den eine eller den andre måten .
03005005	Den som såleis har ført skuld over seg , skal sanna den synda han har gjort ,
03005006	og koma til Herren med eit skuldoffer for synda si . Det skal vera eit hodyr av småfeet , ein sau eller ei geit . Og presten skal gjera soning for han for synda hans .
03005007	Men har han ikkje råd til ein sau , skal han til skuldoffer for synda si bera fram for Herren to turtelduer eller to dueungar , den eine til syndoffer og den andre til brennoffer .
03005008	Han skal koma til presten med dei , og presten skal fyrst bera fram den dua som er til syndoffer . Han skal vri om hovudet på henne tett oppmed nakken , men ikkje riva det av .
03005009	Så skal han skvetta noko av syndofferblodet på altarveggen , og det som er att av blodet , skal pressast ut nedmed altarfoten . Det er eit syndoffer .
03005010	Av den andre dua skal han laga til eit brennoffer , som føreskrive er . Såleis skal presten gjera soning for han for den synda han har gjort , så han får tilgjeving .
03005011	Men har han ikkje råd til to turtelduer eller to dueungar , skal han for den synda han har gjort , ofra ein tiandedels efa kveitemjøl ; det er syndofferet hans . Han skal ikkje ha olje på det og ikkje leggja røykjelse oppå . For det er eit syndoffer .
03005012	Han skal koma til presten med det , og presten skal ta ein neve av mjølet til påminningsoffer og brenna det på altaret saman med Herrens eldoffer . Det er eit syndoffer .
03005013	Såleis skal presten gjera soning for han for den eine eller den andre synda han har gjort , så han får tilgjeving . Det som er att , skal høyra presten til på same måten som med grødeofferet .
03005014	Herren tala til Moses og sa :
03005015	Når nokon av vanvare tileignar seg eitkvart som er vigt til Herren , og såleis gjer seg skuldig i svik , skal han koma til Herren med ein lytelaus ver av feet , verdsett i sølvsekel etter den vekt dei nyttar i heilagdomen . Det er skuldofferet hans .
03005016	Det han med urett har tileigna seg av det heilage , skal han gje vederlag for og leggja til ein femtepart av verdien . Han skal gje det til presten , og presten skal gjera soning for han med skuldofferveren , så han får tilgjeving .
03005017	Når nokon utan å vita det syndar mot eit av Herrens bod og gjer eitkvart som han ikkje har lov til , og såleis fører skuld over seg og ber på misgjerning ,
03005018	då skal han koma til presten med eit skuldoffer , ein lytelaus ver av feet , verdsett som eit fullgodt offer . Og presten skal gjera soning for han for den synda han har gjort av vanvare , utan å vita om det , så han får tilgjeving .
03005019	Det er eit skuldoffer . Han har synda mot Herren og ført skuld over seg .
03006001	Herren tala til Moses og sa :
03006002	Når nokon syndar og ber seg trulaust åt mot Herren , med di han lyg for landsmannen sin om eitkvart han har fått overlate eller tiltrutt , eller om eitkvart han har røva eller teke frå landsmannen sin med vald ,
03006003	eller han har funne noko som ein annan har mist , og så nektar for det , eller han sver falskt om ei eller anna synd som eit menneske kan gjera ,
03006004	då skal den som har synda og ført skuld over seg , gje att det han har røva eller teke med vald , fått i forvaring eller funne etter at det var bortkome .
03006005	Såleis skal det vera når nokon nektar og sver falskt òg . Han skal gje det att med full verdi og leggja til ein femtepart . Same dagen som skulda hans vert kjend , skal han gje det til eigaren .
03006006	Han skal koma til Herren med eit skuldoffer , ein lytelaus ver av feet , verdsett som eit fullgodt offer , og gje han til presten .
03006007	Og presten skal gjera soning for han for Herrens åsyn , så han får tilgjeving for alt det han har ført skuld over seg med .
03006008	Herren tala til Moses og sa :
03006009	Sei til Aron og sønene hans : Dette er lova om brennofferet : Brennofferet skal liggja på eldstaden på altaret heile natta , til morgons , og altarelden skal brenna .
03006010	Presten skal kle seg i linkjortelen sin og bera ei bukse av lin nærast kroppen . Han skal ta bort oska etter brennofferet som elden har tært opp på altaret , og leggja henne attmed altaret .
03006011	Så skal han ta av seg kledebunaden sin , ha på seg andre klede og bera oska ut or leiren til ein rein stad .
03006012	Elden skal haldast brennande på altaret ; han må ikkje slokna . Kvar morgon skal presten nøra elden med ved , leggja brennofferet til rettes på veden og brenna feittet av måltidsofferet .
03006013	Det skal alltid brenna eld på altaret ; han må ikkje slokna .
03006014	Dette er lova om grødeofferet : Arons-sønene skal bera det fram for Herrens åsyn , fram til altaret .
03006015	Presten skal ta ein neve av kveitemjølet og oljen i grødeofferet og all røykjelsen som er lagd på grødeofferet , og brenna det på altaret . Det er eit påminningsoffer til godange for Herren .
03006016	Det som er att av offeret , skal Aron og sønene hans eta . Det skal etast usyrt på ein heilag stad . I føregarden til møteteltet skal dei eta det .
03006017	Med surdeig må det ikkje bakast . Det er den delen eg har gjeve dei av eldoffera mine . Høgheilagt er det liksom syndofferet og skuldofferet .
03006018	Alle menn som er ætta frå Aron , kan eta det . Gjennom alle tider og ætter skal det vera dykkar del av Herrens eldoffer . Kvar den som rører ved det , vert heilag .
03006019	Herren tala til Moses og sa :
03006020	Dette er det offeret som Aron og sønene hans skal bera fram for Herren den dagen ein av dei vert salva : ein tiandedels efa kveitemjøl . Det er det daglege grødeofferet som dei ber fram , halvparten om morgonen og halvparten om kvelden .
03006021	Med olje skal det lagast til på ei helle , og godt knatt skal det vera når dei kjem med det . Du skal dela det opp i småstykke og ofra det som grødeoffer , til godange for Herren .
03006022	Den av Arons-sønene som vert salva til prest i staden hans , skal laga det til . Det er ei føresegn som Herren har gjeve for alle tider . Heile offeret skal brennast .
03006023	Kvart grødeoffer som presten ber fram for seg sjølv , skal vera heiloffer , det må ikkje etast .
03006024	Herren tala til Moses og sa :
03006025	Sei til Aron og sønene hans : Dette er lova om syndofferet : På same staden som dei slaktar brennofferdyret , skal syndofferdyret òg slaktast for Herrens åsyn . Høgheilagt er det .
03006026	Presten som ber fram syndofferet , skal eta det . På ein heilag stad skal det etast , i føregarden til møteteltet .
03006027	Kvar den som rører offerkjøtet , vert heilag . Kjem det noko av blodet på eit klesplagg , skal du vaska det på ein heilag stad .
03006028	Vert kjøtet kokt i ei leirgryte , skal gryta knusast . Er det kokt i ein koparkjel , skal han skurast og skyljast med vatn .
03006029	Alle menn som er prestar , kan eta av dette offeret . Høgheilagt er det .
03006030	Men dei syndoffer som det vert bore blod av inn i møteteltet , så det vert gjort soning i heilagdomen , må ikkje etast . Dei skal brennast .
03007001	Dette er lova om skuldofferet : Høgheilagt er det .
03007002	På same staden som dei slaktar brennofferdyret , skal dei slakta skuldofferdyret . Blodet skal dei skvetta rundt ikring på altaret ,
03007003	og alt feittet skal dei ofra : feitthalen , netja ,
03007004	begge nyrene med talga som er på dei innmed hoftemusklane , og leverlappen , som skal skjerast ut saman med nyrene .
03007005	Presten skal brenna det på altaret som eldoffer til Herren . Det er eit skuldoffer .
03007006	Alle menn som er prestar , kan eta av det . På ein heilag stad skal det etast . Høgheilagt er det .
03007007	Med skuldofferet skal det vera som med syndofferet . Same lova gjeld begge . Den presten som gjer soning med det , han skal ha det .
03007008	Når ein prest ofrar brennoffer for nokon , skal denne presten ha skinnet av offerdyret han har bore fram .
03007009	Alle grødeoffer som vert bakte i omn , kokte i gryte eller steikte på helle , skal han ha , den presten som ber dei fram .
03007010	Men alle andre grødeoffer , anten dei er blanda med olje eller turre , skal høyra Arons-sønene til , den eine som den andre .
03007011	Dette er lova om måltidsofferet , som vert ofra til Herren :
03007012	Ber nokon det fram som takkoffer , skal han saman med slaktofferet bera fram usyrte kaker med olje i , usyrte brødleivar , smurde med olje , og kveitemjøl som er blanda med olje og knatt til kaker .
03007013	Det er dei offergåvene han skal bera fram saman med takkofferet og måltidsofferet sitt , og attåt det skal han ha med seg syrte kaker .
03007014	Av offergåvene skal han gje ei av kvart slag i avgift til Herren . Det skal presten ha , han som skvetter blodet av måltidsofferet på altaret .
03007015	Kjøtet av dette offeret , som er eit takkoffer , skal etast same dagen som det vert frambore . Ikkje noko av det må verta liggjande til morgons .
03007016	Er slaktofferet eit lovnadsoffer eller eit friviljug offer , skal det etast same dagen som det vert frambore . Men det som vert att , kan etast dagen etter .
03007017	Det som enno er att av offerkjøtet tredje dagen , skal brennast .
03007018	Dersom nokon et av måltidsofferkjøtet tredje dagen , vil Gud ikkje ta imot han og offeret hans , og det gagnar ikkje han som bar det fram . Det er ein styggedom , og den som et av det , fører skuld over seg .
03007019	Offerkjøt som kjem nær noko ureint , må ikkje etast . Det skal brennast . Elles kan alle som er reine , eta av kjøtet .
03007020	Men den som et kjøt av Herrens måltidsoffer medan han er urein , han skal rydjast ut or folket sitt .
03007021	Når ein mann kjem nær noko ureint , anten det er ureinskap på eit menneske , eller det er eit ureint dyr eller noko anna ureint og avstyggjeleg , og han så et kjøt av Herrens måltidsoffer , då skal den mannen rydjast ut or folket sitt .
03007022	Herren tala til Moses og sa :
03007023	Sei til israelittane : De skal ikkje eta feitt , anten det er av okse , sau eller geit .
03007024	Feittet av sjølvdaude og ihelrivne dyr kan nyttast på ulik måte ; men eta det må de ikkje .
03007025	For kvar den som et feittet av dyr som det vert ofra eldoffer av til Herren , skal rydjast ut or folket sitt .
03007026	Blod må de ikkje eta , anten det er av fugl eller fe , kvar de så bur .
03007027	Den som nokon gong et blod , han skal rydjast ut or folket sitt .
03007028	Herren tala til Moses og sa :
03007029	Sei til israelittane : Den som vil bera fram eit måltidsoffer for Herren , skal sjølv koma med den gåva han vil gje Herren av offeret sitt .
03007030	Med eigne hender skal han bera fram Herrens eldoffer , både feittet og bryststykket , og bryststykket skal svingast for Herrens åsyn .
03007031	Presten skal brenna feittet på altaret . Men bryststykket skal Aron og sønene hans ha .
03007032	Det høgre låret skal de gje presten i avgift av måltidsoffera dykkar .
03007033	Den av Arons-sønene som ber fram blodet og feittet av måltidsofferet , skal ha det høgre låret ; det er hans del .
03007034	For brystet som vert svinga og låret som vert gjeve i avgift , tek eg imot av israelittane , når dei kjem med måltidsoffera sine , og gjev dei til Aron , presten , og sønene hans . Den retten skal dei ha hjå israelittane til evig tid .
03007035	Dette er den delen Aron og sønene hans skal ha av Herrens eldoffer den dagen dei vert førte fram og skal gjera presteteneste for Herren .
03007036	Det var det Herren sa at israelittane skulle gje dei den dagen dei vert salva , og det skulle dei ha rett til i alle tider og ætter .
03007037	Dette er lova om brennofferet , grødeofferet , syndofferet , skuldofferet , vigslingsofferet og måltidsofferet ,
03007038	den lova som Herren gav Moses på Sinai-fjellet , då han baud israelittane at dei skulle bera fram offera sine for Herren i Sinai-øydemarka .
03008001	Herren tala til Moses og sa :
03008002	« Henta Aron og sønene hans , ta prestekleda , salvingsoljen , syndofferoksen , dei to verane og korga med usyrt brød ,
03008003	og kalla heile Israels-lyden saman framfor døra til møteteltet ! »
03008004	Moses gjorde som Herren sa , og lyden samla seg framfor møteteltdøra .
03008005	Og Moses sa til dei : « Dette har Herren sagt at eg skal gjera . »
03008006	Då kalla Moses til seg Aron og sønene hans og vaska dei med vatn .
03008007	Han kledde Aron i kjortelen , spente beltet om han , tok på han kappa , hengde efoden på han , batt om han beltet som høyrde til , og feste efoden med det .
03008008	Så hadde han brystduken på han , og i brystduken la han urim og tummim .
03008009	Og han sette hua på hovudet hans , og framme på hua feste han gullplata , det heilage diademet , så som Herren hadde sagt Moses føre .
03008010	Moses tok salvingsoljen og salva bustaden og alt som var i han , og helga det .
03008011	Sju gonger skvette han olje på altaret og salva både det og alt som høyrde det til , og vaskekaret med fotstykke . Såleis helga han dei .
03008012	Noko av salvingsoljen helte han over hovudet på Aron og salva og helga han .
03008013	Sidan kalla han til seg Arons-sønene , kledde dei i kjortlar , spente belte om dei og batt huer på dei , såleis som Herren hadde sagt Moses føre .
03008014	Så leidde han fram syndofferoksen , og Aron og sønene hans la hendene på hovudet åt oksen .
03008015	Moses slakta han , tok blodet og strauk det rundt ikring på altarhorna med fingeren og reinsa altaret for synd . Det som var att av blodet , helte han ut nedmed altarfoten . Såleis gjorde han soning for altaret og helga det .
03008016	Så tok han alt feittet på innvolen og leverlappen og begge nyrene med talga som var på dei , og brende det på altaret .
03008017	Men sjølve oksen , både skinnet og kjøtet og mageinnhaldet , brende han opp utanfor leiren , såleis som Herren hadde sagt han føre .
03008018	Så leidde han fram brennofferveren , og Aron og sønene hans la hendene på hovudet åt veren .
03008019	Moses slakta han og skvette blodet rundt ikring på altaret .
03008020	Sjølve veren lema han sund og brende både hovudet og kjøtet og feittet .
03008021	Innvolen og føtene vaska han i vatn . Så brende han heile veren på altaret . Det var eit brennoffer til godange for Herren , eit eldoffer for Herren , så som han hadde sagt Moses føre .
03008022	Sidan leidde han fram den andre veren , vigslingsveren , og Aron og sønene hans la hendene på hovudet åt veren .
03008023	Moses slakta han , tok noko av blodet og strauk på høgre øyresnippen åt Aron , på høgre tommelfingeren og høgre stortåa hans .
03008024	Så kalla han til seg sønene hans Aron og strauk noko av blodet på høgre øyresnippen , høgre tommelfingeren og høgre stortåa deira . Det som var att av blodet , skvette han rundt ikring på altaret .
03008025	Han tok feittet , både feitthalen , alt feittet på innvolen , begge nyrene med talga som var på dei , og så det høgre låret .
03008026	Og or korga med usyrt brød som stod for Herrens åsyn , tok han ei usyrt kake , ei oljekake og ein brødleiv og la det på feittet og låret .
03008027	Alt dette la han i hendene på Aron og sønene hans og lét dei svinga det for Herrens åsyn .
03008028	Moses tok det ut or hendene deira og brende det på altaret saman med brennofferet . Det var eit vigslingsoffer til godange for Herren . Eit eldoffer for Herren var det .
03008029	Så tok Moses bryststykket og svinga det for Herrens åsyn . Det var den delen Moses fekk av vigslingsveren , så som Herren hadde sagt han føre .
03008030	Og Moses tok av salvingsoljen og av blodet som stod på altaret , og skvette på Aron og kleda hans og like eins på sønene hans og kleda deira . Såleis helga han Aron og kleda hans og like eins sønene og kleda deira .
03008031	Og Moses sa til Aron og sønene hans : « De skal koka kjøtet attmed møteteltdøra og eta det der saman med brødet som er i vigslingskorga , så som eg har sagt : Aron og sønene hans skal eta det .
03008032	Men det som vert att av kjøtet og brødet , skal de brenna .
03008033	Og i sju dagar skal de halda dykk innmed møteteltdøra , heilt til den dagen vigslingstida er ute . For sju dagar skal vigsla vara .
03008034	Som de har gjort i dag , så skal de gjera sidan òg , til soning for dykk , seier Herren .
03008035	Innmed møteteltdøra skal de vera i sju dagar , både dag og natt , og halda dykk etter det som Herren har fastsett , så de ikkje skal missa livet . For det har eg fått påbod om . »
03008036	Aron og sønene hans gjorde alt det som Herren hadde sagt dei gjennom Moses .
03009001	Den åttande dagen kalla Moses til seg Aron og sønene hans og dei eldste i Israel ,
03009002	og han sa til Aron : « Ta ein oksekalv til syndoffer og ein ver til brennoffer , begge utan lyte , og lei dei fram for Herrens åsyn !
03009003	Og sei til israelittane : Ta ein bukk til syndoffer , ein kalv og eit lam , som begge er årsgamle og lytelause , til brennoffer ,
03009004	og ein okse og ein ver som skal vera måltidsoffer og ofrast for Herrens åsyn , og så eit grødeoffer med olje i ! For i dag vil Herren syna seg for dykk . »
03009005	Dei henta det som Moses hadde sagt , og sette det framfor møteteltet . Og heile Israels-lyden steig fram og stod for Herrens åsyn .
03009006	Då sa Moses : « Dette er det Herren har sagt at de skal gjera ; så skal Herrens herlegdom syna seg for dykk . »
03009007	Og til Aron sa han : « Gå fram til altaret og ofra syndofferet og brennofferet ditt , og gjer soning for deg sjølv og for folket ! Ber så fram offeret frå folket og gjer soning for dei , som Herren har sagt ! »
03009008	Så gjekk Aron fram til altaret og slakta kalven som skulle vera syndoffer for han sjølv .
03009009	Sønene hans gav han blodet , og han duppa fingeren i blodet og strauk det på altarhorna . Det som var att av blodet , helte han ut nedmed altarfoten .
03009010	Feittet , nyrene og leverlappen av syndofferdyret brende han på altaret , så som Herren hadde sagt Moses føre .
03009011	Men kjøtet og skinnet brende han opp utanfor leiren .
03009012	Så slakta han brennofferdyret . Sønene hans gav han blodet , og han skvette det rundt ikring på altaret .
03009013	Dei rette sjølve brennofferet til han , stykke for stykke , og hovudet , og han brende det på altaret .
03009014	Innvolen og føtene vaska han og brende dei på altaret saman med brennofferet .
03009015	Så bar han fram offeret frå folket . Han tok bukken som skulle vera syndoffer for folket , slakta han og ofra han som syndoffer , liksom det fyrste offerdyret .
03009016	Sameleis førte han fram brennofferet og ofra det , som det var føreskrive .
03009017	Grødeofferet bar han òg fram . Av det tok han ein neve og brende på altaret , forutan morgonbrennofferet .
03009018	Og han slakta oksen og veren som skulle vera måltidsoffer for folket . Sønene hans gav han blodet , og han skvette det rundt ikring på altaret .
03009019	Feittet på oksen og veren , både feitthalen , netja , begge nyrene med talga som var på dei , og leverlappen ,
03009020	alt dette la dei på bryststykka . Og Aron brende feittet på altaret .
03009021	Men bryststykka og det høgre låret svinga han for Herrens åsyn , så som Moses hadde sagt .
03009022	Aron lyfte hendene over folket og velsigna dei . Og så gjekk han ned , etter at han hadde bore fram syndofferet , brennofferet og måltidsofferet .
03009023	Sidan gjekk Moses og Aron inn i møteteltet , og då dei kom ut att , velsigna dei folket . Då synte Herrens herlegdom seg for heile folket ,
03009024	og det fór ut eld frå Herren og brende opp det som var på altaret , både brennofferet og feittet . Då folket såg det , ropa dei alle høgt av glede og kasta seg til jorda .
03010001	Arons-sønene Nadab og Abihu tok kvar si glopanne , hadde glør i dei , la røykjelse på glørne og bar uvigsla eld fram for Herren , i strid med det han hadde gjeve dei påbod om .
03010002	Då fór det ut eld frå Herren og tynte dei , og dei døydde for Herrens åsyn .
03010003	Og Moses sa til Aron : « Dette var det Herren tala om då han sa : På dei som står meg nær , vil eg visa meg heilag , framfor heile folket vil eg visa meg mektig . » Aron tagde .
03010004	Men Moses ropa på Misjael og Elsafan , sønene til Ussiel , som var farbror åt Aron , og sa til dei : « Kom hit og ber frendane dykkar bort frå heilagdomen og ut or leiren ! »
03010005	Dei kom og gjorde som Moses hadde sagt , og bar dei ut or leiren med kjortlane på .
03010006	Då sa Moses til Aron og til Elasar og Itamar , sønene hans : « De skal ikkje la håret hanga fritt og ikkje riva sund kleda . For då kjem de til å døy , og Herren vert vreid på heile Israels-lyden . Men brørne dykkar , heile Israels-ætta , skal gråta over den elden som Herren har sendt .
03010007	De skal ikkje gå bort frå møteteltdøra , for då må de døy , for Herrens salvingsolje er på dykk . » Dei gjorde som Moses sa .
03010008	Herren sa til Aron :
03010009	« Vin eller sterk drikk må du og sønene dine ikkje drikka når de skal gå inn i møteteltet . For då kjem de til å døy . Det skal vera ei evig lov for dykk , frå ætt til ætt ,
03010010	så de kan skilja mellom heilagt og vanheilagt , mellom ureint og reint ,
03010011	og læra israelittane alle dei lovene som Herren har late Moses kunngjera for dei . »
03010012	Moses sa til Aron og til Elasar og Itamar , dei av sønene hans som endå var i live : « Ta det grødeofferet som er att av Herrens eldoffer , og et det usyrt frammed altaret ! For det er høgheilagt .
03010013	De skal eta det på ein heilag stad . Det er den delen av Herrens eldoffer som du og sønene dine har rett til . Det har eg fått påbod om .
03010014	Brystet som vert svinga og låret som vert gjeve i avgift , skal de òg eta på ein vigsla stad , du og sønene og døtrene dine . For det er den delen av måltidsoffera åt israelittane som er fastsett for deg og borna dine .
03010015	Låret som vert gjeve i avgift og brystet som vert svinga , skal de bera fram saman med feittet av eldofferet og svinga det for Herrens åsyn . Det høyrer deg og borna dine til . Den retten skal de ha til evig tid , så som Herren har sagt . »
03010016	Då Moses spurde etter syndofferbukken , viste det seg at han var oppbrend . Då vart han harm på Elasar og Itamar , dei som var att av sønene til Aron , og sa :
03010017	« Kvifor har de ikkje ete syndofferet på ein heilag stad ? Det er då eit høgheilagt offer . Herren har gjeve dykk det for at de skal ta bort skulda åt Israels-lyden og gjera soning for dei for Herrens åsyn .
03010018	Blodet vart ikkje bore inn i heilagdomen . Difor skulle de ha ete offerkjøtet på ein heilag stad , som eg har sagt . »
03010019	Då sa Aron til Moses : « I dag har dei bore fram syndofferet og brennofferet sitt for Herrens åsyn , og likevel har slikt kome over meg . Om eg hadde ete syndoffer i dag , ville det ha vore etter Herrens vilje ? »
03010020	Då Moses høyrde det , tykte han det var rett .
03011001	Herren tala til Moses og Aron og sa til dei :
03011002	Sei til israelittane : Desse kan de eta av alle dyreslag på jorda :
03011003	Alle dyr som har klauver , klauver som er kløyvde heilt igjennom , og jortar , dei kan de eta .
03011004	Det er berre desse de ikkje må eta av dei som jortar og av dei som har klauver : kamelen , for han jortar nok , men har ikkje klauver ; han skal de halda for urein ;
03011005	og fjellgrevlingen , for han jortar , men har ikkje klauver ; han skal de halda for urein ;
03011006	og haren , for han jortar , men har ikkje klauver ; han skal de halda for urein ;
03011007	og svinet , for det har klauver , klauver som er kløyvde heilt igjennom , men jortar ikkje ; det skal de halda for ureint .
03011008	Kjøtet av desse dyra må de ikkje eta , og dei daude kroppane deira må de ikkje røra . Dei skal de halda for ureine .
03011009	Dette kan de eta av alt det som lever i vatnet : Alt som lever i vatnet , anten det er i hav eller elvar , og som har finnar og skjel , kan de eta .
03011010	Men alt som finst i havet og elvane , alt som yrer i vatnet , alt som lever der og ikkje har finnar og skjel , det skal vera ein styggedom for dykk .
03011011	Ein styggedom skal dei vera for dykk . Kjøtet av dei må de ikkje eta , og dei daude kroppane deira skal de ha avsky for .
03011012	Alt i vatnet som ikkje har finnar og skjel , skal vera ein styggedom for dykk .
03011013	Dette er dei fuglane de skal ha avsky for — dei må de ikkje eta , for dei er ein styggedom : ørna , lammegribben og svartgribben ,
03011014	glenta og alle slag falkar ,
03011015	alle slag ramnar ,
03011016	strutsen , ugla , måsen og alle slag haukar ,
03011017	kattugla , skarven og hubroen ,
03011018	slørugla , pelikanen og åtselgribben ,
03011019	storken og alle slag hegrar , hærfuglen og flaggermusa .
03011020	Alt kryp som har venger og går på fire føter , skal vera ein styggedom for dykk .
03011021	Av alt kryp som har venger og går på fire føter , må de ikkje eta anna enn det som ovanfor føtene har legger til å hoppa på marka med .
03011022	Av grashoppeslaga kan de eta desse : solam-grashopper , hargol-grashopper og hagab-grashopper .
03011023	Men alt anna kryp som har venger og fire føter , skal vera ein styggedom for dykk .
03011024	Dette er dei dyra som de vert ureine av — den som kjem nær den daude kroppen deira , er urein heilt til kvelds ,
03011025	og den som ber ein slik kropp , skal vaska kleda sine , og han er urein heilt til kvelds :
03011026	Alle dyr som har høver og ikkje klauver , og som ikkje jortar , skal de halda for ureine . Kvar den som kjem nær dei , vert urein .
03011027	Og alle firføtte dyr som går på labbar , skal de halda for ureine . Den som kjem nær den daude kroppen deira , er urein heilt til kvelds .
03011028	Og den som ber ein slik kropp , skal vaska kleda sine , og han er urein heilt til kvelds . De skal halda dei for ureine .
03011029	Av smådyra som det kryr av på jorda , skal de halda desse for ureine : moldvarpen , musa og alle slag firfisler ,
03011030	anaka-firfisla , koah-firfisla , leta’a-firfisla , salamanderen og kameleonen .
03011031	Desse smådyra skal de halda for ureine . Den som kjem nær dei når dei er daude , er urein heilt til kvelds .
03011032	Alt det som eit slikt dyr dett ned på , vert ureint , anten det er trekar eller klede , skinn eller sekker , eller nokon annan bruksting . Det skal leggjast i vatn , og det er ureint heilt til kvelds . Sidan er det reint .
03011033	Dett eit slikt dyr ned i eit leirkar , vert alt det som er i karet , ureint , og karet skal de slå sund .
03011034	All mat som folk et , og som vert tillaga med vatn , vert urein , og all drikk som folk drikk , vert urein i slike kar .
03011035	Alt det som eit slikt daudt dyr dett ned på , vert ureint . Anten det er ein bakeomn eller ein kokeomn , skal dei slåast sund . Dei er ureine , og ureine skal dei vera for dykk .
03011036	Berre kjelder og brunnar som det samlar seg vatn i , er like reine . Men den som kjem nær det daude dyret som ligg der , vert urein .
03011037	Dett dyret ned i korn som skal såast , er kornet like reint .
03011038	Men har dei slege vatn på kornet , og det så dett eit daudt dyr nedi , skal de halda kornet for ureint .
03011039	Når eit dyr som de kan eta , døyr , og nokon kjem nær det daude dyret , då er han urein heilt til kvelds .
03011040	Den som et av dyret , skal vaska kleda sine , og han er urein heilt til kvelds . Og den som ber eit slikt dyr , skal òg vaska kleda sine , og han er urein heilt til kvelds .
03011041	Alle smådyra som det kryr av på marka , er ein styggedom . Dei må ikkje etast .
03011042	Anten dei kryp på buken , eller dei går på fire eller fleire føter , må de ikkje eta dei . Dei er ein styggedom .
03011043	Få ikkje på dykk styggedomen frå desse krypa på marka ! Akta dykk for ureinskapen frå dei , så de ikkje sjølve vert ureine !
03011044	For eg er Herren dykkar Gud . De skal helga dykk og vera heilage ; for eg er heilag . De skal ikkje gjera dykk ureine med noko av det krypet som rører seg på marka .
03011045	For eg er Herren som førte dykk opp frå Egypt og vil vera dykkar Gud . De skal vera heilage , for eg er heilag .
03011046	Dette er lova om dyra og fuglane og alt liv som leikar i vatnet , og om alle dyr som det kryr av på marka ,
03011047	så de kan skilja mellom ureint og reint , mellom dyr som kan etast , og dyr som ikkje kan etast .
03012001	Herren tala til Moses og sa :
03012002	Sei til israelittane : Når ei kvinne skal ha barn og får ein son , er ho urein i sju dagar . Ho er urein like lenge som når ho har månadstida si .
03012003	Den åttande dagen skal førehuda åt guten skjerast av .
03012004	Sidan skal ho halda seg heime i trettitre dagar , medan blodet går og ho vert reinsa . Ho må ikkje røra noko heilagt og ikkje koma til heilagdomen før reinsingsdagane hennar er ute .
03012005	Får ho ei jente , er ho urein i to veker , som når ho har månadstida si . Sidan skal ho halda seg heime i sekstiseks dagar , medan blodet går og ho vert reinsa .
03012006	Når reinsingsdagane er ute , skal ho , anten ho har fått son eller dotter , koma med eit årsgamalt lam til brennoffer og ein dueunge eller ei turteldue til syndoffer . Ho skal bera det fram til møteteltdøra og gje det til presten .
03012007	Han skal ofra det for Herrens åsyn og gjera soning for henne . Då vert ho rein etter blødinga . Dette er lova for kvinner som får barn , anten det er gut eller jente .
03012008	Men har ho ikkje råd til å ofra ein sau , skal ho ta to turtelduer eller to dueungar , den eine til brennoffer og den andre til syndoffer , og presten skal gjera soning for henne . Då vert ho rein .
03013001	Herren tala til Moses og Aron og sa :
03013002	Når nokon får trote , utslett eller ein ljos flekk på skinnet , og det kan verta til hudsjukdom som gjer urein , skal dei gå til Aron , presten , med han , eller til ein av sønene hans , prestane .
03013003	Presten skal sjå på den vonde flekken . Dersom håret der har kvitna , og den vonde flekken ser ut til å liggja djupare enn skinnet , då er det hudsjukdom som gjer urein . Når presten ser det , skal han seia frå at mannen er urein .
03013004	Men er den vonde flekken kvit , og han ikkje ser ut til å liggja djupare enn skinnet , og håret på han ikkje har kvitna , skal presten halda den sjuke innestengd i sju dagar .
03013005	Den sjuande dagen skal presten sjå på han att . Finn han då at flekken er som før og ikkje har breitt seg vidare utover på huda , skal han halda mannen innestengd i sju dagar til .
03013006	Den sjuande dagen skal presten sjå på han endå ein gong . Finn han då at den vonde flekken har bleikna og ikkje ete om seg , skal han seia frå at mannen er rein . Det er berre eit utslett . Han skal vaska kleda sine , og så er han rein .
03013007	Men breier utslettet seg etter at mannen har synt seg fram for presten og bede han seia frå at han er rein , skal han endå ein gong syna seg for presten .
03013008	Og presten skal sjå på han . Finn han at utslettet har ete endå meir om seg , skal han seia frå at mannen er urein . Då er det hudsjukdom som gjer urein .
03013009	Når nokon har fått denne sjukdomen , skal han førast til presten .
03013010	Og presten skal sjå på han . Finn han at det er ein kvit trote på huda med villkjøt i , og at håret der har kvitna ,
03013011	då er det vedvarande hudsjukdom , og presten skal seia frå at han er urein . Han skal ikkje fyrst stengja mannen inne , for han er alt urein .
03013012	Men når utslettet bryt ut på huda , så det dekkjer den sjuke frå hovud til hæl , alle stader der presten kan festa augo ,
03013013	skal presten sjå på han . Finn han at utslettet har breitt seg over heile kroppen , skal han seia frå at den sjuke er rein . Har han vorte kvit over heile kroppen , er han rein .
03013014	Men så snart det syner seg villkjøt på han , er han urein .
03013015	Når presten ser villkjøtet , skal han seia frå at han er urein , for villkjøtet er ureint . Det er hudsjukdom som gjer urein .
03013016	Går villkjøtet bort att og den sjuke vert kvit , skal han koma til presten .
03013017	Og presten skal sjå på han . Finn han at den vonde flekken har vorte kvit , skal han seia frå at den sjuke er rein . Då er han rein .
03013018	Får nokon ein svull på huda , og han vert lækt ,
03013019	og det sidan kjem ein kvit trote eller ein bleikraud flekk der svullen var , skal han syna seg fram for presten .
03013020	Og presten skal sjå på han . Finn han at flekken ligg djupare enn skinnet , og at håret på han har kvitna , skal han seia frå at mannen er urein . Hudsjukdom som gjer urein , har brote ut i svullen .
03013021	Når presten ser på den vonde flekken og finn at det ikkje er kvite hår der , og at flekken ikkje ligg djupare enn skinnet , og at han har bleikna , skal han halda mannen innestengd i sju dagar .
03013022	Et så flekken meir og meir om seg , skal presten seia frå at mannen er urein . Det er hudsjukdom som gjer urein .
03013023	Men held den bleike flekken seg på same staden utan å breia seg , er det berre æret etter svullen , og presten skal seia frå at mannen er rein .
03013024	Har nokon fått eit brannsår på huda , og kjøtet som gror i såret , viser seg som ein bleikraud eller kvit flekk ,
03013025	skal presten sjå på såret . Finn han at håret på den bleike flekken har kvitna , og at flekken ligg djupare enn skinnet , då har hudsjukdom brote ut i brannsåret . Det er hudsjukdom som gjer urein , og presten skal seia frå at mannen er urein .
03013026	Når presten ser på flekken og finn at det ikkje er kvite hår på han , og at han ikkje ligg djupare enn skinnet , og at han har bleikna , skal han halda mannen innestengd i sju dagar .
03013027	Den sjuande dagen skal presten sjå på han att . Dersom flekken då har breitt seg på skinnet , skal presten seia frå at han er urein . Det er hudsjukdom som gjer urein .
03013028	Men er flekken bleik og har halde seg på same staden utan å breia seg , då er det ein trote etter brannsåret , og presten skal seia frå at mannen er rein . For dette er berre æret etter brannsåret .
03013029	Får ein mann eller ei kvinne ein vond flekk på hovudet eller i skjegget ,
03013030	skal presten sjå på flekken . Finn han at flekken ligg djupare enn skinnet , og det er gult , tynt hår på han , skal han seia frå at mannen er urein . Det er skurv , hudsjukdom på hovudet eller i skjegget .
03013031	Tykkjer presten som ser på skurvflekken , at han ikkje ligg djupare enn skinnet , og det ikkje er svarte hår på han , skal han halda den som har flekken , innestengd i sju dagar .
03013032	Den sjuande dagen skal presten sjå på flekken . Finn han då at skurven ikkje har breitt seg , og at det ikkje er gult hår på han , og at han ikkje ser ut til å liggja djupare enn skinnet elles ,
03013033	skal mannen som har skurv , raka seg , men ikkje på skurvflekken , og presten skal halda han innestengd i sju dagar til .
03013034	Den sjuande dagen skal presten sjå på skurvflekken . Finn han då at skurvflekken ikkje har breitt seg , og at flekken ikkje ser ut til å liggja djupare enn skinnet elles , skal han seia frå at mannen er rein . Han skal vaska kleda sine , og så er han rein .
03013035	Dersom skurven breier seg på skinnet etter at mannen vart sagd rein ,
03013036	skal presten sjå på han . Finn han at skurven har breitt seg , skal han ikkje leita etter det gule håret . Mannen er urein .
03013037	Men tykkjer presten at skurvflekken held seg på same staden , og har det vakse svarte hår på han , då er sjukdomen lækt . Mannen er rein , og presten skal seia frå at han er rein .
03013038	Får ein mann eller ei kvinne flekker , kvite flekker på kroppen ,
03013039	skal presten sjå på dei . Finn han bleike , kvite flekker på skinnet , er det berre eit ufarleg utslett som har brote ut , og mannen eller kvinna er rein .
03013040	Om ein mann misser håret på hovudet så han vert snau , er han likevel rein .
03013041	Misser han pannehåret og vert skallet , er han rein .
03013042	Men viser det seg ein bleikraud flekk der han er skallet , anten det er i nakken eller i panna , er det hudsjukdom som bryt ut .
03013043	Presten skal sjå på han . Finn han ein bleikraud trote i nakken eller skallen , og det ser ut til å vera hudsjukdom som gjer urein ,
03013044	då har mannen fått denne sjukdomen . Han er urein , og presten skal seia frå at han er urein . Han har hudsjukdom i hovudet .
03013045	Den som har fått hudsjukdom som gjer urein , skal riva sund kleda og la håret hanga fritt . Han skal sveipa eit plagg kring skjegget og ropa : « Urein , urein ! »
03013046	Så lenge han er sjuk , er han urein . Han skal bu for seg sjølv . Utanfor leiren skal han halda til .
03013047	Kjem det åt på eit klesplagg av ull eller lin ,
03013048	eller på noko som er vove eller strikka av lin eller ull , eller på skinn eller noko som er laga av skinn ,
03013049	og det er grønvorne eller raudvorne flekker på plagget eller skinnet eller det som er vove eller strikka , eller på det som er laga av skinn , då er det åt , og det skal synast fram for presten .
03013050	Presten skal sjå på det som åtet er kome på , og halda det innelåst i sju dagar .
03013051	Den sjuande dagen skal han sjå på det att . Har flekken då breitt seg på plagget eller på det som er vove eller strikka , eller på skinnet eller på det som er laga av skinn , er det eit stygt åt . Det er ureint .
03013052	Han skal brenna det som det er flekker på , anten det er eit plagg eller noko som er vove eller strikka av ull eller lin , eller noko som er laga av skinn . For det er eit stygt åt . Det skal brennast .
03013053	Men dersom presten , når han ser på det , finn at flekken ikkje har breitt seg på plagget eller på det som er vove eller strikka , eller på det som er laga av skinn , kva det så måtte vera ,
03013054	då skal han setja folk til å vaska det som det er flekker på , og halda det innelåst i sju dagar til .
03013055	Presten skal sjå på det etter at det er vaska . Finn han at flekkene ikkje ser annleis ut enn før , då er det ureint , jamvel om skaden ikkje har breitt seg . Du skal brenna det . Det er slikt som et seg inn , på retta eller ranga .
03013056	Men dersom presten ser på det og finn at flekkene har bleikna etter vasket , då skal han riva det av plagget eller skinnet eller av det som er vove eller strikka .
03013057	Kjem flekkene att sidan , på plagget eller på det som er vove eller strikka , eller på det som er laga av skinn , då er det åt som syner seg . Du skal brenna det som det er flekker på .
03013058	Men har eit plagg eller noko som er vove eller strikka , eller noko av skinn , flekker som går av når ein vaskar det , skal det vaskast ein gong til . Då er det reint .
03013059	Dette er lova om åt på klesplagg av ull eller lin og på det som er vove eller strikka , og på alle slag ting som er laga av skinn . Etter den skal dei seiast reine eller ureine .
03014001	Herren tala til Moses og sa :
03014002	Dette er lova om korleis den som har hudsjukdom som gjer urein , skal seiast rein : Han skal førast til presten ,
03014003	og presten skal gå ut or leiren og sjå på han . Finn han då at mannen er lækt for sjukdomen sin ,
03014004	skal han få folk til å henta to levande reine fuglar , litt sedertre , karmosinraud ull og isop til reinsinga av han .
03014005	Han skal la dei slakta den eine fuglen over eit leirfat som er fylt med friskt vatn .
03014006	Så skal han ta den levande fuglen , sedertreet , den karmosinraude ulla og isopen og duppa alt saman , den levande fuglen med , i blodet av den fuglen som er slakta over det friske vatnet ,
03014007	og skvetta sju gonger på den som skal reinsast for hudsjukdom . Såleis skal han reinsa han . Og den levande fuglen skal han la flyga sin veg .
03014008	Så skal den som lèt seg reinsa , vaska kleda sine , raka av seg alt håret og lauga seg . Då er han rein . Sidan kan han få koma inn i leiren . Men han skal halda seg utanfor teltet sitt i sju dagar .
03014009	Den sjuande dagen skal han raka seg att . Både håret på hovudet og skjegget og augnebryna , alt håret , skal han raka av seg . Og han skal vaska kleda sine og lauga kroppen sin . Då er han rein .
03014010	Den åttande dagen skal han ta to lytelause verlam og eit årsgamalt , lytelaust saulam og til grødeoffer tre tiandedels efa kveitemjøl med olje i , og så ein log olje .
03014011	Presten som står for reinsinga , skal føra den som lèt seg reinsa , og offergåvene hans fram for Herrens åsyn , til møteteltdøra .
03014012	Så skal presten ta det eine verlammet og den logen olje som høyrer til , og bera det fram som skuldoffer og svinga det for Herrens åsyn .
03014013	Verlammet skal dei slakta på den staden der dei slaktar syndofferet og brennofferet , på den heilage staden . For skuldofferet høyrer presten til liksom syndofferet . Det er høgheilagt .
03014014	Presten skal ta noko av skuldofferblodet og stryka på den som vert reinsa , på høgre øyresnippen , høgre tommelfingeren og høgre stortåa hans .
03014015	Han skal ta noko av den oljen som høyrer til , og hella ut i den venstre handa si ,
03014016	duppa høgre peikefingeren i oljen som han har i venstre handa , og skvetta litt av oljen med fingeren sju gonger for Herrens åsyn .
03014017	Noko av den oljen som er att i handa hans , skal han stryka på den som lèt seg reinsa , på høgre øyresnippen , høgre tommelfingeren og høgre stortåa hans , over blodet av skuldofferet .
03014018	Resten av oljen som presten har i handa , skal han smørja på hovudet åt den som lèt seg reinsa . Såleis skal presten gjera soning for han for Herrens åsyn .
03014019	Så skal presten bera fram syndofferet og gjera soning for den som lèt seg reinsa for ureinskapen sin . Sidan skal han slakta brennofferet .
03014020	Og presten skal bera fram brennofferet og grødeofferet på altaret og gjera soning for han . Då er han rein .
03014021	Men er det ein fattig mann , som ikkje har råd til så mykje , skal han ta eit verlam til skuldoffer — det skal svingast til soning for han — og ein tiandedels efa kveitemjøl med olje i , ein log olje , til grødeoffer ,
03014022	og så to turtelduer eller to dueungar , etter som han har råd til . Den eine skal vera syndoffer og den andre brennoffer .
03014023	Den åttande dagen etter at han har vorte rein , skal han bera desse offergåvene fram for Herrens åsyn , til møteteltdøra , og gje dei til presten .
03014024	Og presten skal ta skuldofferlammet og den oljen som høyrer til , og svinga det for Herrens åsyn .
03014025	Når skuldofferlammet er slakta , skal presten ta noko av skuldofferblodet og stryka på den som lèt seg reinsa , på høgre øyresnippen , høgre tommelfingeren og høgre stortåa hans .
03014026	Han skal hella noko av oljen ut i den venstre handa si ,
03014027	og med høgre peikefingeren skvetta litt av oljen som han har i venstre handa , sju gonger for Herrens åsyn .
03014028	Noko av oljen som presten har i handa , skal han stryka på den som lèt seg reinsa , på høgre øyresnippen , høgre tommelfingeren og høgre stortåa hans , over den staden der blodet av skuldofferet er .
03014029	Resten av oljen som presten har i handa , skal han smørja på hovudet åt den som lèt seg reinsa . Såleis skal han gjera soning for han for Herrens åsyn .
03014030	Så skal han bera fram den eine av turtelduene eller dueungane , det han har råd til ,
03014031	som syndoffer og den andre som brennoffer , og saman med dei grødeofferet . Såleis skal presten gjera soning for den som lèt seg reinsa , for Herrens åsyn .
03014032	Dette er den lova de skal fylgja når den som har lita råd , har fått hudsjukdom og skal reinsast .
03014033	Herren tala til Moses og Aron og sa :
03014034	Når de kjem inn i Kanaan , som eg gjev dykk til eigedom , og eg lèt det koma sopp på eit hus i landet dykkar ,
03014035	skal huseigaren gå til presten og seia : « Det ser ut til at det har kome sopp på huset . »
03014036	Då skal presten setja dei til å rydja huset før han sjølv kjem og ser på flekkene , så ikkje alt det som er i huset , vert ureint . Så skal han koma og sjå på huset .
03014037	Finn han då at flekkene på veggene er grønvorne eller raudvorne søkk som synest liggja djupare enn veggen ,
03014038	skal han gå ut or huset , låsa døra og halda huset stengt i sju dagar .
03014039	Den sjuande dagen skal presten koma att . Finn han då at flekkene har breitt seg på veggene i huset ,
03014040	skal han setja folk til å bryta ut dei steinane som det er flekker på , og kasta dei på ein urein stad utanfor byen .
03014041	Dei skal skrapa huset rundt ikring innvendes , og leira som dei har skrapa av , skal dei kasta på ein urein stad utanfor byen .
03014042	Så skal dei ta andre steinar og setja inn i staden for dei gamle og ta ny leire og pussa huset med .
03014043	Bryt flekkene ut att på huset etter at steinane er uttekne og huset er skrapa og pussa ,
03014044	skal presten koma og sjå på det . Finn han at flekkene har breitt seg , er det stygg sopp på huset . Det er ureint .
03014045	Då skal dei riva huset , både steinane , treverket og all leira , og føra det ut or byen , til ein urein stad .
03014046	Den som går inn i huset så lenge det er stengt , han er urein heilt til kvelds .
03014047	Den som ligg i huset , skal vaska kleda sine , og den som et i huset , skal vaska kleda sine .
03014048	Finn presten , når han kjem og ser på huset , at flekkene ikkje har breitt seg etter at huset vart pussa , skal han seia frå at det er reint . For skaden er lækt .
03014049	Så skal han ta to fuglar , eit stykke sedertre , litt karmosinraud ull og isop og reinsa huset .
03014050	Den eine fuglen skal han slakta over eit leirfat som er fylt med friskt vatn .
03014051	Og han skal ta sedertreet , isopen , den karmosinraude ulla og den levande fuglen og duppa det i blodet av den som er slakta , og i det friske vatnet og skvetta på huset sju gonger .
03014052	Når han så har reinsa huset for synd med fugleblodet , det friske vatnet , den levande fuglen , sedertreet , isopen og den karmosinraude ulla ,
03014053	skal han sleppa den levande fuglen og la han flyga ut or byen . Såleis skal han gjera soning for huset . Då er det reint .
03014054	Dette er lova om allslags hudsjukdom og om skurv ,
03014055	om åt på klede og sopp på hus ,
03014056	om trote , utslett og ljose flekker ,
03014057	så de kan vita når noko er ureint , og når det er reint . Dette er lova om hudsjukdom , åt og sopp .
03015001	Herren tala til Moses og Aron og sa :
03015002	Sei til israelittane : Når det kjem utflod frå lekamen åt ein mann , er han urein på grunn av væska .
03015003	Så lenge dette varer , fylgjer det ureinskap med han . Anten lekamen skil ut væske eller held henne att , er han urein .
03015004	Kvar lege han ligg på , og kvart sete han sit på , vert ureint .
03015005	Den som kjem nær lega hans , skal vaska kleda sine og lauga seg ; han er urein heilt til kvelds .
03015006	Den som set seg på noko han har sete på , skal vaska kleda sine og lauga seg ; han er urein heilt til kvelds .
03015007	Like eins skal den som kjem nær den sjuke sjølv , vaska kleda sine og lauga seg ; han er urein heilt til kvelds .
03015008	Dersom den som har utflod , spyttar på ein som er rein , skal den han spytta på , vaska kleda sine og lauga seg ; han er urein heilt til kvelds .
03015009	Kvar ridesal som den sjuke sit på , vert urein .
03015010	Den som kjem nær noko av det han har under seg , er urein heilt til kvelds . Og den som ber det bort , skal vaska kleda sine og lauga seg ; han er urein heilt til kvelds .
03015011	Tek den sjuke bortpå nokon utan at han fyrst har skylt hendene sine i vatn , skal den han har teke på , vaska kleda sine og lauga seg ; han er urein heilt til kvelds .
03015012	Kjem den sjuke nær eit leirfat , skal det knusast . Er det eit trefat , skal det skyljast i vatn .
03015013	Når den som har utflod , er vorten rein , skal han telja sju dagar fram frå den tid han vart rein . Då skal han vaska kleda sine og lauga seg i friskt vatn . Så er han rein .
03015014	Den åttande dagen skal han ta to turtelduer eller to dueungar og gå fram for Herrens åsyn , til møteteltdøra , og gje dei til presten .
03015015	Og presten skal ofra dei , den eine som syndoffer og den andre som brennoffer . Såleis skal presten gjera soning for han for Herrens åsyn og reinsa han for sjukdomen .
03015016	Når det går sæd frå ein mann , skal han lauga heile kroppen sin ; han er urein heilt til kvelds .
03015017	Kvart klesplagg eller skinnplagg som det kjem sæd på , skal vaskast ; det er ureint heilt til kvelds .
03015018	Når ein mann ligg med ei kvinne , og det går sæd frå han , skal begge lauga seg ; dei er ureine heilt til kvelds .
03015019	Når ei kvinne har månadstida si , og det kjem blod frå lekamen hennar , er ho urein i sju dagar . Den som kjem nær henne , er urein heilt til kvelds .
03015020	Alt det ho ligg eller sit på medan ho er urein , vert ureint .
03015021	Den som kjem nær lega hennar , skal vaska kleda sine og lauga seg ; han er urein heilt til kvelds .
03015022	Og den som kjem nær noko ho har sete på , skal vaska kleda sine og lauga seg ; han er urein heilt til kvelds .
03015023	Ligg det eit eller anna på lega eller setet hennar , og nokon kjem nær det , er han urein heilt til kvelds .
03015024	Dersom ein mann ligg med henne , og ureinskapen hennar kjem på han , er han urein i sju dagar , og alt det han ligg på , vert ureint .
03015025	Når det går blod frå ei kvinne i mange dagar , utan at ho har månadstida si , eller blodet går lenger enn vanleg , då er ho urein så lenge blødinga varer , som når ho har månadstida si .
03015026	Alt det ho ligg på medan blødinga varer , vert ureint , som når ho har månadstida si . Og alt det ho sit på , vert ureint , som når ho har månadstida si .
03015027	Den som kjem nær det , vert urein . Han skal vaska kleda sine og lauga seg ; han er urein heilt til kvelds .
03015028	Når ho vert rein etter blødinga , skal ho telja sju dagar fram . Då er ho rein .
03015029	Den åttande dagen skal ho ta to turtelduer eller to dueungar og koma til presten med dei , til møteteltdøra .
03015030	Og presten skal ofra dei , den eine som syndoffer og den andre som brennoffer . Såleis skal presten gjera soning for henne for Herrens åsyn og reinsa henne for den ureine blødinga .
03015031	De skal fria israelittane for ureinskapen deira , så dei ikkje skal gjera bustaden min urein , den som står midt imellom dei , og døy i ureinskapen sin .
03015032	Dette er lova om menn som har utflod , og om dei som det går sæd frå , så dei vert ureine ,
03015033	om kvinner som har månadstida si , om folk som skil ut væske , anten det er menn eller kvinner , og om menn som ligg med ureine kvinner .
03016001	Då dei to Arons-sønene var borte , dei som laut døy den gongen dei gjekk fram for Herrens åsyn , då tala Herren til Moses
03016002	og sa : Sei til Aron , bror din , at han ikkje kva tid som helst skal gå inn i heilagdomen innanfor forhenget , fram til soningsstaden , som er oppå paktkista ; elles må han døy . For eg openberrar meg i skya over soningsstaden .
03016003	Dette skal Aron ha med seg når han går inn i heilagdomen : ein ung okse til syndoffer og ein ver til brennoffer .
03016004	Han skal kle seg i ein heilag kjortel av lin , ta på seg ei linbukse nærast kroppen , spenna eit linbelte om livet og binda eit linplagg om hovudet . Dette er dei heilage kleda . Før han tek dei på seg , skal han lauga lekamen sin .
03016005	Av Israels-lyden skal han få to bukkar til syndoffer og ein ver til brennoffer .
03016006	Så skal Aron leia fram den oksen som er syndoffer for han sjølv , og gjera soning for seg og huslyden sin .
03016007	Og han skal ta dei to bukkane og leia dei fram for Herrens åsyn , til møteteltdøra .
03016008	Aron skal kasta lodd om bukkane , eitt lodd for Herren og eitt for Asasel .
03016009	Den bukken som loddet for Herren fell på , skal Aron leia fram og ofra som syndoffer .
03016010	Men den bukken som loddet for Asasel fell på , skal leiast levande fram for Herrens åsyn , så dei kan gjera soning med han , og så skal han sendast ut i øydemarka til Asasel .
03016011	Når Aron leier fram sin eigen syndofferokse og gjer soning for seg og huslyden sin , skal han slakta oksen .
03016012	Så skal han fylla glopanna med glør frå altaret , som står for Herrens åsyn , og ta to fulle nevar med finstøytt , velluktande røykjelse og bera det innanfor forhenget .
03016013	Han skal leggja røykjelsen på elden for Herrens åsyn , så skya av røykjelsen gøymer soningsstaden , som er over lovtavlene ; elles må han døy .
03016014	Så skal han ta litt av okseblodet og skvetta det med fingeren på framsida av soningsstaden , og framfor soningsstaden skal han sju gonger skvetta litt blod med fingeren .
03016015	Så skal han slakta den bukken som er etla til syndoffer for folket , og bera blodet innanfor forhenget . Med det skal han gjera som han gjorde med blodet av oksen : skvetta det på soningsstaden og framfor soningsstaden .
03016016	Såleis skal han gjera soning for heilagdomen og reinsa han for ureinskapen som israelittane har ført over han med alle sine brot og synder . Det same skal han gjera med møteteltet , som er reist hjå dei midt i ureinskapen deira .
03016017	Det må ikkje finnast noko menneske i møteteltet frå Aron går inn og gjer soning i heilagdomen , og til han kjem ut att . Såleis skal han gjera soning for seg og huslyden sin og for heile Israelslyden .
03016018	Så skal han gå ut til altaret som står for Herrens åsyn , og gjera soning for det . Han skal ta litt av okseblodet og litt av bukkeblodet og stryka det rundt ikring på altarhorna .
03016019	Sju gonger skal han skvetta noko av blodet på altaret med fingeren og reinsa det for ureinskapen åt israelittane og vigsla det .
03016020	Når Aron har fullført soninga for heilagdomen , møteteltet og altaret , skal han leia fram den levande bukken .
03016021	Han skal leggja begge hendene på hovudet hans og skrifta over han alle dei misgjerningar , brot og synder som israelittane har gjort , og leggja dei på hovudet åt bukken . Så skal han senda han ut i øydemarka med ein mann som står ferdig .
03016022	Bukken skal bera alle syndene deira med seg ut i villmarka , og mannen skal sleppa han der i øydemarka .
03016023	Så skal Aron gå inn i møteteltet og ta av seg linkleda som han hadde på då han gjekk inn i heilagdomen , og han skal leggja dei der .
03016024	Han skal lauga lekamen sin på ein heilag stad , ta på seg sine eigne klede og så gå ut og ofra brennofferet for seg og brennofferet for folket . Såleis skal han gjera soning for seg og for folket .
03016025	Feittet av syndofferet skal han brenna på altaret .
03016026	Den mannen som leidde bukken ut til Asasel , skal vaska kleda sine og lauga seg . Så kan han få koma inn i leiren .
03016027	Syndofferoksen og syndofferbukken , som dei tok blodet av og bar inn i heilagdomen til soning , skal førast ut or leiren , og skinnet og kjøtet og mageinnhaldet skal brennast .
03016028	Den som brenner det , skal vaska kleda sine og lauga seg . Så kan han koma inn i leiren .
03016029	Dette skal vera ei evig lov for dykk : Den tiande dagen i den sjuande månaden skal de fasta og ikkje gjera noko slag arbeid , korkje den som er fødd og fostra i landet , eller innflyttaren som bur mellom dykk .
03016030	For den dagen skal det gjerast soning for dykk , og de skal reinsast for alle syndene dykkar , så de vert reine for Herren .
03016031	Ein høgheilag sabbat skal de halda , og då skal de fasta . Det er ei evig lov .
03016032	Den presten som vert salva og innsett til å gjera presteteneste etter far sin , skal stå for soninga . Han skal ta på seg linkleda , dei heilage kleda ,
03016033	og gjera soning for Det høgheilage og for møteteltet og altaret , og han skal gjera soning for prestane og for heile folket som er samla .
03016034	Dette skal vera ei evig lov for dykk : Ein gong om året skal det gjerast soning for syndene åt israelittane . Aron gjorde som Herren hadde sagt Moses føre .
03017001	Herren tala til Moses og sa :
03017002	Sei til Aron og sønene hans og til alle israelittane : Dette har Herren sagt :
03017003	Når ein mann av Israelsætta slaktar ein okse , ein sau eller ei geit anten i eller utanfor leiren ,
03017004	og ikkje leier dyret fram til møteteltdøra og ofrar Herren ei gåve framfor Herrens bustad , då skal det reknast for blodskuld . Den mannen har rent ut blod ; han skal rydjast ut or folket sitt .
03017005	Difor skal israelittane koma til Herren med slaktoffera sine som dei plar ofra ute på marka , og føra dei fram til møteteltdøra , til presten , og ofra dei som måltidsoffer til Herren .
03017006	Presten skal skvetta blodet på Herrens altar , som står attmed møteteltdøra , og brenna feittet til godange for Herren .
03017007	Dei skal ikkje lenger ofra slaktoffera sine til dei vonde åndene , som dei driv avgudsdyrking med . Dette skal vera ei evig lov for dei , frå ætt til ætt .
03017008	Du skal seia til dei : Når ein israelitt eller ein av innflyttarane som bur i Israel , ber fram eit brennoffer eller slaktoffer
03017009	og ikkje kjem til møteteltdøra med det og ofrar det til Herren , då skal mannen rydjast ut or ætta si .
03017010	Når ein israelitt eller ein av innflyttarane som bur i Israel , et blod , då vil eg venda meg mot den mannen og rydja han ut or folket hans .
03017011	For ein skapnings liv er i blodet , og eg har gjeve dykk blodet på altaret til soning for dykk . Blodet sonar fordi livet er i det .
03017012	Difor har eg sagt til israelittane : Ingen av dykk må eta blod ; heller ikkje innflyttarane som bur mellom dykk , må eta blod .
03017013	Når ein israelitt eller ein av innflyttarane som bur mellom dei , fangar eit vilt dyr eller ein fugl som dei har lov til å eta , skal han la blodet renna ut og ha jord over det .
03017014	For blodet er livet i kvar skapning . Difor sa eg til israelittane : De må ikkje eta blodet av nokon skapning , for blodet er livet i kvar skapning . Den som et det , skal rydjast ut .
03017015	Har nokon , anten han er fødd i landet eller han er innflyttar , ete av eit dyr som er sjølvdaudt eller ihelrive , skal han vaska kleda sine og lauga seg ; han er urein heilt til kvelds . Då vert han rein att .
03017016	Dersom han ikkje vaskar kleda sine og laugar seg , fører han skuld over seg .
03018001	Herren tala til Moses og sa :
03018002	Sei til israelittane : Eg er Herren dykkar Gud .
03018003	De skal ikkje fara åt som folket i Egypt , der de har butt , eller som dei gjer i Kanaan , det landet eg fører dykk til . De skal ikkje fylgja skikkane deira .
03018004	Mine lover skal de halda , og mine føresegner skal de akta på , så de fylgjer dei . Eg er Herren dykkar Gud .
03018005	De skal halda føresegnene og lovene mine . Det mennesket som rettar seg etter dei , skal leva ved dei . Eg er Herren .
03018006	Ingen av dykk må røra ei nærskyld kvinne og liggja med henne . Eg er Herren .
03018007	Du skal ikkje liggja med mor di og såleis vanæra far din . Ho er mor di ; du skal ikkje liggja med henne .
03018008	Du skal ikkje liggja med stykmor di ; ho høyrer far din til .
03018009	Du skal ikkje liggja med syster di , som har same far eller same mor som du . Anten ho er fødd heime eller ute , skal du ikkje liggja med henne .
03018010	Du skal ikkje liggja med sonedotter eller dotterdotter di ; for såleis fører du skam over deg sjølv .
03018011	Du skal ikkje liggja med dotter til stykmor di som er dotter til far din òg ; ho er syster di .
03018012	Du skal ikkje liggja med syster til far din ; ho er i nær slekt med far din .
03018013	Du skal ikkje liggja med syster til mor di ; ho står mor di for nær .
03018014	Du skal ikkje liggja med kona til farbror din ; henne må du ikkje koma for nær . Ho er tanta di .
03018015	Du skal ikkje liggja med verdotter di . Ho er kona til son din ; du skal ikkje liggja med henne .
03018016	Du skal ikkje liggja med kona til bror din ; ho høyrer bror din til .
03018017	Du skal ikkje liggja med ei kvinne og dotter hennar . Heller ikkje skal du ta sonedotter eller dotterdotter hennar og liggja med dei ; dei er i nær slekt med henne . Det er skamlaus ferd .
03018018	Du skal ikkje gifta deg med syster til kona di og liggja med henne medan kona di lever ; for då skaper du strid mellom dei .
03018019	Du skal ikkje gå til ei kvinne og liggja med henne når ho har månadstida si og er urein .
03018020	Du skal ikkje liggja med kona til ein landsmann og såleis gjera deg urein .
03018021	Du skal ikkje gje nokon av borna dine til Molok ; du skal ikkje vanhelga namnet åt din Gud . Eg er Herren .
03018022	Du skal ikkje liggja med ein mann som ein ligg med ei kvinne . Det er ein styggedom .
03018023	Du skal aldri ha omgang med dyr ; for då vert du urein . Heller ikkje skal ei kvinne by seg fram til eit dyr og para seg med det . Det er stygg åtferd .
03018024	Gjer dykk ikkje ureine med noko slikt ! For med alt dette har dei gjort seg ureine , dei folkeslaga som eg vil driva ut for dykk .
03018025	Landet har vorte ureint , og eg vil straffa det for synda , så det spyr ut dei som bur der .
03018026	Men de , anten de er fødde i landet eller er innflyttarar der , skal halda føresegnene og lovene mine og ikkje gjera noka av desse avskyelege gjerningane —
03018027	for alle desse stygge gjerningane gjorde dei som budde i landet før dykk , og landet vart ureint .
03018028	Elles kjem landet til å spy dykk ut , fordi de gjer det ureint , liksom det har spytt ut det folket som var der før dykk .
03018029	For alle som gjer slike stygge gjerningar , alle som finn på slikt , skal rydjast ut or folket sitt .
03018030	Så hald dykk då etter det som eg har fastsett , og fylg ikkje nokon av dei skamlause skikkane som dei har fylgt før dykk ! Gjer dykk ikkje ureine med dei ! Eg er Herren dykkar Gud .
03019001	Herren tala til Moses og sa :
03019002	Sei til heile Israels-lyden : De skal vera heilage , for eg , Herren dykkar Gud , er heilag .
03019003	Kvar og ein av dykk skal ha age for mor si og far sin . De skal halda sabbatane mine . Eg er Herren dykkar Gud .
03019004	De skal ikkje venda dykk til avgudane og ikkje laga dykk støypte gudebilete . Eg er Herren dykkar Gud .
03019005	Når de vil bera fram eit måltidsoffer for Herren , skal de gjera det såleis at han kan ha hugnad i dykk .
03019006	Same dagen som de ofrar , skal de eta kjøtet , eller dagen etter . Det som er att til tredje dagen , skal brennast .
03019007	Et nokon av offeret den tredje dagen , er det ein styggedom , og Herren tek ikkje imot han .
03019008	Den som et det då , fører skuld over seg , for han har vanhelga det som var vigt til Herren . Han skal rydjast ut or ætta si .
03019009	Når de haustar inn grøda i landet , skal du ikkje skjera kornet heilt ut til åkerkanten , og dei aksa som ligg att etter skurden , skal du ikkje plukka opp .
03019010	Når du haustar vingarden din , skal du ikkje sanka dei druene som heng att , eller henta opp dei som er neddotne . Dei skal du la vera att til dei fattige og innflyttarane . Eg er Herren dykkar Gud .
03019011	De skal ikkje stela og lyga , og de skal ikkje fara med svik mot landsmennene dykkar .
03019012	De skal ikkje sverja falskt ved namnet mitt ; for då vanhelgar du namnet åt din Gud . Eg er Herren .
03019013	Du skal ikkje rana og røva noko frå nesten din . Du skal ikkje la ein leigekars løn liggja natta over hjå deg .
03019014	Du skal ikkje forbanna den som er døv , og ikkje leggja stein i vegen for den som er blind . Du skal ha age for din Gud . Eg er Herren .
03019015	De skal ikkje gjera urett når de sit til doms . Du skal ikkje halda med nokon fordi han er fattig , og ikkje gje nokon rett fordi han er mektig . Rettferdig skal du døma landsmannen din .
03019016	Du skal ikkje gå ikring og baktala skyldfolket ditt . Du skal ikkje stå nesten din etter livet . Eg er Herren .
03019017	Du skal ikkje bera hat til bror din i hjarta . Men du skal tala landsmannen din til rettes , så du ikkje for hans skuld fører synd over deg .
03019018	Du skal ikkje ta hemn og ikkje bera agg til landsmennene dine , men du skal elska nesten din som deg sjølv . Eg er Herren .
03019019	De skal halda føresegnene mine : Du skal ikkje la to dyr av ulikt slag i buskapen din para seg . Du skal ikkje så to slag sæde i åkeren din . Klede som er vovne av to slag garn , skal du ikkje ha på deg .
03019020	Når ein mann går til sengs med ei kvinne og ligg med henne , og ho er ei trælkvinne som er fest til ein annan mann , men enno ikkje er utløyst eller frigjeven , då skal dei straffast . Men dei skal ikkje bøta med livet , fordi ho ikkje er ei fri kvinne .
03019021	Men mannen skal koma til møteteltdøra med ein ver ; det er skuldofferet hans til Herren .
03019022	Med denne veren skal presten gjera soning for han for Herrens åsyn , for den synda han har gjort . Så får han tilgjeving for synda si .
03019023	Når de kjem inn i landet og plantar allslags frukttre , skal de halda den fyrste frukta dei ber , for urein . I tre år skal trea vera ureine for dykk , og de må ikkje eta frukta av dei .
03019024	Det fjerde året skal all frukt viast til Herren på ei gledehøgtid .
03019025	Fyrst i det femte året kan de eta frukta . Såleis får de større avling . Eg er Herren dykkar Gud .
03019026	De skal ikkje eta noko med blodet i . De skal ikkje driva med spådomskunster og teikntyding .
03019027	De skal ikkje runda av håret på sidene og raka skjegget i kantane .
03019028	De skal ikkje rispa dykk opp på kroppen i sorg over ein som er død , og ikkje brenna inn skriftteikn på dykk . Eg er Herren .
03019029	Du skal ikkje vanhelga dotter di og la henne verta skjøkje . For då vert folket usedeleg og landet fullt av skamløyse .
03019030	De skal halda sabbatsdagane mine og ha age for heilagdomen min . Eg er Herren .
03019031	De skal ikkje venda dykk til gjengangarar og spådomsånder og spørja dei til råds , så de vert ureine ved dei . Eg er Herren dykkar Gud .
03019032	Du skal reisa deg for dei grå hår og visa dei gamle ære . Du skal ha age for din Gud . Eg er Herren .
03019033	Når ein innflyttar bur i landet hjå dykk , skal de ikkje vera harde mot han .
03019034	Han skal vera som ein landsmann for dykk . Du skal elska han som deg sjølv . For de har sjølve vore innflyttarar i Egypt . Eg er Herren dykkar Gud .
03019035	De skal ikkje gjera urett mot nokon når de dømer , når de brukar lengdemål , vekt eller holmål .
03019036	Rett vekt og rette lodd , rett efa og rett hin skal de bruka . Eg er Herren dykkar Gud , som førte dykk ut or Egypt .
03019037	Gjev akt på alle føresegnene og lovene mine , og lev etter dei ! Eg er Herren .
03020001	Herren tala til Moses og sa :
03020002	Sei til israelittane : Dersom ein israelitt eller ein innflyttar i Israel gjev eit av borna sine til Molok , skal han døy . Folket i landet skal steina han .
03020003	Eg vil venda meg mot den mannen og rydja han ut or folket , fordi han har gjeve barnet sitt til Molok og gjort heilagdomen min urein og vanhelga mitt heilage namn .
03020004	Dersom folket i landet lèt att augo for denne mannen som gjev barnet sitt til Molok , og ikkje drep han ,
03020005	vil eg venda meg mot han og ætta hans . Eg vil rydja han ut or folket , både han og alle dei som fylgjer i fotefaret hans og dyrkar Molok .
03020006	Når nokon vender seg til gjengangarar og spådomsånder og i truløyse held seg til dei , vil eg venda meg mot han og rydja han ut or folket .
03020007	De skal helga dykk og vera heilage . For eg er Herren dykkar Gud .
03020008	Gjev akt på føresegnene mine og lev etter dei ! Eg er Herren , som helgar dykk .
03020009	Den som forbannar far sin eller mor si , skal døy . Han har forbanna foreldra sine , og det kviler blodskuld på han .
03020010	Når ein mann driv hor med ei gift kvinne , skal dei begge døy , både mannen og kvinna som har brote ekteskapet .
03020011	Den som ligg med kona til far sin , vanærar far sin . Dei skal begge døy ; det kviler blodskuld på dei .
03020012	Når ein mann ligg med sonekona si , skal dei begge døy . Dei har gjort ei stygg gjerning ; det kviler blodskuld på dei .
03020013	Når ein mann ligg med ein annan mann som ein ligg med ei kvinne , har dei begge gjort ei stygg gjerning . Dei skal døy ; det kviler blodskuld på dei .
03020014	Når ein mann tek ei kvinne og mor hennar til kone , er det skamlaus ferd . Dei skal brennast , både han og kvinnene . Slik skamløyse må ikkje finnast mellom dykk .
03020015	Ein mann som har omgang med eit dyr , skal døy , og dyret skal de drepa .
03020016	Når ei kvinne går til eit dyr og parar seg med det , skal du drepa både kvinna og dyret . Dei skal døy ; det kviler blodskuld på dei .
03020017	Når ein mann gifter seg med syster si , som har same far eller same mor som han , og dei har sett kvarandre nakne , då er det ei skam , og dei skal rydjast ut for augo på landsmennene sine . Han har lege med syster si og ført skuld over seg .
03020018	Den som går til sengs med ei kvinne som har månadstida si og ligg med henne , han har teke dekket av kjelda hennar , og ho har vist fram blodkjelda si . Dei skal begge rydjast ut or folket sitt .
03020019	Du skal ikkje liggja med syster til mor di eller far din . Den som det gjer , vanærar si eiga ætt . Dei fører skuld over seg .
03020020	Den som ligg med kona til farbror sin , vanærar farbror sin . Dei fører synd over seg og skal døy barnlause .
03020021	Når ein mann gifter seg med kona til bror sin , er det ei skamleg gjerning . Han vanærar bror sin ; dei skal ikkje få born .
03020022	Gjev akt på alle føresegnene og lovene mine , og lev etter dei ! Då skal de ikkje verta utspydde or det landet som eg vil føra dykk til og la dykk bu i .
03020023	Fylg ikkje skikkane åt dei folkeslaga som eg driv ut for dykk ! Dei gjer alt dette , og difor har eg avsky for dei .
03020024	Men til dykk har eg sagt : De skal ta landet frå dei , eit land som fløymer med mjølk og honning . Eg vil la dykk få det til eige . Eg er Herren dykkar Gud , som har skilt dykk ut frå dei andre folka .
03020025	Difor skal de skilja mellom reine og ureine dyr og mellom ureine og reine fuglar , og ikkje gjera dykk sjølve avskyelege med å eta dei dyra eller fuglane eller krypdyra som eg har skilt ut og sagt at de skal halda for ureine .
03020026	De skal vera heilage for meg , for eg , Herren , er heilag , og eg har skilt dykk ut frå alle andre folkeslag , så de skal høyra meg til .
03020027	Når ein mann eller ei kvinne har ei daudingånd eller ei spådomsånd i seg , skal dei døy . Dei skal steinast ; det kviler blodskuld på dei .
03021001	Herren sa til Moses : Sei til prestane , Arons-sønene : Ein prest skal ikkje gjera seg urein mellom landsmennene sine med å røra eit lik ,
03021002	utan at det er ein av dei næraste slektningane hans , anten mor , far , son , dotter eller bror .
03021003	Med ei ung syster som ikkje er gift og difor står han nær , kan han òg gjera seg urein .
03021004	Han må ikkje gjera seg urein i sitt ektestand , så han misser vigsla si mellom landsmennene sine .
03021005	Prestane skal ikkje klyppa seg snaue på hovudet , dei skal ikkje raka skjegget i kantane og ikkje skjera seg opp på kroppen .
03021006	Dei skal vera heilage for sin Gud og ikkje vanhelga namnet hans , for dei ber fram Herrens eldoffer , mat åt sin Gud . Difor skal dei vera heilage .
03021007	Ingen av dei må gifta seg med ei skjøkje eller ei kvinne som er vanæra , og heller ikkje med ei kvinne som mannen har skilt seg frå ; for presten er vigd til sin Gud .
03021008	Og du skal halda han heilag ; han ber fram mat åt din Gud . Han skal vera heilag for deg ; for eg er heilag , eg , Herren , som helgar dykk .
03021009	Når ei prestedotter vanhelgar seg med skjøkjelivnad , vanhelgar ho far sin . Ho skal brennast .
03021010	Den som er øvsteprest mellom brørne sine og har fått salvingsoljen på hovudet sitt , er innsett i embetet og kledd i dei heilage kleda , han skal ikkje la håret hanga fritt og ikkje riva sund kleda .
03021011	Han må ikkje gå inn til nokon som er død ; ikkje eingong ved far sin eller mor si må han gjera seg urein .
03021012	Han må ikkje gå ut or heilagdomen og ikkje vanhelga sin Guds heilagdom . For han har den vigsla som han fekk med sin Guds salvingsolje . Eg er Herren .
03021013	Den kvinna han gifter seg med , må vera møy ;
03021014	han må korkje ta ei enkje , ei kvinne som er fråskild eller vanæra , eller ei skjøkje . Berre ei møy av sitt eige folk skal han ta til kone ,
03021015	så han ikkje skal vanhelga etterkomarane i ætta . For eg er Herren , som helgar han .
03021016	Herren tala til Moses og sa :
03021017	Sei til Aron : Ingen av etterkomarane dine som har eit lyte , skal no eller sidan koma og bera fram mat åt sin Gud .
03021018	Ingen som har eit lyte , skal stiga fram : ingen som er blind eller halt , ingen som har eit lyte i andletet eller ein vanskapt lem ,
03021019	ingen som har ein broten fot eller arm ,
03021020	ingen som er krylryggja eller dverg , ingen som har ein kvit flekk på auga eller skabb eller noko anna utslett , og ingen som er skadd i pungen .
03021021	Ingen etterkomar av presten Aron , som har eit lyte , skal koma og bera fram Herrens eldoffer . Fordi han har eit lyte , skal han ikkje koma og bera fram mat åt sin Gud .
03021022	Han kan få eta maten åt sin Gud , både av dei høgheilage og av dei heilage gåvene .
03021023	Men han må ikkje koma inn til forhenget og ikkje gå fram for altaret , sidan han har eit lyte ; han må ikkje vanhelga heilagdomane mine . For eg er Herren , som helgar dei .
03021024	Dette sa Moses til Aron og sønene hans og til alle israelittane .
03022001	Herren tala til Moses og sa :
03022002	Sei til Aron og sønene hans at dei skal vera varsame med dei heilage gåvene som israelittane vier til meg , så dei ikkje vanhelgar mitt heilage namn . Eg er Herren .
03022003	Du skal seia til dei : Dersom nokon av etterkomarane dykkar , no eller i framtida , kjem nær dei heilage gåvene som israelittane vier til Herren , medan han er urein , skal han rydjast ut frå mitt åsyn . Eg er Herren .
03022004	Ingen av Arons etterkomarar som har hudsjukdom eller utflod , skal eta av dei heilage gåvene før han har vorte rein . Det skal heller ikkje den som kjem nær nokon som har vorte urein av lik , eller den det går sæd frå ,
03022005	eller den som kjem nær noko krypdyr som ein vert urein av , eller noko menneske som ein på eit eller anna vis vert urein av .
03022006	Den som kjem nær noko slikt , er urein heilt til kvelds , og han skal ikkje eta av dei heilage gåvene før han har lauga seg .
03022007	Når sola glader , er han rein . Sidan kan han eta av dei heilage gåvene , for det er maten hans .
03022008	Dyr som er sjølvdaude eller ihelrivne , skal han ikkje eta , for då vert han urein . Eg er Herren .
03022009	Dei skal halda seg etter det som eg har fastsett , så dei ikkje fører synd over seg og døyr fordi dei vanhelgar det som er heilagt . Eg er Herren , som helgar dei .
03022010	Ingen uvedkomande skal eta det som er heilagt . Den som held til hjå presten eller er leigekar hjå han , skal ikkje smaka det .
03022011	Men når ein prest kjøper ein træl for pengar , då kan trælen eta av det heilage . Like eins kan dei som er fødde i huset hans , eta av maten hans .
03022012	Når ei prestedotter gifter seg med ein mann som ikkje er av presteætt , må ho ikkje eta av dei heilage gåvene .
03022013	Men vert ho enkje eller skild frå mannen sin og ikkje har born , og ho så kjem attende til farshuset sitt , då kan ho eta av maten åt far sin liksom i ungdomen . Men ingen uvedkomande må eta av den maten .
03022014	Når ein mann av vanvare et noko heilagt , skal han gje presten vederlag og leggja til ein femtedel .
03022015	Prestane skal ikkje vanhelga dei heilage gåvene som israelittane gjev til Herren ,
03022016	og såleis føra synd og skuld over folket , når dei et dei heilage gåvene deira . For eg er Herren , som helgar dei .
03022017	Herren tala til Moses og sa :
03022018	Sei til Aron og sønene hans og til alle israelittane : Når ein israelitt eller ein av innflyttarane i Israel ber fram eit offer , anten det er eit lovnadsoffer eller eit friviljug offer dei ber fram for Herren som brennoffer ,
03022019	då må de gjera det så at Herren kan ha hugnad i dykk : Det skal vera ein lytelaus okse , ver eller bukk .
03022020	Noko som det er lyte på , må de ikkje ofra ; for då har Herren ikkje hugnad i dykk .
03022021	Når nokon ber fram for Herren eit måltidsoffer av storfeet eller småfeet , anten det er ein lovnad han vil oppfylla , eller det er eit friviljug offer , då må det vera eit lytelaust dyr , om Herren skal ha hugnad i han . Det må ikkje finnast lyte på det .
03022022	De må ikkje ofra til Herren eit dyr som er blindt eller har brote eit bein eller lid av verkjesår , skabb eller anna utslett . De skal ikkje leggja eldoffer av slike dyr på altaret for Herren .
03022023	Ein okse eller sau som har for lange eller for korte lemer , kan du ofra som friviljug offer , men som lovnadsoffer tekkjest dei ikkje Herren .
03022024	Dyr som er gjelde , anten pungen er klemd eller knust , riven eller skoren , skal de ikkje bera fram for Herren . Slike dyr må de ikkje ofra i dykkar land .
03022025	Heller ikkje skal de kjøpa slike dyr av utlendingar og bera dei fram som mat åt dykkar Gud . Dei er skadde ; det er lyte på dei . For deira skuld tek Herren ikkje imot dykk .
03022026	Herren tala til Moses og sa :
03022027	Når ein kalv eller eit lam eller eit kje kjem til , skal dei fylgja mor si i sju dagar . Men frå den åttande dagen vil dei tekkjast Herren når de ber dei fram som eldoffer til han .
03022028	De skal ikkje slakta ei ku og kalven hennar eller ein sau og lammet hans same dagen .
03022029	Når de ber fram eit takkoffer for Herren , skal de gjera det så at Herren kan ha hugnad i dykk .
03022030	De skal eta det same dagen og ikkje la noko av det verta liggjande til morgons . Eg er Herren .
03022031	Så hald då boda mine og lev etter dei ! Eg er Herren .
03022032	Vanhelga ikkje mitt heilage namn , for eg vil verta helga mellom israelittane . Eg er Herren , som helgar dykk .
03022033	Det var eg som førte dykk ut or Egypt og vil vera dykkar Gud . Eg er Herren .
03023001	Herren tala til Moses og sa :
03023002	Sei til israelittane : Dette er Herrens høgtider , mine fastsette tider , då de skal lysa ut heilage samlingar .
03023003	Seks dagar skal de arbeida , men den sjuande dagen skal vera full kviledag med heilag samling . Då må de ikkje gjera noko arbeid . Det skal vera sabbat for Herren alle stader der de bur .
03023004	Dette er Herrens høgtider , dei heilage samlingane som de til fastsette tider skal ropa ut .
03023005	Den fjortande dagen i den fyrste månaden , straks etter soleglad , er det påske for Herren .
03023006	Og den femtande dagen i same månaden er det usyrdebrødshelg for Herren . I sju dagar skal de eta usyrt brød .
03023007	Den fyrste dagen skal de halda ei heilag samling . Då må de ikkje gjera noko arbeid .
03023008	Alle sju dagane skal de bera fram eldoffer for Herren . Den sjuande dagen skal de òg halda ei heilag samling . Då må de ikkje gjera noko arbeid .
03023009	Herren tala til Moses og sa :
03023010	Sei til israelittane : Når de kjem inn i det landet eg vil gje dykk , og skjer kornet der , då skal de gå til presten med det fyrste kornbandet de har skore .
03023011	Han skal svinga det for Herrens åsyn , så Herren kan ha hugnad i dykk . Dagen etter sabbaten skal presten svinga kornbandet .
03023012	Same dagen som de svingar kornbandet , skal de bera fram eit årsgamalt , lytelaust lam som brennoffer til Herren
03023013	og grødeofferet som høyrer til . Det skal vera to tiandedels efa kveitemjøl med olje i ; då er det eit eldoffer til godange for Herren . Til det kjem drikkofferet , ein fjerdedels hin vin .
03023014	De skal ikkje eta brød og ikkje steikt eller friskt korn før den dagen de ber fram gåva åt dykkar Gud . Det skal vera ei evig lov for dykk og etterkomarane dykkar , kvar de så bur .
03023015	Frå dagen etter sabbaten , frå den dagen de kjem med kornbandet som skal svingast , skal de telja sju fulle veker .
03023016	Femti dagar skal de telja , til dagen etter den sjuande sabbaten . Då skal de bera fram for Herren ei offergåve av den nye grøda .
03023017	De skal ta med heimanfrå to brød som skal svingast . Dei skal lagast av to tiandedels efa kveitemjøl og bakast med surdeig . Det er fyrstegrøda , som høyrer Herren til .
03023018	Attåt brødet skal de bera fram sju årsgamle , lytelause lam , ein ung okse og to verar — dei skal vera brennoffer for Herren — og grødeofferet og drikkoffera som høyrer til . Det er eit eldoffer til godange for Herren .
03023019	Så skal de ofra ein bukk som syndoffer og to årsgamle verlam som måltidsoffer .
03023020	Presten skal svinga dei for Herrens åsyn saman med brøda av fyrstegrøda og to lam . Dei skal vera vigde til Herren og høyra presten til .
03023021	Same dagen skal de ropa ut ei heilag samling . Då må de ikkje gjera noko arbeid . Dette skal vera ei evig lov for dykk og etterkomarane dykkar , kvar de så bur .
03023022	Når de haustar inn grøda i landet , skal du ikkje skjera kornet heilt ut til åkerkanten , og dei aksa som ligg att etter skurden , skal du ikkje plukka opp . Du skal la dei liggja til dei fattige og innflyttarane . Eg er Herren dykkar Gud .
03023023	Herren tala til Moses og sa :
03023024	Sei til israelittane : Den fyrste dagen i den sjuande månaden skal de halda kviledag . Då skal de blåsa i horn og minna om den heilage samlinga .
03023025	Den dagen må de ikkje gjera noko arbeid , og de skal bera fram eldoffer for Herren .
03023026	Herren tala til Moses og sa :
03023027	Den tiande dagen i same månaden skal vera soningsdag . Då skal de halda ei heilag samling , fasta og bera fram eldoffer for Herren .
03023028	Den dagen må de ikkje gjera noko arbeid , for det er soningsdag . Då skal det gjerast soning for dykk framfor Herren dykkar Guds åsyn .
03023029	Alle som ikkje fastar den dagen , skal rydjast ut or folket sitt .
03023030	Og kvar den som gjer noko arbeid den dagen , vil eg tyna midt imellom folket hans .
03023031	De skal ikkje gjera noko arbeid . Det skal vera ei evig lov for dykk og etterkomarane dykkar , kvar de så bur .
03023032	De skal ha full kviledag , og de skal fasta . Frå niande dags kvelden i den månaden til kvelden etter skal de halda sabbatskvild .
03023033	Herren tala til Moses og sa :
03023034	Sei til israelittane : Frå den femtande dagen i den sjuande månaden skal de halda lauvhyttehelg for Herren i sju dagar .
03023035	Den fyrste dagen skal det vera ei heilag samling . Då må de ikkje gjera noko arbeid .
03023036	Sju dagar skal de bera fram eldoffer for Herren . Den åttande dagen skal de halda ei heilag samling og bera fram eldoffer for Herren . Då er det høgtidssamling , og de må ikkje gjera noko arbeid .
03023037	Dette er Herrens høgtider , då de skal ropa ut heilage samlingar og bera fram eldoffer for Herren , brennoffer og grødeoffer , slaktoffer og drikkoffer , kvar dag det som høyrer den dagen til .
03023038	Til dette kjem Herrens sabbatar og dei gåvene , lovnadsoffera og friviljuge offera som de gjev Herren .
03023039	Frå den femtande dagen i den sjuande månaden , når de samlar inn grøda i landet , skal de halda Herrens helg i sju dagar . Den fyrste dagen skal vera kviledag , og den åttande dagen skal vera kviledag .
03023040	Den fyrste dagen skal de ta frukter av edle tre , palmeblad , greiner av lauvtre og poplar som veks attmed bekkene , og gleda dykk i sju dagar framfor Herren dykkar Guds åsyn .
03023041	Såleis skal de kvart år halda høgtid for Herren i sju dagar . Det skal vera ei evig lov for dykk og etterkomarane dykkar . I den sjuande månaden skal de halda denne høgtida .
03023042	Då skal de bu i lauvhytter i sju dagar . Alle som er fødde og fostra i Israel , skal bu i lauvhytter ,
03023043	så etterkomarane dykkar skal vita at eg lét israelittane bu i hytter då eg førte dei ut or Egypt . Eg er Herren dykkar Gud .
03023044	Moses kunngjorde Herrens høgtider for israelittane .
03024001	Herren tala til Moses og sa :
03024002	Sei til israelittane at dei skal koma med rein olje av knust oliven til ljosestaken , så det kan setjast opp lamper til kvar tid !
03024003	I møteteltet , utanfor forhenget som er framfor lovkista , skal Aron stadig stella lampene , så dei kan brenna for Herrens åsyn frå kveld til morgon . Det skal vera ei evig lov for dykk i ætt etter ætt .
03024004	Seint og tidleg skal han stella lampene på gull-ljosestaken som står for Herrens åsyn .
03024005	Så skal du ta kveitemjøl og baka tolv kaker . I kvar kake skal det vera to tiandedels efa .
03024006	Og du skal leggja dei i to rader , seks i kvar rad , på gullbordet for Herrens åsyn .
03024007	På kvar rad skal du leggja rein røykjelse . Det skal vera eit påminningsoffer for brøda , eit eldoffer for Herren .
03024008	Kvar sabbatsdag skal brødet leggjast fram for Herrens åsyn som ei gåve frå israelittane . Det er ei evig pakt .
03024009	Brøda høyrer Aron og sønene hans til , og dei skal eta dei på ein heilag stad . Dei er høgheilage og er hans del av Herrens eldoffer . Det er ein evig rett .
03024010	Ein mann som hadde ei israelittisk kvinne til mor og ein egyptar til far , gjekk ein gong ut mellom israelittane . I leiren kom han i trette med ein israelitt ,
03024011	og son til den israelittiske kvinna spotta Herrens namn og forbanna det . Då førte dei han til Moses . Mor hans heitte Sjelomit og var dotter til Dibris av Dans-ætta .
03024012	Dei sette han fast til saka kunne avgjerast med eit ord frå Herren .
03024013	Og Herren sa til Moses :
03024014	Før spottaren ut or leiren ! Alle som høyrde spottorda , skal leggja hendene på hovudet hans , og heile lyden skal steina han .
03024015	Så skal du seia til israelittane : Den som forbannar sin Gud , fører synd over seg .
03024016	Og den som spottar Herrens namn , skal døy ; heile lyden skal steina han . Anten han er innflyttar eller fødd i landet , skal han steinast når han spottar Herrens namn .
03024017	Når nokon slår i hel eit menneske , skal han døy .
03024018	Den som slår i hel eit dyr , skal gje vederlag for det , liv for liv .
03024019	Når nokon skader landsmannen sin på kroppen , skal det same gjerast med han som han sjølv har gjort :
03024020	brot for brot , auga for auga , tann for tann . Den same skaden som han gjer ein annan , skal han sjølv få .
03024021	Den som slår i hel eit husdyr , skal gje vederlag for det . Men den som slår i hel eit menneske , skal døy .
03024022	Same retten skal gjelda for dykk , anten de er innflyttarar eller fødde i landet . For eg er Herren dykkar Gud .
03024023	Dette sa Moses til israelittane , og dei førte spottaren ut or leiren og steina han . Israelittane gjorde som Herren hadde sagt til Moses .
03025001	Herren tala til Moses på Sinai-fjellet og sa :
03025002	Sei til israelittane : Når de kjem inn i det landet eg vil gje dykk , skal landet ha ei sabbatskvild for Herren .
03025003	Seks år skal du så til åkeren din , og seks år skal du skjera vintrea dine og samla inn grøda i landet .
03025004	Men i det sjuande året skal det vera full kvile for landet , ein sabbat for Herren . Då skal du korkje så åkeren din eller stella vintrea dine .
03025005	Du skal ikkje skjera korn som har sått seg sjølv etter at du har hausta , og du skal ikkje plukka druer på eit ustelt vintre . Det skal vera sabbatsår for landet .
03025006	Det som veks i landet det året , skal vera til føde for dykk , for deg og tenaren din og tenestkvinna di og leigekaren og dei framande som held til hjå deg .
03025007	Buskapen din og dei ville dyra som er i landet , skal òg eta av grøda der .
03025008	Så skal du telja sju sabbatsår fram , sju gonger sju år , så tida for dei sju sabbatsåra vert førtini år .
03025009	Og den tiande dagen i den sjuande månaden skal du blåsa i horn ; på soningsdagen skal de la hornet lyda i heile landet .
03025010	De skal halda det femtiande året heilagt og lysa ut fridom i landet for alle som bur der . Det skal vera eit frigjevingsår for dykk . Då skal de koma attende , kvar til sin eigedom og si ætt .
03025011	Det femtiande året skal vera eit frigjevingsår for dykk . Då skal de ikkje så , ikkje hausta det kornet som har sått seg sjølv , og ikkje plukka druene av ustelte vintre .
03025012	For det er eit frigjevingsår ; og de skal halda det heilagt . De skal eta av grøda på marka .
03025013	I frigjevingsåret skal de koma attende , kvar til sin eigedom .
03025014	Når du sel jord til landsmannen din eller kjøper jord av han , skal de ikkje gjera urett mot kvarandre .
03025015	Du skal betala han , alt etter kor mange år det har gått sidan frigjevingsåret , og han skal setja prisen etter talet på dei åra du kan hausta grøda .
03025016	Di fleire år det er att , di større kjøpesum , og di færre år , di mindre kjøpesum . For det er berre eit visst tal avlingar han sel deg .
03025017	De skal ikkje gjera urett mot kvarandre ; men du skal ha age for din Gud . For eg er Herren dykkar Gud .
03025018	Fylg føresegnene mine og gjev akt på lovene mine , så de lever etter dei ! Då skal de bu trygt i landet .
03025019	Landet skal gje si grøde , så de kan eta dykk mette og bu trygt .
03025020	Og dersom de spør : « Kva skal vi eta det sjuande året , når vi ikkje sår og ikkje samlar inn grøde ? » —
03025021	då skal de vita at eg vil senda mi velsigning over dykk det sjette året , så landet gjev grøde for tre år .
03025022	Når de sår det åttande året , skal de enno eta av den gamle grøda . Heilt til grøda kjem det niande året , skal de ha gamalt korn å eta .
03025023	Jorda må ikkje seljast for alltid . For landet er mitt , og de er framande og gjester hjå meg .
03025024	Difor skal det i heile landet dykkar gjelda løysingsrett for jord .
03025025	Når det går ut for bror din , og han må selja noko av odelsjorda si , skal næraste frenden , løysingsmannen hans , koma og løysa inn det som broren har selt .
03025026	Finst det nokon som ikkje har ein løysingsmann , men sjølv får så god råd at han kan greia løysingssummen ,
03025027	skal han rekna frå dei åra som har gått sidan han selde , og gje kjøparen betaling for den tida som er att . Då får han odelsjorda si tilbake .
03025028	Men får han ikkje råd til å betala , skal jorda høyra kjøparen til heilt til frigjevingsåret . Då vert ho fri og går attende til den gamle eigaren .
03025029	Når nokon sel eit stovehus i ein by som det er murar ikring , gjeld løysingsretten berre for ei tid ; det fyrste året etter salet har han rett til å løysa inn huset .
03025030	Men vert det ikkje innløyst før eit heilt år er til ende , skal huset , så sant det ligg i ein by med murar ikring , høyra kjøparen og etterkomarane hans til for godt . Det vert ikkje fritt i frigjevingsåret .
03025031	Men husa i småbyar som det ikkje er murar ikring , skal reknast likt med jordene på landet . Dei kan løysast inn , og i frigjevingsåret vert dei frie .
03025032	Gjeld det hus i dei byane som høyrer levittane til , varer løysingsretten for alle tider .
03025033	Når nokon av levittane ikkje løyser inn det huset han har selt i ein by som dei eig , vert det fritt i frigjevingsåret . For husa i dei byane som høyrer levittane til , er deira eigedom mellom israelittane .
03025034	Beitemarkene kring byane deira må ikkje seljast ; dei er deira odel for alle tider .
03025035	Når det går ut for bror din , og han ikkje kan greia seg lenger , skal du ta deg av han som du gjer med innflyttarar og framande , så han kan livberga seg hjå deg .
03025036	Du må ikkje ta rente av han eller krevja ein større sum tilbake ; du skal ha age for din Gud , så bror din kan leva hjå deg .
03025037	Du skal ikkje låna han pengar mot rente eller selja han matvarer og krevja meir att .
03025038	Eg er Herren dykkar Gud , som har ført dykk ut or Egypt og vil gje dykk Kanaan og vera dykkar Gud .
03025039	Når bror din vert fattig og må selja seg til deg , skal du ikkje la han gjera trælearbeid .
03025040	Han skal ha det som ein leigekar eller framand hjå deg og vera tenaren din til frigjevingsåret .
03025041	Då kan han flytta frå deg , både han og borna hans , og fara heim att til ætt og fedregard .
03025042	For dei er mine tenarar , som eg har ført ut or Egypt ; dei må ikkje seljast som ein sel trælar .
03025043	Du må ikkje vera hard med han ; du skal ha age for din Gud .
03025044	Vil du få deg trælar eller trælkvinner , skal de kjøpa dei av dei folka som bur rundt ikring dykk .
03025045	Like eins kan de kjøpa trælar av dei framande som held til hjå dykk , og av etterkomarane deira som bur hjå dykk og er fødde i landet dykkar . Dei kan de eiga ,
03025046	og de kan la dei gå i arv til borna dykkar , så dei kan eiga dei . De kan bruka dei til trælar så lenge de vil . Men over brørne dine , israelittane , skal du ikkje gjera deg til herre . Bror skal ikkje vera hard med bror .
03025047	Når ein innflyttar eller framand hjå deg kjem til velstand , medan bror din som bur nær han , vert så fattig at han må selja seg til innflyttaren eller den framande som held til hjå deg , eller til ein som er runnen av framand rot ,
03025048	då skal han kunna løysast ut etter at han har selt seg . Ein av brørne hans må då løysa han ut ,
03025049	eller farbroren eller eit syskenbarn eller ein annan av dei næraste slektningane i ætta . Får han råd , kan han gjera det sjølv .
03025050	Då skal han saman med den som har kjøpt han , rekna ut tida frå det året han selde seg og til frigjevingsåret , og kjøpesummen skal delast på åretalet . Det skal vera som han hadde vore leigekar hjå han .
03025051	Er det enno mange år att , skal han betala tilbake ein tilsvarande del av summen og såleis kjøpa seg fri .
03025052	Og er det få år att til frigjevingsåret , skal han rekna etter og betala ein løysingssum som svarar til desse åra .
03025053	Han skal vera som ein leigekar som arbeider hjå han år for år . Du må ikkje tola at han driv han for hardt .
03025054	Men vert han ikkje lauskjøpt på denne måten , så vert han fri i frigjevingsåret , både han og borna hans .
03025055	For det er meg israelittane tener . Dei er mine tenarar , som eg har ført ut or Egypt . Eg er Herren dykkar Gud .
03026001	De skal ikkje laga dykk avgudar , ikkje reisa gudebilete eller steinstøtter og ikkje setja biletsteinar i landet dykkar og tilbe dei . For eg er Herren dykkar Gud .
03026002	Sabbatane mine skal de halda , og heilagdomen min skal de ha age for . Eg er Herren .
03026003	Dersom de lever etter føresegnene mine og gjev akt på boda mine og held dei ,
03026004	vil eg senda dykk regn i rett tid . Jorda skal gje grøde og trea på marka frukt .
03026005	Treskjetida skal vara heilt til vinhausten , og vinhausten skal vara til kornet vert sått . De skal eta dykk mette av eige brød og bu trygt i landet dykkar .
03026006	Eg vil gje fred i landet . De skal få liggja i ro , og ingen skal skræma dykk . Udyra vil eg rydja ut or landet , og sverd skal ikkje herja i landet dykkar .
03026007	De skal forfylgja fiendane , og dei skal falla for sverdet dykkar .
03026008	Fem av dykk skal jaga hundre , og hundre skal jaga ti tusen . Fiendane skal falla for sverdet dykkar .
03026009	Eg vil venda meg til dykk og la dykk veksa og aukast ; eg vil halda mi pakt med dykk .
03026010	De skal eta fjorgamalt korn heilt til de må rydja det bort så de får plass til det nye .
03026011	Eg vil reisa min bustad mellom dykk og ikkje ha motvilje mot dykk .
03026012	Midt imellom dykk vil eg ferdast . Eg vil vera dykkar Gud , og de skal vera mitt folk .
03026013	Eg er Herren dykkar Gud , som førte dykk ut or Egypt , så de ikkje skulle træla der lenger . Eg braut sund stengene i åket dykkar , så de kunne gå rake .
03026014	Men vil de ikkje høyra på meg og halda alle desse boda ,
03026015	vanvørder de føresegnene mine og viser motvilje mot lovene mine , så de ikkje held alle boda mine , men bryt mi pakt ,
03026016	då gjer eg like eins mot dykk : Eg straffar dykk med redsler , med tæring og feber , så augo sloknar og livskrafta kverv . Til inga nytte skal de så ; for fiendar et det de avlar .
03026017	Eg vender meg mot dykk , og de skal liggja under for fiendane . Dei som hatar dykk , skal rå over dykk , og de skal røma om ingen er etter dykk .
03026018	Og vil de endå ikkje høyra på meg , skal eg tukta dykk sju gonger så hardt for syndene dykkar .
03026019	Eg bryt dykkar stolte makt . Himmelen over dykk gjer eg tett som jern og jorda under dykk hard som bronse .
03026020	Til inga nytte skal de slita dykk ut ; for landet gjev ikkje grøde , og trea på marka ber ikkje frukt .
03026021	Og set de dykk endå opp mot meg og ikkje vil høyra på meg , slår eg dykk sju gonger så hardt for syndene dykkar .
03026022	Eg sender villdyr mot dykk . Dei skal røva borna dykkar , drepa feet og gjera dykk få i talet , så vegane i landet vert aude .
03026023	Og lèt de dykk endå ikkje tukta , men set dykk opp mot meg ,
03026024	vil eg òg setja meg opp mot dykk og slå dykk sju gonger så hardt for syndene dykkar .
03026025	Eg sender mot dykk eit sverd som hemner paktbrotet . Og rømer de til byane , sender eg pest inn imellom dykk , og de skal falla i fiendehand .
03026026	Når eg bryt sund brødstaven for dykk , skal ti kvinner steikja brød i ein og same omnen . Dei skal gje dykk brødet att etter vekt , og de skal ikkje få eta dykk mette .
03026027	Dersom de endå ikkje høyrer på meg , men set dykk opp mot meg ,
03026028	vil eg verta vreid og setja meg opp mot dykk og tukta dykk sju gonger så hardt for syndene dykkar .
03026029	Då vert de nøydde til å eta kjøtet av sønene og døtrene dykkar .
03026030	Eg øyder offerhaugane dykkar , gjer ende på røykjelsesaltara og kastar lika av dykk opp på dei stygge , livlause avgudane dykkar ; for de byd meg imot .
03026031	Eg gjer byane dykkar til ei øydemark og legg heilagdomane i røys og bryr meg ikkje om angen som stig opp frå offera dykkar .
03026032	Eg gjer landet så audt at fiendane som bur der , vert fælne .
03026033	Men dykk vil eg spreia mellom folkeslaga , og med sverd i hand vil eg forfylgja dykk . Landet dykkar skal verta ei øydemark og byane ein grushaug .
03026034	Då skal landet ta att sabbatsåra sine , heile den tida det ligg i øyde , medan de er i fiendelandet . Ja , då skal landet kvila og ta att sabbatsåra sine .
03026035	Så lenge det ligg audt , skal det kvila . Då skal det få den kvila det ikkje fekk i sabbatsåra , medan de budde der .
03026036	Og dei av dykk som er att , vil eg gjera så redde der ute i fiendelandet at lyden av fykande lauv skal jaga dei . Dei skal røma som ein rømer for sverdet , og falla om ingen er etter dei .
03026037	I redsle for sverdet skal dei snåva og falla , den eine over den andre , endå ingen forfylgjer dei . De skal ikkje stå dykk mot fienden ,
03026038	men gå til grunne mellom folkeslaga ; fiendelandet skal gjera ende på dykk .
03026039	Og dei av dykk som enno er att , skal tærast bort i fiendelandet , fordi dei har synda . Ja , dei skal òg tærast bort fordi fedrane deira synda .
03026040	Då skal dei sanna misgjerningane sine og misgjerningane åt fedrane , at dei var trulause og sette seg opp mot meg .
03026041	Difor vil eg òg setja meg opp mot dei og føra dei til fiendeland . Då skal det uomskorne hjarta deira bøya seg , og dei skal få bøta for misgjerningane sine .
03026042	Så vil eg koma i hug mi pakt med Jakob og Isak og Abraham , og landet vil eg òg koma i hug .
03026043	Men dei må fyrst fara bort frå landet , så det kan ta att sabbatsåra sine medan det ligg audt etter dei . Og dei må bøta for si skuld , fordi dei vanvørde lovene mine og viste motvilje mot føresegnene mine .
03026044	Men jamvel då , når dei er i fiendelandet , vil eg ikkje støyta dei bort og visa motvilje mot dei . Eg vil ikkje gjera ende på dei og ikkje bryta mi pakt med dei . For eg er Herren deira Gud .
03026045	Til beste for dei vil eg koma i hug pakta med fedrane , som eg førte ut or Egypt midt for augo på folkeslaga , fordi eg ville vera deira Gud . Eg er Herren .
03026046	Dette er dei føresegner , bod og lover som Herren sette mellom seg og israelittane på Sinai-fjellet og lét Moses kunngjera for dei .
03027001	Herren tala til Moses og sa :
03027002	Sei til israelittane : Når nokon gjev ein høgtideleg lovnad om å via eit menneske til Herren , skal løysingssummen fastsetjast såleis :
03027003	Ein mann som er mellom tjue og seksti år , skal verdsetjast til femti sekel sølv etter den vekt dei nyttar i heilagdomen .
03027004	Ei kvinne skal verdsetjast til tretti sekel .
03027005	Eit menneske som er mellom fem og tjue år , skal verdsetjast til tjue sekel dersom det er ein gut , og til ti dersom det er ei jente .
03027006	Er det eit barn mellom ein månad og fem år , skal verdien på ein gut vera fem sekel sølv og på ei jente tre sekel sølv .
03027007	Dei som er seksti år eller meir , skal verdsetjast til femten sekel dersom det er menn , og til ti sekel dersom det er kvinner .
03027008	Er nokon så fattig at han ikkje kan betala desse pengane , skal dei koma til presten med han , og presten skal setja verdien etter det han har råd til , han som gav lovnaden .
03027009	Gjeld lovnaden slike dyr som kan ofrast til Herren , skal alt det ein gjev av dei , vera heilagt .
03027010	Ein må ikkje byta det eller gje eit anna dyr i staden , korkje eit godt for eit ringt eller eit ringt for eit godt . Byter ein likevel eit dyr i eit anna , skal dei begge reknast for heilage .
03027011	Gjeld lovnaden eit ureint dyr , eit av dei som ikkje kan ofrast til Herren , skal det leiast fram for presten .
03027012	Og presten skal verdsetja det etter som det er , godt eller ringt . Den verdien som presten fastset , skal det ha .
03027013	Vil eigaren løysa det inn , skal han leggja ein femtedel til verdien .
03027014	Når nokon vier huset sitt til Herren , skal presten verdsetja det etter som det er , godt eller ringt . Den verdien som presten fastset , skal stå ved lag .
03027015	Vil den som har vigt huset sitt , løysa det inn , skal han betala ein femtedel meir enn det er verdsett til . Då vert det hans .
03027016	Når nokon vier eit stykke av odelsjorda si til Herren , rettar verdien seg etter mengda av såkorn : til ein homer bygg svarar femti sekel sølv .
03027017	Vier han jorda heilt frå frigjevingsåret , skal den fastsette verdien gjelda fullt ut .
03027018	Men er det etter frigjevingsåret han vier jorda , skal presten rekna ut verdien etter dei åra som er att til komande frigjevingsår , og prisen skal setjast tilsvarande ned .
03027019	Vil den som har vigt eit stykke jord , løysa det inn , skal han leggja ein femtedel til verdien . Då er det hans for godt .
03027020	Men løyser han ikkje jordstykket , eller sel han det til ein annan , kan det ikkje løysast meir .
03027021	Når det vert fritt i frigjevingsåret , skal det vera vigt til Herren , liksom bannlyst jord . Presten skal få det i eige .
03027022	Når nokon kjøper eit jordstykke som ikkje har høyrt odelsjorda hans til , og vier det til Herren ,
03027023	skal presten rekna ut verdien etter den tida som er att til komande frigjevingsår , og mannen skal betala pengane same dagen . Dei skal vera vigde til Herren .
03027024	I frigjevingsåret fell jorda tilbake til seljaren , han som har odelsretten .
03027025	All verdsetjing skal vera i den vekt dei nyttar i heilagdomen , der ein sekel er tjue gera .
03027026	Det som er fyrstefødt i buskapen , må ingen via . Fordi det er fyrstefødt , høyrer det Herren til . Anten det er storfe eller småfe , høyrer det Herren til .
03027027	Er det ureine dyr , skal ein løysa dei inn etter verdien og leggja til ein femtedel . Vert dei ikkje innløyste , skal dei seljast for verdien .
03027028	Når ein mann vier noko av alt det han eig , til Herren som bannlyst gods , anten det er folk eller fe eller odelsjord , då må det ikkje seljast og ikkje løysast . Alt bannlyst er høgheilagt og høyrer Herren til .
03027029	Eit menneske som er bannlyst , kan ikkje løysast . Det skal drepast .
03027030	All tiend i landet , både av grøda på marka og av frukta på trea , høyrer Herren til . Ho er vigd til Herren .
03027031	Vil ein mann løysa inn noko av tienda , skal han leggja til ein femtedel .
03027032	All tiend av storfe og småfe , av alt som går under gjætarstav , kvart tiande dyr , skal vera vigt til Herren .
03027033	Ein skal ikkje sjå etter om det er godt eller ringt , og ikkje byta det . Vert det bytt i eit anna , skal begge dyra vera heilage , og dei kan ikkje løysast .
03027034	Dette er dei bod som Herren gav Moses på Sinai-fjellet og baud han kunngjera for israelittane .
04001001	Den fyrste dagen i den andre månaden året etter at israelittane hadde fare frå Egypt , medan dei var i Sinai-øydemarka , tala Herren til Moses i møteteltet . Han sa :
04001002	Hald manntal over heile Israels-folket , kvar ætt og kvar ættgrein for seg , og skriv opp namna på alle menn , eitt for eitt .
04001003	Du og Aron skal mønstra alle våpenføre menn i Israel som er tjue år eller meir , kvar flokk for seg .
04001004	De skal ta med dykk ein mann for kvar ætt , han som er hovding over greinene i ætta .
04001005	Dette er namna på dei mennene som skal hjelpa dykk : Frå Ruben : Elisur , son til Sjede’ur ;
04001006	frå Simeon : Sjelumiel , son til Surisjaddai ;
04001007	frå Juda : Naksjon , son til Amminadab ;
04001008	frå Jissakar : Netanel , son til Suar ;
04001009	frå Sebulon : Eliab , son til Helon ;
04001010	frå Josefs-sønene : Elisjama , son til Ammihud , for Efraim , og Gamliel , son til Pedasur , for Manasse ;
04001011	frå Benjamin : Abidan , son til Gidoni ;
04001012	frå Dan : Akieser , son til Ammisjaddai ;
04001013	frå Asjer : Pagiel , son til Okran ;
04001014	frå Gad : Eljasaf , son til De’uel ;
04001015	frå Naftali : Akira , son til Enan .
04001016	Dette er dei mennene som folket har valt , leiarane for dei ættene som fedrane deira tilhøyrde , ættehovdingane i Israel .
04001017	Moses og Aron tok med seg desse mennene som er nemnde med namn .
04001018	Så kalla dei heile folket saman , den fyrste dagen i den andre månaden . Dei vart innførte i listene over ætter og ættgreiner ; alle som var tjue år eller meir , vart innskrivne , ein for ein .
04001019	Såleis mønstra Moses folket i Sinai-øydemarka , som Herren hadde sagt .
04001020	Etterkomarane etter Ruben , eldste son til Israel , vart innførte i listene , ætt for ætt og ættgrein for ættgrein . Alle våpenføre menn som var tjue år eller meir , vart innskrivne , ein for ein .
04001021	46500 vart mønstra i Rubens-ætta .
04001022	Etterkomarane etter Simeon vart innførte i listene , ætt for ætt og ættgrein for ættgrein . Alle våpenføre menn som var tjue år eller meir , vart innskrivne , ein for ein .
04001023	59300 vart mønstra i Simeons-ætta .
04001024	Etterkomarane etter Gad vart innførte i listene , ætt for ætt og ættgrein for ættgrein . Alle våpenføre menn som var tjue år eller meir , vart innskrivne .
04001025	45650 vart mønstra i Gads-ætta .
04001026	Etterkomarane etter Juda vart innførte i listene , ætt for ætt og ættgrein for ættgrein . Alle våpenføre menn som var tjue år eller meir , vart innskrivne .
04001027	74600 vart mønstra i Juda-ætta .
04001028	Etterkomarane etter Jissakar vart innførte i listene , ætt for ætt og ættgrein for ættgrein . Alle våpenføre menn som var tjue år eller meir , vart innskrivne .
04001029	54400 vart mønstra i Jissakars-ætta .
04001030	Etterkomarane etter Sebulon vart innførte i listene , ætt for ætt og ættgrein for ættgrein . Alle våpenføre menn som var tjue år eller meir , vart innskrivne .
04001031	57400 vart mønstra i Sebulons-ætta .
04001032	Etterkomarane etter Efraim , son til Josef , vart innførte i listene , ætt for ætt og ættgrein for ættgrein . Alle våpenføre menn som var tjue år eller meir , vart innskrivne .
04001033	40500 vart mønstra i Efraims-ætta .
04001034	Etterkomarane etter Manasse vart innførte i listene , ætt for ætt og ættgrein for ættgrein . Alle våpenføre menn som var tjue år eller meir , vart innskrivne .
04001035	32200 vart mønstra i Manasse-ætta .
04001036	Etterkomarane etter Benjamin vart innførte i listene , ætt for ætt og ættgrein for ættgrein . Alle våpenføre menn som var tjue år eller meir , vart innskrivne .
04001037	35400 vart mønstra i Benjamins-ætta .
04001038	Etterkomarane etter Dan vart innførte i listene , ætt for ætt og ættgrein for ættgrein . Alle våpenføre menn som var tjue år eller meir , vart innskrivne .
04001039	62700 vart mønstra i Dans-ætta .
04001040	Etterkomarane etter Asjer vart innførte i listene , ætt for ætt og ættgrein for ættgrein . Alle våpenføre menn som var tjue år eller meir , vart innskrivne .
04001041	41500 vart mønstra i Asjers-ætta .
04001042	Etterkomarane etter Naftali vart innførte i listene , ætt for ætt og ættgrein for ættgrein . Alle våpenføre menn som var tjue år eller meir , vart innskrivne .
04001043	53400 vart mønstra i Naftali-ætta .
04001044	Dette var dei som vart mønstra av Moses og Aron og Israels hovdingar . Hovdingane var tolv i talet , ein for kvar ætt .
04001045	Alle israelittane vart mønstra , kvar ættgrein for seg , alle våpenføre menn som var tjue år eller meir .
04001046	Det var i alt 603550 som vart mønstra .
04001047	Levittane vart ikkje mønstra saman med dei andre ættene .
04001048	For Herren sa til Moses :
04001049	Berre Leviætta skal du ikkje mønstra . Dei skal du ikkje ta med i manntalet saman med dei andre israelittane .
04001050	Men set levittane til å ha tilsyn med lovteltet , med alle tinga der og alt som elles høyrer til . Dei skal bera teltet og all bunaden som er i det . Dei skal gjera teneste i teltet og liggja i leir kring det .
04001051	Når teltet skal flyttast , skal levittane ta det ned . Og når det skal reisast , skal levittane setja det opp . Kjem nokon annan nær det , må han døy .
04001052	Israelittane skal halda seg i kvar sin leir , under kvar si fane og i kvar sin flokk .
04001053	Men levittane skal liggja i leir kring lovteltet , så Guds vreide ikkje skal koma over Israels-folket . Og levittane skal ta seg av tenesta i lovteltet .
04001054	Israelittane gjorde alt dette så som Herren hadde sagt Moses føre .
04002001	Herren sa til Moses og Aron :
04002002	Israelittane skal liggja i leir , kvar under si fane og sitt ættemerke . Leiren skal vera kring møteteltet , eit stykke frå det .
04002003	På framsida , mot aust , skal Juda-hæren liggja , flokk for flokk . Naksjon , son til Amminadab , er hovding over Juda-sønene ,
04002004	og 74600 er mønstra i fylkinga hans .
04002005	Attmed dei skal Jissakars-ætta liggja . Netanel , son til Suar , er hovding over Jissakars-sønene ,
04002006	og 54400 er mønstra i fylkinga hans .
04002007	Så kjem Sebulons-ætta . Eliab , son til Helon , er hovding over Sebulons-sønene ,
04002008	og 57400 er mønstra i fylkinga hans .
04002009	Dei som er mønstra i Juda-hæren , flokk for flokk , er 186400 . Det er den fyrste fylkinga som skal ta ut .
04002010	Mot sør skal Rubens-hæren liggja , flokk for flokk . Elisur , son til Sjede’ur , er hovding over Rubens-sønene ,
04002011	og 46500 er mønstra i fylkinga hans .
04002012	Attmed dei skal Simeons-ætta liggja . Sjelumiel , son til Surisjaddai , er hovding over Simeons-sønene ,
04002013	og 59300 er mønstra i fylkinga hans .
04002014	Så kjem Gads-ætta . Eljasaf , son til De’uel , er hovding over Gads-sønene ,
04002015	og 45650 er mønstra i fylkinga hans .
04002016	Dei som er mønstra i Rubens-hæren , flokk for flokk , er i alt 151450 . Det er den andre fylkinga som skal ta ut .
04002017	Så skal levitt-hæren , midt imellom dei andre , ta ut med møteteltet . Etter som dei har lege i leir , skal dei fara i veg , kvar mann på sin stad og under si fane .
04002018	Mot vest skal Efraims-hæren liggja , flokk for flokk . Elisjama , son til Ammihud , er hovding over Efraims-sønene ,
04002019	og 40500 er mønstra i fylkinga hans .
04002020	Attmed dei kjem Manasse-ætta . Gamliel , son til Pedasur , er hovding over Manasse-sønene ,
04002021	og 32200 er mønstra i fylkinga hans .
04002022	Så kjem Benjamins-ætta . Abidan , son til Gidoni , er hovding over Benjamins-sønene ,
04002023	og 35400 er mønstra i fylkinga hans .
04002024	Dei som er mønstra i Efraims-hæren , flokk for flokk , er i alt 108100 . Det er den tredje fylkinga som skal ta ut .
04002025	Mot nord skal Dans-hæren liggja , flokk for flokk . Akieser , son til Ammisjaddai , er hovding over Dans-sønene ,
04002026	og 62700 er mønstra i fylkinga hans .
04002027	Attmed dei skal Asjers-ætta liggja . Pagiel , son til Okran , er hovding over Asjers-sønene ,
04002028	og 41500 er mønstra i fylkinga hans .
04002029	Så kjem Naftali-ætta . Akira , son til Enan , er hovding over Naftali-sønene ,
04002030	og 53400 er mønstra i fylkinga hans .
04002031	Dei som er mønstra i Dans-hæren , er i alt 157600 . Det er den siste fylkinga som skal ta ut , under fanene sine .
04002032	Dette var dei israelittane som vart mønstra , kvar i si ættgrein . Talet på alle dei som vart mønstra i hærane , flokk for flokk , var 603550 .
04002033	Levittane vart ikkje mønstra saman med dei andre israelittane . Som Herren hadde sagt Moses føre ,
04002034	så gjorde israelittane . Dei slo leir , kvar under si fane , og dei tok i veg , kvar i si ætt og si ættgrein , heilt og fullt som Herren hadde sagt Moses føre .
04003001	Dette er ætta åt Aron og Moses , som ho var den tid Herren tala til Moses på Sinai-fjellet .
04003002	Aron hadde desse sønene : Den eldste heitte Nadab ; så kom Abihu , Elasar og Itamar .
04003003	Det er namna på Arons-sønene , dei som var salva til prestar og vigde til å gjera presteteneste .
04003004	Nadab og Abihu døydde i Sinai-øydemarka medan dei stod for Herrens åsyn ; for dei hadde bore uvigsla eld fram for han . Dei hadde ingen søner . Sidan gjorde Elasar og Itamar presteteneste under Aron , far sin .
04003005	Herren sa til Moses :
04003006	Lat Levi-ætta koma hit ! Lat dei gå fram for Aron , presten , og tena han !
04003007	Dei skal gjera teneste framfor møteteltet både for Aron og for heile Israels-lyden og gjera det arbeidet som skal gjerast ved heilagdomen .
04003008	Dei skal ta vare på alt det som høyrer til i møteteltet . Såleis skal dei tena israelittane og gjera det arbeidet som skal gjerast ved heilagdomen .
04003009	Gjev levittane over til Aron og sønene hans . Dei er dei einaste av israelittane som skal gjevast over til han .
04003010	Aron og sønene hans skal du setja til å gjera presteteneste . Kjem nokon annan nær det heilage , skal han døy .
04003011	Så sa Herren til Moses :
04003012	Sjå , levittane har eg teke ut mellom israelittane i staden for alle fyrstefødde i Israel , dei som kjem fyrst frå mors liv . Og levittane skal høyra meg til .
04003013	For eg skal ha alt fyrstefødt . Den dagen eg slo i hel alle dei fyrstefødde i Egypt , fastsette eg at alt fyrstefødt i Israel , både av menneske og dyr , skal viast til meg . Det skal høyra meg til . Eg er Herren .
04003014	Herren tala atter til Moses i Sinai-øydemarka og sa :
04003015	« Du skal mønstra levittane , ætt for ætt og ættgrein for ættgrein . Alle menn og alle gutar som er ein månad eller meir , skal du mønstra . »
04003016	Så mønstra Moses dei på Herrens ord , som han var føresagd .
04003017	Dette er namna på sønene til Levi : Gersjon , Kehat og Merari .
04003018	Sønene til Gersjon og ættene deira heitte Libni og Sjimi .
04003019	Sønene til Kehat og ættene deira var Amram , Jishar , Hebron og Ussiel .
04003020	Sønene til Merari og ættene deira var Makli og Musji . Dette er Levi-ættene og ættgreinene deira .
04003021	Til Gersjon høyrde Libni-ætta og Sjimi-ætta . Det er Gersjon-ættene .
04003022	Då dei vart mønstra , alle menn og alle gutar som var ein månad eller meir , var det 7500 som vart innskrivne i manntalet .
04003023	Gersjon-ættene hadde leiren sin bak heilagdomen , mot vest .
04003024	Hovdingen over Gersjon-greina var Eljasaf , son til Lael .
04003025	Det Gersjon-sønene skulle ta seg av i samband med møteteltet , var sjølve heilagdomen , teltet , taket på det og teppet for møteteltdøra ,
04003026	omhenget rundt føregarden som låg kring heilagdomen og altaret , teppet for døra inn til føregarden , snorene og alt arbeidet som fylgde med dette .
04003027	Til Kehat høyrde Amram-ætta , Jishar-ætta , Hebron-ætta og Ussiel-ætta . Det er Kehat-ættene .
04003028	Då det vart halde manntal over alle menn og alle gutar som var ein månad eller meir , var det 8600 mann som skulle gjera teneste ved heilagdomen .
04003029	Kehat-ættene hadde leiren sin på sørsida av heilagdomen .
04003030	Hovdingen over Kehat-greina var Elisafan , son til Ussiel .
04003031	Det dei skulle ta seg av , var paktkista , bordet , ljosestaken , altara , dei heilage reiskapane som vart nytta i gudstenesta , og teppet og alt arbeidet som fylgde med .
04003032	Den øvste hovdingen over levittane var Elasar , son til Aron , presten . Han hadde tilsyn med dei som gjorde teneste ved heilagdomen .
04003033	Til Merari høyrde Makli-ætta og Musji-ætta . Det er Merari-ættene .
04003034	Då dei vart mønstra , alle menn og alle gutar som var ein månad eller meir , var det 6200 som vart innskrivne i manntalet .
04003035	Hovdingen over Merari-greina var Suriel , son til Abihajil . Dei hadde leiren sin på nordsida av heilagdomen .
04003036	Merari-sønene var sette til å ta seg av plankane i møteteltet , tverrstengene , stolpane og fotstykka , alle reiskapane der og alt arbeidet som fylgde med ,
04003037	og stolpane kring føregarden med fotstykka , pluggane og snorene som høyrde til .
04003038	På austsida av heilagdomen , framfor den delen av møteteltet som vender mot soloppgangen , hadde Moses og Aron og sønene hans leiren sin . Dei tok seg av tenesta ved heilagdomen for israelittane . Kom ein annan nær det heilage , laut han døy .
04003039	Talet på dei levittane som vart mønstra , mønstra av Moses og Aron på Herrens ord , ætt for ætt , alle menn og alle gutar som var ein månad eller meir , var i alt 22000 .
04003040	Herren sa til Moses : Du skal mønstra dei fyrstefødde i Israel , alle menn og alle gutar som er ein månad eller meir , og skriva dei inn i manntalet .
04003041	Lat så meg , Herren , få levittane i staden for alle dei fyrstefødde mellom israelittane , og feet åt levittane i staden for alt det fyrstefødde feet hjå israelittane .
04003042	Moses gjorde som Herren hadde sagt , og mønstra alle fyrstefødde hjå israelittane .
04003043	Talet på dei fyrstefødde som vart mønstra og innskrivne i manntalet , alle menn og alle gutar som var ein månad eller meir , var i alt 22273 .
04003044	Så sa Herren til Moses :
04003045	Ta levittane i staden for alle dei fyrstefødde mellom israelittane , og feet åt levittane i staden for feet deira . Levittane skal høyra meg , Herren , til .
04003046	Men i løysepengar for dei 273 fyrstefødde mellom israelittane som går ut over talet på levittar ,
04003047	skal du ta fem sekel for kvar , etter den vekt dei nyttar i heilagdomen , der ein sekel er tjue gera .
04003048	Desse pengane skal du gje Aron og sønene hans til utløysing av dei israelittane som er over talet .
04003049	Så fekk Moses løysepengane for dei fyrstefødde mellom israelittane som var att då dei andre var utløyste med levittane .
04003050	Hjå dei fyrstefødde mellom israelittane fekk han pengane , 1365 sekel etter den vekt dei nyttar i heilagdomen .
04003051	Og etter Herrens ord gav Moses løysepengane til Aron og sønene hans . Moses gjorde som Herren hadde sagt .
04004001	Herren tala til Moses og Aron og sa :
04004002	Du skal halda manntal over Kehat-sønene som høyrer levittane til , ætt for ætt og ættgrein for ættgrein ,
04004003	alle menn som er mellom tretti og femti år . Dei skal gjera teneste og arbeida ved møteteltet .
04004004	Det som Kehat-sønene skal ta seg av i møteteltet , er dei høgheilage tinga .
04004005	Når leiren skal flyttast , skal Aron og sønene hans gå inn , ta ned forhenget og breia det over lovkista .
04004006	På forhenget skal dei leggja ein duk av delfinskinn , og over det att skal dei breia eit klede som er av fiolett purpur heilt igjennom . Så skal dei setja berestengene i .
04004007	Over skodebrødsbordet skal dei breia eit klede av fiolett purpur , og på det skal dei setja fata , skålene , bollane og kannene til drikkofferet . Brødet som støtt skal liggja der , skal dei ikkje ta bort .
04004008	Og over alt dette skal dei breia eit klede av karmosinraud ull . Så skal dei leggja eit teppe av delfinskinn over og setja berestengene i .
04004009	Dei skal ta eit klede av fiolett purpur og breia over ljosestaken og lampene , ljosesaksene , pannene og alle oljekrukkene som dei brukar når dei steller staken .
04004010	Både ljosestaken og alle reiskapane som høyrer til , skal dei leggja eit teppe av delfinskinn over og setja det på ei båre .
04004011	Over det gullkledde altaret skal dei breia eit klede av fiolett purpur . Så skal dei leggja eit teppe av delfinskinn over og setja berestengene i .
04004012	Alle reiskapane som dei brukar når dei gjer teneste i heilagdomen , skal dei leggja i eit klede av fiolett purpur . Så skal dei dekkja dei med eit teppe av delfinskinn og setja dei på ei båre .
04004013	Altaret skal dei reinska for oske og breia eit klede av purpurraud ull over det .
04004014	Oppå det skal dei leggja alle dei reiskapane som dei brukar når dei gjer altarteneste : glopannene , kjøtgaflane , eldskuflene og offerskålene , alle reiskapane som høyrer altaret til . Så skal dei breia ein duk av delfinskinn over det og setja berestengene i .
04004015	Når leiren skal flyttast , og Aron og sønene hans er ferdige med å breia over heilagdomen og alle reiskapane som høyrer han til , skal Kehat-sønene koma og bera . Men dei må ikkje røra det heilage . Gjer dei det , skal dei døy . Dette er det Kehat-sønene skal bera av det som høyrer møteteltet til .
04004016	Elasar , son til Aron , presten , skal syta for oljen til ljosestaken , den velluktande røykjelsen , det daglege grødeofferet og salvingsoljen . Han skal ha tilsyn med heile heilagdomen og alt som der er , både heilagdomen og kara som høyrer til .
04004017	Herren sa til Moses og Aron :
04004018	Lat ikkje ættgreina åt Kehat-sønene verta utrudd or Levi-ætta !
04004019	Slik skal de bera dykk åt så dei ikkje skal døy , men berga livet når dei kjem nær dei høgheilage tinga : Aron og sønene hans skal gå og setja kvar mann til det arbeidet han skal gjera , og seia kva han skal bera .
04004020	Men Kehat-sønene må ikkje gå inn , ikkje så mykje som ein augneblink , og sjå dei heilage tinga . For då skal dei døy .
04004021	Herren sa til Moses :
04004022	Gersjon-sønene skal du òg ta talet på , ætt for ætt og ættgrein for ættgrein .
04004023	Alle menn som er mellom tretti og femti år , skal du mønstra . Dei skal gå inn i tenesta og arbeida med møteteltet .
04004024	Dette er det arbeidet Gersjon-ættene skal gjera , og det dei skal bera :
04004025	Dei skal bera teltdukane som høyrer heilagdomen til , teppet av delfinskinn som ligg over møteteltet , teppet til teltdøra ,
04004026	omhenget rundt føregarden som er kring heilagdomen og altaret , teppet i porten til føregarden og snorene og alle reiskapane som dei treng til arbeidet . Alt som er å gjera med dette , skal dei ta seg av .
04004027	Det arbeidet Gersjon-sønene gjer , alt det dei ber og gjer , skal gjerast etter påbod frå Aron og sønene hans . De må sjå til at dei tek vare på alt det dei skal bera .
04004028	Dette er det arbeidet Gersjon-ættene har å gjera med møteteltet . Og Itamar , son til Aron , presten , skal ha tilsyn med tenesta deira .
04004029	Så skal du mønstra Merari-sønene , ætt for ætt og ættgrein for ættgrein .
04004030	Alle menn som er mellom tretti og femti år , skal du mønstra . Dei skal gå inn i tenesta og arbeida med møteteltet .
04004031	Og dette er det dei skal syta for å bera når dei arbeider med møteteltet : plankane i heilagdomen , tverrstengene , stolpane og fotstykka ,
04004032	og stolpane rundt føregarden med fotstykke , pluggar og snorer , all reiskapen og alt dei treng til arbeidet . De skal nemna kvar ting som dei skal syta for å bera .
04004033	Dette er det arbeidet Merari-ættene har å gjera med møteteltet . Og Itamar , son til Aron , presten , skal ha tilsyn med det .
04004034	Moses og Aron og hovdingane over folket mønstra så Kehat-sønene , ætt for ætt og ættgrein for ættgrein .
04004035	Alle menn som var mellom tretti og femti år , gjekk inn i tenesta og arbeidde med møteteltet .
04004036	Talet på dei som vart mønstra , ætt for ætt , var 2750 .
04004037	Så mange av Kehat-ættene vart mønstra til arbeid med møteteltet . Det var Moses og Aron som mønstra dei etter Herrens ord gjennom Moses .
04004038	Så vart Gersjon-sønene mønstra , ætt for ætt og ættgrein for ættgrein .
04004039	Alle menn som var mellom tretti og femti år , gjekk inn i tenesta og arbeidde med møteteltet .
04004040	Talet på dei som vart mønstra , ætt for ætt og ættgrein for ættgrein , var 2630 .
04004041	Så mange av Gersjon-ættene vart mønstra til arbeid med møteteltet . Det var Moses og Aron som mønstra dei etter Herrens ord .
04004042	Så vart Merari-sønene og ættene deira mønstra , ætt for ætt og ættgrein for ættgrein .
04004043	Alle menn som var mellom tretti og femti år , gjekk inn i tenesta og arbeidde med møteteltet .
04004044	Talet på dei som vart mønstra , ætt for ætt , var 3200 .
04004045	Så mange av Merari-ættene vart mønstra . Det var Moses og Aron som mønstra dei etter Herrens ord gjennom Moses .
04004046	No hadde Moses og Aron og Israels hovdingar mønstra levittane , ætt for ætt og ættgrein for ættgrein ,
04004047	alle menn som var mellom tretti og femti år , alle som skulle gå inn i tenesta og arbeida med møteteltet og bera det som høyrer til .
04004048	Og talet på dei som vart mønstra , var 8580 .
04004049	Etter Herrens ord gjennom Moses vart dei mønstra , og dei fekk kvar sitt arbeid å gjera og kvar si bør å bera . Mønstringa gjekk føre seg så som Herren hadde sagt til Moses .
04005001	Herren sa til Moses :
04005002	« Sei til israelittane at dei skal senda bort frå leiren alle som har vorte ureine fordi dei har hudsjukdom eller utflod eller har kome nær lik .
04005003	Både menn og kvinner skal de senda bort . Lat dei gå ut or leiren , så dei ikkje gjer leiren urein , der eg bur midt imellom israelittane . »
04005004	Folket gjorde som Herren sa . Dei sende dei ureine ut or leiren .
04005005	Herren sa til Moses :
04005006	Du skal seia til israelittane : Når ein mann eller ei kvinne gjer ei eller anna synd mot eit menneske og såleis er trulaus mot Herren og fører skuld over seg ,
04005007	skal dei skrifta den synda dei har gjort . Og så skal dei gje fullt vederlag og la den dei har gjort urett mot , få ein femtedel i tillegg .
04005008	Men dersom mannen ikkje har nokon nær slektning som kan ta imot bota , skal ho gjevast til Herren og høyra presten til , saman med soningsveren som han ofrar til soning for syndaren .
04005009	Kvar avgift og alle heilage gåver som israelittane kjem til presten med , skal vera hans .
04005010	Presten skal ha dei heilage gåvene som folk gjev ; alt det som vert gjeve til presten , skal vera hans .
04005011	Herren sa til Moses :
04005012	Tal til israelittane og sei til dei : Set at ei kvinne kjem på avveg og er utru mot mannen sin .
04005013	Ein annan mann ligg med henne . Men mannen hennar får ikkje vita det ; for det vert ikkje oppdaga at ho har gjort seg urein . Det var ikkje noko vitne til det , og ho vart ikkje teken på fersk gjerning .
04005014	Men så vert mannen gripen av svartsykje og får mistanke om at kona hans har gjort seg urein . Det kan òg henda at mannen vert gripen av svartsykje og mistrur kona si endå ho ikkje har gjort seg urein .
04005015	Då skal han ta kona med seg til presten , og han skal bera fram ein tiandedels efa byggmjøl som offergåve for henne . Men han må ikkje slå olje på mjølet og ikkje leggja røykjelse attmed . For det er eit grødeoffer for svartsykje og eit påminningsoffer som skal minna om synd .
04005016	Presten skal la kvinna gå fram for Herrens åsyn .
04005017	Så skal han henta vigsla vatn i ei leirskål og ta noko av støvet som er på golvet i heilagdomen , og ha det oppi vatnet .
04005018	Når presten har ført kvinna fram for Herrens åsyn , skal han løysa håret hennar og leggja påminningsofferet i hendene hennar ; det er eit grødeoffer for svartsykje . I si eiga hand skal han halda det beiske vatnet som fører forbanning med seg .
04005019	Så skal presten ta kvinna i eid og seia til henne : « Så sant ingen mann har lege med deg , så sant du ikkje har kome på avveg og gjort deg urein , du som er ei gift kvinne , så skal det ikkje skada deg , dette beiske vatnet som fører forbanning med seg .
04005020	Men har du kome på avveg og gjort deg urein , endå du er gift , har ein annan enn din eigen mann lege med deg , »
04005021	— og no skal presten lesa opp forbanningseiden for kvinna og seia til henne : « då skal Herren laga det så at landsmennene dine brukar namnet ditt til ei forbanning og ein eid , og han skal la hoftene dine minka og buken din bolna .
04005022	Når dette vatnet som fører forbanning med seg , kjem ned i innvolane dine , skal buken bolna og hoftene minka . » Og kvinna skal seia : « Ja , så skal det vera . »
04005023	Desse forbanningane skal presten skriva opp på eit blad og vaska dei av i det beiske vatnet .
04005024	Og han skal la kvinna drikka av dette beiske forbanningsvatnet , som kan valda stor verk når ho får det i seg .
04005025	Så skal presten ta grødeofferet for svartsykje ut or handa på kvinna , svinga det for Herrens åsyn og bera det fram på altaret .
04005026	Og han skal ta ein neve av påminningsofferet og brenna det på altaret . Deretter skal han la kvinna drikka av vatnet .
04005027	Har ho så gjort seg urein og vore utru mot mannen sin , då vil forbanningsvatnet valda verk når ho får det i seg . Buken hennar bolnar og hoftene minkar , og ho vert ei forbanning mellom landsmennene sine .
04005028	Men dersom kvinna ikkje har gjort seg urein , men er rein , då skal ho vera uskadd ; ho kan framleis få born .
04005029	Dette er lova om svartsykje : Når ei gift kvinne kjem på avveg og gjer seg urein ,
04005030	eller når ein mann vert gripen av svartsykje og mistrur kona si , då skal han leia kvinna fram for Herren , og presten skal gjera med henne alt det som er skrive i denne lova .
04005031	Mannen skal vera fri for skuld , men kvinna må lida for brotet sitt .
04006001	Herren sa til Moses :
04006002	Du skal tala til israelittane og seia : Når nokon , mann eller kvinne , gjer ein høgtideleg nasirearlovnad og vier seg til Herren ,
04006003	skal han halda seg frå vin og annan sterk drikk . Han skal ikkje drikka eddik som er laga av vin eller annan sterk drikk , eller saft som er laga av druer . Og druer må han ikkje eta , anten dei er friske eller turka .
04006004	Så lenge han er nasirear , må han ikkje eta noko som er laga av vindruer , ikkje eingong av karten eller skinnet .
04006005	Så lenge nasirearlovnaden gjeld , må det ikkje koma rakekniv på hovudet hans . Heilt til vigslingstida er ute , skal han vera heilag . Han skal la håret på hovudet veksa og hanga fritt .
04006006	Så lenge han er vigd til Herren , må han ikkje koma nær lik .
04006007	Om far eller mor , bror eller syster hans døyr , må han ikkje gjera seg urein for deira skuld . Håret på hovudet hans viser at han er vigd til Gud .
04006008	Så lenge han er nasirear , er han heilag for Herren .
04006009	Men dersom nokon døyr brått og uventa attmed han , så det vigde hovudet hans vert ureint , skal han raka hovudet den dagen han vert rein ; den sjuande dagen skal han raka det .
04006010	Den åttande dagen skal han koma til presten , til møteteltdøra , med to turtelduer eller to dueungar .
04006011	Den eine skal presten ofra som syndoffer og den andre som brennoffer . Såleis skal han gjera soning for mannen og reinsa han for den synda han gjorde då han kom nær liket . Same dagen kan han helga hovudet sitt på nytt .
04006012	Han skal via seg til Herren for like lang tid som han før hadde lova , og bera fram eit årsgamalt lam som skuldoffer . Den fyrste nasireartida gjeld ikkje meir , fordi det vigde hovudet hans har vorte ureint .
04006013	Dette er føresegna for nasirearen : Den dagen vigslingstida hans er ute , skal han førast fram til møteteltdøra .
04006014	Der skal han bera fram offeret sitt for Herren : eit årsgamalt , lytelaust verlam som brennoffer , eit årsgamalt , lytelaust saulam som syndoffer og ein lytelaus ver som måltidsoffer ;
04006015	ei korg med usyrt brød av kveitemjøl , kaker som det er olje i , usyrte brødleivar , smurde med olje , og grødeofferet og drikkofferet som høyrer til .
04006016	Dette skal presten bera fram for Herren ; han skal ofra det som syndoffer og brennoffer for mannen .
04006017	Veren skal han ofra som måltidsoffer til Herren saman med korga med det usyrte brødet . Presten skal bera fram grødeofferet og drikkofferet for han .
04006018	Så skal nasirearen raka det vigde hovudet sitt attmed møteteltdøra . Og håret som var vigt , skal han ta og leggja på elden som brenn under måltidsofferet .
04006019	Presten skal ta den eine bogen av veren når han er kokt , ei usyrt kake frå korga og ein usyrt brødleiv og leggja det i hendene på nasirearen etter at han har raka av seg det vigde håret sitt .
04006020	Dette skal presten svinga for Herrens åsyn . Det skal vera ei heilag gåve til presten , attåt brystet som vert svinga og låret som vert gjeve i avgift . Sidan kan nasirearen drikka vin .
04006021	Dette er lova om nasirearen og den lovnaden han gjev , og om det offeret han skal bera fram for Herren når han vert vigd , attåt det han elles har råd til . Han skal gjera alt det han har gjeve lovnad om , og det som nasirearlova elles krev .
04006022	Herren sa til Moses :
04006023	Du skal tala til Aron og sønene hans og seia til dei : Når de velsignar israelittane , skal de seia :
04006024	Herren velsigne deg og vare deg !
04006025	Herren la sitt andlet lysa over deg og vere deg nådig !
04006026	Herren lyfte sitt åsyn på deg og gjeve deg fred !
04006027	Når dei såleis legg mitt namn på israelittane , vil eg velsigna dei .
04007001	Då Moses var ferdig med å reisa heilagdomen , då han hadde salva og vigsla han og alt utstyret der og like eins hadde salva og vigsla altaret med alt det som høyrer til ,
04007002	då kom Israels hovdingar fram , dei som var leiarar for ættgreinene og hovdingar over ættene , dei som stod over alle som var mønstra .
04007003	Dei førte offergåvene sine fram for Herren : seks vogner med tak og tolv oksar , ei vogn for to hovdingar og ein okse for kvar av dei . Alt dette kom dei fram til heilagdomen med .
04007004	Herren sa til Moses :
04007005	« Ta imot desse gåvene ! Dei skal brukast til tenesta ved møteteltet . Gjev dei til levittane , etter som kvar treng det til arbeidet sitt . »
04007006	Så tok Moses imot vognene og oksane og gav dei til levittane .
04007007	Gersjon-sønene fekk to vogner og fire oksar til det arbeidet dei skulle ha .
04007008	Merari-sønene fekk fire vogner og åtte oksar til det arbeidet dei skulle ha . Og Itamar , son til Aron , presten , hadde tilsyn med dei .
04007009	Kehat-sønene fekk ikkje noko ; for dei skulle ta vare på dei heilage tinga og bera dei på akslene .
04007010	Den dagen altaret vart salva , kom hovdingane med offergåver til vigslinga og bar dei fram til altaret .
04007011	Då sa Herren til Moses : « Lat hovdingane koma kvar sin dag med gåvene sine til altarvigsla ! »
04007012	Den som bar fram gåva si fyrste dagen , var Naksjon , son til Amminadab , frå Juda-ætta .
04007013	Gåva hans var eit sølvfat som vog 130 sekel , og ei sølvskål som vog 70 sekel etter den vekt dei nyttar i heilagdomen , begge fulle av kveitemjøl , blanda med olje , til grødeoffer ,
04007014	ei gullskål som vog 10 sekel og var full av røykjelse ,
04007015	ein ung okse , ein ver og eit årsgamalt lam til brennoffer ,
04007016	ein bukk til syndoffer
04007017	og til måltidsoffer to oksar , fem verar , fem bukkar og fem årsgamle lam . Det var gåva frå Naksjon , son til Amminadab .
04007018	Andre dagen kom Netanel , son til Suar , hovdingen over Jissakar .
04007019	Den gåva han bar fram , var eit sølvfat som vog 130 sekel , ei sølvskål som vog 70 sekel etter den vekt dei nyttar i heilagdomen , begge fulle av kveitemjøl , blanda med olje , til grødeoffer ,
04007020	ei gullskål som vog 10 sekel og var full av røykjelse ,
04007021	ein ung okse , ein ver og eit årsgamalt lam til brennoffer ,
04007022	ein bukk til syndoffer ,
04007023	og til måltidsoffer to oksar , fem verar , fem bukkar og fem årsgamle lam . Det var gåva frå Netanel , son til Suar .
04007024	Tredje dagen kom hovdingen over Sebulons-sønene , Eliab , son til Helon .
04007025	Gåva hans var eit sølvfat som vog 130 sekel , ei sølvskål som vog 70 sekel etter den vekt dei nyttar i heilagdomen , begge fulle av kveitemjøl , blanda med olje , til grødeoffer ,
04007026	ei gullskål som vog 10 sekel og var full av røykjelse ,
04007027	ein ung okse , ein ver og eit årsgamalt lam til brennoffer ,
04007028	ein bukk til syndoffer ,
04007029	og til måltidsoffer to oksar , fem verar , fem bukkar og fem årsgamle lam . Det var gåva frå Eliab , son til Helon .
04007030	Fjerde dagen kom hovdingen over Rubens-sønene , Elisur , son til Sjede’ur .
04007031	Gåva hans var eit sølvfat som vog 130 sekel , ei sølvskål som vog 70 sekel etter den vekt dei nyttar i heilagdomen , begge fulle av kveitemjøl , blanda med olje , til grødeoffer ,
04007032	ei gullskål som vog 10 sekel og var full av røykjelse ,
04007033	ein ung okse , ein ver og eit årsgamalt lam til brennoffer ,
04007034	ein bukk til syndoffer ,
04007035	og til måltidsoffer to oksar , fem verar , fem bukkar og fem årsgamle lam . Det var gåva frå Elisur , son til Sjede’ur .
04007036	Femte dagen kom hovdingen over Simeons-sønene , Sjelumiel , son til Surisjaddai .
04007037	Gåva hans var eit sølvfat som vog 130 sekel , ei sølvskål som vog 70 sekel etter den vekt dei nyttar i heilagdomen , begge fulle av kveitemjøl , blanda med olje , til grødeoffer ,
04007038	ei gullskål som vog 10 sekel og var full av røykjelse ,
04007039	ein ung okse , ein ver og eit årsgamalt lam til brennoffer ,
04007040	ein bukk til syndoffer ,
04007041	og til måltidsoffer to oksar , fem verar , fem bukkar og fem årsgamle lam . Det var gåva frå Sjelumiel , son til Surisjaddai .
04007042	Sjette dagen kom hovdingen over Gads-sønene , Eljasaf , son til De’uel .
04007043	Gåva hans var eit sølvfat som vog 130 sekel , ei sølvskål som vog 70 sekel etter den vekt dei nyttar i heilagdomen , begge fulle av kveitemjøl , blanda med olje , til grødeoffer ,
04007044	ei gullskål som vog 10 sekel og var full av røykjelse ,
04007045	ein ung okse , ein ver og eit årsgamalt lam til brennoffer ,
04007046	ein bukk til syndoffer ,
04007047	og til måltidsoffer to oksar , fem verar , fem bukkar og fem årsgamle lam . Det var gåva frå Eljasaf , son til De’uel .
04007048	Sjuande dagen kom hovdingen over Efraims-sønene , Elisjama , son til Ammihud .
04007049	Gåva hans var eit sølvfat som vog 130 sekel , ei sølvskål som vog 70 sekel etter den vekt dei nyttar i heilagdomen , begge fulle av kveitemjøl , blanda med olje , til grødeoffer ,
04007050	ei gullskål som vog 10 sekel og var full av røykjelse ,
04007051	ein ung okse , ein ver og eit årsgamalt lam til brennoffer ,
04007052	ein bukk til syndoffer ,
04007053	og til måltidsoffer to oksar , fem verar , fem bukkar og fem årsgamle lam . Det var gåva frå Elisjama , son til Ammihud .
04007054	Åttande dagen kom hovdingen over Manasse-sønene , Gamliel , son til Pedasur .
04007055	Gåva hans var eit sølvfat som vog 130 sekel , ei sølvskål som vog 70 sekel etter den vekt dei nyttar i heilagdomen , begge fulle av kveitemjøl , blanda med olje , til grødeoffer ,
04007056	ei gullskål som vog 10 sekel og var full av røykjelse ,
04007057	ein ung okse , ein ver og eit årsgamalt lam til brennoffer ,
04007058	ein bukk til syndoffer ,
04007059	og til måltidsoffer to oksar , fem verar , fem bukkar og fem årsgamle lam . Det var gåva frå Gamliel , son til Pedasur .
04007060	Niande dagen kom hovdingen over Benjamins-sønene , Abidan , son til Gidoni .
04007061	Gåva hans var eit sølvfat som vog 130 sekel , ei sølvskål som vog 70 sekel etter den vekt dei nyttar i heilagdomen , begge fulle av kveitemjøl , blanda med olje , til grødeoffer ,
04007062	ei gullskål som vog 10 sekel og var full av røykjelse ,
04007063	ein ung okse , ein ver og eit årsgamalt lam til brennoffer ,
04007064	ein bukk til syndoffer ,
04007065	og til måltidsoffer to oksar , fem verar , fem bukkar og fem årsgamle lam . Det var gåva frå Abidan , son til Gidoni .
04007066	Tiande dagen kom hovdingen over Dans-sønene , Akieser , son til Ammisjaddai .
04007067	Gåva hans var eit sølvfat som vog 130 sekel , ei sølvskål som vog 70 sekel etter den vekt dei nyttar i heilagdomen , begge fulle av kveitemjøl , blanda med olje , til grødeoffer ,
04007068	ei gullskål som vog 10 sekel og var full av røykjelse ,
04007069	ein ung okse , ein ver og eit årsgamalt lam til brennoffer ,
04007070	ein bukk til syndoffer ,
04007071	og til måltidsoffer to oksar , fem verar , fem bukkar og fem årsgamle lam . Det var gåva frå Akieser , son til Ammisjaddai .
04007072	Ellevte dagen kom hovdingen over Asjers-sønene , Pagiel , son til Okran .
04007073	Gåva hans var eit sølvfat som vog 130 sekel , ei sølvskål som vog 70 sekel etter den vekt dei nyttar i heilagdomen , begge fulle av kveitemjøl , blanda med olje , til grødeoffer ,
04007074	ei gullskål som vog 10 sekel og var full av røykjelse ,
04007075	ein ung okse , ein ver og eit årsgamalt lam til brennoffer ,
04007076	ein bukk til syndoffer ,
04007077	og til måltidsoffer to oksar , fem verar , fem bukkar og fem årsgamle lam . Det var gåva frå Pagiel , son til Okran .
04007078	Tolvte dagen kom hovdingen over Naftali-sønene , Akira , son til Enan .
04007079	Gåva hans var eit sølvfat som vog 130 sekel , ei sølvskål som vog 70 sekel etter den vekt dei nyttar i heilagdomen , begge fulle av kveitemjøl , blanda med olje , til grødeoffer ,
04007080	ei gullskål som vog 10 sekel og var full av røykjelse ,
04007081	ein ung okse , ein ver og eit årsgamalt lam til brennoffer ,
04007082	ein bukk til syndoffer ,
04007083	og til måltidsoffer to oksar , fem verar , fem bukkar og fem årsgamle lam . Det var gåva frå Akira , son til Enan .
04007084	Dette var gåvene frå Israels-hovdingane då altaret vart salva og vigsla : tolv sølvfat , tolv sølvskåler og tolv gullskåler .
04007085	Kvart sølvfat vog 130 sekel og kvar sølvskål 70 sekel . Alt sølvet i kara vog til saman 2400 sekel etter den vekt dei nyttar i heilagdomen .
04007086	Dei tolv gullskålene , som var fulle av røykjelse , vog 10 sekel kvar etter den vekt dei nyttar i heilagdomen . Til saman vog gullet i skålene 120 sekel .
04007087	Til brennoffer gav dei i alt tolv oksar , tolv verar og tolv årsgamle lam med dei grødeoffer som tilhøyrde , og tolv bukkar til syndoffer .
04007088	Til måltidsoffer gav dei 24 oksar , 60 verar , 60 bukkar og 60 årsgamle lam . Det var gåvene som vart framborne då altaret var salva og vigsla .
04007089	Når Moses gjekk inn i møteteltet og skulle tala med Herren , då høyrde han røysta tala til han frå soningsstaden over lovkista , frå romet mellom dei to kjerubane . Der tala Herren til han .
04008001	Herren sa til Moses :
04008002	« Tal til Aron og sei : Når du set opp lampene , skal du laga det så at alle sju kastar ljoset beint fram for ljosestaken . »
04008003	Og Aron gjorde så . Han sette opp lampene såleis at dei kasta ljoset beint fram for staken , som Herren hadde sagt Moses føre .
04008004	Ljosestaken var laga av hamra gull , heilt frå foten opp til krona . Moses hadde laga staken etter det førebiletet Herren hadde vist han .
04008005	Herren sa til Moses :
04008006	Du skal ta ut levittane mellom israelittane og reinsa dei .
04008007	Såleis skal du fara åt når du reinsar dei : Du skal skvetta reinsingsvatn på dei . Så skal dei raka seg over heile kroppen og vaska kleda sine . Såleis skal dei reinsa seg .
04008008	Ta så ein ung okse og grødeofferet som høyrer til , kveitemjøl , blanda med olje . Til syndoffer skal du ta ein annan ung okse .
04008009	Så skal du la levittane koma fram til møteteltet , og der skal du samla heile Israels-lyden .
04008010	Før levittane fram for Herren , og lat israelittane leggja hendene på dei !
04008011	Aron skal via levittane for Herrens åsyn til eit offer frå folket , og så kan dei gjera teneste for Herren .
04008012	Levittane skal leggja hendene på hovudet åt oksane . Den eine skal du ofra som syndoffer og den andre som brennoffer til Herren , og såleis skal du gjera soning for levittane .
04008013	Du skal føra levittane fram for Aron og sønene hans og via dei , så dei vert eit offer til Herren .
04008014	Såleis skal du skilja levittane ut frå dei andre israelittane , og dei skal høyra meg til .
04008015	Sidan skal dei koma og gjera teneste ved møteteltet , etter at du har reinsa og vigt dei .
04008016	For mellom israelittane er det dei som er heilt overlatne til meg . Eg har gjort dei til min eigedom i staden for alle dei fyrstefødde hjå israelittane , alle som kjem fyrst frå mors liv .
04008017	For alt fyrstefødt i Israel , både av folk og fe , høyrer meg til . Den dagen eg slo i hel alle dei fyrstefødde i Egypt , då vigsla eg dei til min eigedom .
04008018	Men no har eg teke levittane i staden for alle dei fyrstefødde i Israel .
04008019	Eg tok dei ut mellom israelittane og gav dei til Aron og sønene hans . Dei skal tena israelittane i møteteltet og gjera soning for dei , så det ikkje skal koma ulukke over israelittane når dei kjem heilagdomen for nær .
04008020	Moses og Aron og heile Israelslyden gjorde alt dette med levittane . Dei gjorde i alle måtar så som Herren hadde sagt Moses føre .
04008021	Levittane reinsa seg og vaska kleda sine . Aron vigde dei til eit offer åt Herren og gjorde soning for dei , så dei vart reine .
04008022	Sidan kom levittane og gjorde teneste ved møteteltet , og Aron og sønene hans hadde tilsyn med dei . Som Herren hadde sagt Moses føre , så gjorde dei med levittane .
04008023	Herren sa til Moses :
04008024	Dette er lova som gjeld for levittane : Frå dei er tjuefem år gamle , skal dei koma og gjera teneste og arbeida ved møteteltet .
04008025	Men når dei har fylt femti år , skal dei dra seg ut or tenesta og ikkje arbeida lenger .
04008026	Dei kan hjelpa brørne sine med arbeidet ved møteteltet , men ikkje ha fast teneste . Såleis skal du ordna arbeidet åt levittane .
04009001	Året etter at israelittane hadde fare frå Egypt , i den fyrste månaden , tala Herren til Moses i Sinai-øydemarka og sa :
04009002	« Israelittane skal halda påske til fastsett tid .
04009003	Den fjortande dagen i denne månaden , straks etter soleglad , skal de halda helg , på den tid som er fastsett . Og de skal gjera det etter alle dei lover og føresegner som gjeld . »
04009004	Då sa Moses til israelittane at dei skulle halda påske .
04009005	Og så heldt dei påskehelg i Sinai-øydemarka den fjortande dagen i den fyrste månaden , straks etter soleglad . Israelittane gjorde i eitt og alt som Herren hadde sagt Moses føre .
04009006	No var det nokre menn som hadde kome nær eit lik og vorte ureine , så dei ikkje kunne halda påske den dagen . Desse mennene gjekk same dagen fram for Moses og Aron
04009007	og sa : « Vi har kome nær eit lik og er vortne ureine . Kvifor har ikkje vi lov til å bera fram ei offergåve til Herren på høgtida saman med dei andre israelittane ? »
04009008	Då svara Moses : « Venta litt , så skal eg høyra kva påbod Herren gjev om dykk ! »
04009009	Herren sa til Moses :
04009010	Tal til israelittane og sei : Om nokon av dykk eller etterkomarane dykkar kjem nær lik og vert ureine , eller om dei er på langferd , skal dei like fullt halda påske for Herren .
04009011	Den fjortande dagen i den andre månaden , straks etter soleglad , skal dei halda helg . Dei skal eta påskelammet med usyrt brød og bitre urter attåt .
04009012	Dei må ikkje leiva noko av lammet til om morgonen og ikkje bryta bein i det . Alle dei føresegnene som gjeld for påskehelga , skal dei fylgja .
04009013	Dersom ein mann som er rein og ikkje er på reis , lèt vera å halda påske , skal han rydjast ut or folket sitt , fordi han ikkje har bore fram offergåvene til Herren på høgtida . Den mannen må bøta for si synd .
04009014	Når ein innflyttar som bur hjå dykk , vil halda påske for Herren , skal han òg fylgja dei lovene og føresegnene som gjeld for påskehelga . Ei og same lov skal gjelda for alle , både for innflyttaren og for den som er fødd og fostra i landet .
04009015	Den dagen heilagdomen vart reist , la skya seg over han , over lovteltet . Om kvelden var det som ein eld å sjå over heilagdomen , og den heldt seg til om morgonen .
04009016	Såleis var det støtt . Skya låg over teltet , og om natta var ho liksom ein eld .
04009017	Kvar gong skya lyfte seg frå teltet , tok israelittane straks ut ; og på den staden der skya stogga , slo dei leir .
04009018	På Herrens ord tok israelittane ut , og på Herrens ord slo dei leir . Så lenge skya låg over heilagdomen , heldt dei seg i leiren .
04009019	Israelittane tok heller ikkje ut når skya låg over heilagdomen i mange dagar ; dei retta seg etter Herrens påbod .
04009020	Stundom låg skya berre nokre få dagar over heilagdomen . Då heldt dei seg i leiren så lenge Herren ville , og dei tok ut når han ville .
04009021	Stundom låg skya berre frå kveld til morgon . Då tok israelittane ut så snart ho lyfte seg om morgonen . Anten det var dag eller natt , tok dei ut når skya lyfte seg .
04009022	Når skya låg over heilagdomen eit par dagar eller ein månad eller endå lenger , tok israelittane ikkje ut , men heldt seg i leiren så lenge ho var der . Fyrst når skya lyfte seg , tok dei ut .
04009023	På Herrens ord slo dei leir , og på Herrens ord tok dei ut . Dei retta seg etter Herrens vilje og gjorde som han hadde sagt gjennom Moses .
04010001	Herren sa til Moses :
04010002	Lag deg to trompetar av hamra sølv ! Dei skal du bruka når du kallar saman folket , og når leiren skal flyttast .
04010003	Blæs dei i begge trompetane , skal heile folket samla seg hjå deg framfor møteteltdøra .
04010004	Blæs dei berre i den eine , skal hovdingane , førarane for Israels fylkingar , samlast hjå deg .
04010005	Men blæs de alarm , skal dei som har leiren sin i aust , ta i veg .
04010006	Og blæs de alarm andre gongen , skal dei som har leiren sin i sør , ta i veg . Alarmen skal vera signal til oppbrot .
04010007	Når de kallar folket saman , skal de gje signal , men ikkje blåsa alarm .
04010008	Det er prestane , Arons-sønene , som skal blåsa i trompetane . Dette skal vera ei fast lov for dykk , frå ætt til ætt .
04010009	Når de dreg i krig i dykkar eige land mot ein fiende som tek på dykk , skal de blåsa alarm på trompetane . Då skal Herren dykkar Gud koma dykk i hug og berga dykk frå fiendane .
04010010	Og på glededagane og høgtidene og nymånedagane skal de blåsa i trompetane når de ber fram brennoffer og måltidsoffer . Det skal vera ei påminning om dykk hjå dykkar Gud . Eg er Herren dykkar Gud .
04010011	I det andre året , den tjuande dagen i den andre månaden , lyfte skya seg frå lovteltet .
04010012	Då tok israelittane ut frå Sinai-øydemarka og drog fram , dagslei etter dagslei . Skya stogga i Paran-øydemarka .
04010013	Dette var fyrste gongen dei tok ut , og dei gjorde det på Herrens bod gjennom Moses .
04010014	Den fyrste fylkinga som tok ut frå leiren , var Juda-sønene , flokk etter flokk . Naksjon , son til Amminadab , var førar for hæren deira .
04010015	Hærføraren for Jissakars-ætta var Netanel , son til Suar .
04010016	Og føraren for Sebulons-ætta var Eliab , son til Helon .
04010017	Så vart heilagdomen teken ned , og dei som skulle bera han , Gersjon-sønene og Merari-sønene , tok i veg .
04010018	Fylkinga åt Rubens-sønene tok ut frå leiren , flokk etter flokk . Og Elisur , son til Sjede’ur , var føraren deira .
04010019	Førar for Simeons-ætta var Sjelumiel , son til Surisjaddai .
04010020	Og førar for Gads-ætta var Eljasaf , son til De’uel .
04010021	Så tok Kehat-sønene i veg , dei som bar dei heilage tinga . Før dei kom fram , skulle heilagdomen reisast .
04010022	Den fylkinga som så tok ut frå leiren , var Efraims-sønene , flokk etter flokk . Og førar for hæren deira var Elisjama , son til Ammihud .
04010023	Førar for Manasse-ætta var Gamliel , son til Pedasur .
04010024	Og førar for Benjamins-ætta var Abidan , son til Gidoni .
04010025	Fylkinga åt Dans-sønene , som var baktropp , tok så ut frå leiren , flokk etter flokk . Og førar for hæren deira var Akieser , son til Ammisjaddai .
04010026	Førar for Asjers-ætta var Pagiel , son til Okran .
04010027	Og førar for Naftali-ætta var Akira , son til Enan .
04010028	Såleis var israelittane fylka då dei tok i veg , kvar flokk for seg .
04010029	Moses sa til verbror sin , Hobab , son til Re’uel frå Midjan : « No tek vi ut og fer til den staden som Herren sa at han ville gje oss . Kom og ver med oss , så skal vi gjera vel imot deg . For Herren har lova Israel alt det som godt er . »
04010030	Hobab svara : « Nei , eg vil fara heim til mitt eige land og mi eiga ætt . »
04010031	Då sa Moses : « Gå ikkje frå oss ! Du veit best kvar vi skal slå leir i øydemarka . Du må vera vegvisar for oss .
04010032	Går du med oss , skal vi dela med deg det gode som Herren gjev oss . »
04010033	Så tok dei ut frå Herrens fjell og drog tre dagsleier fram . Og Herrens paktkiste fór føre dei alle tre dagane . Ho skulle finna ein stad der dei kunne slå seg ned .
04010034	Når dei tok ut frå leiren , heldt Herrens sky seg over dei om dagen .
04010035	Kvar gong kista tok ut , sa Moses : « Reis deg , Herre ! Lat dine fiendar verta spreidde og dine motstandarar røma — for deg ! »
04010036	Og når ho slo seg ned , sa han : « Kom attende , Herre , til dei mange tusen — i Israels ætter ! »
04011001	Ein gong gav folket seg til å klaga til Herren over at dei hadde det så vondt . Då Herren høyrde det , loga vreiden hans opp . Eld frå Herren braut ut mellom dei og herja i utkanten av leiren .
04011002	Då ropa folket til Moses om hjelp . Han bad til Herren , og elden slokna .
04011003	Den staden kalla dei Tabera , fordi eld frå Herren hadde brote ut mellom dei der .
04011004	Flokken av framande som hadde gjeve seg i lag med dei , fekk veldig lyst på mat . Då tok israelittane òg til å jamra seg att . « Å , gjev vi hadde kjøt å eta ! » sa dei .
04011005	« Vi minnest fisken som vi åt i Egypt , og som vi fekk for ingenting . Vi minnest agurkane , melonane og purren , raudlauken og kvitlauken .
04011006	No svid det i brystet , for her har vi ingen ting . Vi ser ikkje anna enn manna . »
04011007	Mannaen likna korianderfrø og såg ut som bedolah-kvae .
04011008	Folket sprang utover og sanka manna . Dei mol han på handkvern eller støytte han i morter . Så koka dei han i gryte og laga kaker av han . Då smaka det som oljekake .
04011009	Når dogga fall over leiren om natta , fylgde mannaen med .
04011010	Moses høyrde at folket jamra seg attmed teltdørene , i den eine huslyden etter den andre . Då loga Herrens vreide opp , og Moses tykte det var ille .
04011011	Han sa til Herren : Kvifor er du så hard med tenaren din ? Kvifor har du ingen godvilje for meg , sidan du legg på meg den børa å syta for heile dette folket ?
04011012	Er det eg som har født dette folket , sidan du seier at eg skal ta det ved barmen , liksom ei fostermor tek eit spedbarn , og bera det til det landet du har lova fedrane deira ?
04011013	Kvar skal eg få kjøt frå til heile dette folket , når dei jamrar seg og seier til meg : « Lat oss få kjøt å eta ! »
04011014	Åleine kan eg ikkje bera heile dette folket . Det er meir enn eg maktar .
04011015	Vil du laga det så for meg , så lat meg heller døy med ein gong ! Har du godvilje for meg , så lat meg sleppa å sjå mi eiga ulukke !
04011016	Då sa Herren til Moses : Kall saman sytti av dei eldste i Israel , dei som du veit er styresmenn og tilsynsmenn i folket . Ta dei med deg til møteteltet og lat dei stiga fram saman med deg !
04011017	Så vil eg koma ned og tala med deg der . Eg vil ta av den Anden som er over deg , og gje til dei . Dei skal hjelpa deg å bera den børa som dette folket er , så du ikkje treng bera henne åleine .
04011018	Til folket skal du seia : Helga dykk til i morgon , så skal de få kjøt å eta . De har då jamra dykk for Herren og sagt : « Å , gjev vi hadde kjøt å eta ! Vi hadde det så godt i Egypt . » No vil Herren gje dykk kjøt .
04011019	Og de skal ikkje få det ein dag eller to , ikkje fem eller ti eller tjue dagar .
04011020	Nei , ein heil månad skal de eta kjøt , til det byd dykk så imot at det kjem ut or nasen på dykk . Såleis skal det gå fordi de vanvørde Herren som er midt imellom dykk , då de jamra dykk for han og sa : « Å , kvifor drog vi ut or Egypt ? »
04011021	Då sa Moses : « Seks hundre tusen mann til fots er det folket eg har med meg . Og så seier du : Eg vil gje dei kjøt , så dei kan eta ein heil månad .
04011022	Skal vi då slakta så mykje småfe og storfe at det rekk til for dei ? Eller skal vi samla all fisken i havet , så dei får nok ? »
04011023	Herren sa til Moses : « Er Herrens arm for kort ? No skal du få sjå om det går som eg har sagt , eller ikkje . »
04011024	Så gjekk Moses ut og fortalde folket kva Herren hadde sagt . Han samla sytti av dei eldste i folket og bad dei stå rundt ikring teltet .
04011025	Då steig Herren ned i ei sky og tala til han . Han tok av den Anden som var over Moses , og gav til dei sytti eldste . Då Anden var komen over dei , tala dei profetord . Men det gjorde dei ikkje sidan .
04011026	To av mennene hadde vorte att i leiren . Den eine heitte Eldad og den andre Medad . Over dei òg kom Anden , for dei høyrde til dei som var oppskrivne , jamvel om dei ikkje hadde gått ut til teltet . Og dei tala profetord i leiren .
04011027	Då sprang ein gut av stad og sa frå til Moses : « Eldad og Medad talar profetord i leiren ! »
04011028	Josva Nunsson , som hadde vore tenar hjå Moses sidan han var ung , tok til ords og sa : « Moses , min herre , hindra dei i dette ! »
04011029	Men Moses svara : « Er du harm for mi skuld ? Gjev alt Herrens folk var profetar , gjev Herren ville leggja sin Ande på dei ! »
04011030	Så gjekk Moses attende til leiren saman med Israels eldste .
04011031	Då braut det laus ein storm frå Herren . Han førte vaktlar inn frå havet og strøydde dei ut over leiren , eit lag på to alner , så langt som ei dagslei på begge sider , rundt ikring heile leiren .
04011032	Folket gjekk ut og samla vaktlar heile dagen og natta og heile den andre dagen med . Ingen sanka mindre enn ti homer . Og dei la dei i haugar kring heile leiren .
04011033	Men medan dei endå hadde kjøtet mellom tennene , før dei hadde togge det sund , loga Herrens vreide opp mot folket . Han slo dei ned , og det vart eit veldig mannefall .
04011034	Denne staden kalla dei Kibrot-Hatta’ava ; for der fekk dei si grav , dei som hadde vore så grådige .
04011035	Då folket tok ut frå Kibrot-Hatta’ava , fór dei til Haserot , og der vart dei verande ei tid .
04012001	Ein gong tala Mirjam og Aron mot Moses fordi han hadde teke ei kvinne frå Nubia til kone . Han hadde nemleg gift seg med ei nubisk kvinne .
04012002	Dei sa : « Er det berre Moses Herren har tala med ? Har han ikkje tala med oss òg ? » Dette høyrde Herren .
04012003	Men Moses var ein svært audmjuk mann , audmjukare enn alle menneske på jorda .
04012004	Brått sa Herren til Moses og til Aron og Mirjam : « Gå ut til møteteltet , alle tre ! » Dei så gjorde .
04012005	Då steig Herren ned i ei skystøtte og stod attmed teltdøra . Han kalla på Aron og Mirjam , og begge kom fram .
04012006	Så sa han : Høyr kva eg , Herren , seier : Er det ein profet hjå dykk , vender eg meg til han i syner og talar til han i draumar .
04012007	Men så er det ikkje med Moses , — min tenar , han er trufast i heile mitt hus .
04012008	Han talar eg med , åsyn til åsyn , klårt og greitt , ikkje i gåter ; Herrens skapnad får han sjå . Korleis kunne de då våga å tala mot Moses , min tenar ?
04012009	Så gjekk Herren bort , medan vreiden hans loga imot dei .
04012010	Då skya drog seg bort frå teltet , sjå , då hadde Mirjam fått ein hudsjukdom , og huda hennar var som snø . Med det same Aron snudde seg mot henne , såg han at ho var sjuk .
04012011	Då sa han til Moses : « Herre , lat oss ikkje bøta for ei synd vi har gjort i vår dårskap .
04012012	Lat ikkje Mirjam vera lik eit dødt foster , som er halvt borttært når det kjem ut or mors liv ! »
04012013	Då ropa Moses til Herren : « Å Gud , gjer henne frisk ! »
04012014	Men Herren svara : « Om far hennar hadde spytta henne i andletet , laut ho ikkje då sitja med skam i sju dagar ? No skal ho stengjast ute frå leiren i sju dagar . Sidan kan ho koma inn att . »
04012015	Så stengde dei Mirjam ute frå leiren i sju dagar , og folket tok ikkje av stad før ho var komen inn att .
04012016	Men då drog dei frå Haserot og slo leir i Paran-øydemarka .
04013001	Herren tala til Moses og sa :
04013002	« Send nokre menn for å speida ut Kanaan-landet , som eg vil gje israelittane . Ein mann for kvar fedreætt skal de senda , og alle skal vera hovdingar . »
04013003	Så sende Moses ut nokre menn frå Paran-øydemarka , som Herren hadde sagt , og alle var hovdingar mellom israelittane .
04013004	Dette er namna på speidarane : for Rubens-ætta Sjammua , son til Sakkur ;
04013005	for Simeons-ætta Sjafat , son til Hori ;
04013006	for Juda-ætta Kaleb , son til Jefunne ;
04013007	for Jissakars-ætta Jigal , son til Josef ;
04013008	for Efraims-ætta Hosea , son til Nun ;
04013009	for Benjamins-ætta Palti , son til Rafu ;
04013010	for Sebulons-ætta Gaddiel , son til Sodi ;
04013011	for Josefs-ætta , det vil seia Manasse-ætta , Gaddi , son til Susi ;
04013012	for Dans-ætta Ammiel , son til Gemalli ;
04013013	for Asjers-ætta Setur , son til Mikael ;
04013014	for Naftali-ætta Nakbi , son til Vofsi ;
04013015	for Gads-ætta Ge’uel , son til Maki .
04013016	Det var namna på dei mennene som Moses sende for å speida ut landet . Men han gav Hosea , son til Nun , namnet Josva .
04013017	Då Moses sende dei av stad for å speida ut Kanaan-landet , sa han til dei : « Far opp til Negev , og ta så opp i fjellet !
04013018	Sjå korleis landet er laga , og om folket som bur der , er sterkt eller veikt , lite eller stort .
04013019	Korleis er det landet dei bur i , er det godt eller ringt ? Kva slag byar held dei til i , er det leirar eller festningsbyar ?
04013020	Og korleis er jorda , feit eller skrinn ? Veks det tre der eller ikkje ? Ver modige og ta med dykk noko av frukta i landet ! » Det var på den tid då dei fyrste druene vart mogne .
04013021	Så tok dei av stad og speida ut landet frå Sin-øydemarka til Rehob ved Lebo-Hamat .
04013022	Dei fór opp gjennom Negev og kom til Hebron . Der budde anakittane Akiman , Sjesjai og Talmai . — Hebron var bygt sju år før Soan i Egypt .
04013023	Då dei kom til Esjkol-dalen , skar dei av ei vinranke med ein drueklase . To mann laut bera han mellom seg på ei stong . Dei tok òg med seg nokre granateple og fikenar .
04013024	Den staden vart sidan kalla Esjkol-dalen , etter den drueklasen som israelittane skar av der .
04013025	Då det leid av førti dagar , kom dei attende etter å ha speida ut landet .
04013026	Dei fann Moses og Aron og heile Israels-folket i Kadesj i Paran-øydemarka . Dei gav melding til dei og til alle som var samla , og synte dei frukta frå landet .
04013027	Til Moses sa dei : « Vi kom inn i det landet du sende oss til . Det fløymer med mjølk og honning , og her er frukta som veks der .
04013028	Men folket som bur i landet , er sterkt , og byane er som borger og sværande store . Der såg vi anakittar òg .
04013029	I Negev bur det amalekittar , i fjell-landet hetittar , jebusittar og amorittar , og utmed havet og langs Jordan bur kanaanearane . »
04013030	Då tok folket til å murra mot Moses , men Kaleb stagga dei og sa : « Vi vil fara opp og leggja landet under oss . Vi skal nok ta det . »
04013031	Men dei mennene som hadde vore med han , sa : « Vi kan ikkje gå imot dette folket , for dei er sterkare enn vi . »
04013032	Den meldinga dei gav israelittane om det landet dei hadde speida ut , var nedslåande . Dei sa : « Det landet vi fór igjennom og speida ut , er eit land som gjer ende på dei som slår seg ned i det . Og alle mennene vi såg der , var store og sterke .
04013033	Der såg vi kjemper òg , anakittar av kjempeætt . Vi tykte at vi var som grashopper mot dei , og det tykte nok dei òg . »
04014001	Då tok heile Israels-lyden til å ropa høgt , og folket gret heile natta .
04014002	Alle israelittane , heile lyden , murra mot Moses og Aron og sa : « Gjev vi hadde fått døy i Egypt eller her i øydemarka ! Ja , gjev vi hadde fått døy !
04014003	Kvifor fører Herren oss til dette landet når vi må falla for sverd , og kvinnene og borna våre vert tekne av fiendar ? Var det ikkje betre for oss å fara attende til Egypt ? »
04014004	Og dei sa seg imellom : « Lat oss velja ein førar og fara attende til Egypt ! »
04014005	Då kasta Moses og Aron seg ned med andletet mot jorda framfor heile Israels-lyden .
04014006	Og Josva , son til Nun , og Kaleb , son til Jefunne , som hadde vore med og speida ut landet , reiv sund kleda sine
04014007	og sa til alle israelittane som var samla : « Det landet vi drog igjennom og speida ut , er eit svært godt land .
04014008	Har Herren godvilje for oss , fører han oss inn i dette landet og gjev oss det , eit land som fløymer med mjølk og honning .
04014009	Set dykk berre ikkje opp mot Herren ! Og ver ikkje redde folket i landet ; dei er ikkje meir enn ein brødbit for oss . Deira vern har svikta dei ; men Herren er med oss . Ver ikkje redde dei ! »
04014010	Heile folket truga med å steina dei . Men då synte Herrens herlegdom seg i møteteltet for alle israelittane .
04014011	Og Herren sa til Moses : Kor lenge skal dette folket vanvørda meg ? Kor lenge skal dei la vera å tru på meg , endå eg har gjort så mange teikn mellom dei ?
04014012	No vil eg slå dei med pest og driva dei ut . Og så vil eg gjera deg til eit folk som er større og sterkare enn dei .
04014013	Moses sa til Herren : Egyptarane har høyrt at du i ditt velde førte dette folket ut or landet deira ,
04014014	og dei har fortalt det til dei som bur i landet . Dei har høyrt at du , Herre , er midt imellom dette folket , ja , at du har synt deg for dei , Herre , åsyn til åsyn , at skya di held seg over dei , og at du går føre dei i ei skystøtte om dagen og i ei eldstøtte om natta .
04014015	Men lèt du dette folket døy , alle som ein , då kjem folka som har høyrt gjetordet om deg , til å seia :
04014016	« Herren makta ikkje å føra dette folket inn i det landet som han med eid hadde lova dei , og så drap han dei i øydemarka . »
04014017	Herre , vis no di store makt , du som har sagt :
04014018	« Herren er langmodig og rik på miskunn ; han tilgjev synd og skuld . Men han lèt ikkje den skuldige sleppa straff . Han lèt straffa for misgjerningane åt fedrane koma over born i tredje og fjerde ættleden . »
04014019	Tilgjev no i di store miskunn den synda dette folket har gjort , liksom du har tilgjeve dei heile vegen frå Egypt og hit .
04014020	Då sa Herren : Eg tilgjev dei på ditt ord .
04014021	Men så sant eg lever , så sant Herrens herlegdom fyller heile jorda :
04014022	Ingen av dei mennene som har sett herlegdomen min , sett dei teikna eg gjorde i Egypt og i øydemarka , og som likevel har sett meg på prøve mange gonger og vore ulydige mot meg ,
04014023	ingen av dei skal få sjå det landet eg har lova fedrane deira . Ingen som vanvørder meg , skal få sjå det !
04014024	Men Kaleb , tenaren min , har ei anna ånd i seg , og han har fylgt meg trufast . Difor lèt eg han koma inn i det landet han har vore i , og etterkomarane hans skal få det til eige .
04014025	Men i dalane der bur amalekittane og kanaanearane . Difor skal de , når de i morgon fer i veg og dreg ut i øydemarka , ta den vegen som fører til Sevsjøen .
04014026	Sidan tala Herren atter til Moses og Aron og sa :
04014027	Kor lenge skal dette vonde folket murra mot meg ? Eg har høyrt korleis israelittane murrar mot meg .
04014028	Sei til dei : Så sant eg lever , lyder ordet frå Herren : Eg skal gjera med dykk som de har bede meg .
04014029	Her i øydemarka skal beina dykkar liggja , alle de som vart mønstra , kvar mann som er tjue år eller meir og har murra mot meg .
04014030	Ingen av dykk skal koma inn i det landet som eg lova at de skulle få bu i — ingen utan Kaleb , son til Jefunne , og Josva , son til Nun .
04014031	Og borna dykkar , som de meinte ville falla i fiendehand , dei skal eg føra inn . Dei skal læra å kjenna det landet som de vanvørde .
04014032	Men dykkar bein skal liggja her i øydemarka .
04014033	Og borna dykkar skal flakka ikring her i førti år . Dei skal lida fordi de var trulause , til de alle har vorte til inkjes i øydemarka .
04014034	Liksom de speida ut landet i førti dagar , skal de lida i førti år for syndene dykkar , eitt år for kvar dag . De skal få kjenna kva det vil seia å setja seg opp mot meg .
04014035	Eg , Herren , har sagt at så vil eg gjera med heile dette vonde folket som har svore seg saman mot meg . Her i øydemarka skal dei enda sine dagar ; her skal dei døy .
04014036	Då dei mennene som Moses hadde sendt for å speida ut landet , kom att , gav dei ei nedslåande melding om landet og sette heile folket opp mot han .
04014037	Desse mennene , som hadde vore med på det , døydde av pest etter Herrens vilje .
04014038	Av dei som hadde fare på speidingsferd til Kanaan-landet , var det berre Josva , son til Nun , og Kaleb , son til Jefunne , som fekk leva .
04014039	Då Moses fortalde dette til israelittane , syrgde heile folket sårt .
04014040	Morgonen etter stod dei tidleg opp og gjekk oppover mot høgdedraget . « Kom , » sa dei , « lat oss gå opp til den staden Herren har tala om . For vi har synda . »
04014041	Men Moses sa : « Kvifor vil de gjera imot Herrens ord ? Dette kjem ikkje til å lukkast .
04014042	Far ikkje dit , for Herren er ikkje mellom dykk . De kjem berre til å tapa for fiendane dykkar .
04014043	For der møter de amalekittane og kanaanearane , og då fell de for sverd , fordi de har vendt dykk bort frå Herren , så han ikkje er med dykk . »
04014044	Likevel var dei så uvørdne at dei gjekk oppover mot høgdedraget . Men Herrens paktkiste og Moses rikka seg ikkje frå leiren .
04014045	Då kom dei ned , amalekittane og kanaanearane som budde oppe i fjell-landet , og slo israelittane . Og dei forfylgde dei heilt til Horma .
04015001	Herren sa til Moses :
04015002	Tal til israelittane og sei til dei : Når de kjem inn i det landet som eg vil gje dykk , og som de skal bu i ,
04015003	då kan det henda at de vil bera fram eit eldoffer for Herren — brennoffer eller slaktoffer av storfe eller småfe til godange for Herren — anten det er ein lovnad de vil oppfylla , eller det er eit friviljug offer eller eit høgtidsoffer .
04015004	Då skal den som ber offergåva si fram for Herren , koma med eit grødeoffer : ein tiandedels efa kveitemjøl , blanda med ein fjerdedels hin olje .
04015005	Saman med brennofferet eller slaktofferet skal du òg gje som drikkoffer ein fjerdedels hin vin for kvart lam .
04015006	Men er det ein ver du ofrar , skal grødeofferet vera to tiandedels efa kveitemjøl , blanda med ein tredjedels hin olje ,
04015007	og drikkofferet ein tredjedels hin vin . Då er det eit offer som angar godt for Herren .
04015008	Ofrar du ein ung okse som brennoffer eller slaktoffer , anten det er ein lovnad du vil oppfylla , eller det er eit måltidsoffer du vil gje Herren ,
04015009	då skal du attåt oksen bera fram som grødeoffer tre tiandedels efa kveitemjøl , blanda med ein halv hin olje .
04015010	Som drikkoffer skal du bera fram ein halv hin vin . Då er det eit eldoffer som angar godt for Herren .
04015011	Såleis skal de gjera med kvar okse og ver , kvart lam og kje .
04015012	Anten de ofrar mange eller få , skal de gjera så med kvart einaste dyr .
04015013	Alle som er fødde og fostra i landet , skal gjera det så når dei ber fram eldoffer til godange for Herren .
04015014	Og når ein innflyttar som har slege seg ned hjå dykk , eller ein gong i framtida kjem til å bu mellom dykk , vil bera fram eit eldoffer til godange for Herren , så skal han gjera det på same måten som de .
04015015	Ei og same lov skal gjelda for alle , både for dykk og for innflyttarane som held til hjå dykk , ei evig lov frå ætt til ætt . De og innflyttarane skal stå likt for Herren .
04015016	Same lov og same rett skal gjelda for dykk og for innflyttarane som held til hjå dykk .
04015017	Herren sa til Moses :
04015018	Tal til israelittane og sei til dei : Når de kjem inn i det landet som eg vil føra dykk til ,
04015019	og et av det brødet som landet gjev , då skal de koma med ei offergåve til Herren .
04015020	Av den fyrste deigen de lagar , skal de gje ein brødleiv i offergåve . De skal gjera det på same måten som når de ber fram gåva frå treskjevollen .
04015021	Frå ætt til ætt skal de gje Herren ei offergåve av den fyrste deigen de lagar .
04015022	No kan det henda at de syndar av vanvare og bryt eit eller anna av alle dei bod som Herren har gjeve Moses ,
04015023	alt det Herren har sagt dykk gjennom Moses , frå den dagen han gav boda sine , og seinare fram gjennom ættene .
04015024	Då skal heile Israels-lyden , så sant dei har synda utan vitende og vilje , bera fram ein ung okse som brennoffer til godange for Herren , med det grødeoffer og drikkoffer som til høyrer , og ein bukk som syndoffer .
04015025	Presten skal gjera soning for heile Israels-lyden , så dei får tilgjeving . For synda var gjord av vanvare , og til soning har dei bore fram offergåva si , eit eldoffer for Herren , og syndofferet sitt for Herren .
04015026	Så skal heile Israels-lyden og innflyttarane som held til hjå dykk , få tilgjeving ; for heile folket hadde synda av vanvare .
04015027	Når ein einskildmann syndar av vanvare , skal han bera fram ei årsgamal geit som syndoffer .
04015028	Presten skal gjera soning for Herrens åsyn for den som har synda , fordi han gjorde det av vanvare . Og når det er gjort soning for han , skal han få tilgjeving .
04015029	Anten det er ein innfødd israelitt eller ein innflyttar som held til hjå dykk , skal ei og same lov gjelda for den som syndar av vanvare .
04015030	Men den som syndar med vitende og vilje , spottar Herren , anten det er ein innfødd israelitt eller ein innflyttar , og han skal rydjast ut or folket sitt .
04015031	For han har vanvørdt Herrens ord og brote hans bod . Det mennesket skal rydjast ut ; det skal lida for brotet sitt .
04015032	Medan israelittane var i øydemarka , kom dei over ein mann som sanka ved på ein sabbatsdag .
04015033	Dei som råka han medan han heldt på med det , førte han fram for Moses og Aron og heile Israels-lyden .
04015034	Og dei sette han fast , for det fanst inga klår føresegn om kva som skulle gjerast med han .
04015035	Då sa Herren til Moses : « Mannen må døy . Heile Israels-lyden skal steina han utanfor leiren . »
04015036	Så førte heile lyden han til ein stad utanfor leiren og steina han , som Herren hadde sagt Moses føre .
04015037	Herren sa til Moses :
04015038	Tal til israelittane og sei til dei at dei skal laga seg duskar på kappesnippane sine , i ætt etter ætt ; og i kvar dusk skal dei setja ei snor av fiolett purpur .
04015039	Såvorne duskar skal de ha ; og kvar gong de ser på dei , skal de koma Herrens bod i hug , så de lever etter dei . De må ikkje fylgja dykkar eigne hjarto og augo , som lokkar dykk til utruskap .
04015040	Såleis skal de minnast alle boda mine og leva etter dei . De skal vera heilage for dykkar Gud .
04015041	Eg er Herren dykkar Gud , som førte dykk ut or Egypt fordi eg ville vera dykkar Gud . Eg er Herren dykkar Gud .
04016001	Korah , son til Jishar Kehats-son av Levi-ætta , gjorde saman med Datan og Abiram , sønene til Eliab , og On Peletsson av Rubens-ætta
04016002	oppreist mot Moses . Dei fekk med seg to hundre og femti israelittar som var hovdingar i folket , leiarar i Israels-lyden , og hadde eit godt namn .
04016003	Dei slo seg saman mot Moses og Aron og sa til dei : « No går de for langt ! Alle som høyrer lyden til , er heilage , og Herren er midt imellom dei . Kvifor vil de då setja dykk over Herrens lyd ? »
04016004	Då Moses høyrde det , kasta han seg ned med andletet mot jorda .
04016005	Så tala han til Korah og heile flokken hans og sa : « I morgon vil Herren syna kven som er heilag og høyrer han til , så han kan koma han nær . Den som Herren vel ut , får koma han nær .
04016006	Dette skal de gjera , du Korah og heile flokken din : Ta dykk glopanner ,
04016007	ha eld i dei og legg røykjelse oppå for Herrens åsyn i morgon ! Den mannen som Herren då vel ut , han skal vera heilag . Så får det vera nok , de Levi-søner ! »
04016008	Så sa Moses til Korah : « Høyr no her , de levittar !
04016009	Er det ikkje nok for dykk at Israels Gud har skilt dykk ut frå folket , så de får stiga fram for Herren og gjera teneste i bustaden hans , stiga fram for folket og tena det ?
04016010	Han har då late deg og alle brørne dine , levittane , få koma nær til seg . Og no vil de ha prestedømet òg !
04016011	Sei meg , du og heile flokken din , som slår dykk saman mot Herren : Kva er Aron , sidan de er misnøgde og murrar mot han ? »
04016012	Moses sende bod etter Datan og Abiram , sønene til Eliab . Men dei sa : « Vi kjem ikkje !
04016013	Er det ikkje nok at du har ført oss opp frå eit land som fløymer med mjølk og honning , så vi skulle døy i øydemarka ? Vil du no attpå gjera deg til herre over oss ?
04016014	Du har sanneleg ikkje ført oss til eit land som fløymer med mjølk og honning , eller gjeve oss åkrar og vingardar til eige . Trur du at du kan føra folk som oss bak ljoset ? Nei , vi kjem ikkje . »
04016015	Då vart Moses brennande harm og sa til Herren : « Bry deg ikkje om offergåvene deira ! Ikkje så mykje som eit esel har eg teke frå dei , og ingen av dei har eg gjort noko vondt . »
04016016	Så sa Moses til Korah : « I morgon skal du og heile flokken din stiga fram for Herren , og Aron skal vera med .
04016017	De skal ta kvar si glopanne og leggja røykjelse på dei . Kvar av dykk skal bera si glopanne fram for Herren , to hundre og femti panner i alt . Du og Aron skal òg ta kvar si panne . »
04016018	Så tok dei kvar si glopanne , hadde eld i dei og la røykjelse på og stod attmed møteteltdøra saman med Moses og Aron .
04016019	Korah hadde samla heile flokken mot dei framfor møteteltdøra . Då synte Herrens herlegdom seg for heile Israels-lyden .
04016020	Og Herren sa til Moses og Aron :
04016021	« Skil dykk ut frå denne flokken , så skal eg tyna dei på ein augneblink ! »
04016022	Då kasta dei seg ned med andletet mot jorda og sa : « Gud , du Gud som rår over livsanden i alle menneske , harmast du på heile lyden fordi ein mann syndar ? »
04016023	Herren sa til Moses :
04016024	« Tal til Israels-lyden og sei : Hald dykk borte frå bustaden åt Korah , Datan og Abiram ! »
04016025	Då reiste Moses seg og gjekk bort til Datan og Abiram , og Israels eldste fylgde han .
04016026	Og han tala til lyden og sa : « Gå bort frå telta åt desse gudlause mennene , og kom ikkje nær noko som høyrer dei til . Elles vert de òg rivne bort på grunn av alle syndene deira . »
04016027	Då gjekk folket bort frå bustaden åt Korah , Datan og Abiram . Datan og Abiram var komne ut og stod framfor teltdøra saman med konene og borna sine , både store og små .
04016028	Moses sa : « Dette skal de ha til teikn på at det er Herren som har sendt meg for å gjera alle desse gjerningane , og at eg ikkje gjer dei av meg sjølv .
04016029	Dersom desse døyr på same vis som anna folk og får den same lagnad som andre menneske , då er det ikkje Herren som har sendt meg .
04016030	Men dersom Herren gjer noko nytt og uhøyrt , dersom jorda opnar gapet sitt og gløyper dei og alt folket deira , så dei fer levande ned til dødsriket , då skal de vita at desse mennene har vanvørdt Herren . »
04016031	Ikkje før hadde Moses sagt dette , så rivna grunnen under dei .
04016032	Jorda opna gapet sitt og gløypte både dei og bustaden deira , alle som heldt med Korah , og alt det dei åtte .
04016033	Dei og alle som høyrde dei til , fór levande ned til dødsriket , og jorda gøymde dei . Såleis vart dei utrudde or Israels-lyden .
04016034	Alle israelittane som stod ikring dei , rømde då dei høyrde korleis dei skreik . « Jorda kunne då gløypa oss òg , » sa dei .
04016035	Så fór det eld ut frå Herren og brende opp dei to hundre og femti mennene som hadde bore fram røykjelsen .
04016036	Då tala Herren til Moses og sa :
04016037	Sei til presten Elasar , son åt Aron , at han skal ta glopannene bort frå brannstaden , for dei har vorte heilage , og strøya glørne vidt utover .
04016038	Av glopannene åt desse mennene som laut døy fordi dei hadde synda , skal du laga tynne , hamra plater til å kle altaret med . Dei er heilage fordi mennene bar dei fram for Herren . Dei skal vera eit teikn til åtvaring for israelittane .
04016039	Presten Elasar tok bronsepannene som dei hadde bore fram røykjelse i , dei mennene som brann opp , og han hamra dei ut så ein kunne kle altaret med dei .
04016040	Dette skulle minna israelittane om at ingen framand , ingen som ikkje er av Arons ætt , måtte brenna røykjelse for Herren . Elles ville det gå han som det gjekk Korah og flokken hans , som Herren hadde sagt han gjennom Moses .
04016041	Dagen etter tok heile Israels-lyden til å murra mot Moses og Aron . « Det er de som har drepe Herrens folk , » sa dei .
04016042	Som no folket slo seg saman mot Moses og Aron , vende dei seg begge mot møteteltet . Og sjå , skya låg over teltet , og Herrens herlegdom synte seg .
04016043	Då gjekk Moses og Aron fram for møteteltet .
04016044	Herren tala til Moses og sa :
04016045	« Gå bort frå denne flokken , så skal eg tyna dei på ein augneblink . » Då kasta dei seg ned med andletet mot jorda .
04016046	Og Moses sa til Aron : « Ta glopanna , legg glør frå altaret i henne og ha røykjelse oppå ! Skunda deg så bort til lyden og gjer soning for dei ! For ein vreidedom er komen frå Herren . Det har brote ut pest . »
04016047	Aron gjorde som Moses hadde sagt . Han tok glopanna og sprang midt inn i flokken . Og sjå , då hadde pesten alt teke til å herja mellom folket . Så la han røykjelsen på glørne og gjorde soning for folket .
04016048	Medan han stod der mellom døde og levande , stansa pesten .
04016049	Men det var fjorten tusen sju hundre som døydde i den pesten , forutan dei som miste livet for Korahs skuld .
04016050	Då pesten hadde gjeve seg , gjekk Aron attende til Moses , til møteteltdøra .
04017001	Herren tala til Moses og sa :
04017002	Sei til israelittane at dei skal gje deg tolv stavar , éin stav for kvar ætt . Av kvar ættehovding skal du få ein stav , og på den skal du skriva namnet hans .
04017003	På staven åt Levi skal du skriva Arons namn ; for det skal vera éin stav for kvar ættehovding .
04017004	Legg stavane i møteteltet — framfor lova — der eg møtest med dykk .
04017005	Då skal han spira og gro , staven som tilhøyrer den mannen eg vel ut . Så får eg vel fred for den murringa israelittane stadig plagar dykk med .
04017006	Så tala Moses til israelittane . Og alle ættehovdingane gav han kvar sin stav , éin stav for kvar ætt . Det var tolv stavar i alt , og mellom dei var staven til Aron .
04017007	Moses la stavane ned framfor Herrens åsyn i lovteltet .
04017008	Då han dagen etter kom inn i teltet , fekk han sjå at Arons stav , staven for Levi-ætta , hadde sett friske skot ; han hadde fått knuppar , blomar og mogne mandlar .
04017009	Moses tok alle stavane bort frå Herrens åsyn og bar dei ut til israelittane . Då dei fekk sjå dei , tok dei kvar sin stav .
04017010	Då sa Herren til Moses : « Ber Arons stav inn att og legg han framfor lova ! Der skal han gøymast og vera eit teikn for dei trassige , så eg slepp høyra murringa deira meir ; elles må dei døy . »
04017011	Moses så gjorde ; som Herren hadde sagt , så gjorde han .
04017012	Men israelittane sa til Moses : « Sjå , det er ute med oss . Vi går alle til grunne , vi døyr .
04017013	Kvar den som vågar seg innåt Herrens bustad , må døy . Skal vi då gå til grunne , alle saman ? »
04018001	Herren sa til Aron : Du og sønene dine og heile farsætta di skal bera ansvaret for synder mot heilagdomen . Og du skal saman med sønene dine bera ansvaret for synder mot prestetenesta .
04018002	Og brørne dine av Levi-ætta , farsætta di , skal du ta med deg . Dei skal gjera teneste saman med deg , når du og sønene dine stig fram for teltet .
04018003	Dei skal hjelpa deg med tenesta i heile teltet . Men dei heilage kara og altaret skal dei ikkje koma nær . Elles må de døy , både de og dei .
04018004	Saman med deg skal dei tena i møteteltet og gjera alt det som skal gjerast der . Men ingen utanforståande må koma dykk nær
04018005	når de gjer teneste i heilagdomen og ved altaret . Elles kan vreidedomen atter koma over israelittane .
04018006	Det er eg som tek ut brørne dykkar , levittane , mellom israelittane og gjev dei til dykk som ei gåve . Dei er vigde til Herren og skal arbeida i møteteltet .
04018007	Men du og sønene dine skal ta dykk av prestetenesta , alt det som skal gjerast ved altaret og innanfor forhenget . Det arbeidet skal de gjera . Eg gjev dykk prestetenesta i gåve . Men kjem ein utanforståande innåt , må han døy .
04018008	Herren tala atter til Aron og sa : Eg lèt deg ta vare på dei gåvene eg får . Alle dei heilage gåvene frå israelittane gjev eg deg og sønene dine ; det skal vera din del og deira rett i all framtid .
04018009	Av alle dei høgheilage offera skal dette høyra deg til : Av alt det som dei ber fram , av alle grødeoffera , syndoffera og skuldoffera , alle dei høgheilage offera , skal du og sønene dine ha det som ikkje vert brent .
04018010	Du skal eta dei som høgheilage gåver . Berre menn kan eta dei ; heilage skal dei vera for deg .
04018011	Av dei heilage gåvene som israelittane gjev , skal dette òg høyra deg til : Alle offer som dei svingar , gjev eg deg og sønene og døtrene dine ; dei skal de ha rett på i all framtid . Alle i huset ditt som er reine , kan eta av dei .
04018012	Alt det beste av olje og druesaft og korn , fyrstegrøda som dei ofrar til Herren , gjev eg deg .
04018013	Dei fyrste fruktene av alt det som veks i landet , og som dei kjem til Herren med , skal vera dine . Alle i huset ditt som er reine , kan eta dei .
04018014	Alt som er bannlyst i Israel , skal du òg ha .
04018015	Alt som kjem fyrst frå morsliv , alle levande skapningar som dei ber fram for Herren , anten det er menneske eller dyr , skal høyra deg til . Men det som er fyrstefødt av menneske , skal du la dei løysa , og like eins det som er fyrstefødt av ureine dyr .
04018016	Når dei er ein månad gamle eller meir , skal du ta den fastsette løysesummen , fem sekel sølv , etter den vekt dei nyttar i heilagdomen , der ein sekel er tjue gera .
04018017	Men dei fyrstefødde av kyr , sauer og geiter kan du ikkje løysa ; dei er heilage . Blodet deira skal du skvetta på altaret , og feittet skal du brenna ; det skal vera eit eldoffer til godange for Herren .
04018018	Men kjøtet skal høyra deg til , liksom brystet som vert svinga , og det høgre låret .
04018019	Alle heilage gåver som israelittane kjem til Herren med , gjev eg deg og sønene og døtrene dine ; dei skal de ha rett på i all framtid . For deg og etterkomarane dine skal dette vera ei evig pakt som er vigsla med salt for Herrens åsyn .
04018020	Herren sa til Aron : Når landet vert utskift , får du inga jordeign til liks med dei andre . Eg skal vera din arv og del mellom israelittane .
04018021	Men eg lèt levittane få all tienda i Israel . Den skal dei ha i løn for arbeidet sitt , for tenesta ved møteteltet .
04018022	Dei andre israelittane skal aldri meir koma nær møteteltet . For då fører dei synd over seg og må døy .
04018023	Det er levittane som skal gjera teneste ved møteteltet og ha ansvar for det . Det skal vera ei evig lov , frå ætt til ætt . Dei skal inga jordeign ha mellom israelittane .
04018024	For tienda , den heilage gåva som israelittane kjem til Herren med , lèt eg levittane få ; den skal vera deira eigedom . Difor har eg sagt til dei at dei ikkje skal eiga jord liksom dei andre israelittane .
04018025	Herren tala til Moses og sa :
04018026	Du skal seia til levittane : Når de tek imot tiend frå israelittane , den delen som eg lèt dykk få frå dei , då skal de ta ein tiandepart av tienda og gje i heilag gåve til Herren .
04018027	Denne gåva skal reknast for jamgod med kornet frå treskjevollen og vinen frå vinpressa .
04018028	På den måten skal de òg gje Herren ei heilag gåve av all tienda de får frå israelittane . Og den delen av tienda som Herren skal ha , skal de gje til Aron , presten .
04018029	Av alle gåvene de får , må de gje Herren det han skal ha . Den beste delen av dei skal de via til han .
04018030	Du skal seia til dei : Når de har gjeve det beste til Herren , kan de levittar sjå på resten som de ser på det som kjem frå treskjevoll og vinpresse .
04018031	De kan eta det kvar de vil , både de og huslydane dykkar . Det er den løn de skal ha for tenesta ved møteteltet .
04018032	Når de berre gjev Herren det beste , fører de ikkje synd over dykk . Då vanhelgar de ikkje dei heilage gåvene frå israelittane , og de skal ikkje døy .
04019001	Herren sa til Moses og Aron :
04019002	Dette er eit lovbod som Herren har gjeve : Sei til israelittane at dei skal koma til deg med ei raud kvige som er utan feil og lyte , og som ikkje har hatt åk på seg .
04019003	Den skal du gje til presten Elasar . Dei skal leia henne ut or leiren og slakta henne medan han ser på .
04019004	Presten Elasar skal ta noko av blodet hennar på fingeren og skvetta det sju gonger bort imot framsida av møteteltet .
04019005	Så skal dei brenna kviga medan han ser på . Både skinnet og kjøtet og blodet , og mageinnhaldet med , skal dei brenna .
04019006	Presten skal ta sedertre , isop og karmosinraud ull og kasta det på elden der kviga vert brend .
04019007	Sidan skal han vaska kleda sine og lauga kroppen sin , og så kan han gå inn att i leiren . Men han skal vera urein til kvelds .
04019008	Den mannen som har brent kviga , skal òg vaska kleda sine og lauga kroppen sin , og han skal vera urein til kvelds .
04019009	Ein mann som er rein , skal samla opp oska av kviga og leggja henne på ein rein stad utanfor leiren . Der skal ho gøymast åt Israels-lyden og brukast i reinsingsvatn til å ta bort synd .
04019010	Den som samlar opp oska av kviga , skal vaska kleda sine og vera urein til kvelds . Dette skal vera ei evig lov for israelittane og for innflyttarane som bur mellom dei .
04019011	Den som kjem nær eit lik , skal vera urein i sju dagar .
04019012	Den tredje og den sjuande dagen må han reinsa seg for synd , så han kan verta rein . Reinsar han seg ikkje den tredje og den sjuande dagen , vert han ikkje rein .
04019013	Kvar den som kjem nær eit lik , eit dødt menneske , og ikkje reinsar seg for synd , han gjer Herrens bustad urein og skal rydjast ut or Israel . Sidan det ikkje er skvett reinsingsvatn på han , er han urein . Ureinskapen heng framleis ved han .
04019014	Så seier lova : Når eit menneske døyr i eit telt , skal alle som kjem inn i teltet , og alle som er i det , vera ureine i sju dagar .
04019015	Og kvart ope kar , som det ikkje er lagt lok på , er ureint .
04019016	Når nokon som er ute på marka , kjem nær ein som er fallen for sverd , eller ein som har døytt på annan måte , eller han kjem nær eit menneskebein eller ei grav , skal han vera urein i sju dagar .
04019017	Når dei vil reinsa den ureine , skal dei ta noko av oska etter det oppbrende syndofferet , ha henne opp i eit kar og slå friskt vatn over .
04019018	Ein mann som er rein , skal ta isop og duppa han i vatnet . Så skal han skvetta det på teltet , på alle dei ting og menneske som var der , og på han som kom nær eit bein , ein som er drepen eller har døytt på annan måte , eller ei grav .
04019019	Han som er rein , skal skvetta det på den ureine den tredje og den sjuande dagen . Når han såleis har reinsa han den sjuande dagen , skal han vaska kleda sine og lauga seg i vatn . Då vert han rein same kvelden .
04019020	Den som har vorte urein og ikkje reinsar seg for synd , han skal rydjast ut or Israels-lyden ; for han har gjort Herrens heilagdom urein . Sidan det ikkje har kome reinsingsvatn på han , er han urein .
04019021	Dette skal vera ei evig lov for dei . Den som skvette reinsingsvatnet , skal vaska kleda sine . Og dersom nokon kjem nær reinsingsvatnet , skal han vera urein til kvelds .
04019022	Alt det den ureine kjem nær , vert ureint , og den som kjem nær han , skal vera urein til kvelds .
04020001	I den fyrste månaden kom israelittane i samla flokk til Sin-øydemarka , og dei gav seg til i Kadesj . Der døydde Mirjam , og der vart ho gravlagd .
04020002	Då folket ikkje hadde vatn , slo dei seg saman mot Moses og Aron .
04020003	Dei tretta med Moses og sa : « Gjev vi hadde fått døy liksom landsmennene våre døydde for Herrens åsyn !
04020004	Kvifor har de ført Herrens folk ut i denne øydemarka når vi må døy her , både vi og feet vårt ?
04020005	Kvifor førte de oss ut or Egypt og lét oss koma til denne skarve staden , ein stad der det korkje finst korn eller fiken , vintre eller granateple , ja , ikkje eingong drikkevatn ? »
04020006	Moses og Aron kom seg unna folkehopen og gjekk bort til møteteltdøra . Der kasta dei seg ned med andletet mot jorda . Då synte Herrens herlegdom seg for dei ,
04020007	og Herren sa til Moses :
04020008	« Ta staven ! Så skal du og Aron , bror din , kalla folket saman og tala til berget medan dei ser på . Då skal det gje frå seg vatn . Såleis skal de få vatn til å strøyma fram frå berget og la både folk og buskap få drikka . »
04020009	Moses gjorde som Herren sa . Han tok staven som låg for Herrens åsyn .
04020010	Og han og Aron kalla folket saman framfor berget og sa til dei : « Høyr no , de stridnakkar ! Trur de at vi kan få vatn til å strøyma fram åt dykk frå dette berget ? »
04020011	Så lyfte Moses handa og slo to gonger på berget med staven sin . Då strøymde det fram så mykje vatn at både folket og buskapen fekk drikka .
04020012	Men Herren sa til Moses og Aron : « Fordi de ikkje trudde på meg og ikkje lét israelittane sjå kor heilag eg er , difor skal ikkje de få føra dette folket inn i det landet eg har gjeve dei . »
04020013	Dette var Meriba-kjelda , der israelittane tretta med Herren , og der han synte dei kor heilag han er .
04020014	Frå Kadesj sende Moses bod til kongen i Edom : Så seier Israel , frenden din : Du veit kor mykje strev og møde vi har hatt .
04020015	Fedrane våre fór ned til Egypt , og der budde dei i lang tid . Men egyptarane var harde med oss og fedrane våre .
04020016	Då ropa vi til Herren , og han høyrde bøna vår . Han sende ein engel og førte oss ut or Egypt . Og no er vi i Kadesj , ein stad som ligg nær grensa til landet ditt .
04020017	Lat oss få fara gjennom landet ditt ! Vi skal ikkje gå gjennom åkrar eller vingardar og ikkje drikka vatn or brunnane . Vi skal fylgja kongsvegen og ikkje ta av til høgre eller venstre før vi er komne gjennom landet .
04020018	Men kongen i Edom svara : « Du får ikkje fara gjennom landet mitt . Gjer du det , møter eg deg med sverd i hand . »
04020019	Då sa israelittane til han : « Vi vil halda oss til landevegen , og dersom vi eller buskapen vår drikk av vatnet som høyrer deg til , skal eg betala for det . Det er ikkje stort eg bed om . Eg vil berre få gå gjennom landet til fots . »
04020020	Men kongen svara : « Nei , du får ikkje gå igjennom ! » Og edomittane drog ut mot dei med ein stor og velvæpna hær .
04020021	Sidan kongen i Edom nekta israelittane å fara gjennom landet hans , bøygde dei av og tok ei anna lei .
04020022	Israelittane tok ut frå Kadesj og kom i samla flokk til Hor-fjellet .
04020023	Der , ved grensa mot Edom-landet , sa Herren til Moses og Aron :
04020024	No skal Aron fara til folket sitt . Han får ikkje koma inn i det landet eg har gjeve israelittane ; for de var ulydige mot meg ved Meriba-kjelda .
04020025	Ta Aron og Elasar , son hans , med deg opp på Hor-fjellet !
04020026	Ta så prestekleda av Aron og ha dei på Elasar , son hans ! For der skal Aron døy og fara til folket sitt .
04020027	Moses gjorde som Herren sa . Medan heile folket såg på , steig dei opp på Hor-fjellet .
04020028	Moses tok prestekleda av Aron og hadde dei på Elasar , son hans . Så døydde Aron der oppe på toppen av fjellet . Då Moses og Elasar kom ned att ,
04020029	skjøna heile folket at Aron var død . Og heile Israels-ætta heldt syrgjehøgtid over Aron i tretti dagar .
04021001	Då kanaanearkongen som budde i Arad i Negev , fekk høyra at israelittane drog fram på vegen til Atarim , gjekk han til strid mot dei og tok nokre av dei til fange .
04021002	Då gav israelittane Herren ein lovnad . « Gjev du dette folket i våre hender , » sa dei , « skal vi bannstøyta byane deira . »
04021003	Herren høyrde denne bøna og gav kanaanearane i deira hand . Og israelittane bannstøytte både dei og byane deira . Difor fekk staden namnet Horma .
04021004	Så tok dei ut frå Hor-fjellet og valde vegen til Sevsjøen . For dei ville fara utanom Edom-landet . Men på ferda vart folket utolmodig
04021005	og tala mot Gud og mot Moses : « Kvifor førte de oss ut or Egypt når vi må døy her i øydemarka ? Her finst det korkje brød eller vatn , og vi er inderleg leie av denne ringe maten . »
04021006	Då sende Herren eiterormar inn mellom folket . Dei beit israelittane , og mange av dei døydde .
04021007	Folket kom til Moses og sa : « Vi synda då vi tala mot Herren og mot deg . Bed Herren at han må ta ormane bort frå oss ! » Og Moses bad for folket .
04021008	Då sa Herren til han : « Lag deg ein orm og set han på ei stong ! Så kan kvar den som vert biten , sjå opp på ormen og berga livet . »
04021009	Moses laga ein koparorm og sette han på ei stong . Og det gjekk så at kvar gong ein mann vart biten av ein orm , og han såg bort på koparormen , berga han livet .
04021010	Israelittane heldt fram på ferda og slo leir ved Obot .
04021011	Sidan tok dei ut frå Obot og slo leir ved Ijje-Abarim i øydemarka austanfor Moab .
04021012	Derifrå drog dei vidare og slo leir i Sered-dalen .
04021013	Og då dei tok ut frå Sered-dalen , slo dei leir på den andre sida av Arnon , i den øydemarka som tøyer seg utover frå amorittlandet . Arnon er grensa for Moab , mellom Moab og amorittlandet .
04021014	Difor heiter det i « Boka om Herrens krigar » : Vaheb i Sufa og dalane , Arnon
04021015	og dalsida som tøyer seg ned mot Ar-bygda og når til Moabs grense .
04021016	Så fór dei til Be’er . Det er den brunnen der Herren sa til Moses : « Kall saman folket , så skal eg gje dei vatn ! »
04021017	Då song Israel denne songen : Vell fram , du kjelde ! Lat songen ljoma
04021018	for brunnen — som hovdingar har grave , som dei fremste menn i folket — har bora med styrarstav og septer . Frå Be’er fór dei så til Mattana ,
04021019	frå Mattana til Nahaliel , frå Nahaliel til Bamot ,
04021020	og frå Bamot til den dalen som går gjennom Moab-høgsletta , under toppen av Pisga-fjellet , der ein kan sjå ut over det aude landet .
04021021	Israelittane sende bod til amorittkongen Sihon og sa :
04021022	« Lat oss få fara gjennom landet ditt ! Vi skal ikkje koma inn på åkrar eller i vingardar og ikkje drikka vatn or brunnane . Vi vil fylgja kongsvegen til vi er komne gjennom landet ditt . »
04021023	Men Sihon gav ikkje Israel lov til å fara gjennom landet . Han samla heile hæren sin og drog ut mot israelittane i øydemarka . Då han kom til Jahas , gjekk han til åtak på dei .
04021024	Men Israel slo han med kvasse sverd og tok landet hans frå Arnon til Jabbok , heilt til ammonittlandet . For langs grensa mot Ammon var det mange borger .
04021025	Israelittane tok alle desse amorittbyane og busette seg i dei , i Hesjbon og alle småbyane der ikring .
04021026	Hesjbon var byen åt amorittkongen Sihon . Han hadde lege i strid med den førre kongen i Moab og teke frå han alt landet heilt til Arnon .
04021027	Difor seier skaldane : Kom til Hesjbon , Sihons by ! Bygg han ut — og gjer han til ei borg !
04021028	Eld gjekk ut frå Hesjbon , ein loge frå Sihons by . Han gjorde ende på Ar i Moab og avgudane på haugane — ved Arnon .
04021029	Ve deg , Moab ! Det er ute med deg , du folk som dyrkar Kamosj . Han har gjort sønene sine — til flyktningar og sendt døtrene sine — i fangeferd til amorittkongen Sihon .
04021030	Vi skaut dei ned frå Hesjbon radt til Dibon . Vi herja landet heilt til Nofah , som ligg bortmed Medeba .
04021031	No slo Israel seg ned i amorittlandet .
04021032	Moses sende folk som skulle speida ut Jaser . Dei tok byane der ikring og dreiv ut amorittane som budde der .
04021033	Så tok dei ei anna lei og fór oppover til Basan . Kong Og i Basan drog ut mot dei med heile hæren sin , og det kom til slag ved Edre’i .
04021034	Då sa Herren til Moses : « Ver ikkje redd han ! Eg har gjeve både han og heile folket og landet hans i dine hender . Du skal gjera med han som du gjorde med amorittkongen Sihon , som budde i Hesjbon . »
04021035	Så slo israelittane kong Og og sønene hans og heile hæren hans . Ingen vart att , og ingen slapp unna , og landet la dei under seg .
04022001	Israelittane heldt fram på ferda og slo leir på slettene i Moab , på hi sida av Jordan , midt for Jeriko .
04022002	Då Balak , son til Sippor , såg alt det Israel hadde gjort med amorittane ,
04022003	vart redsla stor mellom moabittane for dette folket som var så talrikt . Dei grua seg for å møta israelittane .
04022004	Moabittane sa til dei eldste i Midjan : « No kjem denne store hopen til å eta opp alt ikring oss , liksom oksane når dei gneg bøen snau . » På den tid var Balak , son til Sippor , konge i Moab .
04022005	Han sende bod til Bileam , son til Beor , i Petor , som ligg ved elva i det landet der han hadde frendane sine . Dei skulle be han koma og seia : « Sjå , eit folk har fare ut frå Egypt . Dei er så mange at dei fyller heile landet og har slege seg ned beint framfor meg .
04022006	No må du koma og forbanna dette folket . Dei er for sterke for meg . Kanskje eg då kan vinna over dei og driva dei ut or landet . For eg veit at den du velsignar , er velsigna , og den du forbannar , er forbanna . »
04022007	Dei eldste i Moab og Midjan tok av stad , og dei hadde spåmannsløn med seg . Då dei kom til Bileam , bar dei fram bodet frå Balak .
04022008	Han sa til dei : « Ver her i natt , så skal eg la dykk få det svaret som Herren gjev meg . » Så gav Moab-hovdingane seg til hjå Bileam .
04022009	Gud kom til Bileam og sa : « Kva er det for folk du har hjå deg ? »
04022010	Han svara : « Balak , son til Sippor , kongen i Moab , har sendt dette bodet til meg :
04022011	Sjå , eit folk har kome frå Egypt . Dei er så mange at dei fyller heile landet . Kom no og forbanna dei for meg ! Kanskje eg då kan strida mot dei og driva dei ut or landet . »
04022012	Gud sa til Bileam : « Gå ikkje med dei ! Du skal ikkje forbanna dette folket ; for det er velsigna . »
04022013	Då Bileam stod opp om morgonen , sa han til hovdingane som Balak hadde sendt : « Far heim att til landet dykkar ! Herren gjev meg ikkje lov til å fylgja med dykk . »
04022014	Så tok Moab-hovdingane av stad . Dei kom til Balak og fortalde at Bileam ikkje ville vera med dei .
04022015	Då sende Balak andre hovdingar , fleire og gjævare enn dei fyrste .
04022016	Dei kom til Bileam og sa : « Så seier Balak , son til Sippor : Sei ikkje nei , men kom til meg !
04022017	Eg vil visa deg stor ære , og alt det du bed om , skal eg gjera . Kom berre og forbanna dette folket for meg ! »
04022018	Bileam svara kongsmennene : « Om Balak gav meg alt det sølv og gull han har i huset sitt , kunne eg ikkje gjera noko , korkje smått eller stort , som går imot det Herren min Gud har sagt .
04022019	Ver no her i natt , de òg , så får eg vita kva Herren vil seia meg . »
04022020	Om natta kom Gud til Bileam og sa til han : « Er desse mennene komne hit for å henta deg , så stå opp og gå med dei ! Men gjer ikkje anna enn det eg seier deg ! »
04022021	Om morgonen stod Bileam opp , sala eselet sitt og tok ut saman med Moab-hovdingane .
04022022	Men Gud vart brennande harm fordi han fylgde med . Difor stelte Herrens engel seg framfor han på vegen som ein motstandar . Då han kom ridande på eselet sitt i lag med dei to tenarane sine ,
04022023	fekk eselet auga på Herrens engel som stod der på vegen med drege sverd i handa . Eselet tok av frå vegen og gjekk ut på marka . Men Bileam ville ha det inn att på vegen og gav det eit slag .
04022024	Sidan stelte Herrens engel seg på ein smal veg mellom vingardane . Det var steingard på begge sider .
04022025	Då eselet såg Herrens engel , pressa det seg inn til muren og klemde foten åt Bileam mot steinane . Då slo han til det att .
04022026	Endå ein gong gjekk Herrens engel framom og stelte seg på ein trong stad . Der var det ikkje råd å vika unna , korkje til høgre eller venstre .
04022027	Då eselet atter fekk auga på Herrens engel , la det seg ned under Bileam . No vart Bileam brennande harm og slo til eselet med staven sin .
04022028	Då gav Herren eselet mål og mæle , og det sa til Bileam : « Kva har eg gjort deg ? No er det tredje gongen du slår meg . »
04022029	Bileam svara : « Du har halde meg for narr . Hadde eg berre eit sverd i handa , skulle eg drepe deg med det same ! »
04022030	Men eselet sa til Bileam : « Er ikkje eg eselet ditt , som du alltid har ride på , heilt til denne dag ? Har eg nokon gong hatt for vane å gjera slikt mot deg ? » « Nei , » svara Bileam .
04022031	Då opna Herren augo hans , og han såg Herrens engel som stod på vegen med drege sverd i handa . Straks kasta han seg ned og bøygde seg med andletet mot jorda .
04022032	Herrens engel sa til han : « Kvifor har du tre gonger slege eselet ditt ? Sjå , eg har gått ut for å stå deg imot . For eg ser at dette er ei farleg ferd .
04022033	Eselet såg meg og tok av vegen for meg alle tre gongene . Hadde det ikkje det gjort , ville eg no ha drepe deg , men spart eselet . »
04022034	Då sa Bileam til Herrens engel : « Eg har synda , for eg skjøna ikkje at du stod framfor meg på vegen . Har du noko imot denne ferda , skal eg venda heim att . »
04022035	Herrens engel svara : « Nei , far med desse mennene ! Men sei ikkje anna enn det eg byd deg ! » Så fylgde Bileam med hovdingane åt Balak .
04022036	Då Balak fekk høyra at Bileam kom , tok han av stad og møtte han i Ir-Moab , som ligg ved Arnon , i utkanten av landet .
04022037	Balak sa til Bileam : « Kvifor kom du ikkje då eg sende bod etter deg ? Trur du ikkje eg kan visa deg ære ? »
04022038	Bileam svara : « Når eg no er komen til deg , kan eg då tala fritt ? Dei orda som Gud legg meg i munnen , må eg tala . »
04022039	Så fylgde Bileam med kong Balak , og dei kom til Kirjat-Husot .
04022040	Der slakta Balak storfe og småfe og sende til Bileam og dei hovdingane som var med han .
04022041	Morgonen etter tok kongen Bileam med seg og førte han opp på Ba’al-haugen . Derifrå kunne han sjå utkanten av Israels-leiren .
04023001	Då sa Bileam til Balak : « Bygg sju altar for meg her , og få tak i sju oksar og sju verar til meg ! »
04023002	Balak gjorde som Bileam sa , og dei ofra ein okse og ein ver på kvart altar .
04023003	Så sa Bileam til Balak : « Stå her attmed brennoffera dine medan eg går bort ei stund . Kanskje Herren kjem til møtes med meg . Og det han lèt meg sjå , skal eg kunngjera deg . » Så gjekk han opp på ei snau høgd .
04023004	Der kom Gud til møtes med Bileam , og Bileam sa til han : « No har eg stelt til sju altar , og på kvart altar har eg ofra ein okse og ein ver . »
04023005	Då la Herren eit ord i munnen på Bileam og sa : « Gå attende til Balak og tal det eg har sagt . »
04023006	Då han kom attende , såg han at Balak stod bortmed brennoffera sine saman med alle Moabs hovdingar .
04023007	Så tok han til å kveda : Frå austerfjell , frå Aram , har Balak , Moabs konge , — henta meg : « Kom og lys forbanning — over Jakob , kom og tal vondt mot Israel ! »
04023008	Korleis kan eg forbanna den som Gud ikkje har forbanna ? Korleis kan eg vera harm — på den som Herren ikkje er harm på ?
04023009	Eg ser dei frå den høgste nut og skodar dei frå høgdene . Det er eit folk — som bur for seg sjølv og ikkje reknar seg — som andre folkeslag .
04023010	Kven kan telja Jakob , — tallaus som støvkorn , kven kjenner talet — på Israels støvsky ? Gjev eg fekk døy — som dei rettvise døyr , og til sist fekk ein lagnad — som dei !
04023011	Då sa Balak til Bileam : « Kva er det du gjer ? Eg henta deg for at du skulle forbanna fiendane mine , og så velsignar du dei i staden ! »
04023012	Bileam svara : « Eg må ta meg i vare så eg ikkje talar anna enn det Herren legg meg i munnen . »
04023013	Då sa Balak til han : « Kom og ver med meg til ein annan stad der du kan sjå folket . Men heile leiren får du ikkje sjå , berre utkanten av han . Derifrå skal du forbanna dei for meg . »
04023014	Så tok han Bileam med seg til vakthaugen på toppen av Pisga-fjellet . Der bygde han sju altar , og på kvart altar ofra han ein okse og ein ver .
04023015	Bileam sa til Balak : « Stå her attmed brennoffera dine , medan eg går bort og møter Gud . »
04023016	Herren møtte Bileam og la eit ord i munnen hans . « Gå attende til Balak , » sa han , « og tal det eg seier deg ! »
04023017	Då Bileam kom attende , såg han at Balak stod attmed brennoffera sine og Moabs hovdingar saman med han . Balak spurde : « Kva sa Herren ? »
04023018	Då kvad Bileam : Reis deg , Balak , og høyr ! Lyd på meg , du Sippors son !
04023019	Gud er ikkje ein mann , — så han lyg , eit menneske , — så han skifter hug . Gjer han ikkje det han seier , held han ikkje det han lovar ?
04023020	Eg fekk bod om å velsigna ; velsignar han , — kan ikkje eg gjera det om .
04023021	Eg ser ingen vondskap i Jakob , inga ulukke i Israel . Herren deira Gud er med dei , dei hyllar han som konge .
04023022	Gud førte dei ut or Egypt , og dei har styrke — som ein villokse .
04023023	Det finst ingen som driv — med spådom i Jakob , ingen som tek varsel i Israel . I rette tid vert det sagt til Jakob , til Israel kva Gud vil gjera .
04023024	Sjå , folket reiser seg som ei løve , som ei løvinne fer det opp ! Det legg seg ikkje til ro før det har metta seg med rov og drukke blodet — av dei det drap .
04023025	Då sa Balak til Bileam : « Kan du ikkje forbanna dei , må du iallfall ikkje velsigna dei ! »
04023026	Men Bileam svara : « Har eg ikkje sagt deg at eg berre kan gjera som Herren seier ? »
04023027	Då sa Balak til Bileam : « Kom , så skal eg ta deg med til ein annan stad . Kanskje Gud ikkje har noko imot at du forbannar folket derifrå . »
04023028	Så tok han Bileam med seg opp på toppen av Peor-fjellet , der ein kan sjå ut over det aude landet .
04023029	Då sa Bileam til han : « Bygg sju altar for meg her , og få tak i sju oksar og sju verar til meg ! »
04023030	Balak gjorde som Bileam sa , og ofra ein okse og ein ver på kvart altar .
04024001	Då Bileam skjøna at Herren ville velsigna Israel , gjekk han ikkje bort og søkte varsel , som han før hadde gjort , men vende seg mot øydemarka .
04024002	Han såg utover og fekk auga på Israels-ættene , som låg der side om side . Då kom Guds Ande over han ,
04024003	og han kvad : Så seier Bileam , son til Beor , så seier mannen — med attlatne augo ,
04024004	så seier han — som høyrer ord ifrå Gud og får syner frå Den Allmektige , der han sit med klårsynte augo :
04024005	Kor fagre dine telt er , Jakob , dine bustader , Israel !
04024006	Dei er som vide dalar , som hagar langs ei elv , lik aloëtre — som Herren har planta , lik sedrar som veks attmed vatn .
04024007	Vatnet strøymer frå Israels kar , det dei sår , — får rikeleg med væte . Større enn Agag — skal kongen deira vera , høgt skal hans velde nå .
04024008	Gud førte dei ut or Egypt , og dei har styrke — som ein villokse . Dei øyder ut fiendslege folk , knuser deira bein — og bryt deira piler .
04024009	Dei legg seg ned — og kviler som ei løve , som ei løvinne — kven torer vekkja henne ? Velsigna er den — som velsignar deg , og forbanna den — som forbannar deg .
04024010	Då vart Balak brennande harm på Bileam . Han slo saman hendene og sa til han : « Eg kalla deg hit for at du skulle forbanna fiendane mine , og no har du velsigna dei tre gonger !
04024011	Kom deg heim att så fort du kan ! Eg hadde tenkt å visa deg stor ære , men sjå , Herren har nekta deg æra . »
04024012	Bileam svara : « Eg sa då alt til dei mennene du sende :
04024013	Om Balak gav meg alt det sølv og gull han har i huset sitt , kunne eg ikkje gå imot Herrens ord og gjera noko etter min eigen hug , anten godt eller vondt . Det Herren seier , må eg tala .
04024014	Sjå , no fer eg heim att til landet mitt . Men fyrst vil eg varsla deg kva dette folket kjem til å gjera mot folket ditt ein gong i tida . »
04024015	Så kvad han : Så seier Bileam , son til Beor , så seier mannen — med attlatne augo ,
04024016	så seier han — som høyrer ord ifrå Gud , som tek imot kunnskap — frå Den Høgste og får syner frå Den Allmektige , der han sit med klårsynte augo :
04024017	Eg ser han , men ikkje no , eg skodar han , men ikkje nær . Ei stjerne stig opp or Jakob , ein kongsstav lyfter seg — frå Israel . Han skal knusa — Moabs tinningar og skallen på alle Sets søner .
04024018	Han skal vinna over Edom , leggja fienden Se’ir under seg ; Israel skal auka si makt .
04024019	Ein fyrste dreg ut frå Jakob , han rydjar ut dei — som er att i byen .
04024020	Så fekk Bileam auga på amalekittane , og han heldt fram med kvadet sitt : Det fremste av folkeslag — er Amalek , men til sist skal han gå under .
04024021	Då Bileam fekk auga på kenittane , kvad han : Endå din bustad — er traust og trygg , og ditt reir er bygt på berget ,
04024022	skal Kain gå til grunne . Kor lenge skal det vara før Assur fører deg — i fangenskap ?
04024023	Endå ein gong kvad Bileam : Ve ! Kven slepp frå det med livet om ikkje Gud har vilja det så ?
04024024	Frå kittearane kjem det skip ; dei døyver Assur og Eber . Men dei òg går — mot undergangen .
04024025	Så stod Bileam opp og fór heim att . Og Balak drog sin veg .
04025001	Medan israelittane heldt til i Sjittim , tok dei til å driva utukt med moabittkvinner ,
04025002	som bad folket til offerfest for gudane sine . Folket var med på måltida og kasta seg ned for gudane deira ;
04025003	israelittane heldt seg til Ba’al-Peor . Då vart Herren brennande harm på dei ,
04025004	og han sa til Moses : « Ta alle leiarane i folket og heng dei opp på ein stokk for Herren under open himmel ! Så vil Herrens brennande vreide venda seg bort frå Israel . »
04025005	Moses sa til styresmennene i Israel : « Kvar av dykk skal drepa dei av mennene sine som har halde seg til Ba’al-Peor . »
04025006	Best det var , kom ein israelitt med ei kvinne frå Midjan . Han førte henne inn mellom landsmennene sine , midt for augo på Moses og heile Israels-lyden , der dei sat og gret attmed møteteltdøra .
04025007	Då Pinhas , som var son til presten Elasar og soneson til Aron , såg det , reiste han seg , steig fram or flokken og treiv eit spyd .
04025008	Så fylgde han etter israelitten inn i soveromet og rende spydet gjennom dei begge , både israelitten og kvinna , så det gjekk inn i livet hennar . Då stogga pesten som herja mellom israelittane .
04025009	Men tjuefire tusen hadde mist livet i pesten .
04025010	Herren sa til Moses :
04025011	« Pinhas , son til presten Elasar og soneson til Aron , har vendt harmen min bort frå israelittane , fordi han synte sin brennhug for meg mellom dei . Difor ville eg ikkje vera så streng at eg gjorde ende på dei .
04025012	Av den grunn skal du seia : Eg gjer ei venskapspakt med han .
04025013	Han og ætta hans etter han skal ha ein evig rett til å vera prestar , fordi han var brennhuga for Gud og gjorde soning for israelittane . »
04025014	Namnet på den israelitten som vart drepen , han som vart stukken ned saman med midjanittkvinna , var Simri , son til Salu , ein av hovdingane i Simeons-ætta .
04025015	Og den drepne midjanittkvinna heitte Kosbi ; ho var dotter til Sur , som var hovding over ei av ættene i Midjan .
04025016	Sidan sa Herren til Moses :
04025017	« De skal gå til strid mot midjanittane og slå dei ned .
04025018	For dei gjekk til strid og bruka list mot dykk , då det hende dette med Peor og med Kosbi , dotter til midjanitthovdingen , ho som vart drepen den gongen pesten herja etter hendinga med Peor . »
04026001	Då pesten var over , sa Herren til Moses og presten Elasar , son til Aron :
04026002	« Hald manntal over heile Israels-folket , ættgrein for ættgrein ! Tel alle våpenføre menn i Israel som er tjue år eller meir ! »
04026003	Moses og presten Elasar tala då til folket på slettene i Moab , ved Jordan , midt for Jeriko .
04026004	Dei sa at alle som var tjue år eller meir , skulle teljast , så som Herren hadde sagt til Moses . Dette er etterkomarane etter dei israelittane som hadde fare frå Egypt :
04026005	Ruben var eldste son til Israel , og dette er etterkomarane hans : Frå Hanok kjem Hanok-ætta , frå Pallu Pallu-ætta ,
04026006	frå Hesron Hesron-ætta og frå Karmi Karmi-ætta .
04026007	Det var Rubens-ættene , og talet på dei som vart mønstra , var 43730 .
04026008	Son til Pallu var Eliab ,
04026009	og sønene til Eliab var Nemuel , Datan og Abiram . Det var Datan og Abiram som var utvalde av Israels-folket og likevel gjorde oppreist mot Moses og Aron den gongen Korah og flokken hans sette seg opp mot Herren .
04026010	Jorda opna gapet sitt og gløypte både dei og Korah ; heile flokken omkom . Elden gjorde ende på to hundre og femti mann , eit teikn til skrekk og åtvaring .
04026011	Men sønene til Korah miste ikkje livet .
04026012	Dette er etterkomarane etter Simeon , ætt for ætt : Frå Nemuel kjem Nemuel-ætta , frå Jamin Jamin-ætta , frå Jakin Jakin-ætta ,
04026013	frå Serah Serah-ætta og frå Saul Sauls-ætta .
04026014	Det var Simeons-ættene , 22200 i talet .
04026015	Dette er etterkomarane etter Gad , ætt for ætt : Frå Sefon kjem Sefon-ætta , frå Haggi Haggi-ætta , frå Sjuni Sjuni-ætta ,
04026016	frå Osni Osni-ætta , frå Eri Eri-ætta ,
04026017	frå Arod Arod-ætta og frå Areli Areli-ætta .
04026018	Det var Gads-ættene , og talet på dei som vart mønstra , var 40500 .
04026019	Sønene til Juda var Er og Onan . Dei døydde i Kanaan .
04026020	Dette er etterkomarane etter Juda , ætt for ætt : Frå Sjela kjem Sjela-ætta , frå Peres Peres-ætta og frå Serah Serah-ætta .
04026021	Dette er etterkomarane etter Peres : Frå Hesron kjem Hesron-ætta og frå Hamul Hamul-ætta .
04026022	Det var Juda-ættene , og talet på dei som vart mønstra , var 76500 .
04026023	Dette er etterkomarane etter Jissakar , ætt for ætt : Frå Tola kjem Tola-ætta , frå Puvva Puvva-ætta ,
04026024	frå Jasjub Jasjub-ætta og frå Sjimron Sjimron-ætta .
04026025	Det var Jissakars-ættene , og talet på dei som vart mønstra , var 64300 .
04026026	Dette er etterkomarane etter Sebulon , ætt for ætt : Frå Sered kjem Sered-ætta , frå Elon Elon-ætta og frå Jakle’el Jakle’el-ætta .
04026027	Det var Sebulons-ættene , og talet på dei som vart mønstra , var 60500 .
04026028	Sønene til Josef og ættene deira var Manasse og Efraim .
04026029	Dette er etterkomarane etter Manasse : Frå Makir kjem Makir-ætta og frå Gilead Gilead-ætta . Makir var far til Gilead .
04026030	Og dette er etterkomarane etter Gilead : Frå Jeser kjem Jeser-ætta , frå Helek Helek-ætta ,
04026031	frå Asriel Asriel-ætta , frå Sikem Sikem-ætta ,
04026032	frå Sjemida Sjemida-ætta og frå Hefer Hefer-ætta .
04026033	Selofhad , son til Hefer , hadde ingen søner , berre døtrer , og namna deira var Makla , Noa , Hogla , Milka og Tirsa .
04026034	Det var Manasse-ættene , og talet på dei som vart mønstra , var 52700 .
04026035	Dette er etterkomarane etter Efraim , ætt for ætt : Frå Sjutelak kjem Sjutelak-ætta , frå Beker Beker-ætta og frå Takan Takan-ætta .
04026036	Dette er etterkomarane etter Sjutelak : Frå Eran kjem Eran-ætta .
04026037	Det var Efraims-ættene , og talet på dei som vart mønstra , var 32500 . Det var etterkomarane etter Josef , ætt for ætt .
04026038	Dette er etterkomarane etter Benjamin , ætt for ætt : Frå Bela kjem Bela-ætta , frå Asjbel Asjbel-ætta , frå Ahiram Ahiram-ætta ,
04026039	frå Sjufam Sjufam-ætta og frå Hufam Hufam-ætta .
04026040	Bela hadde desse etterkomarane : Frå Ard kjem Ard-ætta og frå Na’aman Na’aman-ætta .
04026041	Det var etterkomarane etter Benjamin , ætt for ætt , og talet på dei som vart mønstra , var 45600 .
04026042	Dette er etterkomarane etter Dan , ætt for ætt : Frå Sjuham kjem Sjuham-ætta . Det var Dans-ættene .
04026043	Talet på dei som høyrde Sjuham-ættene til , var 64400 .
04026044	Dette er etterkomarane etter Asjer , ætt for ætt : Frå Jimna kjem Jimna-ætta , frå Jisjvi Jisjvi-ætta , frå Beria Beria-ætta ,
04026045	frå Heber Heber-ætta og frå Malkiel Malkiel-ætta .
04026046	Asjer hadde ei dotter som heitte Sera .
04026047	Det var Asjers-ættene , og talet på dei som vart mønstra , var 53400 .
04026048	Dette er etterkomarane etter Naftali , ætt for ætt : Frå Jakse’el kjem Jakse’el-ætta , frå Guni Guni-ætta ,
04026049	frå Jeser Jeser-ætta og frå Sjillem Sjillem-ætta .
04026050	Det var Naftali-ættene , og talet på dei som vart mønstra , var 45400 .
04026051	I alt vart det mønstra 601730 israelittar .
04026052	Herren sa til Moses :
04026053	« Mellom desse skal landet skiftast ut til odel og eige , etter folketalet .
04026054	Dei store ættene skal du gje stor eigedom og dei små ættene mindre . Kvar ætt skal få eigedom etter folketalet .
04026055	Landet skal skiftast ved loddkasting , og kvar ættgrein skal få land i det området som høyrer ætta til .
04026056	Etter som loddet fell , skal kvar ætt , stor eller lita , få sin eigedom . »
04026057	Dette er dei levittane som vart mønstra , ætt for ætt : Gersjon-sønene , ætta etter Gersjon ; Kehat-sønene , ætta etter Kehat , og Merari-sønene , ætta etter Merari .
04026058	Desse ættgreinene var det i Levi-ætta : Libni-sønene , Hebron-sønene , Makli-sønene , Musji-sønene og Korah-sønene . Kehat fekk sonen Amram ;
04026059	kona til Amram heitte Jokebed . Ho var dotter til Levi og var fødd i Egypt . Med henne fekk Amram sønene Aron og Moses og Mirjam , syster deira .
04026060	Aron fekk sønene Nadab , Abihu , Elasar og Itamar .
04026061	Men Nadab og Abihu døydde då dei bar uvigsla eld fram for Herren .
04026062	Talet på levittane var 23000 når alle menn og alle gutar som var meir enn ein månad gamle , var medrekna . Levittane vart ikkje mønstra saman med dei andre israelittane , fordi dei ikkje fekk nokon eigedom som dei .
04026063	Dette var den folketeljinga som Moses og presten Elasar stod føre mellom israelittane på slettene i Moab , ved Jordan , midt for Jeriko .
04026064	Ingen av desse var med i manntalet den gongen Moses og presten Aron mønstra israelittane i Sinai-øydemarka .
04026065	For Herren hadde sagt at dei skulle døy i øydemarka . Av dei var det ingen annan att enn Kaleb , son til Jefunne , og Josva , son til Nun .
04027001	Selofhad , son til Hefer , son til Gilead , son til Makir , son til Manasse , Josefs son , hadde fleire døtrer . Dei heitte Makla , Noa , Hogla , Milka og Tirsa .
04027002	Dei gjekk fram til møteteltdøra og stod framfor Moses og presten Elasar og hovdingane og heile folket og sa :
04027003	« Far vår døydde i øydemarka ; men han var ikkje med i den flokken som sette seg opp mot Herren , Korah-flokken . Han døydde på grunn av si eiga synd . Og han hadde ingen søner .
04027004	Skal no namnet åt far vår gå ut or ætta , fordi han ikkje hadde nokon son ? Lat oss få eigedom saman med farbrørne våre ! »
04027005	Moses la spørsmålet fram for Herren ,
04027006	og Herren sa til han :
04027007	« Det er rett , det som døtrene til Selofhad seier . Gjev dei odelsjord saman med farbrørne deira , og lat farsarven gå over til dei !
04027008	Sei til israelittane : Når ein mann døyr sonelaus , skal de la garden gå i arv til dottera .
04027009	Har han inga dotter heller , skal de gje brørne hans garden .
04027010	Og har han ikkje brør , skal de la farbrørne hans få garden .
04027011	Men hadde ikkje faren nokon bror , skal de la næraste slektningen hans få garden . » Dette skal vera lov og rett for israelittane , som Herren sa Moses føre .
04027012	Herren sa til Moses : « Stig opp på Abarim-fjellet , så skal du få sjå det landet eg har gjeve israelittane .
04027013	Og når du har sett det , skal du òg fara til folket ditt , liksom Aron , bror din , før deg .
04027014	For de lydde ikkje mitt ord i Sin-øydemarka , den gongen folket tretta med meg , då de skulle ha late vatn strøyma fram for augo på dei og såleis vist kor heilag eg er . » — Det er Meriba-kjelda i Sin-øydemarka .
04027015	Moses sa til Herren :
04027016	« Herre , du Gud som rår over ånda i kvar levande skapning , du må setja ein annan mann over folket ,
04027017	ein som kan gå føre dei både heime og borte og føra dei ut og inn , så Herrens folk ikkje skal vera som ein saueflokk utan gjætar . »
04027018	Då sa Herren til Moses : « Ta Josva Nunsson , ein mann som det er ånd i , og legg handa på hovudet hans !
04027019	Før han fram for presten Elasar og for heile Israels-lyden , og set han inn i tenesta medan folket er til stades .
04027020	Gjev han noko av den agen du har med deg , så heile Israels-folket må lyda han .
04027021	Men han skal gå fram for presten Elasar , som for Herrens åsyn skal bruka urim og søkja avgjersler for han . På hans ord skal dei fara ut , og på hans ord skal dei fara heim , både Josva og alle israelittane , heile Israels-lyden . »
04027022	Moses gjorde som Herren baud . Han tok Josva og førte han fram for presten Elasar og for heile Israels-lyden .
04027023	Og Elasar la hendene på han og sette han inn i tenesta , som Herren hadde sagt gjennom Moses .
04028001	Herren sa til Moses :
04028002	Gjev israelittane dette påbodet : Til fastsett tid må de syta for å bera fram for meg offergåvene mine av mat , eldoffer som angar godt for meg .
04028003	Sei til dei : Dette er det eldofferet som de skal bera fram for Herren kvar dag : to årsgamle , lytelause lam . Det er det daglege brennofferet .
04028004	Det eine lammet skal du ofra om morgonen og det andre om kvelden , straks etter soleglad .
04028005	Som grødeoffer skal du bera fram ein tiandedels efa kveitemjøl , blanda med ein fjerdedels hin olje av knust oliven .
04028006	Dette er det daglege brennofferet , som fyrst vart frambore ved Sinai-fjellet , eit eldoffer til godange for Herren .
04028007	Drikkofferet som høyrer til det fyrste lammet , skal vera ein fjerdedels hin , eit offer av sterk drikk , som du ber fram for Herren i heilagdomen .
04028008	Det andre lammet skal du ofra om kvelden , straks etter soleglad , og det same grødeofferet og drikkofferet som om morgonen . Det skal vera eit eldoffer som angar godt for Herren .
04028009	På sabbatsdagen skal du ofra to årsgamle , lytelause lam , som grødeoffer to tiandedels efa kveitemjøl , blanda med olje , og drikkofferet som høyrer til .
04028010	Dette er det serskilde brennofferet som skal berast fram kvar sabbat , attåt det daglege brennofferet og drikkofferet som høyrer til .
04028011	Den fyrste dagen i kvar månad skal de bera fram eit brennoffer for Herren : to unge oksar , ein ver og sju årsgamle , lytelause lam .
04028012	For kvar okse skal de bera fram eit grødeoffer på tre tiandedels efa kveitemjøl , blanda med olje , for den eine veren to tiandedels efa kveitemjøl , blanda med olje ,
04028013	og for kvart lam ein tiandedels efa kveitemjøl , blanda med olje . Såleis skal brennofferet vera , eit eldoffer som angar godt for Herren .
04028014	Drikkoffera som høyrer til , skal vera ein halv hin vin for kvar okse , ein tredjedels hin for veren og ein fjerdedels hin for kvart lam . Dette er nymåne-brennofferet , som skal berast fram kvar nymånedag i året .
04028015	Ein bukk skal de òg ofra som syndoffer til Herren , attåt det daglege brennofferet og drikkofferet som høyrer til .
04028016	Den fjortande dagen i den fyrste månaden er det påskehelg for Herren .
04028017	Og frå den femtande dagen i same månaden er det høgtid ; då skal de eta usyrt brød i sju dagar .
04028018	Den fyrste dagen skal de halda ei heilag samling . Då må de ikkje gjera noko arbeid .
04028019	Som brennoffer , eldoffer for Herren , skal de bera fram to unge oksar , ein ver og sju årsgamle lam ; og dei må vera utan lyte .
04028020	Grødeofferet som høyrer til , skal vera kveitemjøl , blanda med olje , tre tiandedels efa for kvar okse , to tiandedels efa for veren
04028021	og ein tiandedels efa for kvart av dei sju lamma .
04028022	Ein bukk skal de bera fram som syndoffer til soning for dykk .
04028023	Dette skal de ofra attåt den delen av det daglege brennofferet som vert frambore om morgonen .
04028024	Slike offer skal de bera fram kvar av dei sju dagane . Det er eldoffermat som angar godt for Herren . Attåt det daglege brennofferet skal de bera det fram , med drikkofferet som høyrer til .
04028025	Den sjuande dagen skal det vera heilag samling . Då må de ikkje gjera noko arbeid .
04028026	På fyrstegrødedagen , når de høgtidar sjuvekehelga og ber fram for Herren offer av den nye grøda , skal det vera heilag samling . Då må de ikkje gjera noko arbeid .
04028027	De skal bera fram eit brennoffer til godange for Herren : to unge oksar , ein ver og sju årsgamle lam .
04028028	Grødeofferet som høyrer til , skal vera kveitemjøl , blanda med olje , tre tiandedels efa for kvar okse , to tiandedels efa for veren
04028029	og ein tiandedels efa for kvart av dei sju lamma .
04028030	Ein bukk skal de bera fram til soning for syndene dykkar .
04028031	Dette skal de ofra attåt det daglege brennofferet med grødeofferet og drikkofferet som høyrer til . Og dyra må vera utan lyte .
04029001	Den fyrste dagen i den sjuande månaden skal de halda ei heilag samling . Då må de ikkje gjera noko arbeid . Den dagen skal horna ljoma hjå dykk .
04029002	De skal bera fram brennoffer som angar godt for Herren : ein ung okse , ein ver og sju årsgamle , lytelause lam .
04029003	Grødeofferet som høyrer til , skal vera kveitemjøl , blanda med olje , tre tiandedels efa for oksen , to tiandedels efa for veren
04029004	og ein tiandedels efa for kvart av dei sju lamma .
04029005	Ein bukk skal de bera fram som syndoffer , til soning for dykk .
04029006	Dette skal de ofra attåt nymåne-brennofferet og det daglege brennofferet med grødeofferet som høyrer til , og dei vanlege drikkoffera ; det skal vera eit eldoffer som angar godt for Herren .
04029007	Den tiande dagen i same månaden , den sjuande , skal de halda ei heilag samling . Då må de fasta og ikkje gjera noko arbeid .
04029008	De skal bera fram brennoffer som angar godt for Herren : ein okse , ein ver og sju årsgamle lam . Og dei må vera utan lyte .
04029009	Grødeofferet som høyrer til , skal vera kveitemjøl , blanda med olje , tre tiandedels efa for oksen , to tiandedels efa for veren
04029010	og ein tiandedels efa for kvart av dei sju lamma .
04029011	Ein bukk skal de bera fram som syndoffer attåt soningssyndofferet og det daglege brennofferet med grødeofferet og drikkoffera som høyrer til .
04029012	Den femtande dagen i den sjuande månaden skal de halda ei heilag samling . Då må de ikkje gjera noko arbeid . I sju dagar skal de halda høgtid for Herren .
04029013	De skal bera fram brennoffer , eldoffer som angar godt for Herren : tretten unge oksar , to verar og fjorten årsgamle lam ; og dei må vera utan lyte .
04029014	Grødeofferet som høyrer til , skal vera kveitemjøl , blanda med olje , tre tiandedels efa for kvar av dei tretten oksane , to tiandedels efa for kvar av dei to verane
04029015	og ein tiandedels efa for kvart av dei fjorten lamma .
04029016	Ein bukk skal de bera fram som syndoffer , attåt det daglege brennofferet med grødeofferet og drikkofferet som høyrer til .
04029017	Den andre dagen skal de ofra tolv unge oksar , to verar og fjorten årsgamle , lytelause lam .
04029018	Grødeofferet og drikkoffera som høyrer til , skal svara til talet på oksar , verar og lam , som det er gjeve påbod om .
04029019	Ein bukk skal de bera fram som syndoffer , attåt det daglege brennofferet med grødeofferet og drikkoffera som høyrer til .
04029020	Den tredje dagen skal de ofra elleve oksar , to verar og fjorten årsgamle , lytelause lam .
04029021	Grødeofferet og drikkoffera som høyrer til , skal svara til talet på oksar , verar og lam , som det er gjeve påbod om .
04029022	Ein bukk skal de bera fram som syndoffer , attåt det daglege brennofferet med grødeofferet og drikkofferet som høyrer til .
04029023	Den fjerde dagen skal de ofra ti oksar , to verar og fjorten årsgamle , lytelause lam .
04029024	Grødeofferet og drikkoffera som høyrer til , skal svara til talet på oksar , verar og lam , som det er gjeve påbod om .
04029025	Ein bukk skal de bera fram som syndoffer , attåt det daglege brennofferet med grødeofferet og drikkofferet som høyrer til .
04029026	Den femte dagen skal de ofra ni oksar , to verar og fjorten årsgamle , lytelause lam .
04029027	Grødeofferet og drikkoffera som høyrer til , skal svara til talet på oksar , verar og lam , som det er gjeve påbod om .
04029028	Ein bukk skal de bera fram som syndoffer , attåt det daglege brennofferet med grødeofferet og drikkofferet som høyrer til .
04029029	Den sjette dagen skal de ofra åtte oksar , to verar og fjorten årsgamle , lytelause lam .
04029030	Grødeofferet og drikkoffera som høyrer til , skal svara til talet på oksar , verar og lam , som det er gjeve påbod om .
04029031	Ein bukk skal de bera fram som syndoffer , attåt det daglege brennofferet med grødeofferet og drikkoffera som høyrer til .
04029032	Den sjuande dagen skal de ofra sju oksar , to verar og fjorten årsgamle , lytelause lam .
04029033	Grødeofferet og drikkoffera som høyrer til , skal svara til talet på oksar , verar og lam , som det er gjeve påbod om .
04029034	Ein bukk skal de bera fram som syndoffer , attåt det daglege brennofferet med grødeofferet og drikkofferet som høyrer til .
04029035	Den åttande dagen skal de halda høgtidssamling . Då må de ikkje gjera noko arbeid .
04029036	De skal bera fram brennoffer , eldoffer som angar godt for Herren : ein okse , ein ver og sju årsgamle , lytelause lam .
04029037	Grødeofferet og drikkoffera som høyrer til , skal svara til talet på oksar , verar og lam , som det er gjeve påbod om .
04029038	Ein bukk skal de bera fram som syndoffer , attåt det daglege brennofferet med grødeofferet og drikkofferet som høyrer til .
04029039	Desse offera skal de bera fram for Herren på høgtidene , attåt lovnadsoffera og dei friviljuge offera , anten det er brennoffer , grødeoffer , drikkoffer eller måltidsoffer .
04029040	Moses sa dette til israelittane , heilt og fullt så som Herren hadde bode han .
04030001	Moses tala til hovdingane over Israels-ættene og sa : Dette har Herren gjeve påbod om :
04030002	Når ein mann gjev Herren ein lovnad eller bind seg med eid til å halda seg frå eit eller anna , då må han ikkje bryta ordet sitt , men gjera det han har lova .
04030003	Når ei ung kvinne som enno er heime hjå far sin , gjev Herren ein lovnad og bind seg til fråhald ,
04030004	og far hennar får høyra om lovnaden og plikta ho har teke på seg , men ikkje seier noko til henne om det , då skal kvar lovnad og kvar plikt ho har teke på seg , stå ved lag .
04030005	Men dersom far hennar same dagen som han får høyra om det , seier nei til henne , då skal ingen av lovnadene eller dei pliktene ho har teke på seg , stå ved lag . Og Herren skal tilgje henne , fordi det var faren som sa nei .
04030006	Set at ei kvinne har ein lovnad på seg når ho vert gift , eller har bunde seg med eit tankelaust ord .
04030007	Dersom mannen hennar får vita det , men ikkje seier noko til henne same dagen , då skal lovnadene og dei pliktene ho har teke på seg , stå ved lag .
04030008	Men dersom mannen hennar same dagen som han får vita det , seier nei til henne , då gjer han den lovnaden ho har teke på seg , til inkjes , og like eins det tankelause ordet som ho har bunde seg med . Og Herren skal tilgje henne .
04030009	Når ei enkje eller ei fråskild kvinne gjev ein lovnad , skal han stå ved lag , kva ho så har bunde seg til .
04030010	Dersom ei kvinne etter at ho er gift , gjev ein lovnad eller bind seg med eid til fråhald ,
04030011	og mannen hennar får vita det , men teier og ikkje seier nei til henne , då skal kvar lovnad og kvar plikt ho har teke på seg , stå ved lag .
04030012	Men dersom mannen hennar gjer det om inkje same dagen som han får høyra om det , då skal ikkje eit ord som ho har sagt , stå ved lag , anten det er ein lovnad ho har gjeve , eller ei plikt ho har teke på seg . Mannen hennar har gjort det om inkje , og Herren skal tilgje henne .
04030013	Kvar lovnad ho har gjeve , og kvar plikt til fråhald eller faste som ho har teke på seg med eid , kan mannen hennar stadfesta eller gjera om inkje .
04030014	Dersom han teier og ikkje seier noko til henne frå den eine dagen til den andre , då stadfester han alt det ho har lova , og alt det ho har bunde seg til . Han stadfester det når han ikkje seier noko den dagen han får vita om det .
04030015	Men gjer han det sidan om inkje , må han ta ansvaret for brotet hennar .
04030016	Dette er dei føresegnene Herren gav Moses om den rett som gjeld mellom mann og kone , og mellom far og dotter så lenge ho er ung og bur heime hjå far sin .
04031001	Herren sa til Moses :
04031002	« Du skal ta hemn over midjanittane for det dei har gjort mot israelittane . Sidan skal du fara til fedrane dine . »
04031003	Då tala Moses til folket og sa : « Nokre av dykk må bu seg til strid . Dei skal gå mot midjanittane og fullføra Herrens hemn over dei .
04031004	Tusen mann frå kvar av Israels-ættene skal de senda ut i hærferd . »
04031005	Så valde dei ut tusen mann frå kvar ætt i heile Israel , i alt tolv tusen stridsbudde menn .
04031006	Dei sende Moses i hærferd , tusen mann frå kvar ætt , og saman med dei Pinhas , son til presten Elasar . Han hadde med seg dei heilage tinga og signaltrompetane .
04031007	Dei gjekk til strid mot Midjan , som Herren hadde sagt Moses føre , og drap alle mennene der .
04031008	Mellom dei som fall i slaget , var Midjan-kongane Evi , Rekem , Sur , Hur og Reba ; det var dei fem kongane i Midjan . Bileam , son til Beor , fall òg for sverdet deira .
04031009	Israelittane førte bort kvinnene og borna åt midjanittane som fangar . Og alle husdyra deira , heile buskapen , og alt det dei åtte , tok dei .
04031010	Alle byane dei budde i , og alle teltleirane sette dei eld på .
04031011	Alt hærfanget , alt dei hadde teke i krigen både av folk og fe , tok dei med seg .
04031012	Og fangane og hærfanget , alt dei hadde teke , førte dei til Moses og presten Elasar og til heile Israels-folket , som låg i leir på slettene i Moab , ved Jordan , midt for Jeriko .
04031013	Moses , presten Elasar og alle hovdingane i folket gjekk til møtes med dei utanfor leiren .
04031014	Moses var harm på hærførarane som kom heim att frå hærferda , både dei som stod over tusen og dei som stod over hundre mann .
04031015	Han sa til dei : « Har de spart alle kvinnene ?
04031016	Det var då dei som lydde Bileams råd og lokka israelittane til truløyse mot Herren den gongen ved Peor , så pesten kom over Herrens folk .
04031017	No skal de slå i hel alle guteborn og alle kvinner som har lege med menn .
04031018	Men alle unge jenter som ikkje har lege med menn , skal de spara .
04031019	Så må de halda dykk utanfor leiren i sju dagar . Alle som har drepe nokon , og alle som har kome nær nokon av dei falne , skal reinsa seg den tredje og den sjuande dagen . Det gjeld både dykk og fangane dykkar .
04031020	Alle klesplagg , alt som er laga av skinn eller geiteragg , og alle reiskapar av tre må de reinsa . »
04031021	Presten Elasar sa til alle stridsmennene som hadde vore med på hærferda : « Dette er ei føresegn i den lova som Herren har gjeve Moses :
04031022	Gull og sølv , kopar og jern , tinn og bly ,
04031023	alt som toler eld , skal de la gå gjennom eld , så det vert reint . Og så skal det reinsast med reinsingsvatn . Men alt som ikkje toler eld , skal de ha i vatn .
04031024	Den sjuande dagen skal de vaska kleda dykkar , så de vert reine ; og sidan kan de koma inn i leiren . »
04031025	Herren sa til Moses :
04031026	« Du og presten Elasar og ættehovdingane i folket skal telja opp hærfanget dei har teke , både av folk og fe ,
04031027	og skifta det likt mellom stridsmennene som var med på hærferda , og resten av folket .
04031028	Av krigarane skal du krevja ei avgift til Herren : éin av kvart femte hundre , både av folk og storfe og esel og småfe .
04031029	Dette skal takast av den halvparten som fell på krigarane , og du skal gje det til presten Elasar ; det skal vera ei gåve til Herren .
04031030	Av den halvparten som fell på resten av israelittane , skal du ta ein av femti , både av folk og storfe og esel og småfe , av heile buskapen , og gje til levittane , som tek seg av tenesta i Herrens bustad . »
04031031	Moses og presten Elasar gjorde som Herren hadde sagt Moses føre .
04031032	Hærfanget , det som var att av det krigarane hadde røva , var i alt 675000 sauer ,
04031033	72000 oksar og kyr
04031034	og 61000 esel .
04031035	Av menneske var det i alt 32000 kvinner som ikkje hadde lege med menn .
04031036	Den halvparten som fall på krigarane , var 337500 sauer
04031037	— av dei var 675 avgift til Herren ;
04031038	36000 oksar og kyr — av dei var 72 avgift til Herren ,
04031039	og 30500 esel — av dei var 61 avgift til Herren .
04031040	Talet på menneske var 16000 — av dei var 32 avgift til Herren .
04031041	Avgifta som skulle vera ei gåve til Herren , gav Moses til presten Elasar , som Herren hadde sagt han føre .
04031042	Den halvparten som fall på resten av israelittane , og som Moses hadde teke frå krigarane ,
04031043	den halvparten som folket fekk , var 337500 sauer ,
04031044	36000 oksar og kyr ,
04031045	30500 esel
04031046	og 16000 menneske .
04031047	Av denne halvparten , den som fall på israelittane , tok Moses ein av femti , både av folk og fe ; han gav dei til levittane , som stod for tenesta i Herrens bustad , som Herren hadde sagt han føre .
04031048	Så gjekk hærførarane fram for Moses , både dei som stod over tusen og dei som stod over hundre mann .
04031049	Dei sa til han : « Tenarane dine har teke tal på dei krigarane vi hadde under oss , og det vanta ikkje ein mann .
04031050	Og no kjem vi med ei gåve til Herren , slike ting av gull som kvar av oss har funne : armringar , armband , fingerringar , øyreringar og halskjeder . Det skal vera til soning for oss hjå Herren . »
04031051	Moses og presten Elasar tok imot gullet dei kom med , alle slag fint arbeidde ting .
04031052	Dei gåvene av gull som tusenmannsførarane og hundremannsførarane gav i avgift til Herren , var i alt 16750 sekel .
04031053	Men det hærfanget som mannskapet hadde vunne , tok dei sjølve .
04031054	Då Moses og presten Elasar hadde teke imot gullet av tusenmannsførarane og hundremannsførarane , bar dei det inn i møteteltet . Det skulle minna Herren om israelittane .
04032001	Rubens-sønene og Gads-sønene hadde ei stor mengd med fe . Då dei såg dei gode beitemarkene i Jaser og Gilead-landet ,
04032002	kom dei til Moses og presten Elasar og til hovdingane i folket og sa :
04032003	« Atarot , Dibon , Jaser , Nimra , Hesjbon , El’ale , Sebam , Nebo og Beon ,
04032004	desse bygdene som Herren har vunne for Israels-folket , er gode febygder , og vi , tenarane dine , har mykje fe .
04032005	Så sant du har godvilje for oss , sa dei , så lat tenarane dine få dette landet til odel og eige . Lat oss sleppa å fara over Jordan ! »
04032006	Moses svara : « Skal brørne dykkar gå i striden , medan de slår dykk til ro her ?
04032007	Kvifor tek de motet frå israelittane , så dei ikkje vil fara over til det landet Herren har gjeve dei ?
04032008	Det var det fedrane dykkar gjorde då eg sende nokre av dei frå Kadesj-Barnea for å sjå på landet .
04032009	Då dei hadde vore i Esjkol-dalen og sett på landet , tok dei motet frå israelittane , så dei ikkje ville gå inn i det landet Herren hadde gjeve dei .
04032010	Då vart Herren brennande harm , og han svor :
04032011	Ingen av dei mennene som fór opp frå Egypt , og som er tjue år eller meir , skal få sjå det landet som eg lova Abraham , Isak og Jakob ; for dei har ikkje fylgt meg som dei skulle ,
04032012	— ingen utan Kaleb , son til Jefunne , av Kenas-ætta og Josva , son til Nun ; for dei har trufast fylgt Herren .
04032013	Så brennande harm vart Herren på israelittane at han lét dei flakka ikring i øydemarka i førti år , til han var borte , heile den ættleden som hadde gjort det som vondt var i Herrens augo .
04032014	Og no vil de fara fram som fedrane dykkar , de avkom av syndige menn , og gjera Herrens brennande vreide mot Israel endå større !
04032015	For vender de dykk bort frå han , så kjem han til å la Israel vera endå lenger i øydemarka , og de fører ulukke over heile folket . »
04032016	Då gjekk Rubens-sønene og Gads-sønene fram til Moses og sa : « Vi vil berre laga kveer for feet vårt her og byggja byar for kvinnene og borna våre .
04032017	Men sjølve vil vi væpna oss så snøgt vi kan , og fara føre dei andre israelittane , til vi får ført dei dit dei skal . Men kvinnene og borna våre skal sitja att i festningsbyane , så dei kan vera trygge for dei som bur i landet .
04032018	Vi skal ikkje venda heim att før dei andre israelittane har fått kvar sin eigedom .
04032019	For vi vil ikkje ta land saman med dei på hi sida av Jordan og lenger borte når vi får vår odelsjord her på austsida av Jordan . »
04032020	Moses svara : « Dersom de gjer dette , dersom de bur dykk til strid for Herren ,
04032021	og alle våpenføre menn mellom dykk fer over Jordan for Herren , til han har drive fiendane sine bort ,
04032022	og ingen av dykk vender heim att før landet er vunne for Herren , då skal de vera utan skuld både for Herren og for Israel , og dette landet her skal vera dykkar eigedom for Herrens åsyn .
04032023	Men gjer de ikkje dette , då syndar de mot Herren , og de skal få kjenna at synda finn dykk att .
04032024	Bygg no byar for kvinnene og borna dykkar , og lag kveer for småfeet , men gjer òg det som de har lova ! »
04032025	Då sa Gads-sønene og Rubenssønene til Moses : « Tenarane dine skal gjera som du har sagt , herre .
04032026	Kvinnene og borna våre og feet vårt , heile buskapen , skal vera her i byane i Gilead .
04032027	Men vi , tenarane dine , alle som er budde til strid , skal gå over Jordan og kjempa for Herren , som du har sagt , herre . »
04032028	Så tala Moses om dei til presten Elasar , til Josva Nunsson og til ættehovdingane i Israel .
04032029	Han sa til dei : « Dersom Gads-sønene og Rubens-sønene , alle som er budde til strid , går over Jordan saman med dykk og kjempar for Herren , og landet vert teke , då skal de la dei få Gilead-landet til odel og eige .
04032030	Men dersom dei våpenføre mennene dykkar ikkje går over saman med dykk , skal dei liksom de få eigedom i Kanaan . »
04032031	Gads-sønene og Rubens-sønene tok til ords og sa : « Det Herren har sagt til tenarane dine , det skal vi gjera .
04032032	Væpna vil vi fara over til Kanaan og strida for Herren . Men odelsjorda vår skal vera på denne sida av Jordan . »
04032033	Så lét Moses Gads-sønene , Rubens-sønene og halvparten av ætta etter Manasse , son til Josef , få dei rika som hadde tilhøyrt amorittkongen Sihon og kong Og i Basan . Dei fekk både landet og byane og dei markene som låg kring byane .
04032034	Gads-sønene bygde opp att Dibon , Atarot , Aroer ,
04032035	Atrot-Sjofan , Jaser , Jogbeha ,
04032036	Bet-Nimra og Bet-Haran , festningsbyar med kveer for småfeet .
04032037	Og Rubens-sønene bygde opp att Hesjbon , El’ale , Kirjatajim ,
04032038	Nebo , Ba’al-Meon og Sibma . Men namna vart endra ; dei gav nye namn til byane dei bygde .
04032039	Etterkomarane etter Makir , son til Manasse , fór til Gilead , tok landet og dreiv bort amorittane som budde der .
04032040	Og Moses gav Makir , son til Manasse , Gilead-landet , og han busette seg der .
04032041	Ja’ir , son til Manasse , fór av stad og tok teltbyane der . Og han kalla dei Ja’irs teltbyar .
04032042	Nobah fór òg av stad og tok Kenat og småbyane der ikring . Han kalla byen Nobah , etter seg sjølv .
04033001	Desse dagsmarsjane gjorde israelittane då Moses og Aron førte dei ut or Egypt , flokk for flokk .
04033002	Etter påbod frå Herren skreiv Moses opp dei stadene dei tok ut frå på ferdene sine . Og dette er dagsmarsjane , rekna frå dei stadene dei tok ut frå :
04033003	Den femtande dagen i den fyrste månaden tok dei ut frå Ramses . Det var dagen etter påskehøgtida israelittane fór av stad , med fast vilje , midt for augo på alle egyptarane .
04033004	Egyptarane heldt då på og gravla alle sine fyrstefødde , som Herren hadde slege i hel hjå dei . Herren hadde òg halde dom over gudane deira .
04033005	Då israelittane hadde fare frå Ramses , slo dei fyrst leir i Sukkot .
04033006	Frå Sukkot tok dei ut og slo leir i Etam , som ligg i utkanten av øydemarka .
04033007	Då dei fór frå Etam , tok dei ei anna lei mot Pi-Hakirot , som ligg midt imot Ba’al-Safon , og dei slo leir framfor Migdol .
04033008	Så tok dei ut frå Pi-Hakirot og gjekk gjennom sjøen til øydemarka . Og då dei hadde fare tre dagar gjennom Etam-øydemarka , slo dei leir i Mara .
04033009	Så tok dei ut frå Mara og kom til Elim . I Elim var det tolv vasskjelder og sytti palmetre , og dei slo leir der .
04033010	Frå Elim tok dei ut og slo leir ved Sevsjøen .
04033011	Frå Sevsjøen tok dei ut og slo leir i Sin-øydemarka .
04033012	Frå Sin-øydemarka tok dei ut og slo leir i Dofka .
04033013	Frå Dofka tok dei ut og slo leir i Alusj .
04033014	Frå Alusj tok dei ut og slo leir i Refidim . Men der fanst det ikkje vatn så folket kunne få drikka .
04033015	Frå Refidim tok dei ut og slo leir i Sinai-øydemarka .
04033016	Frå Sinai-øydemarka tok dei ut og slo leir i Kibrot-Hatta’ava .
04033017	Frå Kibrot-Hatta’ava tok dei ut og slo leir i Haserot .
04033018	Frå Haserot tok dei ut og slo leir i Ritma .
04033019	Frå Ritma tok dei ut og slo leir i Rimmon-Peres .
04033020	Frå Rimmon-Peres tok dei ut og slo leir i Libna .
04033021	Frå Libna tok dei ut og slo leir i Rissa .
04033022	Frå Rissa tok dei ut og slo leir i Kehelata .
04033023	Frå Kehelata tok dei ut og slo leir ved Sjefer-fjellet .
04033024	Frå Sjefer-fjellet tok dei ut og slo leir i Harada .
04033025	Frå Harada tok dei ut og slo leir i Makhelot .
04033026	Frå Makhelot tok dei ut og slo leir i Takat .
04033027	Frå Takat tok dei ut og slo leir i Terah .
04033028	Frå Terah tok dei ut og slo leir i Mitka .
04033029	Frå Mitka tok dei ut og slo leir i Hasmona .
04033030	Frå Hasmona tok dei ut og slo leir i Moserot .
04033031	Frå Moserot tok dei ut og slo leir i Bene-Ja’akan .
04033032	Frå Bene-Ja’akan tok dei ut og slo leir i Hor-Hagidgad .
04033033	Frå Hor-Hagidgad tok dei ut og slo leir i Jotbata .
04033034	Frå Jotbata tok dei ut og slo leir i Abrona .
04033035	Frå Abrona tok dei ut og slo leir i Esjon-Geber .
04033036	Frå Esjon-Geber tok dei ut og slo leir i Sin-øydemarka , i Kadesj .
04033037	Frå Kadesj tok dei ut og slo leir ved Hor-fjellet , på grensa til Edom .
04033038	Då gjekk Aron , presten , opp på Hor-fjellet , som Herren hadde sagt han føre . Og der døydde han i det førtiande året etter at israelittane hadde fare frå Egypt , den fyrste dagen i den femte månaden .
04033039	Aron var 123 år gamal då han døydde på Hor-fjellet .
04033040	Då kanaanearkongen i Arad , som budde i Negev , fekk høyra at israelittane kom ,
04033041	tok dei ut frå Hor-fjellet og slo leir i Salmona .
04033042	Frå Salmona tok dei ut og slo leir i Punon .
04033043	Frå Punon tok dei ut og slo leir i Obot .
04033044	Frå Obot tok dei ut og slo leir i Ijje-Abarim på grensa til Moab .
04033045	Frå Ijjim tok dei ut og slo leir i Dibon-Gad .
04033046	Frå Dibon-Gad tok dei ut og slo leir i Almon-Diblatajim .
04033047	Frå Almon-Diblatajim tok dei ut og slo leir ved Abarim-fjella , midt for Nebo .
04033048	Då dei tok ut frå Abarim-fjella , slo dei leir på slettene i Moab , ved Jordan , midt for Jeriko .
04033049	Leiren deira låg langsmed Jordan og rakk frå Bet-Jesjimot til Abel-Sjittim på slettene i Moab .
04033050	På slettene i Moab , ved Jordan , midt for Jeriko , tala Herren til Moses :
04033051	Tal til israelittane og sei til dei : Når de går over Jordan og kjem inn i Kanaan ,
04033052	skal de driva ut alle som bur i landet , og slå sund biletstøttene deira . De skal gjera ende på alle bileta dei har støypt seg , og øydeleggja alle offerhaugane deira .
04033053	Så skal de ta landet i eige og busetja dykk der ; for eg har gjeve dykk det til odel og eige .
04033054	De skal skifta landet mellom dykk ved loddkasting , ætt for ætt . Ei stor ætt skal få stor eigedom og ei lita ætt mindre . Kvar skal få etter som loddet fell , og de skal få eigedom innanfor den ætta som de tilhøyrer .
04033055	Men driv de ikkje folket i landet ut , då skal dei de sparer , verta som tornar i augo og broddar i sidene dykkar . Dei kjem til å plaga dykk i dykkar eige land .
04033056	Og det eg hadde tenkt å gjera med dei , det vil eg gjera med dykk .
04034001	Herren sa til Moses :
04034002	Tal til israelittane og sei til dei : Når de kjem inn i Kanaan , det landet de får til odel og eige , skal det ha desse grensene :
04034003	Grensa i sør skal gå frå Sin-øydemarka langsmed Edom . I aust skal sørgrensa gå ut frå enden av Saltsjøen .
04034004	Ho skal svinga sørom Akrabbim-skaret og halda fram til Sin . Så skal ho gå sør for Kadesj-Barnea til Hasar-Addar og derifrå til Asmon .
04034005	Frå Asmon skal grensa svinga ned til Egyptarbekken og ut til havet i vest .
04034006	I vest skal de ha Storhavet til grense ; det skal vera grensa dykkar mot vest .
04034007	I nord skal dette vera grensa dykkar : Frå Storhavet skal de dra opp ei line til Hor-fjellet
04034008	og frå Hor-fjellet til Lebo-Hamat ; der skal grensa nå ut til Sedad .
04034009	Så skal ho halda fram til Sifron og enda ved Hasar-Enan . Det skal vera grensa dykkar mot nord .
04034010	I aust skal de dra opp ei line frå Hasar-Enan til Sjefam .
04034011	Frå Sjefam skal grensa gå ned til Ribla , austanfor Ajin , og så nedover til ho når fjellryggen på austsida av Gennesaret-sjøen .
04034012	Så skal ho fylgja Jordan og enda nedmed Saltsjøen . Det skal vera landet dykkar , og desse grensene skal det ha .
04034013	Moses tala til israelittane og sa : Dette er det landet de skal få til odel og eige og dela ved loddkasting , det landet som Herren har sagt at dei ni ættene og den eine halve ætta skal få .
04034014	For Rubens-ætta , Gads-ætta og halvparten av Manasse-ætta har alt fått odelsjord til ættgreinene sine .
04034015	Desse to og ei halv ættene har fått sin eigedom på austsida av Jordan , mot solrenninga , midt for Jeriko .
04034016	Herren sa til Moses :
04034017	Dette er namna på dei mennene som skal skifta ut landet mellom dykk : presten Elasar , Josva Nunsson
04034018	og så ein hovding for kvar ætt , som de skal velja til utskiftingsmenn .
04034019	Her er namna på desse mennene : for Juda-ætta Kaleb , son til Jefunne ;
04034020	for Simeons-ætta Samuel , son til Ammihud ;
04034021	for Benjamins-ætta Elidad , son til Kislon ;
04034022	for Dans-ætta ein hovding , Bukki , son til Jogli ;
04034023	for Josefs-sønene ein hovding av Manasse-ætta , Hanniel , son til Efod ,
04034024	og ein hovding av Efraims-ætta , Kemuel , son til Sjiftan ;
04034025	for Sebulons-ætta ein hovding , Elisafan , son til Parnak ;
04034026	for Jissakars-ætta ein hovding , Paltiel , son til Assan ;
04034027	for Asjers-ætta ein hovding , Akihud , son til Sjelomi ,
04034028	og for Naftali-ætta ein hovding , Peda’el , son til Ammihud .
04034029	Det var dei mennene Herren sette til å skifta ut Kanaan-landet mellom israelittane .
04035001	Herren tala til Moses på slettene i Moab , ved Jordan , midt for Jeriko , og sa :
04035002	Sei til israelittane at dei av den eigedomen dei har fått , skal gje levittane byar å bu i . Og dei skal la dei få beitemarker kring desse byane .
04035003	Byane skal dei ha til å bu i , og markene som høyrer til , skal vera til beite for buskapen deira , for alle dyra dei eig .
04035004	Dei markene de gjev levittane utanfor byane , skal nå tusen alner ut frå bymuren på alle kantar .
04035005	Utanfor byen skal de mæla opp to tusen alner på austsida , to tusen alner på sørsida , to tusen alner på vestsida og to tusen alner på nordsida , så byen ligg midt imellom . Det skal vera bymarkene deira .
04035006	Dei byane som de lèt levittane få , skal vera dei seks fristadene de set av så drapsmenn kan røma dit , og dessutan skal de gje dei førtito andre byar .
04035007	I alt skal de gje levittane førtiåtte byar med beitemarker .
04035008	Og når de lèt dei få desse byane av odelsjorda åt israelittane , då skal de ta fleire frå dei store ættene og færre frå dei små . Kvar ætt skal gje levittane byar etter som dei har fått land til .
04035009	Herren sa til Moses :
04035010	Tal til israelittane og sei til dei : Når de går over Jordan og kjem inn i Kanaan ,
04035011	skal de velja ut nokre byar som skal vera fristader . Dit kan ein drapsmann røma når han har slege einkvan i hel av vanvare .
04035012	Desse byane skal vera fristader for den som rømer for blodhemnaren , så drapsmannen ikkje skal døy før han har stått til rettes og fått sin dom av folket .
04035013	Seks av dei byane som de gjev levittane , skal vera slike fristader .
04035014	Tre av dei skal de ta på austsida av Jordan og tre i Kanaan .
04035015	Både for israelittar og for innflyttarar og framande som bur mellom dykk , skal desse seks byane vera fristader , så den som av vanvare har drepe nokon , kan røma dit .
04035016	Den som slår nokon i hel med ein jernreiskap , han er ein drapsmann , og drapsmannen skal døy .
04035017	Tek nokon ein stein som er stor nok til å drepa med , og slår ein mann i hel , då er han ein drapsmann , og drapsmannen skal døy .
04035018	Eller tek han ein reiskap av tre som ein kan drepa med , og slår ein mann i hel , då er han ein drapsmann , og drapsmannen skal døy .
04035019	Blodhemnaren kan slå drapsmannen i hel . Så snart han finn han , skal han drepa han .
04035020	Dersom nokon støyter til ein mann i uvenskap eller kastar eitkvart på han med vilje så han døyr ,
04035021	eller i fiendskap slår han med neven så han døyr , då skal den som slo , bøta med livet . Han er ein drapsmann , og blodhemnaren kan slå han i hel så snart han finn han .
04035022	Men så kan det henda at nokon brått støyter til ein mann utan fiendskap eller kastar eitkvart på han mot sin vilje .
04035023	Eller kanskje han ikkje ser den andre og råkar han med ein stein som er stor nok til å drepa med , så han døyr , endå mannen ikkje var hans fiende og ikkje ville han noko vondt .
04035024	Då skal folket døma mellom drapsmannen og blodhemnaren etter desse lovene .
04035025	Folket skal berga drapsmannen frå blodhemnaren og la han fara attende til den fristaden han hadde rømt til . Og der skal han vera til øvstepresten er død , han som er salva med heilag olje .
04035026	Men kjem drapsmannen utom den fristaden han har rømt til ,
04035027	og blodhemnaren råkar han der utanfor fristaden og slår han i hel , då har han inga blodskuld .
04035028	For drapsmannen skal halda seg i fristaden sin til øvstepresten er død . Då fyrst kan han fara heim att til den jorda han eig .
04035029	Dette skal gjelda for lov og rett hjå dykk frå ætt til ætt , kvar de så bur .
04035030	Når nokon slår i hel eit menneske , skal han døy så sant det er vitne mot han . Men etter éin manns vitnemål skal ingen dømast frå livet .
04035031	De må ikkje ta imot løysepengar for å berga livet åt ein drapsmann som er skuldig til døden ; han skal bøta med livet .
04035032	De må heller ikkje ta imot løysepengar for ein som har rømt til ein fristad , så han kan fara heim att før øvstepresten er død .
04035033	De skal ikkje vanhelga det landet de bur i . For blod vanhelgar landet , og landet får ikkje soning for det blodet som har runne der utan at gjerningsmannen døyr .
04035034	De skal ikkje gjera det landet de bur i , ureint ; for det landet bur eg i . Eg er Herren , som bur midt imellom israelittane .
04036001	Leiarane for dei huslydane som var ætta frå Gilead , son til Makir , Manasses son , og som høyrde Josefs-ættene til , steig fram for Moses og leiarane , ættehovdingane i Israel
04036002	og sa : Herren har sagt at du , herre , skal skifta landet mellom israelittane ved loddkasting . Og han har sagt , herre , at du skal la døtrene til Selofhad , frenden vår , få eigedomen etter far sin .
04036003	Men gifter dei seg med menn frå dei andre Israels-ættene , går arven deira over frå eigedomen åt fedrane til den ætta dei no skal tilhøyra . Såleis minkar den eigedomen vi har fått .
04036004	Når ettergjevingsåret kjem hjå israelittane , vert arven åt døtrene lagd til eigedomen i den ætta dei tilhøyrer . Han vert teken frå den odelsjorda som vår fedreætt fekk .
04036005	Då tala Moses til israelittane så som Herren hadde sagt han føre : Det er rett det som leiarane i Josefs-ætta seier .
04036006	Dette er det påbodet Herren gjev døtrene til Selofhad : Dei kan gifta seg med kven dei vil , berre dei gifter seg innan si eiga fedreætt .
04036007	Så skal ingen eigedom i Israel gå over frå ei ætt til ei anna ; men kvar israelitt skal halda fast på arven innan si fedreætt .
04036008	Kvar dotter som arvar jord i ei av Israels-ættene , må gifta seg med ein mann frå hennar eiga fedreætt , så kvar israelitt kan arva odelsjord etter fedrane sine .
04036009	Såleis skal ingen eigedom gå over frå ei ætt til ei anna ; men alle Israels-ættene kan halda fast , kvar på sin arv .
04036010	Døtrene til Selofhad gjorde som Herren hadde sagt til Moses .
04036011	Makla , Tirsa , Hogla , Milka og Noa , alle døtrene til Selofhad , gifte seg med sønene til farbrørne sine .
04036012	Dei fekk menn som var ætta frå Manasse , son til Josef , så eigedomen deira kom til å fylgja den ætta dei tilhøyrde .
04036013	Dette er dei bod og lover som Herren gav israelittane gjennom Moses på slettene i Moab , ved Jordan , midt for Jeriko .
05001001	Dette er dei orda som Moses tala til heile Israel i øydemarka austanfor Jordan , på Araba-sletta midt for Suf , mellom Paran og Tofel , Laban , Haserot og Di-Sahab ,
05001002	elleve dagsreiser frå Horeb etter den vegen som fører over Se’ir-fjella til Kadesj-Barnea .
05001003	Det var i det førtiande året , den fyrste dagen i den ellevte månaden , han tala til israelittane og kunngjorde alt det som Herren hadde sagt at han skulle tala til dei .
05001004	Då hadde han vunne over amorittkongen Sihon , som budde i Hesjbon , og Basan-kongen Og , som budde i Asjtarot og Edre’i .
05001005	Austanfor Jordan , i Moab , var det Moses tok til å leggja ut denne lova . Han sa :
05001006	Herren vår Gud tala såleis til oss ved Horeb : « Lenge nok har de halde dykk ved dette fjellet .
05001007	Ta no ut og far til fjell-landet åt amorittane og til grannefolka deira i Jordan-dalen , i fjellbygdene og i Sjefela , i Negev og utmed havet , til Kanaan-landet og til Libanon , heilt bort til Storelva , Eufrat .
05001008	Sjå , eg har lagt landet ope for dykk . Far av stad og ta det landet som Herren svor at han ville gje fedrane dykkar , Abraham , Isak og Jakob , og etterkomarane deira . »
05001009	Den gongen sa eg til dykk : « Eg kan ikkje greia strevet med dykk åleine .
05001010	Herren dykkar Gud har late dykk auka i tal , så de i dag er mange som stjernene på himmelen .
05001011	Gjev Herren , dykkar fedrars Gud , må gjera dykk tusen gonger så talrike som de no er , og velsigna dykk , som han har lova .
05001012	Men korleis kan eg åleine greia strevet og møda med dykk og trettene dykkar ?
05001013	Kom med nokre vise , vituge og velrøynde menn frå kvar ætt , så skal eg setja dei til førarar for dykk . »
05001014	Då svara de meg : « Det er både rett og godt , det du rår oss til å gjera . »
05001015	Så tok eg ættehovdingane dykkar , vise og velrøynde menn , og sette dei til leiarar og førarar for dykk , somme over tusen , somme over hundre , somme over femti og somme over ti , og gjorde dei til tilsynsmenn for ættene .
05001016	Den gongen gav eg domarane dykkar dette påbodet : « Høyr på landsmennene dykkar , og døm rettvist når nokon har sak med ein landsmann eller med ein innflyttar som bur hjå han .
05001017	Gjer ikkje skil på folk i retten ! Høyr på høg og på låg , og ver ikkje redde nokon ; for domen høyrer Gud til . Men saker som er for vanskelege for dykk , skal de koma til meg med , så eg får høyra dei . »
05001018	Den gongen sa eg frå om alt de skulle gjera .
05001019	Så tok vi ut frå Horeb og fór gjennom heile den store og uhyggjelege øydemarka som de har sett . Vi fylgde vegen til fjell-landet åt amorittane , såleis som Herren vår Gud hadde sagt oss føre , og kom til Kadesj-Barnea .
05001020	Då sa eg til dykk : « No er de komne til fjell-landet åt amorittane , som Herren vår Gud vil gje oss .
05001021	Sjå , Herren din Gud har lagt landet ope for deg . Far opp og ta det , som Herren , dine fedrars Gud , har sagt deg . Ver ikkje redd , og miss ikkje motet ! »
05001022	Då kom de til meg alle saman og sa : « Lat oss senda folk føre , så dei kan gjera seg kjende i landet og seia frå kva veg vi skal fara dit opp , og kva byar vi kjem til ! »
05001023	Det tykte eg vel om , og så tok eg ut tolv mann , ein frå kvar ætt .
05001024	Dei gjekk av stad , fór opp i fjellet og kom til Esjkol-dalen . Dei endefór landet ,
05001025	tok noko av frukta som veks der , og hadde med seg ned til oss , og fortalde om det dei hadde sett : « Landet som Herren vår Gud vil gje oss , er eit godt land . »
05001026	Men de ville ikkje fara dit . De sette dykk opp mot Herren dykkar Gud .
05001027	De sat og murra i telta dykkar : « Herren hatar oss ; difor har han ført oss ut or Egypt . Og no vil han gje oss i hendene på amorittane og rydja oss ut .
05001028	Kva slag land er det vi fer opp til ? Frendane våre tok reint motet frå oss då dei kom att og fortalde om eit folk som er større og høgare enn vi , og om store byar med himmelhøge festningsmurar . Der hadde dei sett anakittar òg . »
05001029	Då sa eg til dykk : « Lat dykk ikkje skræma , og ver ikkje redde dei !
05001030	Herren dykkar Gud går føre dykk . Han skal strida for dykk , så som de såg han gjorde i Egypt
05001031	og sidan i øydemarka . Der såg du korleis Herren din Gud bar deg , liksom ein mann ber barnet sitt , heile den vegen de fór , til de kom hit . »
05001032	Likevel trudde de ikkje på Herren dykkar Gud ,
05001033	han som gjekk føre dykk på ferda og såg etter leirstader åt dykk , om natta i ein eld , så de kunne sjå den vegen de skulle gå , og om dagen i ei sky .
05001034	Då Herren høyrde korleis de tala , vart han harm og svor :
05001035	« Ingen av desse mennene , av denne vonde ætta , skal få sjå det gode landet som eg med eid har lova å gje fedrane dykkar .
05001036	Berre Kaleb , son til Jefunne , skal få sjå det . Han og borna hans vil eg gje det landet han har sett foten på , fordi han så trufast har halde seg til Herren . »
05001037	Meg òg vart Herren vreid på for dykkar skuld og sa : « Heller ikkje du skal få koma inn i landet .
05001038	Men Josva Nunsson , som er tenaren din , han skal få koma inn . Gjer han djerv og sterk ! For han skal hjelpa Israel til å vinna landet .
05001039	Og småborna dykkar , som de trudde ville koma i fiendehand , og dei borna som enno ikkje kan skilja godt frå vondt , dei skal koma inn i landet . Eg gjev det til dei , og dei skal ta det i eige .
05001040	Men de må snu og fara ut i øydemarka , mot Sevsjøen . »
05001041	Då svara de meg : « Vi har synda mot Herren . No vil vi fara opp og strida , såleis som Herren vår Gud har sagt oss føre . » Så spente de på dykk våpna , alle som ein . De trudde det var lett å trengja inn i fjell-landet .
05001042	Men Herren sa til meg : « Sei til dei at dei ikkje skal fara opp og strida , for eg er ikkje med dei , og dei kjem til å tapa for fiendane sine . »
05001043	Eg tala til dykk , men de ville ikkje høyra . De sette dykk opp mot Herren og var høgmodige nok til å fara opp i fjella .
05001044	Då tok amorittane , som budde der i fjell-landet , ut mot dykk . Dei sette etter dykk som ein biesverm , vann over dykk i Se’ir og forfylgde dykk heilt til Horma .
05001045	Så kom de att og gret og bad til Herren . Men Herren høyrde ikkje på dykk og lydde ikkje på klagene dykkar .
05001046	Difor laut de bu i Kadesj heile den lange tida .
05002001	Sidan vende vi oss mot øydemarka og tok vegen til Sevsjøen , som Herren hadde sagt til meg , og i lang tid fór vi og sveiv kring Se’ir-fjella .
05002002	Då sa Herren til meg :
05002003	« Lenge nok har de fare kring desse fjella . Ta no leia mot nord !
05002004	Du skal seia til folket : Når de fer fram gjennom Se’ir , landet åt frendane dykkar , Esau-sønene , kjem dei til å verta redde for dykk . Men de skal akta dykk vel
05002005	at de ikkje går til strid mot dei . Eg vil ikkje gje dykk så mykje som ei fotbreidd av landet deira , for eg har late Esau få Se’ir-fjella til eigedom .
05002006	Den maten de treng , lyt de kjøpa av dei for pengar , og vatnet de drikk , lyt de òg betala for .
05002007	Herren din Gud har velsigna deg i alt du har teke deg føre . Og han har sytt for deg på ferda gjennom den store øydemarka . I førti år har Herren din Gud vore med deg , og du har ingen ting vanta . »
05002008	Så tok vi av stad , bort frå frendane våre , Esau-sønene , som bur i Se’ir . Vi bøygde av frå vegen over Araba-sletta , den som går frå Eilat og Esjon-Geber , og heldt fram i ei anna lei , etter den vegen som fører til Moab-øydemarka .
05002009	Då sa Herren til meg : « Du skal ikkje gå til strid mot moabittane og ikkje ta på dei . Eg vil ikkje la deg få noko av landet deira , for Ar har eg gjeve Lots-sønene til eigedom . —
05002010	I gamle dagar budde emittane der , eit stort og mannsterkt folk ; dei var høgvaksne som anakittane
05002011	og vart liksom dei rekna for refaittar ; men moabittane kallar dei emittar .
05002012	Før i tida budde det horittar i Se’ir . Men Esau-sønene dreiv dei bort og rudde dei ut og busette seg der i staden deira , så som israelittane gjorde i sitt land , det Herren gav dei til eigedom . —
05002013	Ta no ut og gå over Sered-bekken ! » Så gjekk vi over Sered-bekken .
05002014	Då var det trettiåtte år sidan vi tok ut frå Kadesj-Barnea , og heile den gamle ættleden av våpenføre menn i leiren var utdøydd , som Herren hadde svore at det skulle gå dei .
05002015	Herrens hand var vend mot dei , og han rudde dei ut or leiren til siste mann .
05002016	Då alle våpenføre menn i folket var døde ,
05002017	tala Herren til meg og sa :
05002018	« Når du no fer gjennom Moab-landet , gjennom Ar ,
05002019	og kjem bort imot ammonittlandet , skal du ikkje gå til strid mot dei og ikkje ta på dei . Eg vil ikkje la deg få noko av ammonittlandet , for det har eg gjeve Lots-sønene til eigedom . »
05002020	Det òg vert rekna for eit refaittland . I gamle dagar budde det refaittar der ; ammonittane kallar dei samsummittar .
05002021	Dei var eit stort og mannsterkt folk og høgvaksne som anakittane . Men Herren rudde dei ut for ammonittane . Dei dreiv dei bort og busette seg i landet deira .
05002022	Det same hadde han gjort for Esau-sønene , som bur i Se’ir , då han rudde ut horittane for dei . Esau-sønene dreiv dei bort og busette seg i landet deira , og der har dei butt til denne dag .
05002023	Like eins gjekk det med avittane , som budde i landsbyane , heilt fram til Gasa . Kaftorarane som kom frå Kaftor , rudde dei ut og busette seg i landet deira .
05002024	Gjer dykk ferdige , far i veg og set over Arnon-elva ! Sjå , eg gjev amoritten Sihon , kongen i Hesjbon , og landet hans i dine hender . Ta til med å leggja det under deg , og gå til strid mot han !
05002025	Etter denne dag vil eg la redsle og age for deg koma over alle folk under himmelen . Berre dei høyrer gjete deg , skal dei bivra og skjelva for deg .
05002026	Frå Kedemot-øydemarka sende eg nokre menn til Sihon , kongen i Hesjbon , med tilbod om fred . Eg sa :
05002027	« Lat meg få fara gjennom landet ditt ! Eg skal halda meg på vegen og ikkje vika av , korkje til høgre eller venstre .
05002028	Den maten eg treng , skal eg kjøpa av deg for pengar , og drikkevatnet du gjev meg , skal eg betala deg for . Eg vil berre fara til fots gjennom landet
05002029	— som Esau-sønene i Se’ir og moabittane i Ar gav meg lov til — så eg kan gå over Jordan og inn i det landet Herren vår Gud vil gje oss . »
05002030	Men Sihon , kongen i Hesjbon , ville ikkje la oss fara gjennom landet sitt . For Herren vår Gud hadde gjort hugen hans strid og hjarta hans hardt , fordi han ville gje han i dine hender , som han no har gjort .
05002031	Og Herren sa til meg : « Sjå , no gjev eg deg makt over Sihon og landet hans . Gå til verket og legg landet under deg ! »
05002032	Sihon kom til Jahas med heile hæren sin og ville strida mot oss .
05002033	Men Herren vår Gud gav han i vårt vald , og vi vann over både han og sønene hans og heile hæren hans .
05002034	Den gongen tok vi alle byane hans og bannstøytte kvar byen , både menn , kvinner og born . Ingen vart att , og ingen slapp unna .
05002035	Berre bufeet eigna vi til oss , og hærfanget i dei byane vi hadde teke .
05002036	Frå Aroer , som ligg ut mot Arnon-dalen , og frå byen nede i dalen heilt til Gilead fanst det ikkje ein einaste by med murar som var for høge for oss . Herren vår Gud gav dei alle i vårt vald .
05002037	Men ammonittlandet lét du vera i fred , både landet langs Jabbok-elva og byane oppi fjellet , alt det som Herren vår Gud hadde sagt at vi ikkje skulle ta .
05003001	Så tok vi ei anna lei og fór oppover på vegen til Basan . Ved Edre’i kom Og , kongen i Basan , med heile hæren sin og ville strida mot oss .
05003002	Men Herren sa til meg : « Ver ikkje redd han ! Eg gjev både han og heile hæren hans og landet hans i dine hender . Du skal gjera med han som du gjorde med amorittkongen Sihon , som budde i Hesjbon . »
05003003	Så gav Herren vår Gud Og , kongen i Basan , og heile hæren hans i våre hender . Vi hogg dei ned ; ingen vart att , og ingen slapp unna .
05003004	Den gongen tok vi alle byane hans ; det fanst ikkje ein by som vi ikkje tok frå dei . Seksti byar var det , heile Argob-landet , riket åt Og i Basan .
05003005	Alle desse var festningsbyar med høge murar og med portar og bommar . Dessutan tok vi ei stor mengd med landsbyar .
05003006	Vi bannstøytte dei , som vi hadde gjort med Sihon , kongen i Hesjbon . Kvar einaste by bannstøytte vi , både menn , kvinner og born .
05003007	Men alt bufeet og hærfanget frå byane tok vi med oss .
05003008	Såleis tok vi den gongen landet frå dei to amorittkongane austanfor Jordan , frå Arnon-elva til Hermon-fjellet .
05003009	Det er det fjellet som folket i Sidon kallar Sirjon og amorittane Senir .
05003010	Vi tok alle byane på sletta , heile Gilead og heile Basan radt til Salka og Edre’i , to byar i riket åt Og i Basan .
05003011	Kong Og i Basan var den siste av refaittane som var att . Kista hans står , som alle veit , i Rabba i Ammon . Ho er av jern og er ni alner lang og fire alner brei etter vanleg alnemål .
05003012	Då vi tok dette landet , gav eg bygdene frå Aroer ved Arnon-dalen og halvparten av fjell-landet i Gilead med byane der til Rubens-ætta og Gads-ætta .
05003013	Det som var att av Gilead og heile Basan , riket åt Og , heile Argob-landet , gav eg til den eine halvparten av Manasse-ætta . Heile dette Basan-riket kalla dei refaittlandet .
05003014	Ja’ir , son til Manasse , tok heile Argob-landet , radt til grensa mot gesjurittane og ma’akatittane . Han gav Basan namn etter seg sjølv og kalla det Ja’irs teltbyar , og så har det heitt til denne dag .
05003015	Gilead lét eg Makir få ,
05003016	og Rubens-ætta og Gads-ætta gav eg landet frå Gilead til Arnon-dalen , såleis at grensa gjekk midt i elva , til Jabbok-elva , som er grense mot ammonittane ,
05003017	og Araba-sletta med Jordan som grense frå Gennesaret-sjøen til Araba-sjøen , det er Saltsjøen , og Pisga-liene i aust .
05003018	Då sa eg til dykk : « Herren dykkar Gud har late dykk ta dette landet i eige . Bu dykk no , alle våpenføre menn , og far føre brørne dykkar , israelittane !
05003019	Berre kvinner og born og husdyr — for eg veit at de har mykje fe — skal vera att i dei byane eg har gjeve dykk .
05003020	Men når Herren har late brørne dykkar koma til ro liksom de , og dei òg har teke det landet som Herren dykkar Gud gjev dei vestanfor Jordan , kan de fara heim att , kvar til sin eigedom , som eg har gjeve dykk . »
05003021	Den gongen sa eg til Josva : « Med eigne augo har du sett alt det som Herren dykkar Gud gjorde med desse to kongane . Det same vil Herren gjera med alle dei kongerika du no er på veg til .
05003022	Ver ikkje redd dei ! For Herren dykkar Gud vil sjølv strida for dykk . »
05003023	Den gongen bad eg inderleg til Herren :
05003024	« Herre vår Gud , frå fyrste stund har du late tenaren din sjå ditt velde og di sterke hand . Kvar finst det ein gud i himmelen eller på jorda som kan gjera slike gjerningar og storverk som du ?
05003025	Lat meg få koma over og sjå det gode landet på hi sida av Jordan , dette fagre fjell-landet og Libanon ! »
05003026	Men Herren var harm på meg for dykkar skuld og ville ikkje høyra på meg . « Det er nok , » sa han . « Tal ikkje til meg om dette meir !
05003027	Gå opp på toppen av Pisga-fjellet og vend augo dine mot vest og nord og sør og aust og sjå deg ikring ! For du skal aldri koma over Jordan .
05003028	Gjev oppdraget til Josva og gjer han djerv og sterk ! For han skal føra dette folket over og hjelpa dei til å vinna det landet som du no får sjå . »
05003029	Så gav vi oss til der i dalen , midt for Bet-Peor .
05004001	Så høyr no , Israel , dei føresegner og bod som eg lærer dykk ! Hald dykk etter dei , så de kan få leva og koma inn i det landet som Herren , dykkar fedrars Gud , vil gje dykk , og ta det i eige .
05004002	De skal ikkje leggja noko til det eg byd dykk , og ikkje ta noko ifrå , men halda dei boda frå Herren dykkar Gud som eg gjev dykk .
05004003	Med eigne augo såg de kva Herren gjorde ved Ba’al-Peor . Kvar mann som heldt seg til Ba’al-Peor , rudde Herren din Gud ut or folket .
05004004	Men de som heldt fast ved Herren dykkar Gud , har alle fått leva til denne dag .
05004005	Sjå , eg har lært dykk føresegner og bod , såleis som Herren min Gud sa til meg , så de skal leva etter dei i det landet de no går inn i og legg under dykk .
05004006	Så legg då vinn på å leva etter dei ! For då får de ord for visdom og klokskap hjå andre folkeslag . Når dei høyrer alle desse føresegnene , kjem dei til å seia : « Kor vist og vitug det er , dette store folket ! »
05004007	Kvar finst det eit folk , om aldri så stort , som har ein gud som er folket sitt så nær som Herren vår Gud er oss kvar gong vi kallar på han ?
05004008	Og kvar finst det eit folk , om aldri så stort , som har så rettvise føresegner og bod som heile den lova eg legg fram for dykk i dag ?
05004009	Ta deg i vare og akta deg vel , så du ikkje gløymer det du såg for augo dine . Lat det aldri gå deg or minne så lenge du lever , men fortel borna og barneborna dine
05004010	om den dagen då du stod framfor Herren din Gud ved Horeb , den gongen Herren sa til meg : « Kall folket saman ! Eg vil la dei høyra orda mine , så dei kan læra å ottast meg alle sine dagar på jorda , og læra borna sine det same . »
05004011	Då kom de og stod innmed foten av fjellet , medan fjellet stod i ljos loge høgt opp mot himmelen , med mørker , skyer og skodd ikring .
05004012	Og Herren tala til dykk ut or elden . De høyrde orda , men nokon skapnad såg de ikkje . Det var berre ei røyst de høyrde .
05004013	Han kunngjorde dykk pakta si som han baud dykk å halda , dei ti bodorda , og han skreiv dei på to steintavler .
05004014	Same gongen baud Herren meg å læra dykk dei føresegner og bod som de skal leva etter i det landet de er på veg til og skal leggja under dykk .
05004015	De såg ingen skapnad den dagen Herren tala til dykk på Horeb , midt ut or elden . Ta dykk difor vel i vare ,
05004016	og far ikkje så ille åt at de lagar dykk gudebilete i nokon skapnad , bilete av mann eller kvinne ,
05004017	bilete av noko dyr på jorda eller nokon fugl som flyg under himmelen ,
05004018	bilete av noko kryp på marka eller av nokon fisk i vatnet under jorda .
05004019	Og når du lyfter augo dine opp mot himmelen og ser sola og månen og stjernene , heile himmelhæren , då må du ikkje la deg riva med , så du bøyer deg og tilbed dei og dyrkar dei . Alt dette har Herren din Gud gjeve til alle andre folk under himmelen ,
05004020	men dykk har Herren teke og ført ut or smelteomnen , or Egypt , så de skal vera hans eige folk , som de er i dag .
05004021	Men Herren vart vreid på meg for dykkar skuld og svor at eg ikkje skulle få gå over Jordan og koma inn i det gode landet som Herren din Gud gjev deg til odel og eige .
05004022	Eg må døy i dette landet og får ikkje koma over Jordan . Men de skal få gå over og ta det gode landet i eige .
05004023	Ta dykk i vare så de ikkje gløymer pakta som Herren dykkar Gud har gjort med dykk . Lag dykk ikkje gudebilete i nokon skapnad ! Det har Herren din Gud forbode deg .
05004024	For Herren din Gud er ein øydande eld , ein brennhuga Gud .
05004025	De skal få born og barneborn og bu lenge i landet . Ber de dykk så ille åt at de lagar gudebilete i ein eller annan skapnad og såleis gjer det som er Herren dykkar Gud imot og harmar han ,
05004026	skal de snart verta utrudde or det landet de får i eige når de går over Jordan . Det tek eg himmel og jord til vitne på . De får ikkje leva lenge der , men skal gå heilt til grunne .
05004027	Herren skal spreia dykk mellom folka . Berre nokre få av dykk skal vera att mellom dei folkeslaga han fører dykk bort til .
05004028	Der må de dyrka gudar som menneskehender har laga , stokk og stein , som korkje kan sjå eller høyra , eta eller lukta .
05004029	Og dersom du søkjer Herren din Gud der , skal du finna han når du søkjer han av heile ditt hjarta og heile din hug .
05004030	Når du er i trengsle , og alt dette kjem over deg , langt fram i tida , skal du venda om til Herren din Gud og lyda orda hans .
05004031	For Herren din Gud er ein miskunnsam Gud . Han slepper deg ikkje og lèt deg ikkje gå til grunne . Han gløymer ikkje den pakta han gjorde med fedrane dine og stadfeste med eid .
05004032	Spør berre om dei framfarne dagar , som var lenge før di tid , alt frå den dagen då Gud skapte menneske på jorda , og spør frå den eine enden av himmelen til den andre : Har det hendt noko så stort som dette , eller har nokon høyrt om slikt ?
05004033	Har eit folk høyrt Gud tala ut or elden , så som du gjorde , og endå fått leva ?
05004034	Eller har nokon gud freista å koma og ta seg eit folk og føra det bort frå eit anna folk med plager og teikn , med under og krig , med sterk hand og strak arm og store , skræmelege gjerningar ? Alt dette såg du at Herren dykkar Gud gjorde for dykk i Egypt .
05004035	Du fekk sjå det , så du skulle vita at Herren er Gud , han og ingen annan .
05004036	Frå himmelen lét han deg høyra røysta si , fordi han ville rettleia deg . Og på jorda synte han deg den store elden sin , og midt ut or elden høyrde du orda hans .
05004037	Han elska fedrane dine og valde ut ætta deira ; difor førte han deg ut or Egypt med si store makt .
05004038	For di skuld dreiv han ut folkeslag som var større og sterkare enn du , førte deg inn i landet deira og lét deg få det til odel og eige , som det er i dag .
05004039	Så skal du no vita og leggja deg på hjarta at Herren er Gud , både oppi himmelen og nedpå jorda , han og ingen annan .
05004040	Du skal halda føresegnene og boda hans som eg gjev deg i dag . Då skal det gå deg og borna dine vel , og du skal få leva lenge i det landet Herren din Gud gjev deg for all framtid .
05004041	På den tid skilde Moses ut tre byar austanfor Jordan .
05004042	Dit kunne ein drapsmann røma når han hadde slege nokon i hel av vanvare og ikkje bar hat til han frå før . Rømde han til ein av desse byane , berga han livet .
05004043	Det var Beser på slettelandet i øydemarka for Rubens-ætta , Ramot i Gilead for Gads-ætta , og Golan i Basan for Manasse-ætta .
05004044	Dette er den lova Moses la fram for israelittane .
05004045	Og dette er dei bod , føresegner og domar som Moses kunngjorde for israelittane på ferda frå Egypt .
05004046	Det hende austanfor Jordan , i dalen midt for Bet-Peor , i det landet som hadde høyrt amorittkongen Sihon til , han som budde i Hesjbon . Moses og israelittane vann over han då dei kom frå Egypt .
05004047	Og dei tok både hans land og landet åt Og , kongen i Basan . Det var desse to amorittkongane som rådde over landet i aust , på hi sida av Jordan ,
05004048	frå Aroer , som ligg ut mot Arnon-dalen , til Sirjon-fjellet , det er Hermon ,
05004049	og heile Araba-sletta austanfor Jordan , radt til Araba-sjøen nedanfor Pisga-liene .
05005001	Moses kalla saman heile Israel og sa til dei : Høyr , Israel , dei føresegner og bod som eg kunngjer dykk i dag . Lær dei og legg vinn på å leva etter dei !
05005002	Herren vår Gud gjorde pakt med oss ved Horeb .
05005003	Det var ikkje med fedrane våre han gjorde den pakta , men med oss , alle vi som lever og er her i dag .
05005004	Åsyn til åsyn tala Herren med dykk på fjellet , midt ut or elden .
05005005	Eg stod mellom Herren og dykk den gongen og bar Herrens ord fram for dykk . For de var redde elden og gjekk ikkje opp på fjellet . Han sa :
05005006	Eg er Herren din Gud , som førte deg ut or Egypt , or trælehuset .
05005007	Du skal ikkje ha andre gudar attåt meg .
05005008	Du skal ikkje laga deg noko gudebilete , ikkje noko slag bilete av det som er oppi himmelen eller nedpå jorda eller i vatnet under jorda .
05005009	Du skal ikkje bøya deg og tilbe dei og ikkje dyrka dei . For eg , Herren din Gud , er ein brennhuga Gud , som lèt straffa for synda åt fedrane koma over born i tredje og fjerde ættleden når dei hatar meg ,
05005010	men gjer vel i tusen ættleder mot dei som elskar meg og held boda mine .
05005011	Du skal ikkje misbruka namnet åt Herren din Gud ; for Herren held ikkje den uskuldig som misbrukar namnet hans .
05005012	Du skal akta på kviledagen og halda han heilag , så som Herren din Gud har bode deg !
05005013	Seks dagar skal du arbeida og gjera all di gjerning .
05005014	Men den sjuande dagen er sabbat for Herren din Gud . Då skal du ikkje gjera noko arbeid , korkje du eller son din eller dotter di eller tenaren din eller tenestkvinna di eller oksen eller eselet eller noko anna av dyra dine , eller innflyttaren i byane dine . Tenaren og tenestkvinna skal få kvila , dei som du .
05005015	Kom i hug at du sjølv var træl i Egypt då Herren din Gud førte deg ut derifrå med sterk hand og strak arm . Difor har Herren din Gud sagt deg at du skal halda sabbatsdagen .
05005016	Æra far din og mor di , som Herren din Gud har bode deg ; då skal du få leva lenge , og det skal gå deg vel i det landet Herren din Gud gjev deg .
05005017	Du skal ikkje slå i hel .
05005018	Du skal ikkje bryta ekteskapet .
05005019	Du skal ikkje stela .
05005020	Du skal ikkje vitna falskt mot nesten din .
05005021	Du skal ikkje trå etter kona åt nesten din . Du skal ikkje trå etter huset åt nesten din eller jorda hans , tenaren eller tenestkvinna hans , oksen eller eselet hans eller noko anna som høyrer nesten din til .
05005022	Desse orda tala Herren oppe på fjellet med høg røyst til dykk , heile Israels-lyden , midt ut or elden , skya og mørkret . Meir sa han ikkje . Men han skreiv boda på to steintavler , som han gav meg .
05005023	Då de høyrde røysta ut or mørkret , medan fjellet stod i ljos loge , kom de til meg , alle ættehovdingane og dei eldste mellom dykk ,
05005024	og sa : « Sjå , Herren vår Gud har synt oss sin herlegdom og sitt velde , og vi har høyrt røysta hans ut or elden . I dag har vi sett at Gud kan tala med menneske utan at dei døyr .
05005025	Kvifor skal vi då døy no ? Denne store elden kjem til å tyna oss . Høyrer vi endå lenger på røysta åt Herren vår Gud , så døyr vi .
05005026	Kvar finst det eit menneske på jorda som har høyrt den levande Gud tala midt ut or elden , så som vi , og endå fått leva ?
05005027	Gå du bortåt og høyr kva Herren vår Gud seier ! Så kan du leggja det fram for oss , alt det han talar til deg , og vi skal høyra og lyda . »
05005028	Då Herren høyrde dei orda de tala til meg , sa han til meg : « Eg høyrde kva dette folket sa til deg . Det er rett alt det dei seier .
05005029	Gjev dei alle sine dagar må ha det same huglaget , så dei ottast meg og held alle boda mine . Då skal det alltid gå dei og borna deira vel .
05005030	Gå bort og sei til dei : Far heim att til telta dykkar !
05005031	Men du skal vera att her hjå meg . Eg vil kunngjera deg alle dei bod , føresegner og domar som du skal læra dei , så dei kan leva etter dei i det landet eg gjev dei til eige . »
05005032	Så legg då vinn på å gjera det som Herren dykkar Gud har sagt dykk . Og vik ikkje av , korkje til høgre eller venstre !
05005033	Fylg alltid den vegen som Herren dykkar Gud har sagt at de skal gå ! Då skal de få leva ; det skal gå dykk vel , og de skal få bu lenge i det landet de legg under dykk .
05006001	Dette er dei bod , føresegner og domar som Herren dykkar Gud sa at eg skulle læra dykk , og som de skal leva etter i det landet de er på veg til og skal leggja under dykk .
05006002	Du skal ottast Herren din Gud så lenge du lever , og halda alle føresegnene og boda hans som eg gjev deg , både du og son din og soneson din , så du kan få eit langt liv .
05006003	Så høyr då , Israel ! Legg vinn på å leva etter Herrens bod ! Då skal det gå deg vel , og de skal aukast og verta mange i det landet som fløymer med mjølk og honning , så som Herren , dine fedrars Gud , har lova deg .
05006004	Høyr , Israel ! Herren er vår Gud , Herren er éin .
05006005	Du skal elska Herren din Gud av heile ditt hjarta og av heile din hug og av all di makt .
05006006	Desse orda og boda som eg gjev deg i dag , skal du gøyma i hjarta ditt .
05006007	Du skal prenta dei inn i borna dine og tala om dei når du sit heime og når du går på vegen , når du legg deg og når du står opp .
05006008	Du skal binda dei på handa di til eit merke og bera dei på panna som ein minnesetel
05006009	og skriva dei på dørstolpane i huset ditt og på portane dine .
05006010	No vil Herren din Gud føra deg inn i det landet som han med eid lova fedrane dine , Abraham , Isak og Jakob , at han ville gje deg . Der er det store , fine byar som du ikkje har bygt ,
05006011	hus fulle av alle gode ting som du ikkje har samla , utgravne brunnar som du ikkje har grave , vingardar og oliventre som du ikkje har planta . Når du kjem dit og får eta deg mett ,
05006012	ta deg då i vare så du ikkje gløymer Herren , som førte deg ut or Egypt , or trælehuset .
05006013	Herren din Gud skal du ottast , han skal du tena , og ved hans namn skal du sverja .
05006014	Hald dykk ikkje til andre gudar , som grannefolka dykkar dyrkar .
05006015	For Herren din Gud , som er midt imellom dykk , han er ein brennhuga Gud . Han kunne harmast på deg og rydja deg ut frå jorda .
05006016	De skal ikkje setja Herren dykkar Gud på prøve , så som de gjorde ved Massa .
05006017	Legg vinn på å halda dei lover , bod og føresegner som Herren dykkar Gud har gjeve deg ,
05006018	og gjer det som er rett og godt i hans augo . Då skal det gå deg vel , og du skal få koma inn i det gode landet som Herren svor at han ville gje fedrane dine , og ta det i eige .
05006019	Herren skal driva ut alle fiendar for deg , så som han har sagt .
05006020	Når son din sidan spør deg korleis det har seg med dei bod , føresegner og domar som Herren vår Gud har gjeve dykk ,
05006021	skal du svara : « Vi var trælar hjå farao i Egypt , men Herren førte oss ut or Egypt med sterk hand .
05006022	Med eigne augo såg vi korleis Herren i Egypt gjorde store teikn og under som førte ulukke over farao og heile hans hus .
05006023	Men oss førte han ut derifrå , for han ville leia oss inn i det landet som han med eid hadde lova fedrane våre , og gje oss det .
05006024	Då baud han oss å halda alle desse føresegnene og ottast Herren vår Gud , så det skulle gå oss vel alle dagar , og han kunne la oss leva , som han har gjort til denne dag .
05006025	Når vi legg vinn på å leva etter alle desse boda som Herren vår Gud har gjeve oss , då står vi rettferdige for han . »
05007001	Når Herren din Gud har ført deg inn i det landet du no er på veg til og skal leggja under deg , vil han driva ut mange folkeslag for deg : hetittane , girgasjittane , amorittane , kanaanearane , perisittane , hevittane og jebusittane , sju folkeslag som er større og sterkare enn du .
05007002	Når Herren din Gud gjev dei i di makt , så du vinn over dei , skal du bannstøyta dei . Du må ikkje gjera pakt med dei og ikkje visa dei nåde .
05007003	Du må ikkje ha samgifte med dei . Gjev ikkje døtrene dine til sønene deira , og ta ikkje døtrene deira til koner åt sønene dine !
05007004	For då får dei sønene dine til å gå bort frå meg og dyrka andre gudar . Og då kjem Herrens vreide til å loga mot dykk , og han vil rydja deg ut på kort tid .
05007005	Nei , så skal de gjera med dei : De skal riva ned altara deira , slå sund steinstøttene , hogga ned Asjera-pålane og brenna gudebileta .
05007006	For du er eit heilagt folk for Herren din Gud . Deg har Herren din Gud valt ut mellom alle folk på jorda til å vera hans eige folk .
05007007	Når Herren hadde godhug for dykk og valde dykk ut , var det ikkje fordi de var større enn alle andre folk ; for de er det minste av alle folka .
05007008	Men Herren elska dykk og ville halda den eiden han hadde svore fedrane dykkar . Difor førte han dykk bort med sterk hand og fria deg ut or trælehuset , or hendene på farao , egyptarkongen .
05007009	Så må du vita at Herren din Gud , han er Gud , den trufaste Gud , som held si pakt og gjer vel i tusen ættleder mot dei som elskar han og held boda hans .
05007010	Men den som hatar han , løner han med undergang . Han er ikkje sein til å løna den som hatar han .
05007011	Så hald då fast ved dei bod , føresegner og domar som eg no gjev deg , og lev etter dei !
05007012	Dersom de lyder desse boda og legg vinn på å leva etter dei , skal Herren din Gud halda fast ved si miskunn og den pakta han gjorde med fedrane dine og stadfeste med eid .
05007013	Han skal elska deg og velsigna deg og gjera ætta di stor . Han skal velsigna borna dine og grøda di , kornet og vinen og oljen , det som vert født av storfe , og det som kjem til mellom småfe , i det landet han med eid lova fedrane dine å gje deg .
05007014	Velsigna skal du vera framom alle andre folk ; hjå deg skal det ikkje finnast nokon som er utan avkom , korkje menn eller kvinner eller noko av husdyra dine .
05007015	All sjukdom skal Herren halda borte frå deg , og ingen av dei stygge farsottene som du kjenner frå Egypt , skal han senda over deg , men over alle fiendane dine skal han la dei koma .
05007016	Du skal gjera ende på alle dei folk som Herren din Gud gjev deg makt over , og ikkje spara dei . Og gudane deira må du ikkje dyrka ; for det ville verta ei felle for deg .
05007017	Men om du tenkjer som så : « Desse folka er større enn eg . Korleis skal eg greia å driva dei ut ? »
05007018	så ver ikkje redd dei ! Kom i hug kva Herren din Gud gjorde med farao og alle egyptarane !
05007019	Kom i hug dei store plagene som du såg for augo dine , teikna og undera , då Herren med sterk hand og strak arm førte deg ut . Det same skal Herren din Gud gjera med alle dei folka du no er redd for .
05007020	Han skal jamvel senda redsle og rådløyse mellom dei , til dess dei er borte , alle dei som er att eller har gøymt seg for deg .
05007021	Lat deg ikkje skræma av dei ; for Herren din Gud er hjå deg , ein stor og ageleg Gud .
05007022	Smått om senn skal Herren din Gud driva desse folka ut for deg . Du skal ikkje gjera ende på dei med ein gong ; då kunne villdyra verta for mange for deg .
05007023	Herren din Gud skal gje deg makt over folka og gjera dei rådlause og redde , til dei vert utrudde .
05007024	Han skal gje kongane deira i dine hender , og du skal stryka ut namna deira under himmelen . Ingen skal kunna stå seg mot deg , og snart er det ute med dei .
05007025	Gudebileta deira skal de kasta på elden . Du skal ikkje bry deg om sølvet og gullet på dei og eigna det til deg . Det ville verta ei snare for deg ; for det er ein styggedom for Herren din Gud .
05007026	Lat ikkje slik styggedom koma inn i huset ditt , så du vert bannlyst liksom det . Du skal styggjast ved det og sky det , for det er bannlyst .
05008001	Alle dei boda eg gjev deg i dag , skal de leggja vinn på å halda . Då skal de få leva og aukast og koma inn i det landet som Herren svor at han ville gje fedrane dykkar , og ta det i eige .
05008002	Kom i hug korleis Herren din Gud førte deg heile vegen desse førti åra i øydemarka , fordi han ville audmykja deg og prøva deg og sjå kva som budde i hjarta ditt , om du ville halda boda hans eller ikkje .
05008003	Han audmykte deg og lét deg svelta . Så gav han deg manna , ein mat som korkje du eller fedrane dine kjende til . Han ville syna deg at mennesket ikkje lever berre av brød , men av kvart ord som kjem frå Herrens munn .
05008004	Kleda dine vart ikkje utslitne , og føtene dine hovna ikkje i desse førti åra .
05008005	Så må du då skjøna at Herren din Gud vil oppseda deg liksom ein mann oppsedar son sin .
05008006	Hald boda åt Herren din Gud ! Gå på hans vegar , og ha age for han !
05008007	Sanneleg , Herren din Gud fører deg inn i eit godt land , eit land med rennande bekker , med kjelder og vassårer som kjem fram i dalane og på fjella ,
05008008	eit land med kveite og bygg , med vintre , fikentre og granataplar , eit land med oliventre og honning .
05008009	Der skal du ikkje leva i armod og ikkje vanta noko . Der er det jern i steinane , og der kan du bryta ut kopar or fjellet .
05008010	Når du så får eta deg mett , skal du prisa Herren din Gud for det gode landet han har gjeve deg .
05008011	Ta deg i vare så du ikkje gløymer Herren din Gud og lèt vera å halda lovene , boda og føresegnene hans , som eg gjev deg i dag .
05008012	Når du kan eta deg mett , når du byggjer deg fine hus og får bu i dei ,
05008013	når storfeet og småfeet ditt aukar , når du får mykje gull og sølv og all din eigedom veks ,
05008014	ta deg då i vare så du ikkje vert hovmodig og gløymer Herren din Gud , som førte deg ut or Egypt , or trælehuset .
05008015	Han førte deg gjennom den store , uhyggjelege øydemarka , mellom eiterormar og skorpionar , gjennom eit turt og vasslaust land . Og or harde fjellet lét han vatn strøyma fram åt deg .
05008016	Han gav deg manna i øydemarka , ein mat som fedrane dine aldri hadde høyrt gjete . Alt dette gjorde han av di han ville audmykja deg og prøva deg og så gjera vel imot deg til sist .
05008017	Difor skal du ikkje tenkja med deg sjølv at det er di eiga kraft og di sterke hand som har vunne deg denne rikdomen .
05008018	Nei , kom i hug at det er Herren din Gud som gjev deg kraft til å vinna rikdom . Såleis vil han stå ved den pakta som han gjorde med fedrane dine og stadfeste med eid , som han gjer det i dag .
05008019	Men gløymer du Herren din Gud og held deg til andre gudar , dyrkar dei og bøyer deg og tilbed dei , då er det ute med dykk , det seier eg dykk for visst .
05008020	Liksom dei folkeslaga som Herren gjer ende på for dykk , såleis skal de òg gå til grunne , fordi de ikkje ville lyda Herren dykkar Gud .
05009001	Høyr , Israel ! I dag skal du gå over Jordan , koma inn i landet og driva bort folkeslag som er større og sterkare enn du , og som har store byar med himmelhøge festningsmurar .
05009002	Der er anakittane , som du kjenner , eit stort og høgvakse folk . Om dei har du høyrt det ordet : « Kven kan stå seg mot anakittane ? »
05009003	Men i dag skal du vita at Herren din Gud , som går føre deg som ein øydande eld , han skal rydja dei ut . Han skal kua dei for deg , så du på kort tid kan driva dei bort og gjera ende på dei , som Herren har sagt deg .
05009004	Når Herren din Gud driv dei ut for deg , må du ikkje tenkja som så : « Det er på grunn av mi eiga rettferd at Herren har late meg koma inn i dette landet og leggja det under meg . » Nei , Herren driv desse folkeslaga ut fordi dei er så gudlause .
05009005	Det er ikkje fordi du er rettferdig og ærleg at du kjem inn i landet deira . Men Herren din Gud driv desse folkeslaga ut for deg fordi dei er gudlause , og fordi Herren vil halda den lovnaden han med eid gav fedrane dine , Abraham , Isak og Jakob .
05009006	Så skal du då vita at det ikkje er på grunn av di rettferd Herren din Gud lèt deg vinna dette gode landet . For du er eit stridlyndt folk .
05009007	Kom i hug og gløym ikkje korleis du gjorde Herren din Gud harm i øydemarka . Heilt frå den dagen de gjekk ut or Egypt , og til de kom hit , har de sett dykk opp mot Herren .
05009008	Alt ved Horeb harma de Herren . Han vart så vreid at han ville gjera ende på dykk .
05009009	Det var den gongen eg gjekk opp på fjellet og skulle ta imot steintavlene , tavlene som tilhøyrer den pakta Herren hadde gjort med dykk . Eg var på fjellet i førti dagar og førti netter og smaka korkje mat eller drikke .
05009010	Herren gav meg dei to steintavlene . Dei hadde Gud sjølv skrive på med fingeren sin , og der stod alle dei orda som Herren hadde tala til dykk ut or elden , på fjellet , den dagen de var samla .
05009011	Då dei førti dagane og nettene var lidne , gav Herren meg dei to steintavlene , pakttavlene .
05009012	Og Herren sa til meg : « Stå opp og skunda deg ned herifrå ! Folket ditt , som du førte ut or Egypt , har bore seg ille åt . Dei har vore snare til å vika av frå den vegen eg baud dei å gå . Dei har støypt seg eit gudebilete .
05009013	Eg har sett kor stridlyndt det er , dette folket , » sa Herren .
05009014	« Lat meg vera i fred , så vil eg gjera ende på dei og stryka ut namnet deira under himmelen . Og eg vil gjera deg til eit folk som er større og sterkare enn dei . »
05009015	Så snudde eg meg og gjekk ned av fjellet , som stod i ljos loge , og dei to pakttavlene hadde eg i hendene .
05009016	Då fekk eg sjå at de hadde synda mot Herren dykkar Gud og laga dykk ein støypt kalv . De hadde vore snare til å vika av frå den vegen Herren hadde sagt de skulle gå .
05009017	Og eg tok dei to tavlene som eg hadde i hendene , kasta dei frå meg og slo dei sund , medan de stod og såg på .
05009018	Så bøygde eg meg til jorda for Herren , liksom førre gongen . Og i førti dagar og førti netter smaka eg korkje mat eller drikke , fordi de hadde synda så grovt og gjort det som vondt var i Herrens augo , og såleis eggja han til harme .
05009019	Eg ottast at Herren hadde vorte så brennande harm og vreid på dykk at han ville rydja dykk ut . Men Herren høyrde bøna mi den gongen òg .
05009020	Jamvel Aron var Herren så harm på at han ville tyna han . Difor bad eg for Aron òg den gongen .
05009021	Men kalven , det syndige biletet de hadde laga , tok eg og kasta på elden . Eg knasa han og mol han til fint støv . Og støvet kasta eg i bekken som renn ned frå fjellet .
05009022	I Tabera , Massa og Kibrot-Hatta’ava eggja de òg Herren til harme .
05009023	Og då han sende dykk ut frå Kadesj-Barnea og sa at de skulle fara opp og ta det landet som han hadde gjeve dykk , trassa de påbodet frå Herren dykkar Gud . De trudde ikkje på han og høyrde ikkje på det han sa .
05009024	Så lenge eg har kjent dykk , har de vore trassige mot Herren .
05009025	Så låg eg på kne for Herrens åsyn i førti dagar og førti netter ; for han hadde sagt at han ville rydja dykk ut .
05009026	Og eg bad til Herren : Herre min Gud , gjer ikkje ende på folket ditt , ditt eige folk som du i ditt velde løyste ut og førte ut or Egypt med sterk hand .
05009027	Kom i hug tenarane dine , Abraham , Isak og Jakob , og sjå ikkje på kor stridlyndt , gudlaust og syndig det er , dette folket !
05009028	Elles kunne dei seia i det landet du førte oss ut or : « Herren makta ikkje å føra dei inn i det landet han hadde lova dei , og han hata dei . Difor førte han dei ut i øydemarka og lét dei døy der . »
05009029	Dei er då ditt eige folk , som du har ført ut med di store kraft og din sterke arm .
05010001	Den gongen sa Herren til meg : « Hogg til to steintavler , like eins som dei fyrste , og kom opp på fjellet til meg ! Lag deg dessutan ei trekiste !
05010002	Så skal eg skriva dei same orda på desse tavlene som på dei fyrste , dei du slo sund , og du skal leggja tavlene i kista . »
05010003	Då laga eg ei kiste av akasietre , hogg til to steintavler , like eins som dei fyrste , og gjekk opp på fjellet med tavlene i handa .
05010004	Herren skreiv det same på tavlene som fyrste gongen , dei ti bodorda som han hadde forkynt for dykk på fjellet , midt ut or elden , den dagen de var samla . Og han gav dei til meg .
05010005	Eg snudde meg og gjekk ned av fjellet . Tavlene la eg i den kista eg hadde laga , og der vart dei liggjande , så som Herren hadde sagt meg .
05010006	Sidan tok israelittane ut frå Bene-Ja’akan-kjeldene og kom til Mosera . Der døydde Aron , og der vart han gravlagd . Og Elasar , son hans , vart prest etter han .
05010007	Derifrå heldt dei fram til Gudgod og frå Gudgod til Jotba , eit land med mange bekker .
05010008	På den tid skilde Herren ut Levi-ætta til å bera Herrens paktkiste og til å stå for Herrens åsyn , gjera teneste for han og lysa velsigning i hans namn , og det har dei gjort til denne dag .
05010009	Difor fekk ikkje Levi nokon arv og del saman med brørne sine . Herren er hans arv , såleis som Herren din Gud har sagt til han .
05010010	Så vart eg verande på fjellet i førti dagar og førti netter , liksom fyrste gongen . Og Herren høyrde bøna mi denne gongen òg . Han ville ikkje tyna deg .
05010011	Sidan sa Herren til meg : « Stå opp , ta ut og gå føre folket , så dei kan koma inn i det landet som eg med eid lova at eg ville gje fedrane deira , og leggja det under seg . »
05010012	Og no , Israel , kva er det Herren din Gud krev av deg ? At du skal ottast Herren din Gud , så du går på alle hans vegar , elskar og tener han av heile ditt hjarta og heile din hug ,
05010013	og at du skal halda Herrens bod og føresegner , som eg gjev deg i dag . Då skal det gå deg vel .
05010014	Sjå , himmelen , den høge himmel , og jorda med alt det som der finst , høyrer Herren din Gud til .
05010015	Men endå var det berre fedrane dine han fekk godhug for og elska . Og sidan valde han ut dykk , etterkomarane deira , framom alle andre folkeslag , som vi ser det i dag .
05010016	Så omskjer då hjarto dykkar , og ver ikkje lenger så stridlyndte !
05010017	For Herren dykkar Gud , han er Gud over alle gudar og Herre over alle herrar , den store , mektige og agelege Gud . Han gjer ikkje skil på folk og tek ikkje muter .
05010018	Han hjelper den farlause og enkja til retten deira og elskar innflyttarane , så han gjev dei mat og klede .
05010019	Difor skal de òg elska innflyttarane ; de har sjølve vore innflyttarar i Egypt .
05010020	Herren din Gud skal du ottast . Han skal du tena og halda deg til , og ved hans namn skal du sverja .
05010021	Han er di ære , og han er din Gud , som har gjort desse store og agelege gjerningane for deg , som du har sett for augo dine .
05010022	Fedrane dine var sytti i talet då dei fór ned til Egypt . Men no har Herren din Gud gjort deg uteljande som stjernene på himmelen .
05011001	Så elska då Herren din Gud og retta deg alltid etter det han har fastsett , føresegnene , domane og boda hans !
05011002	Borna dykkar har ikkje kjent og ikkje sett korleis Herren dykkar Gud har tukta og rettleitt dykk . Men de kjenner i dag hans velde , hans sterke hand og strake arm ,
05011003	dei teikn og gjerningar han gjorde i Egypt mot farao , egyptarkongen , og heile landet hans ;
05011004	det han gjorde med egyptarhæren , med hestane og vognene deira , då han lét vatnet i Sevsjøen strøyma i hop over dei medan dei forfylgde dykk , og gjorde ende på dei for alltid ,
05011005	det han gjorde for dykk i øydemarka alt til de kom hit ,
05011006	det han gjorde med Datan og Abiram , sønene til Eliab , son til Ruben , den gongen jorda opna gapet og gløypte dei og huslydane deira , telta deira og kvart levande liv som var med dei , midt imellom alle israelittane .
05011007	Ja , med eigne augo har de sett alle dei storverk Herren har gjort .
05011008	Så hald då alle dei boda eg gjev dykk i dag ! Då skal de verta sterke og koma og ta det landet de er på veg til og skal leggja under dykk .
05011009	Og de skal få leva lenge på den jorda som Herren svor at han ville gje fedrane dykkar og etterkomarane deira , eit land som fløymer med mjølk og honning .
05011010	Det landet du no går inn i og legg under deg , er ikkje likt Egyptarlandet , som de fór ifrå . Der laut du , liksom i ein grønsakhage , bruka foten når jorda skulle vatnast , kvar gong du hadde sått .
05011011	Men det landet de no fer over til og skal ta i eige , er eit land med fjell og dalar , som får si væte av regnet frå himmelen .
05011012	Det er eit land som Herren din Gud har omsut for , og alltid kviler augo hans på det , frå året byrjar til det endar .
05011013	Dersom de lyder dei boda som eg gjev dykk i dag , og elskar Herren dykkar Gud og tener han av heile dykkar hjarta og heile dykkar hug ,
05011014	skal eg la landet få regn i rette tid , haustregn og vårregn , så du kan hausta inn kornet og vinen og oljen .
05011015	Gras skal eg la veksa på marka for buskapen din , og du skal få eta deg mett .
05011016	Men akta dykk vel at de ikkje lèt dykk lokka til fråfall , så de dyrkar andre gudar og bøyer dykk og tilbed dei .
05011017	For då logar Herrens vreide opp mot dykk . Han stengjer himmelen , så det ikkje kjem regn , og jorda ikkje gjev grøde . Og de går snart til grunne i det gode landet som Herren gjev dykk .
05011018	Så legg dykk då desse orda mine på hjarta og minne ! Bind dei på handa til merke og ber dei på panna som ein minnesetel !
05011019	Lat borna læra dei på den måten at du talar om dei når du sit heime og når du går på vegen , når du legg deg og når du står opp .
05011020	Skriv dei på dørstolpane i huset ditt og på portane dine !
05011021	Då skal de og borna dykkar få leva lenge i det landet Herren svor at han ville gje fedrane dykkar , like lenge som himmelen kvelver seg over jorda .
05011022	Legg de vinn på å halda alle desse boda som eg gjev dykk , og lever etter dei , elskar de Herren dykkar Gud , går de alltid på hans vegar og held dykk til han ,
05011023	så skal Herren driva ut alle desse folkeslaga for dykk , og de skal jaga bort folk som er større og sterkare enn de .
05011024	Kvar stad som de set foten på , skal høyra dykk til . Frå øydemarka og Libanon , frå Storelva , Eufrat , til havet i vest skal grensene dykkar gå .
05011025	Ingen skal kunna stå seg mot dykk . Herren dykkar Gud skal la heile det landet som de set foten på , skjelva av redsle for dykk , så som han har lova .
05011026	Sjå , i dag legg eg fram for dykk velsigning og forbanning :
05011027	velsigning , så sant de lyder boda åt Herren dykkar Gud , som eg gjev dykk i dag ;
05011028	forbanning , dersom de ikkje lyder boda åt Herren dykkar Gud , men vik av frå den vegen eg i dag byd dykk å gå , og held dykk til andre gudar , som de ikkje kjenner .
05011029	Når Herren din Gud har ført deg til det landet du no går inn i og legg under deg , skal du lysa velsigning på Garisim-fjellet og forbanning på Ebal-fjellet .
05011030	Desse fjella ligg , som de veit , på hi sida av Jordan , mot vest , i landet åt dei kanaanearane som bur i Jordan-dalen , midt for Gilgal , ved More-eika .
05011031	No skal de gå over Jordan og inn i det landet som Herren dykkar Gud vil gje dykk , og leggja det under dykk . Når de har teke det og busett dykk der ,
05011032	sjå då til at de lever etter alle dei føresegner og bod som eg legg fram for dykk i dag .
05012001	Dette er dei føresegner og bod som de skal leggja vinn på å leva etter i det landet Herren , dine fedrars Gud , gjev deg til eigedom , så lenge de lever i landet .
05012002	De skal øydeleggja alle stadene der dei dyrkar gudane sine , dei folka som de driv bort , på høge fjell og haugar og under kvart grønt tre .
05012003	De skal riva ned altara deira , slå sund steinstøttene , brenna opp Asjera-pålane , hogga ned gudebileta og rydja ut namna deira frå desse stadene .
05012004	Når de dyrkar Herren dykkar Gud , skal de ikkje gjera det på den måten .
05012005	Men de skal søkja til den staden Herren dykkar Gud vel ut mellom alle ættene dykkar , der han vil la namnet sitt bu . Dit skal du koma .
05012006	Og der skal de bera fram brennoffer og slaktoffer , tiender og avgifter , lovnadsoffer og friviljuge offer , og dei fyrstefødde dyra av storfeet og småfeet .
05012007	Der skal de halda måltid for Herren dykkar Guds åsyn , de og huslydane dykkar , og gleda dykk over alt det de har vunne med arbeidet dykkar , alt som Herren din Gud har velsigna deg med .
05012008	De må ikkje bera dykk såleis åt som vi gjer her i dag . No gjer kvar som han sjølv finn for godt .
05012009	Enno er de ikkje komne fram til den staden der de kan slå dykk til ro , til den odelen som Herren din Gud gjev deg .
05012010	Fyrst skal de gå over Jordan og busetja dykk i det landet Herren dykkar Gud gjev dykk til odel og eige . Han vil la dykk få ro for alle fiendar rundt ikring , så de kan bu trygt .
05012011	Då skal den staden som Herren dykkar Gud vel ut til bustad åt namnet sitt , vera den einaste staden de kjem til med alt eg har bode dykk : brennoffera og slaktoffera dykkar , tiendene og avgiftene og alle utvalde offer som de lovar Herren .
05012012	De skal gleda dykk for Herren dykkar Guds åsyn , de og sønene og døtrene dykkar , trælane og trælkvinnene dykkar og levittane som bur i byane dykkar , for dei har ingen arv og del saman med dykk .
05012013	Ta deg i vare så du ikkje ber fram brennoffera dine på kvar heilag stad du ser .
05012014	Berre på den staden Herren vel seg ut i ei av ættene dine , skal du bera fram brennoffera dine , og der skal du gjera alt det eg byd deg .
05012015	Elles kan du slakta og eta kjøt så mykje du har hug til i alle byane dine , etter som Herren din Gud gjev deg signing til . Både ureine og reine kan eta det , liksom dei et kjøtet av gasell og hjort .
05012016	Men blodet må de ikkje eta . Slå det ut på marka som vatn !
05012017	Heime i byane dine må du ikkje eta tienda av kornet ditt , vinen din eller oljen din , heller ikkje det som er fyrstefødt av storfeet og småfeet ditt , eller noko av lovnadsoffera og dei friviljuge offera du gjev , og avgiftene du ber fram .
05012018	Men du skal eta det for Herren din Guds åsyn , på den staden han vel seg ut , du og son din og dotter di , trælen din og trælkvinna di og levittane som bur i byane dine , og du skal gleda deg for Herren din Guds åsyn over alt det du har vunne med arbeidet ditt .
05012019	Ta deg i vare så du ikkje gløymer levitten så lenge du lever på jorda di .
05012020	Når Herren din Gud vidar ut grensene dine , så som han har lova deg , og du seier : « Eg vil eta kjøt , » fordi du har hug på det , kan du eta kjøt så mykje du vil .
05012021	Har du lang veg til den staden Herren din Gud vel ut til bustad åt namnet sitt , kan du gjera som eg har sagt deg , du kan slakta av storfeet og småfeet ditt som Herren gjev deg , og eta av det heime hjå deg sjølv så mykje du har hug på .
05012022	Men et det som du et kjøtet av gasell og hjort ! Både ureine og reine kan eta av det .
05012023	Hald deg berre frå å eta blodet ! For blodet er livet , og du må ikkje eta livet saman med kjøtet .
05012024	Et ikkje blodet , men slå det ut på marka som vatn !
05012025	Et du det ikkje , skal det gå deg og borna dine vel , for då gjer du det som rett er i Herrens augo .
05012026	Men dei heilage gåvene som du vil gje , og lovnadsoffera skal du ta med deg til den staden Herren vel seg ut .
05012027	Brennoffera dine , både kjøtet og blodet , skal du leggja på altaret åt Herren din Gud . Av slaktoffera skal blodet hellast ut på altaret åt Herren din Gud , men kjøtet kan du eta .
05012028	Legg vinn på å lyda alle desse boda som eg gjev deg ! Då skal det alltid gå deg og borna dine vel , for då gjer du det som godt og rett er i augo åt Herren din Gud .
05012029	Herren din Gud vil rydja ut for deg dei folkeslaga som du no går imot og driv bort . Når du har drive dei bort og busett deg i landet deira ,
05012030	sjå då til at du ikkje lèt deg lokka til å fylgja i fotefaret deira etter at dei har vorte utrudde for di skuld . Du skal ikkje spørja etter gudane deira og seia : « Korleis dyrka desse folka gudane sine ? Eg vil gjera som dei . »
05012031	Når du dyrkar Herren din Gud , skal du ikkje fara åt som dei . Alt det Herren skyr og hatar , det gjer dei for gudane sine . Jamvel sønene og døtrene sine brenner dei for gudane sine .
05012032	Alle dei bod eg gjev dykk , skal de leggja vinn på å leva etter . Du skal ikkje leggja noko til og ikkje ta noko ifrå .
05013001	Det kan henda at det står fram ein profet mellom dykk eller ein som har draumsyner , og lovar deg eit teikn eller under .
05013002	Og går det som han spår , og han samstundes seier : « Kom , lat oss halda oss til andre gudar , som de ikkje kjenner , og dyrka dei » ,
05013003	då skal du ikkje høyra på det som ein slik profet eller draumsjåar seier . For Herren dykkar Gud vil berre prøva dykk og sjå om de elskar Herren dykkar Gud av heile dykkar hjarta og heile dykkar hug .
05013004	Herren dykkar Gud skal de fylgja , og han skal de ottast . Hans bod skal de halda , og hans ord skal de lyda ; han skal de tena og halda dykk til .
05013005	Men profeten eller draumsjåaren skal drepast fordi han lokka dykk til fråfall frå Herren dykkar Gud , som førte deg ut or Egypt og løyste deg or trælehuset , og fordi han ville få deg bort frå den vegen som Herren din Gud har sagt at du skal gå . Såleis skal du rydja ut det vonde hjå deg .
05013006	Det kan henda at bror din , som har same mor som du , eller son din eller dotter di , eller kona di som du tek i famn , eller venen din som du har så kjær som ditt eige liv , lokkar deg i løynd og seier : « Lat oss gå av og dyrka andre gudar ! » — gudar som korkje du eller fedrane dine har kjent ,
05013007	gudar som folka rundt ikring dykk dyrkar , anten nær ved eller langt borte , frå den eine enden av jorda til den andre .
05013008	Då skal du ikkje gjera han til viljes og ikkje lyda han . Du skal ikkje ha medkjensle med han , ikkje spara han og ikkje halda di hand over han .
05013009	Men du skal ta livet av han . Sjølv skal du vera den fyrste som lyfter handa mot han , og sidan skal heile folket gjera det same .
05013010	Du skal steina han i hel , fordi han prøvde å lokka deg bort frå Herren din Gud , som førte deg ut or Egypt , or trælehuset .
05013011	Og heile Israel skal høyra om det og reddast , så dei aldri meir gjer så stygg ei gjerning mellom dykk .
05013012	Det kan henda du høyrer einkvan seia om ein av dei byane Herren din Gud gjev deg til å bu i ,
05013013	at det har stige fram gudlause menn mellom dykk og lokka folket i byen med slike ord : « Lat oss gå bort og dyrka andre gudar » — gudar som de ikkje kjenner .
05013014	Då skal du granska saka vel , røkja etter og spørja deg føre . Syner det seg då at eit slikt skjemdarverk verkeleg er gjort hjå deg ,
05013015	skal du hogga ned folket i den byen med sverd . Du skal bannstøyta han og alt som i han er . Jamvel buskapen skal du hogga ned med sverd .
05013016	Alt hærfanget som er teke der , skal du samla midt på torget . Og du skal brenna byen og hærfanget som eit heiloffer til Herren din Gud . Sidan skal byen liggja i røys og aldri byggjast opp att .
05013017	Du må ikkje halda på eit grann av det som er bannlyst . Då skal Herren la sin brennande vreide fara og syna deg medkjensle . Og i si medkjensle skal han auka ætta di , som han med eid lova fedrane dine ,
05013018	så sant du lyder Herren din Gud og held alle boda hans som eg gjev deg i dag , og gjer det som rett er i hans augo .
05014001	De er søner åt Herren dykkar Gud . De må ikkje rispa dykk opp eller raka dykk snaue over panna når de syrgjer over ein som er død .
05014002	For du er eit heilagt folk for Herren din Gud . Deg har Herren valt ut mellom alle folk på jorda til å vera hans eige folk .
05014003	Du skal ikkje eta noko som Herren styggjest ved .
05014004	Dette er dei dyra de kan eta : okse , sau , geit ,
05014005	hjort , gasell , dådyr , steinbukk , antilope , villokse og villgeit .
05014006	Alle dyr som har klauver , klauver som er kløyvde heilt igjennom , og som jortar , kan de eta .
05014007	Av dyr som jortar , og av dyr med klauver som er kløyvde heilt igjennom , er det berre desse de ikkje må eta : kamelen , haren og fjellgrevlingen , for dei jortar nok , men har ikkje klauver ; dei skal de halda for ureine .
05014008	Like eins svinet , for det har klauver , men jortar ikkje ; det skal de halda for ureint . Kjøtet av desse dyra skal de ikkje eta , og når dei er daude , må de ikkje koma nær dei .
05014009	Dette kan de eta av alt det som lever i vatnet : Alt som har finnar og skjel , kan de eta .
05014010	Men de må ikkje eta noko av det som ikkje har finnar og skjel . Det skal de halda for ureint .
05014011	Alle reine fuglar kan de eta .
05014012	Men desse fuglane må de ikkje eta : ørna , lammegribben og svartgribben ,
05014013	glenta og alle slag falkar ,
05014014	alle slag ramnar ,
05014015	strutsen , ugla , måsen og alle slag haukar ,
05014016	kattugla , hubroen og slørugla ,
05014017	pelikanen , åtselgribben og skarven ,
05014018	storken og alle slag hegrar , hærfuglen og flaggermusa .
05014019	Alt kryp som har venger , skal de halda for ureint . Det må ikkje etast .
05014020	Men alle reine fuglar kan de eta .
05014021	De må ikkje eta noko sjølvdaudt dyr . Det kan du gje til innflyttaren i byane dine . Han kan eta det . Eller du kan selja det til ein utlending . For du er eit heilagt folk for Herren din Gud . Du skal ikkje koka eit kje i mjølka åt mor si .
05014022	Kvart år skal du gje tiend av alt det som veks på marka .
05014023	Du skal eta tienda av kornet ditt , vinen din og oljen din og dei fyrstefødde dyra av storfeet og småfeet ditt for Herren din Guds åsyn , på den staden han vel ut til bustad åt namnet sitt , så du kan læra å ottast Herren din Gud alle dine dagar .
05014024	Men er vegen for lang for deg , så du ikkje kan få tienda med deg , fordi staden som Herren din Gud vel ut til bustad åt namnet sitt , er langt borte frå deg , og Herren din Gud har velsigna deg ,
05014025	kan du selja tienda . Og pengane skal du leggja i eit knyte og ta dei med deg til den staden Herren din Gud vel seg ut .
05014026	Der kan du bruka dei til å kjøpa alt det du har hug på , storfe og småfe , vin og sterk drikk og alt det du elles ynskjer . Så skal du halda måltid for Herren din Guds åsyn og gleda deg , du og huslyden din .
05014027	Heller ikkje må du gløyma levittane som bur i byane dine , for dei har ingen arv og del saman med deg .
05014028	Men tredje kvart år skal du ta heile tienda av det du har avla det året , og samla det i byane dine .
05014029	Så kan dei koma og eta seg mette , både levittane , som ikkje har nokon arv og del med deg , og innflyttarane og dei farlause og enkjene i byane dine . Då skal Herren din Gud velsigna deg i alt det du gjer og tek deg føre .
05015001	Sjuande kvart år skal vera eit ettergjevingsår .
05015002	Såleis skal du gå fram når du ettergjev gjeld : Kvar den som har noko til gode hjå ein landsmann , skal ettergje det . Han må ikkje krevja det att hjå frende eller landsmann , når det er utlyst ettergjeving frå Herren .
05015003	Utlendingen kan du krevja . Men det du har til gode hjå landsmannen din , skal du ettergje .
05015004	Med retten skulle det ikkje finnast fattige hjå deg ; for Herren din Gud vil velsigna deg rikt i det landet han gjev deg til odel og eige ,
05015005	så sant du lyder Herren din Gud og legg vinn på å leva etter alle desse bodorda som eg gjev deg i dag .
05015006	Når Herren din Gud velsignar deg , som han har lova , skal du låna ut til mange folkeslag , men sjølv treng du ikkje låna . Du skal rå over mange folk , men ingen skal rå over deg .
05015007	Når ein av landsmennene dine vert fattig i ein av byane i det landet Herren din Gud gjev deg , då skal du ikkje vera så hardhjarta at du lèt att handa for den fattige bror din .
05015008	Du skal opna handa for han og låna han det han vantar og treng .
05015009	Ta deg i vare , så ikkje den vonde tanken stig opp i deg : « No lid det til det sjuande året , ettergjevingsåret . » Sjå då ikkje med uvilje på den fattige bror din , men gjev han det han treng . Elles kjem han til å klaga deg for Herren , og du gjer deg skuldig i synd .
05015010	Gjev han viljug , og gjer det ikkje i tverrskap ! Då skal Herren din Gud velsigna deg i alt det du gjer og tek deg føre .
05015011	Fattige kjem det alltid til å vera i landet . Difor byd eg deg : « Opna handa for bror din , for dei arme og fattige i landet ditt ! »
05015012	Når ein av landsmennene dine , mann eller kvinne , av hebrearætt , vert seld til deg , skal han tena hjå deg i seks år , men i det sjuande året skal du gje han fri og la han fara sin veg .
05015013	Når du gjev han fri , skal du ikkje senda han frå deg tomhendt .
05015014	Lat han få rikeleg med seg av småfeet ditt og av det som kjem frå treskjevoll og vinpresse . Gjev han av det som Herren din Gud har velsigna deg med .
05015015	Kom i hug at du sjølv var træl i Egypt , og at Herren din Gud løyste deg ut . Difor gjev eg deg i dag dette påbodet .
05015016	Men seier trælen at han ikkje vil skiljast frå deg , fordi han har det godt hjå deg og held av deg og folket ditt ,
05015017	skal du ta ein syl og stikka gjennom øyra hans , inn i døra , og så skal han tena deg all si tid . Det same skal du gjera med trælkvinna di .
05015018	Ta det ikkje tungt om du må gje han fri og la han fara . Han har arbeidt for deg i seks år , og det han har gjort , er dobbelt så mykje verdt som det ein leigekar får . Då skal Herren din Gud velsigna deg i alt det du gjer .
05015019	Alle fyrstefødde hanndyr av storfe og småfe skal du vigsla til Herren din Gud . Fyrstefødde oksar skal du ikkje bruka til arbeid , og fyrstefødde sauer må du ikkje klyppa .
05015020	Kvart år skal du og huslyden din eta dei for Herrens åsyn , på den staden Herren vel seg ut .
05015021	Men har dei lyte , anten dei er halte eller blinde eller har nokon annan stygg feil , skal du ikkje ofra dei til Herren din Gud .
05015022	Heime i byane dine kan du eta dei . Både ureine og reine kan eta dei , som når ein et gasell og hjort .
05015023	Men blodet må du ikkje eta . Slå det ut på marka som vatn !
05016001	Akta på månaden abib ! Då skal du halda påske for Herren din Gud . For i abib månad , ved nattetider , førte Herren din Gud deg ut or Egypt .
05016002	Til påskeoffer åt Herren din Gud skal du slakta sauer og oksar på den staden Herren vel ut til bustad åt namnet sitt .
05016003	Attåt offerkjøtet må du ikkje eta syrt brød . I sju dagar skal du eta usyrt brød , trengselsbrød ; for du laut skunda deg ut or Egypt . Såleis skal du , så lenge du lever , minnast den dagen du tok ut frå Egypt .
05016004	I sju dagar må det ikkje finnast surdeig innan grensene dine . Og av det du slaktar om kvelden den fyrste dagen , må ingen ting liggja natta over , til morgons .
05016005	Du må ikkje slakta påskeofferet heime , i nokon av dei byane Herren din Gud gjev deg ,
05016006	men berre på den staden Herren din Gud vel ut til bustad åt namnet sitt . Der skal du slakta påskeofferet , om kvelden , når sola glader , på same tid som då du tok ut frå Egypt .
05016007	Du skal koka og eta det på den staden Herren din Gud vel seg ut . Og om morgonen kan du fara heim att til telta dine .
05016008	Seks dagar skal du eta usyrt brød . Men den sjuande dagen skal det vera høgtidssamling for Herren din Gud . Då må du ikkje gjera noko arbeid .
05016009	Så skal du telja sju veker fram . Frå den dagen du lèt sigden gå i kornet , skal du rekna dei sju vekene .
05016010	Då skal du halda sjuvekehelga for Herren din Gud og bera fram dei friviljuge gåvene dine , alt etter som Herren din Gud velsignar deg .
05016011	Og du skal gleda deg for Herren din Guds åsyn på den staden Herren din Gud vel ut til bustad åt namnet sitt , både du og son din og dotter di , trælen din og trælkvinna di , levittane som bur i byane dine , og innflyttaren , den farlause og enkja som er hjå deg .
05016012	Kom i hug at du sjølv var træl i Egypt , og legg vinn på å leva etter desse føresegnene .
05016013	Når du har samla inn frå treskjevoll og vinpresse , skal du halda lauvhyttehelga i sju dagar .
05016014	Du skal gleda deg på denne høgtida , både du og son din og dotter di , trælen din og trælkvinna di , levitten og innflyttaren , den farlause og enkja som bur i byane dine .
05016015	I sju dagar skal du halda høgtid for Herren din Gud på den staden Herren vel seg ut . For Herren din Gud vil velsigna deg og alt det du avlar , og alt det du tek deg føre . Difor skal du storleg gleda deg .
05016016	Tre gonger om året skal alle mennene dine stiga fram for Herren din Gud på den staden han vel seg ut : i usyrdebrødshelga , sjuvekehelga og lauvhyttehelga . Ingen må visa seg tomhendt for Herrens åsyn .
05016017	Kvar skal koma med den gåva han har råd til , alt etter den velsigning Herren din Gud har gjeve deg .
05016018	I alle dei byane Herren din Gud gjev deg , skal du setja inn domarar og tilsynsmenn for ættene dine , og dei skal døma folket med lov og rett .
05016019	Du skal ikkje rengja retten og ikkje gjera skil på folk og ikkje ta muter . For mutene gjer vise menn blinde og skader saka for dei som har rett .
05016020	Rettferd , ja rettferd skal du jaga etter . Då skal du få leva og ta i eige det landet som Herren din Gud gjev deg .
05016021	Du skal ikkje setja opp nokon Asjera-påle , ikkje planta noko tre attmed altaret som du byggjer åt Herren din Gud .
05016022	Og du skal ikkje reisa noka steinstøtte , for det hatar Herren din Gud .
05017001	Du skal ikkje ofra til Herren din Gud oksar eller sauer som har lyte eller mein . Det er ein styggedom for Herren din Gud .
05017002	Finst det mellom dykk , i nokon av dei byane Herren din Gud gjev deg , ein mann eller ei kvinne som gjer det Herren mislikar , og bryt pakta hans ,
05017003	ein som i strid med det eg har sagt , går bort og dyrkar andre gudar , bøyer seg og tilbed dei eller sola eller månen eller heile himmelhæren ,
05017004	og dette vert sagt deg , og du får høyra om det , då skal du granska saka vel . Syner det seg at eit slikt skjemdarverk verkeleg er gjort i Israel ,
05017005	skal den som har gjort brotet , anten det er mann eller kvinne , førast ut til byporten og steinast i hel .
05017006	Etter to eller tre manns vitnemål skal dødsdomen fullførast . Etter éin manns vitnemål skal ingen lata livet .
05017007	Vitna skal vera dei fyrste som lyfter handa for å drepa , og sidan skal heile folket gjera det same . Såleis skal du rydja ut det vonde hjå deg .
05017008	Når ei sak er så vanskeleg at du ikkje kan døma i henne , anten det gjeld drap eller tvistemål eller lekamsskade eller andre ting som det er strid om i byane dine , skal du ta ut og fara opp til den staden Herren din Gud vel seg ut .
05017009	Der skal du gå til levittprestane og til han som er domar på den tida , og spørja dei til råds . Dei skal fortelja deg kva dom som skal fellast .
05017010	Og du skal retta deg etter det dei seier på den staden Herren vel seg ut . I eitt og alt skal du gjera som dei lærer deg .
05017011	Den rettleiinga dei gjev deg , og den domen dei seier deg , skal du halda deg etter . Du må ikkje vika av frå det dei seier , korkje til høgre eller venstre .
05017012	Den mannen som er så vørdlaus at han ikkje høyrer på presten som står og gjer teneste for Herren din Gud , eller på domaren , han skal lata livet . Såleis skal du rydja det vonde ut or Israel .
05017013	Heile folket skal høyra om det og reddast , så dei aldri meir vågar å gjera noko så vørdlaust .
05017014	Når du kjem inn i det landet Herren din Gud gjev deg , legg det under deg og buset deg der , og du så seier : « Eg vil ha ein konge over meg liksom alle folka rundt ikring meg » ,
05017015	då skal du setja den mannen som Herren din Gud vel ut , til konge over deg . Ein av landsmennene dine skal du ta til konge . Du må ikkje ta ein utlending , ein som ikkje er landsmannen din .
05017016	Men kongen må ikkje halda mange hestar og ikkje senda folket sitt tilbake til Egypt , så han kan få seg fleire hestar . Herren har då sagt at de ikkje meir skal fara den vegen .
05017017	Kongen skal heller ikkje ta seg mange koner , så han vert lokka til fråfall , og han må ikkje samla seg sølv og gull i mengd .
05017018	Når han set seg i kongsstolen , skal han få ei avskrift av denne lova frå levittprestane ; ho skal vera skriven i ein bokrull .
05017019	Den skal han ha hjå seg og lesa i alle sine levedagar , så han kan læra å ottast Herren sin Gud . Og han skal akta på alle bod og føresegner i denne lova og leva etter dei ,
05017020	så han ikkje i hovmod set seg over landsmennene sine og ikkje vik av frå bodet , korkje til høgre eller venstre . Då skal han og etterkomarane hans ha kongsmakta i Israel i lange tider .
05018001	Ingen av levittprestane , ingen som høyrer Levi-ætta til , skal ha arv og del saman med dei andre israelittane . Dei skal leva av Herrens eldoffer og av det som elles høyrer han til .
05018002	Men nokon arv saman med brørne sine skal dei ikkje ha . Herren er deira arv , som han har lova dei .
05018003	Dette skal prestane ha rett til hjå folket : Dei som ber fram slaktoffer , anten det er okse eller sau , skal gje presten bogen , kjevane og vomma .
05018004	Fyrstegrøda av kornet ditt og vinen din og oljen din og den fyrste ulla av sauene dine skal du òg gje han .
05018005	For han og sønene hans har Herren din Gud valt ut mellom ættene dine , så dei skal stå og gjera teneste i Herrens namn i alle tider .
05018006	Når ein levitt fer bort frå ein av dei byane i Israel som han har halde til i , kan han , om han har hug , koma til den staden Herren vel seg ut .
05018007	Der kan han gjera teneste i namnet åt Herren sin Gud liksom dei andre levittane , brørne hans , som står for Herrens åsyn .
05018008	Dei skal få like stor del å leva av , forutan det kvar får om han sel fedrearven sin .
05018009	Når du kjem til det landet Herren din Gud gjev deg , skal du ikkje ta etter all den styggedomen som folka der fer med .
05018010	Hjå deg må det ikkje finnast nokon som lèt son sin eller dotter si gå gjennom elden , ingen som tek varsel , ingen teikntydar , spåmann eller trollmann .
05018011	Ingen må driva med svartekunster , spørja gjengangarar og spådomsånder eller be om råd hjå dei døde .
05018012	For Herren styggjest ved alle som gjer slikt , og det er fordi folka har fare med slik styggedom at Herren din Gud driv dei ut for deg .
05018013	Heilhjarta skal du vera mot Herren din Gud .
05018014	Desse folka som du skal driva ut , høyrer på teikntydarar og spåmenn . Men deg har Herren din Gud ikkje gjeve lov til slikt .
05018015	Av ditt eige folk , av landsmennene dine , skal Herren din Gud reisa opp ein profet som meg mellom dykk . Han skal de høyra på .
05018016	Det var dette du bad Herren din Gud om ved Horeb , den dagen de var samla der , då du sa : « Eg kan ikkje lenger høyra på røysta åt Herren min Gud , og denne store elden kan eg ikkje lenger sjå på ; for då må eg døy . »
05018017	Då sa Herren til meg : Det er rett det dei seier .
05018018	Av landsmennene deira vil eg reisa opp ein profet som deg mellom dei . Eg vil leggja orda mine i munnen hans , og han skal tala til dei alt det eg byd han .
05018019	Den som ikkje høyrer på dei ord han talar i mitt namn , han vil eg krevja til rekneskap .
05018020	Men vågar ein profet å tala noko i mitt namn som eg ikkje har sagt han , eller talar han i namnet åt andre gudar , då skal den profeten døy .
05018021	Og om du tenkjer med deg : « Korleis kan vi vita om eit ord kjem frå Herren ? » — då skal du hugsa :
05018022	Når ein profet talar i Herrens namn , og det han seier , ikkje hender og ikkje vert oppfylt , då er det ordet ikkje frå Herren . Det er profeten sjølv som har vore vørdlaus nok til å tala , og då treng du ikkje vera redd han .
05019001	Når Herren din Gud rydjar ut folkeslaga i det landet han gjev deg , og du driv dei ut og buset deg i byane og husa deira ,
05019002	då skal du skilja ut tre byar i det landet Herren din Gud lèt deg ta i eige .
05019003	Du skal fastsetja kvar dei skal liggja . Og heile det landet Herren din Gud gjev deg til eigedom , skal du dela i tre , så kvar drapsmann har ein stad å røma til .
05019004	I desse høve kan ein drapsmann røma dit og berga livet : Når nokon drep ein landsmann av vanvare og utan å ha bore hat til han frå før ,
05019005	som når ein mann går saman med grannen sin ut i skogen og skal hogga tømmer , og han svingar øksa og vil fella eit tre , men øksa fer av skaftet og råkar grannen så han døyr , då kan mannen røma til ein av desse byane og berga livet .
05019006	Elles kunne blodhemnaren i rykande sinne setja etter drapsmannen , og var vegen lang , kunne han nå han att og slå han i hel , endå mannen ikkje var skuldig til døden , sidan han ikkje hadde bore hat til den han drap .
05019007	Difor er det eg byd deg at du skal skilja ut tre byar .
05019008	Når Herren din Gud vidar ut grensene dine , som han med eid lova fedrane dine , og lèt deg få heile det landet han lova å gje dei ,
05019009	så sant du aktar på alle desse boda og gjer det eg byd deg i dag , så du elskar Herren din Gud og alltid går på hans vegar , då skal du leggja endå tre byar til desse tre .
05019010	For det må ikkje renna skuldlaust blod i det landet Herren din Gud gjev deg til odel og eige , så det kjem blodskuld over deg .
05019011	Men dersom ein mann som ber hat til nesten sin , ligg på lur etter han , tek på han og gjev han eit slag så han døyr , og han rømer til ein av desse byane ,
05019012	skal dei eldste i heimbyen hans senda folk og henta han heim att . Dei skal gje han over til blodhemnaren , og mannen må døy .
05019013	Du skal ikkje spara han . Såleis skal du reinsa Israel for skuldlaust blod , så det kan gå deg vel .
05019014	Du skal ikkje flytta merkesteinane mellom deg og grannen din , dei som fedrane har reist på den jorda du får i arv i det landet Herren din Gud lèt deg ta i eige .
05019015	Eitt vitne er ikkje nok til å fella ein mann for eit brot eller ei synd , kva synd det så måtte vera . Berre etter to eller tre manns vitnemål skal ei sak stå fast .
05019016	Når eit vondskapsfullt vitne står fram mot ein mann og skuldar han for fråfall ,
05019017	skal begge partane i saka stiga fram for Herrens åsyn , for dei prestane og domarane som då gjer teneste .
05019018	Og domarane skal granska saka vel . Syner det seg då at det er eit falskt vitne som har kome med usanne klagemål mot ein landsmann ,
05019019	skal de gjera det same med han som han hadde tenkt å gjera med hin . Såleis skal du rydja ut det vonde hjå deg .
05019020	Dei andre skal få høyra om det og reddast , så det aldri meir vert gjort slik ei ugjerning mellom dykk .
05019021	Du skal ikkje visa medkjensle . Her gjeld liv for liv , auga for auga , tann for tann , hand for hand , fot for fot .
05020001	Når du dreg ut i krig mot fiendane dine og får auga på hestar og vogner , ein hær som er større enn din , så ver ikkje redd dei ! For Herren din Gud er med deg , han som førte deg opp frå Egypt .
05020002	Før de går til strid , skal presten stiga fram , tala til hæren
05020003	og seia : « Høyr , Israel ! I dag går de til strid mot fiendane dykkar . Miss ikkje motet , og ver ikkje redde ! Røm ikkje , og lat dykk ikkje skræma av dei !
05020004	For Herren dykkar Gud går med dykk . Han vil strida for dykk mot fiendane og gje dykk siger . »
05020005	Så skal tilsynsmennene tala til hæren og seia : « Er det nokon som har bygt seg nytt hus , men endå ikkje vigsla det , kan han fara heim att , så ikkje ein annan skal vigsla huset om han fell i krigen .
05020006	Er det nokon som har planta ein vingard , men endå ikkje teke han i bruk , kan han fara heim att , så ikkje ein annan skal ta vingarden i bruk om han fell i krigen .
05020007	Og er det nokon som har trulova seg med ei kvinne , men endå ikkje gift seg med henne , kan han fara heim att , så ikkje ein annan skal gifta seg med henne om han fell i krigen . »
05020008	Dette òg skal tilsynsmennene seia til hæren : « Er det nokon som er redd og motlaus , kan han fara heim att , så ikkje våpenbrørne hans skal missa motet liksom han . »
05020009	Når så tilsynsmennene er ferdige med det dei har å seia , skal dei setja hovdingar over hæren .
05020010	Når du dreg fram mot ein by og vil strida mot han , skal du fyrst by han fred .
05020011	Tek folket i byen imot fredstilbodet og opnar portane for deg , skal dei alle gjera tvangsarbeid for deg .
05020012	Vil dei ikkje gjera fred , men føra krig med deg , skal du kringsetja byen .
05020013	Og når Herren din Gud gjev han i dine hender , skal du hogga ned alle mennene der med sverd .
05020014	Men kvinnene , borna og husdyra og alt anna hærfang i byen kan du ta med deg . Du kan gjera deg nytte av dette hærfanget som Herren din Gud lèt deg ta frå fiendane dine .
05020015	Såleis skal du fara fram i alle byane som ligg langt borte frå deg og ikkje høyrer folka her til .
05020016	Men i dei byane som høyrer desse folka til , og som Herren din Gud gjev deg til odel og eige , der skal du ikkje spara eit einaste liv .
05020017	Du skal bannstøyta dei , både hetittane , amorittane , kanaanearane , perisittane , hevittane og jebusittane , så som Herren din Gud har sagt deg .
05020018	Elles kunne dei læra dykk å ta etter alt det stygge dei sjølve har gjort for gudane sine , så de syndar mot Herren dykkar Gud .
05020019	Når du strider mot ein by og må halda han kringsett i lang tid før du kan ta han , skal du ikkje bruka øks på trea der og øydeleggja dei . Du kan eta av dei , men du må ikkje hogga dei ned . Trea på marka er då ikkje menneske , så du skulle ta på dei òg .
05020020	Men tre som du veit ikkje ber etande frukt , kan du øydeleggja . Dei kan du hogga ned og bruka til å byggja bolverk mot den byen du strider mot , til han fell .
05021001	Når nokon finn ein mann som ligg drepen på marka i det landet Herren din Gud lèt deg få i eige , og ingen veit kven som har slege han i hel ,
05021002	skal dei eldste og domarane dine gå ut og mæla kor langt det er frå den drepne til dei byane som ligg der ikring .
05021003	Og dei eldste i den byen som ligg nærast den drepne , skal ta ei kvige som ikkje har vore brukt til arbeid og aldri har hatt åk på seg ,
05021004	og leia henne ned i ein dal der det alltid renn vatn , og der det korkje vert pløgt eller sått . Der i dalen skal dei bryta nakken på kviga .
05021005	Så skal prestane , Levi-sønene , stiga fram . For dei har Herren din Gud valt ut til å tena han og velsigna i hans namn , og etter deira ord skal kvar sak som gjeld tvistemål eller lekamsskade , avgjerast .
05021006	Alle dei eldste i den byen som er nærast den drepne , skal vaska hendene sine over kviga som dei har brote nakken på nede i dalen .
05021007	Og så skal dei ta til ords og seia : « Våre hender har ikkje rent ut dette blodet , og vi har ikkje vore augnevitne til drapet .
05021008	Herre , ta bort skulda frå Israel , folket ditt , som du har løyst ut . Lat ikkje Israel , folket ditt , lida for drapet på ein skuldlaus mann ! » Då får dei soning for blodskulda .
05021009	Såleis skal du reinsa bort det skuldlause blodet , når du gjer det som rett er i Herrens augo .
05021010	Når du dreg i krig mot fiendane dine , og Herren din Gud gjev dei i dine hender , så du tek fangar ,
05021011	og du mellom fangane får sjå ei fager kvinne som du vert glad i og vil ha til kone ,
05021012	skal du leia henne inn i huset ditt . Ho skal klyppa håret og skjera neglene
05021013	og ta av seg dei kleda ho gjekk i då ho vart teken til fange . Så skal ho vera i huset ditt og syrgja over far sin og mor si ein heil månad . Sidan kan du gå inn til henne og gifta deg med henne , så ho vert kona di .
05021014	Men syner det seg så at du ikkje likar henne lenger , skal du la henne gå kvar ho vil . Du må ikkje selja henne for pengar og ikkje fara stygt med henne , sidan du har fått din vilje med henne .
05021015	Det kan henda at ein mann har to koner , ei som han elskar , og ei som han ikkje bryr seg om , og at han får søner med begge to , men den eldste er son til den han ikkje held av .
05021016	Når den tid kjem at han skal skifta det han eig , mellom sønene sine , må han ikkje gje son til den kona han elskar , dei rettar ein odelsgut har , til skade for den eldste som er son til den kona han ikkje bryr seg om .
05021017	Han skal kjennast ved den eldste , som er son til den kona han ikkje held av , og gje han dobbel arvelut av alt det han eig . For han er den fyrste frukt av hans manndom , og odelsretten høyrer han til .
05021018	Når ein mann har ein ustyrleg og trassig son , som ikkje vil høyra på far sin og mor si , og ikkje vil lyda dei endå dei tuktar han ,
05021019	då skal foreldra ta han med seg til byporten , til dei eldste der i byen ,
05021020	og seia til dei : « Denne sonen vår er ustyrleg og trassig og vil ikkje lyda oss . Øydslesam og drikkekjær er han òg . »
05021021	Då skal alle mennene i byen steina han i hel . Såleis skal du rydja ut det vonde hjå deg . Heile Israel skal høyra om det , og redsle skal ta dei alle .
05021022	Når ein mann har gjort ei synd som det er dødsstraff for , og han vert avretta og hengd opp i eit tre ,
05021023	då skal du ikkje la den døde kroppen hans hanga i treet natta over , men gravleggja han same dagen . For den som vert opphengd , er forbanna av Gud , og det landet Herren din Gud vil gje deg til odel og eige , må du ikkje gjera ureint .
05022001	Når du ser at oksen eller sauen åt landsmannen din har gått seg vill , må du ikkje la vera å hjelpa , men føra dyret attende til eigaren .
05022002	Dersom han ikkje bur i grannelaget , eller du ikkje veit kven det er , skal du ta dyret heim til deg og ha det der til dess landsmannen din kjem og spør etter det . Då skal du la han få det att .
05022003	Det same skal du gjera når du finn eit esel , ei kappe eller kva det så måtte vera som har kome bort for landsmannen din ; du må ikkje la vera å hjelpa .
05022004	Når du ser at eselet eller oksen åt landsmannen din fell over ende på vegen , må du ikkje dra deg unna , men hjelpa han med å reisa opp dyret .
05022005	Ei kvinne skal ikkje bera mannsklede , og ein mann skal ikkje gå i kvinneklede . For Herren din Gud styggjest ved kvar den som gjer det .
05022006	Når du går på ein veg og kjem over eit fuglereir i eit tre eller på bakken , og det er ungar eller egg i det , og mora ligg på ungane eller egga , då skal du ikkje ta både mora og ungane .
05022007	Lat mora flyga , men ungane kan du ta . Så skal det gå deg vel , og du skal få leva lenge .
05022008	Når du byggjer deg nytt hus , skal du laga rekkverk på taket . Elles kunne einkvan detta ned , og då kom du til å føra blodskuld over huset ditt .
05022009	Du skal ikkje så noko i vingarden din . Elles vil alt gå til heilagdomen , både avlinga av det du har sått , og frukta frå vingarden .
05022010	Du skal ikkje pløya med okse og esel saman .
05022011	Du skal ikkje gå i klede som er vovne av to slag vyrke , ull og lin .
05022012	Du skal setja duskar i dei fire snippane på kappa som du sveiper deg i .
05022013	Når ein mann tek seg ei kone og kjem saman med henne , men sidan får uvilje mot henne
05022014	og skuldar henne for skamlege ting , set ut vondt ord om henne og seier : « Eg gifte meg med denne kvinna , men då eg kom saman med henne , skjøna eg at ho ikkje var møy » ,
05022015	då skal far og mor til jenta ta teiknet på at ho var møy , og ha det med til dei eldste ved byporten .
05022016	Og faren skal seia til dei eldste : « Eg lét denne mannen få dotter mi til kone , men no har han fått uvilje mot henne .
05022017	Han kjem med skuldingar mot henne og seier at han ikkje fann noko teikn på at dotter mi var møy . Men her er møydomsteiknet hennar ! » Dermed skal dei breia ut kledet for dei eldste i byen .
05022018	Då skal dei eldste ta mannen og straffa han .
05022019	Dei skal døma han til ei bot på hundre sekel sølv og gje dei til far åt jenta , fordi mannen har sett ut vondt ord om ei møy i Israel . Ho skal vera kona hans , og han må ikkje skilja seg frå henne så lenge han lever .
05022020	Men er skuldinga sann , finst det ikkje teikn på at jenta var møy ,
05022021	så skal dei føra henne bort åt døra til farshuset hennar , og mennene i byen skal steina henne i hel . For ho har gjort ei skamlaus gjerning i Israel og drive utukt i huset åt far sin . Såleis skal du rydja ut det vonde hjå deg .
05022022	Kjem de over ein mann som ligg med ei gift kvinne , skal dei begge døy , både kvinna og mannen som låg med henne . Såleis skal du rydja det vonde ut or Israel .
05022023	Når ein mann råkar ei ungmøy i byen , ei som er trulova med ein annan mann , og han ligg med henne ,
05022024	skal de føra begge to til byporten og steina dei i hel , jenta fordi ho ikkje ropa om hjelp endå ho var i ein by , og mannen fordi han krenkte annan manns kvinne . Såleis skal du rydja ut det vonde hjå deg .
05022025	Men er det ute på marka ein mann råkar ei jente som er trulova , og tek henne med vald og ligg med henne , då skal berre mannen døy .
05022026	Jenta skal du ikkje gjera noko ; ho har inga synd gjort som det er dødsstraff for . Dette er ei sak av same slaget som når ein mann ryk på nesten sin og slår han i hel .
05022027	Mannen råka jenta ute på open mark . Ho ropa , men det var ingen til å hjelpa henne .
05022028	Når ein mann råkar ei ungmøy som ikkje er trulova , og han tek henne og ligg med henne , og folk kjem over dei ,
05022029	skal mannen som var saman med jenta , gje far hennar femti sekel sølv fordi han krenkte henne . Ho skal vera kona hans , og han må ikkje skilja seg frå henne så lenge han lever .
05022030	Ingen må gifta seg med kona åt far sin og såleis vanæra lega åt far sin .
05023001	Den som har fått steinane knuste eller mannslemen oppskoren , får ikkje vera med i Herrens lyd .
05023002	Den som er fødd i blanda ekteskap , får ikkje vera med i Herrens lyd . Jamvel etterkomarane hans til tiande leden skal vera utestengde frå Herrens lyd .
05023003	Ingen ammonitt eller moabitt får vera med i Herrens lyd . Jamvel etterkomarane deira til tiande leden skal vera utestengde frå Herrens lyd .
05023004	For dei møtte dykk ikkje på vegen med brød og vatn då de kom frå Egypt , men dei leigde Bileam , son til Beor , frå Petor i Mesopotamia til å forbanna deg .
05023005	Men Herren din Gud ville ikkje høyra på Bileam . Han vende forbanninga om til velsigning for deg , fordi han hadde deg kjær .
05023006	Aldri skal du , så lenge du lever , bry deg om deira velferd og lukke .
05023007	Men edomittane skal du ikkje ha uvilje mot , for dei er brørne dine . Og heller ikkje skal du avsky egyptarane , for du har vore innflyttar i landet deira .
05023008	Etterkomarane deira i tredje leden kan få vera med i Herrens lyd .
05023009	Når du dreg i krig mot fiendane dine og slår leir , skal du akta deg for alt som er usømeleg .
05023010	Er ein av dykk urein etter sæduttøming om natta , skal han gå ut or leiren og ikkje koma inn att
05023011	før det lid til kvelds . Då skal han vaska seg , og når sola glader , kan han koma inn i leiren .
05023012	Utanfor leiren skal det vera ein stad som du kan gå til .
05023013	Mellom reiskapane dine skal du ha ein kjepp , og med den skal du grava ned avføringa når du har sete der ute .
05023014	For Herren din Gud går ikring i leiren ; han vil berga deg og gje fiendane i dine hender . Difor skal leiren vera heilag , og Herren må ikkje sjå noko ufyse hjå deg ; for då vender han seg bort frå deg .
05023015	Når ein træl har rømt frå herren sin og søkt livd hjå deg , skal du ikkje senda han attende til herren hans .
05023016	Lat han få bu kvar han vil i landet ditt , i ein av byane dine , der han likar seg best . Og ver ikkje hard mot han !
05023017	Mellom israelittane må det ikkje finnast kvinne eller mann som driv tempel-utukt .
05023018	Kom ikkje til huset åt Herren din Gud med pengar som ei kvinne eller ein mann får for å driva utukt , om du så har lova det . Alle slike pengar er ein styggedom for Herren din Gud .
05023019	Du skal ikkje krevja rente av ein landsmann ; korkje for pengar eller mat eller noko anna skal du ta rente .
05023020	Av utlendingar kan du krevja rente , men ikkje av ein landsmann . Då skal Herren din Gud velsigna deg i alt du tek deg føre i det landet du går inn i og legg under deg .
05023021	Når du gjer ein lovnad til Herren din Gud , må du ikkje drya med å halda det du har lova . Elles kjem Herren din Gud til å krevja det av deg , og du fører skuld over deg .
05023022	Lèt du vera å lova noko , vert du ikkje skuldig .
05023023	Men det du eingong har sagt , må du leggja vinn på å gjera . For av fri vilje og med eigen munn har du gjeve Herren din Gud lovnaden .
05023024	Når du kjem inn i annan manns vingard , kan du eta så mykje druer du vil , til du er mett . Men du må ikkje sanka i spann .
05023025	Når du kjem inn på annan manns åker , kan du ta aks med handa . Men med sigd må du ikkje koma i annan manns åker .
05024001	Når ein mann har gift seg med ei kvinne , og han ikkje likar henne lenger , fordi han har funne noko hjå henne som byd han imot , kan han skriva eit skilsmålsbrev og gje henne , og så senda henne bort frå huset sitt .
05024002	Set no at ho etter å ha flytt frå han , går stad og gifter seg med ein annan .
05024003	Dersom han òg får uvilje mot henne , skriv eit skilsmålsbrev og gjev henne , og så sender henne bort frå huset sitt , eller dersom han døyr ,
05024004	då kan ikkje han som fyrst skilde seg frå henne , ta henne til kone att etter at ho har vorte urein ; for det er ein styggedom for Herren . Du må ikkje føra synd over det landet Herren din Gud gjev deg til odel og eige .
05024005	Ein nygift mann skal ikkje fara ut i krig , og det må ikkje leggjast andre plikter på han . Han skal vera friteken i eitt år , til gagn for huslyden sin og til glede for kona som han har fått .
05024006	Ingen må ta ei handkvern eller ein kvernstein i pant , for då tek han pant i ein manns liv .
05024007	Kjem du over ein mann som røvar ein av brørne sine , ein israelitt , og han fer stygt med han eller sel han til træl , då skal ransmannen døy . Såleis skal du rydja ut det vonde hjå deg .
05024008	Når nokon får ein hudsjukdom som gjer urein , må de syta vel for å gjera alt det som levittprestane lærer dykk . Legg vinn på å gjera så som eg har sagt dei !
05024009	Kom i hug kva Herren din Gud gjorde med Mirjam då de var på vegen frå Egypt .
05024010	Når du låner ein landsmann noko , må du ikkje gå inn i huset hans og ta pant hjå han .
05024011	Du skal stå utanfor , så mannen du gjev lånet , sjølv kan koma ut til deg med pantet .
05024012	Er det ein mann som lid naud , skal du ikkje leggja deg til å sova i den kappa han har pantsett .
05024013	Lat han få att pantet når sola glader , så han kan liggja i kappa si ! Då vil han velsigna deg , og du står rettferdig for Herren din Gud .
05024014	Du skal ikkje gjera urett mot ein leigekar som er fattig og lid naud , anten det er ein landsmann eller ein innflyttar som bur i ein av byane i landet ditt .
05024015	Du skal gje han løn same dagen , før sola glader , for han treng løna og stundar etter henne . Elles kunne han ropa til Herren og klaga på deg , og du vart skuldig i synd .
05024016	Fedrar skal ikkje lata livet for det borna har gjort , og born ikkje for det fedrane har gjort . Kvar skal døy for si eiga synd .
05024017	Du skal ikkje rengja retten for innflyttarar og farlause og ikkje ta kleda åt ei enkje i pant .
05024018	Kom i hug at du var træl i Egypt , og at Herren din Gud fria deg ut derifrå . Difor byd eg deg å gjera dette .
05024019	Når du haustar inn kornet på åkeren din og gløymer eit kornband der , skal du ikkje gå attende og henta det . Innflyttarar , farlause og enkjer skal ha det . Då skal Herren din Gud velsigna deg i alt du tek deg føre .
05024020	Når du slår ned frukta av oliventrea , skal du ikkje sjå over greinene ein gong til . Det som er att , skal innflyttarar , enkjer og farlause ha .
05024021	Når du haustar vingarden din , skal du ikkje sanka dei druene som heng att . Dei skal innflyttarar , farlause og enkjer ha .
05024022	Kom i hug at du var træl i Egypt . Difor byd eg deg å gjera dette .
05025001	Når det kjem til rettssak mellom to menn , og dei møter for retten , skal domarane avgjera saka . Dei skal frikjenna den som har rett , og døma den som er skuldig .
05025002	Dersom den skuldige skal straffast med slag , skal domaren la han leggja seg ned , og medan han ser på , skal dei gje mannen så mange slag som han fortener etter den uretten han har gjort .
05025003	Førti slag kan dei gje han , ikkje meir . Gjev dei han fleire , vert landsmannen din halden for ærelaus .
05025004	Du skal ikkje setja muleband på ein okse som treskjer .
05025005	Når brør bur saman , og ein av dei døyr utan å ha fått søner , skal ikkje enkja hans gifta seg ut or ætta , med ein framand . Bror til mannen hennar skal gå inn til henne og ta henne til kone og såleis gjera sin skyldnad mot henne .
05025006	Den fyrste sonen ho får , skal reknast for son til den avlidne broren , så namnet hans ikkje skal døy ut i Israel .
05025007	Men har ikkje mannen hug til å gifta seg med enkja etter bror sin , skal ho gå til dei eldste utmed byporten og seia : « Verbror min nektar å halda oppe namnet åt bror sin i Israel . Han vil ikkje gjera sin skyldnad mot meg . »
05025008	Då skal dei eldste i byen kalla mannen føre seg og tala til han . Held han fast på sitt og seier at han ikkje har hug til å gifta seg med henne ,
05025009	skal brorkona gå bort til han medan dei eldste ser på , dra skoen av foten hans , spytta han i andletet og seia : « Så gjer ein med den mannen som ikkje vil halda oppe ætta åt bror sin . »
05025010	Sidan skal dei kalla ætta hans « Berrfot-ætta » i Israel .
05025011	Kjem to menn i slagsmål , og kona til ein av dei spring bortåt og vil hjelpa mannen sin , og ho retter ut handa og grip den som slår han , i kjønnslemen ,
05025012	då skal du utan medkjensle hogga handa av henne .
05025013	Du skal ikkje ha to slag vektlodd i pungen din , somme store og somme små .
05025014	Du skal heller ikkje ha to efa-mål i huset ditt , eit stort og eit lite .
05025015	Heile og rette vektlodd skal du ha og eit heilt og rett efa-mål . Då skal du få leva lenge i det landet Herren din Gud gjev deg .
05025016	Herren din Gud styggjest ved alle som gjer urett på denne måten .
05025017	Kom i hug kva amalekittane gjorde mot deg den gongen de var på ferda frå Egypt .
05025018	Dei kom imot deg på vegen då du var trøytt og sliten , og utan age for Gud hogg dei ned alle i baktroppen som hadde vorte liggjande etter .
05025019	Når Herren din Gud lèt deg få ro for alle fiendar rundt ikring i det landet Herren din Gud gjev deg til odel og eige , skal du rydja ut minnet om amalekittane under himmelen . Gløym ikkje det !
05026001	Når du er komen inn i det landet Herren din Gud gjev deg til odel og eige , og du har teke det og busett deg der ,
05026002	skal du ta fyrstegrøda av alt det du avlar på jorda i det landet Herren din Gud gjev deg , leggja det i ei korg og fara til den staden Herren din Gud vel ut til bustad åt namnet sitt .
05026003	Der skal du gå fram for den presten som gjer teneste på den tid , og seia : « Eg vitnar i dag for Herren din Gud at eg er komen inn i det landet som Herren med eid lova fedrane våre at han ville gje oss . »
05026004	Og presten skal ta imot korga og setja henne ned framfor altaret åt Herren din Gud .
05026005	Framfor Herren din Guds åsyn skal du ta til ords og seia : « Far min var ein omflakkande aramear . Han fór ned til Egypt og heldt til der med ein liten flokk . Der vart han til eit stort og sterkt og talrikt folk .
05026006	Men egyptarane fór ille med oss og plaga oss og la tungt arbeid på oss .
05026007	Då ropa vi til Herren , våre fedrars Gud , og Herren høyrde ropa våre og såg til oss i vår naud og møde og trengsle .
05026008	Og Herren førte oss ut or Egypt med sterk hand og strak arm , med store , skræmelege gjerningar , med teikn og under .
05026009	Han førte oss til denne staden og gav oss dette landet , eit land som fløymer med mjølk og honning .
05026010	No kjem eg med fyrstegrøda av det eg har avla på den jord du gav meg , Herre . » Så skal du leggja det ned framfor Herren din Gud , og du skal bøya deg og tilbe han .
05026011	Og du skal gleda deg over alt det gode som Herren din Gud har gjeve deg og huset ditt , både du og levittane og innflyttarane som bur hjå deg .
05026012	Når du tredje kvart år , i tiendeåret , gjev tiend av alt det du har avla , skal du gje det til levittane , innflyttarane , dei farlause og enkjene , så dei kan eta seg mette i byane dine .
05026013	Når du det har gjort , skal du stiga fram for Herren din Gud og seia : « No har eg bore det heilage ut or huset og gjeve det til levittane , innflyttarane , dei farlause og enkjene , heilt og fullt som du har sagt meg . Eg har ikkje brote eller gløymt noko av boda dine .
05026014	Eg har ikkje ete av tienda medan eg hadde sorg ; eg har ikkje bore bort noko av henne medan eg var urein , og ikkje gjeve noko til dei døde . Eg har vore lydig mot Herren min Gud og gjort alt det du har sagt meg .
05026015	Sjå no ned frå din heilage bustad , frå himmelen , og velsigna Israel , folket ditt , og det landet du har gjeve oss , så som du med eid lova fedrane våre , eit land som fløymer med mjølk og honning . »
05026016	Denne dagen byd Herren din Gud deg å halda desse føresegnene og boda . Så legg då vinn på å leva etter dei av heile ditt hjarta og heile din hug !
05026017	I dag har du fått stadfest av Herren at han vil vera din Gud . Han har sagt at du skal gå på hans vegar , halda hans føresegner , bod og domar og lyda han .
05026018	Samstundes har Herren late deg stadfesta at du vil vera hans eige folk , så som han har sagt deg , og at du vil halda alle hans bod .
05026019	Han vil setja deg høgt over alle folk han har skapt , til pris og ære og prydnad , og du skal vera eit heilagt folk for Herren din Gud , som han har sagt .
05027001	Moses og dei eldste i Israel tala til folket og sa : Akta på alle dei boda eg gjev dykk i dag .
05027002	Den dagen de går over Jordan og kjem inn i det landet Herren din Gud gjev deg , skal du reisa nokre store steinar og stryka kalk på dei .
05027003	Når du kjem over , skal du skriva alle boda i denne lova på dei , så du kan få koma inn i det landet Herren din Gud gjev deg , eit land som fløymer med mjølk og honning , så som Herren , dine fedrars Gud , lova deg .
05027004	Når de kjem over Jordan , skal de reisa desse steinane , så som eg byd dykk i dag , på Ebal-fjellet , og stryka kalk på dei .
05027005	Og der skal du byggja eit altar åt Herren din Gud , eit altar av stein som du ikkje har brukt bitjern på .
05027006	Av steinar som ikkje er tilhogne , skal du byggja altaret åt Herren din Gud , og på det skal du bera fram brennoffer til Herren din Gud .
05027007	Så skal du ofra måltidsoffer og eta der og gleda deg for Herren din Guds åsyn .
05027008	Og på steinane skal du klårt og greitt skriva alle boda i denne lova .
05027009	Moses og levittprestane tala såleis til heile Israel : « Ver still og høyr etter , Israel ! Denne dagen har du vorte eit folk som høyrer Herren din Gud til .
05027010	Så ver då lydig mot Herren din Gud , og hald boda og føresegnene hans , som eg gjev deg i dag ! »
05027011	Same dagen tala Moses til folket og sa :
05027012	Når de har gått over Jordan , skal desse ættene stå på Garisim-fjellet og lysa velsigning over folket : Simeon , Levi , Juda , Jissakar , Josef og Benjamin .
05027013	Og desse skal stå på Ebal-fjellet og lysa forbanning : Ruben , Gad , Asjer , Sebulon , Dan og Naftali .
05027014	Levittane skal ta til ords og seia med høg røyst til kvar mann i Israel :
05027015	Forbanna vere den som lagar eit utskore eller støypt gudebilete , ein styggedom for Herren , eit verk av kunstnarhand , og set det opp i løynd ! Og heile folket skal svara : Amen .
05027016	Forbanna vere den som vanærar far sin eller mor si ! Og heile folket skal seia : Amen .
05027017	Forbanna vere den som flytter merkesteinar mellom seg og grannen ! Og heile folket skal seia : Amen .
05027018	Forbanna vere den som fører ein blind på galen veg ! Og heile folket skal seia : Amen .
05027019	Forbanna vere den som rengjer retten for innflyttarar , farlause og enkjer ! Og heile folket skal seia : Amen .
05027020	Forbanna vere den som ligg med kona åt far sin ! Han vanærar lega åt far sin . Og heile folket skal seia : Amen .
05027021	Forbanna vere den som har omgang med dyr ! Og heile folket skal seia : Amen .
05027022	Forbanna vere den som ligg med syster si , dotter til far sin eller mor si ! Og heile folket skal seia : Amen .
05027023	Forbanna vere den som ligg med mor til kona si ! Og heile folket skal seia : Amen .
05027024	Forbanna vere den som slår i hel ein landsmann i løynd ! Og heile folket skal seia : Amen .
05027025	Forbanna vere den som tek muter og slår i hel ein skuldlaus mann ! Og heile folket skal seia : Amen .
05027026	Forbanna vere den som ikkje held orda i denne lova og lever etter dei ! Og heile folket skal seia : Amen .
05028001	Er du lydig mot Herren din Gud og legg vinn på å leva etter alle boda hans , som eg gjev deg i dag , skal Herren din Gud setja deg høgt over alle folkeslag på jorda .
05028002	Og alle desse velsigningane skal koma over deg og nå deg , så sant du er lydig mot Herren din Gud :
05028003	Velsigna vere du i byen og velsigna ute på marka !
05028004	Velsigna vere di livsfrukt og grøda av di jord , det dine husdyr ber , det som vert født av storfe , og det som kjem til — mellom småfe !
05028005	Velsigna vere di korg — og ditt bakstetrog !
05028006	Velsigna vere du — når du kjem inn , og velsigna når du går ut !
05028007	Når fiendane dine reiser seg mot deg , skal Herren syta for at du vinn over dei . Dreg dei ut mot deg på éin veg , skal dei røma for deg på sju vegar .
05028008	Herren skal by velsigninga si vera med deg i matbua di og i alt du tek deg føre . Herren din Gud skal velsigna deg i det landet han gjev deg .
05028009	Herren vil gjera deg til eit heilagt folk for seg , som han med eid har lova deg , så sant du held boda åt Herren din Gud og ferdast på hans vegar .
05028010	Alle folk på jorda skal sjå at Herrens namn er nemnt over deg , og dei skal få age for deg .
05028011	Rikeleg skal Herren gje deg av alt det som godt er , av born og buskap og grøde på marka , i det landet Herren med eid lova fedrane dine å gje deg .
05028012	Han skal opna for deg sitt rike forrådskammer , himmelen , og la landet få regn i rette tid og velsigna alt det du gjer og tek deg føre . Du skal låna ut til mange folkeslag , men sjølv treng du ikkje låna .
05028013	Herren skal gjera deg til hovud og ikkje til hale . Alltid skal du ha framgang , aldri tilbakegang , så sant du lyder boda åt Herren din Gud , som eg gjev deg i dag , og legg vinn på å leva etter dei .
05028014	Du må ikkje vika av , korkje til høgre eller venstre , frå noko av dei boda eg gjev deg i dag , så du ikkje held deg til andre gudar og dyrkar dei .
05028015	Men vil du ikkje lyda Herren din Gud , legg du ikkje vinn på å leva etter alle boda og føresegnene hans , som eg gjev deg i dag , skal alle desse forbanningane koma over deg og nå deg :
05028016	Forbanna vere du i byen og forbanna ute på marka !
05028017	Forbanna vere di korg — og ditt bakstetrog !
05028018	Forbanna vere di livsfrukt og grøda av di jord , det som vert født av storfe , og det som kjem til — mellom småfe !
05028019	Forbanna vere du — når du kjem inn , og forbanna når du går ut !
05028020	Kva du så tek deg føre , skal Herren senda forbanning , rådløyse og trugsmål over deg , til du vert utrudd og brått går til grunne , fordi du bar deg så ille åt at du gjekk bort frå meg .
05028021	Herren skal ikkje la pesten sleppa taket på deg før han har rudt deg ut or det landet du no går inn i og legg under deg .
05028022	Med tæring og verk skal han slå deg , med kulsing og feber , med turk og kornbrann og rust . Dette skal forfylgja deg heilt til du går til grunne .
05028023	Himmelen oppover deg skal vera som bronse og jorda under deg som jern .
05028024	Regnet som kjem over landet ditt , skal Herren gjera til støv og mold . Det skal falla ned på deg frå himmelen , til du vert utrudd .
05028025	Herren skal syta for at fiendane dine vinn over deg . Dreg du ut mot dei på éin veg , skal du røma for dei på sju vegar . Du skal verta eit skræmsel for alle rike på jorda .
05028026	Lika av dykk skal verta til føde for fuglane under himmelen og for dyra på marka , og ingen skal skræma dei .
05028027	Herren skal slå deg med svullar som i Egypt , med verk og skabb og skurv som ikkje kan lækjast .
05028028	Han skal slå deg med vitløyse , blindskap og vilske .
05028029	Midt på dagen lyt du trivla deg fram som den blinde trivlar i mørkret . Du skal ikkje ha lukke med deg der du ferdast , men dag etter dag skal du trælkast og plyndrast , og det finst ingen som hjelper deg .
05028030	Om du trulovar deg med ei kvinne , skal ein annan mann ta og krenkja henne . Byggjer du deg hus , får du ikkje bu i det , og plantar du ein vingard , får du ikkje ta han i bruk .
05028031	Oksen din skal slaktast medan du ser på , men du får ikkje eta av han . Eselet ditt skal røvast beint for augo dine og kjem aldri tilbake til deg . Småfeet ditt skal fiendane få , og ingen kjem deg til hjelp .
05028032	Sønene og døtrene dine skal gjevast til eit framandt folk , medan du ser på . Heile dagen skal du stira etter dei med lengsle , men handa di er maktlaus .
05028033	Eit folk du ikkje kjenner , skal eta opp det du har avla på jorda di , og det du har vunne med alt ditt strev . Dag etter dag skal du trælkast og trakkast ned .
05028034	Du kjem til å missa vitet av det synet du får sjå .
05028035	Herren skal slå deg på kne og på lår med vonde svullar som ikkje kan lækjast ; dei skal breia seg frå hovud til hæl .
05028036	Både deg og den kongen du set over deg , skal Herren føra bort til eit folk som korkje du eller fedrane dine har kjent , og der skal du dyrka andre gudar , gudar av stokk og stein .
05028037	Der skal du verta eit skræmsel , eit ordtak og eit spottord mellom alle dei folk som Herren fører deg bort til .
05028038	Mykje korn skal du så i åkeren , men lite skal du hausta inn ; for grashoppene et det opp .
05028039	Vingardar skal du planta og dyrka , men vin får du korkje drikka eller lagra ; for makken et opp druene .
05028040	Oliventre skal du ha i heile landet , men du får ikkje salva deg med olje ; for frukta dett ned .
05028041	Søner og døtrer skal du få , men du skal missa dei ; for dei må fara i fangenskap .
05028042	Alle trea dine og grøda på jorda di skal grashoppene ta .
05028043	Innflyttaren som bur hjå deg , skal nå høgare og høgare , medan du sig djupare og djupare .
05028044	Han skal låna ut til deg , men du har ingen ting å låna han . Han skal vera hovud og du hale .
05028045	Alle desse forbanningane skal koma over deg . Dei skal forfylgja deg og nå deg att til du vert utrudd , fordi du ikkje lydde Herren din Gud og ikkje heldt dei bod og føresegner som han har gjeve deg .
05028046	Dei skal vera teikn og under for deg og etterkomarane dine til alle tider .
05028047	Du tente ikkje Herren din Gud med glede og av hjartans lyst då du hadde rikeleg av alt .
05028048	Difor skal du , svolten , tyrst og kledelaus , ja snau for alt , træla under dei fiendane Herren sender imot deg . Han skal leggja eit jernåk på nakken din , heilt til han har rudt deg ut .
05028049	Herren vil senda mot deg eit folk langt bortanfrå , frå verdsens ende . Dei kjem flygande som ørnar , og du skjønar ikkje språket deira .
05028050	Det er eit folk med harde andlet ; dei tek ikkje omsyn til dei gamle og er ikkje milde mot dei unge .
05028051	Dei et opp det du får av buskapen , og det du dyrkar på jorda , til det er ute med deg . Dei leiver korkje korn , vin eller olje , korkje ungdyra i storfeet ditt eller det som kjem til mellom småfeet ditt , før dei har gjort ende på deg .
05028052	Dei kringset deg i alle byane dine , til dess dei høge festningsmurane som du set di lit til , styrtar ned . Og når dei kringset deg i alle byane i heile det landet som Herren din Gud gjev deg ,
05028053	då skal du eta dine eigne born , kjøtet av sønene og døtrene dine , som Herren din Gud gjev deg ; så stor ei trengsle og hard ei naud kjem fienden til å føra over deg .
05028054	Jamvel den finaste og mest bortskjemde mannen hjå dykk vil då sjå skeivt til bror sin og kona si som han tek i famn , og til dei borna han enno har att .
05028055	Han unner ingen av dei ein kjøtbit av borna som han et , fordi han ikkje har anna att i den trengsle og naud som fienden fører over deg i alle byane dine .
05028056	Jamvel den finaste og mest bortskjemde kvinna , som aldri har prøvt å setja foten på jorda , så fin og bortskjemd som ho var , vil sjå skeivt til mannen sin som ho tek i famn , og til son sin og dotter si .
05028057	Ho vil ikkje dela med dei etterferda som kjem ut or henne , eller borna ho har født . Og snøydd for alt et ho dei i løynd , i den trengsle og naud som fienden fører over deg i byane dine .
05028058	Dersom du ikkje legg vinn på å leva etter alle dei lovbod som er skrivne i denne boka , og ikkje ottast dette herlege og agelege namnet , Herren din Gud ,
05028059	då skal Herren senda uhøyrde plager over deg og ætta di , store plager og stygge sjukdomar som ikkje tek ende .
05028060	Atter skal han senda over deg alle dei farsottene som du kjenner frå Egypt , og som du gruar for , og dei skal ikkje sleppa taket i deg .
05028061	Og alle andre sjukdomar og plager som ikkje er nemnde i denne lovboka , skal Herren senda over deg , til dess du vert utrudd .
05028062	De som før var mange som stjernene på himmelen , skal verta til ein liten flokk , fordi du ikkje lydde Herren din Gud .
05028063	Liksom Herren før gledde seg over å gjera vel mot dykk og la dykk auka i tal , så skal han gleda seg over å gjera ende på dykk og rydja dykk ut . De skal rykkjast opp or det landet du no går inn i og legg under deg .
05028064	Herren skal spreia deg mellom alle folka frå den eine enden av jorda til den andre , og der skal du dyrka andre gudar , som korkje du eller fedrane dine har kjent , gudar av stokk og stein .
05028065	Mellom desse folka skal du aldri få ro og aldri finna kvile for foten din . Der skal Herren gje deg eit skjelvande hjarta , eit sviktande syn og ei motlaus sjel .
05028066	Livet ditt skal hanga i ein tynn tråd . Dag og natt skal du leva i redsle og aldri vera trygg for livet ditt .
05028067	Om morgonen skal du seia : « Gjev det var kveld ! » og om kvelden : « Gjev det var morgon ! » Slik redsle skal du kjenna i hjarta ditt , og så fælt er det du får sjå .
05028068	Herren skal senda deg attende til Egypt på skip , den vegen eg sa at du aldri meir skulle sjå . Der skal de freista å selja dykk sjølve til trælar og trælkvinner til fiendane , men det finst ingen som vil kjøpa .
05029001	Dette er orda om den pakta som Herren baud Moses å gjera med israelittane i Moab , attåt den pakta han hadde gjort med dei ved Horeb .
05029002	Moses kalla heile Israel saman og sa til dei : De har sett alt det Herren gjorde for augo på dykk i Egypt med farao og alle tenarane og heile landet hans .
05029003	Med eigne augo såg du dei svære plagene , dei store teikna og undera .
05029004	Men til denne dag har Herren ikkje gjeve dykk ein hug som skjønar , augo som ser , og øyro som høyrer .
05029005	Han førte dykk i øydemarka i førti år . Kleda dykkar vart ikkje utslitne , og skorne gjekk de ikkje ut , så dei datt av føtene .
05029006	De åt ikkje brød og drakk ikkje vin eller sterk drikk ; for han ville de skulle skjøna at han er Herren dykkar Gud .
05029007	Då de kom til denne staden , fór Sihon , kongen i Hesjbon , og Og , kongen i Basan , ut til strid mot oss , men vi vann over dei .
05029008	Vi tok landet deira og lét Rubens - og Gads-ætta og halve Manasse-ætta få det til odel og eige .
05029009	Så akta då på orda i denne pakta og lev etter dei ! Då skal de ha lukke med dykk i alt de gjer .
05029010	I dag står de alle framfor Herren dykkar Gud , ættehovdingane , dei eldste , tilsynsmennene og kvar mann i Israel ,
05029011	borna og kvinnene dykkar og innflyttarane som held til i leiren din , dei som høgg ved og dei som ber vatn for deg .
05029012	No skal du gå inn i pakta med Herren din Gud og i det eids-sambandet som han gjer med deg i dag .
05029013	For i dag vil han gjera deg til sitt folk , og sjølv vil han vera din Gud , så som han sa deg og med eid lova fedrane dine , Abraham , Isak og Jakob .
05029014	Det er ikkje berre med dykk eg gjer denne pakta og dette eids-sambandet ,
05029015	men òg med dei som står her saman med oss i dag framfor Herren vår Gud , og med dei som enno ikkje er hjå oss .
05029016	De veit sjølve at vi budde i Egypt , og at vi fór fram gjennom landa åt dei folka de laut fara framom .
05029017	De såg dei ufyselege gudebileta deira , avgudane deira av stokk og stein , av sølv og gull .
05029018	Lat det då ikkje finnast hjå dykk mann eller kvinne , ættgrein eller ætt som i dag vender hugen bort frå Herren vår Gud , så dei går av og dyrkar gudane åt desse folka . Lat det ikkje finnast hjå dykk noka rot som det renn giftplanter og malurt av .
05029019	Ingen må , når han høyrer boda i dette eids-sambandet , prisa seg lukkeleg og seia : « Meg går det nok godt om eg fylgjer mitt harde hjarta . » Då øyder han både det vassrike og det turre landet .
05029020	Herren vil aldri tilgje ein slik mann , men Herrens vreide og brennhug skal loga opp mot han . Alle dei forbanningar som er nemnde i denne boka , skal koma over han , og Herren skal stryka ut namnet hans under himmelen .
05029021	Herren skal skilja han ut frå alle Israels ætter , og det skal gå han så ille som sagt er i alle dei forbanningar som høyrer pakta til og er skrivne i denne lovboka .
05029022	Og når komande ætter , borna som veks opp etter dykk , og dei framande som kjem frå land langt borte , ser dei plager som har råma dette landet , og dei sjukdomar Herren har sendt over det ,
05029023	— med svovel og salt er heile landet avsvide , så ein ikkje kan så og få det til å gro , og ikkje eit strå kan veksa der , ei øydelegging som då Herren i sin vreide og harme gjorde ende på Sodoma og Gomorra , Adma og Sebojim —
05029024	då skal både dei sjølve og dei andre folkeslaga spørja : « Kvifor har Herren fare såleis åt med dette landet ? Kvifor logar vreiden hans så veldig ? »
05029025	Og dei skal få til svar : Det var fordi dei braut den pakta som Herren , deira fedrars Gud , gjorde med dei då han førte dei ut or Egypt .
05029026	Dei gjekk av og dyrka andre gudar , bøygde seg og tilbad dei , gudar som dei ikkje kjende , og som han ikkje hadde gjeve dei lov til å dyrka .
05029027	Difor loga Herrens vreide opp mot dette landet , og han førte over det all den forbanning som er skriven i denne boka .
05029028	I vreide , harme og stor uvilje rykte Herren dei opp or landet deira og kasta dei bort til eit anna land , og der har dei vore til denne dag .
05029029	Det dulde høyrer Herren vår Gud til ; men det som er openberra , gjeld for oss og våre born til evig tid , så vi kan halda alle boda i denne lova .
05030001	Når alt dette kjem over deg , velsigninga og forbanninga som eg har lagt fram for deg , og du tek det til hjarta ute mellom alle folkeslaga som Herren din Gud har drive deg bort til ,
05030002	og du så vender om til Herren din Gud av heile ditt hjarta og heile din hug og lyder han i alt det eg byd deg i dag , både du og borna dine ,
05030003	då skal Herren din Gud venda lagnaden din og vera miskunnsam mot deg . Atter skal han samla deg frå alle dei folk han har spreitt deg imellom .
05030004	Om du så er bortdriven til verdsens ende , skal Herren din Gud samla deg og henta deg der .
05030005	Herren din Gud skal føra deg heim til det landet fedrane dine tok i eige , og du skal vinna det att . Og han skal gjera vel imot deg og gjera deg endå talrikare enn fedrane dine .
05030006	Då skal Herren din Gud omskjera hjarta ditt og hjarto åt etterkomarane dine , så du elskar Herren din Gud av heile ditt hjarta og heile din hug , og du skal få leva .
05030007	Men alle desse forbanningane skal Herren din Gud venda mot fiendane dine og mot dei som hatar og forfylgjer deg .
05030008	Då skal du atter vera lydig mot Herren og halda alle boda hans , som eg gjev deg i dag .
05030009	Og i alt du tek deg til , skal Herren din Gud gje deg rikeleg av det som godt er , av born og buskap og grøde på jorda . For endå ein gong skal Herren gleda seg over deg og gjera vel imot deg , liksom han gledde seg over fedrane dine ,
05030010	så sant du lyder Herren din Gud og held boda og føresegnene hans som er skrivne i denne lovboka , og så sant du vender om til Herren din Gud av heile ditt hjarta og heile din hug .
05030011	Desse boda som eg gjev deg i dag , er ikkje for vanskelege eller for langt borte for deg .
05030012	Dei er ikkje i himmelen , så du må seia : « Kven vil fara opp til himmelen for oss og henta dei ned , så vi kan høyra dei og leva etter dei ? »
05030013	Dei er heller ikkje på hi sida av havet , så du må seia : « Kven vil fara over havet for oss og henta dei , så vi kan høyra dei og leva etter dei ? »
05030014	Nei , ordet er deg nærare enn som så ; det er i munnen din og i hjarta ditt , så du kan leva etter det .
05030015	Sjå , i dag har eg lagt fram for deg livet og det gode og døden og det vonde .
05030016	Gjer du som eg byd deg i dag , så du elskar Herren din Gud , går på hans vegar og held deg etter hans bod , føresegner og domar , då skal du leva og aukast . Og Herren din Gud skal velsigna deg i det landet du går inn i og legg under deg .
05030017	Men vender du hugen din bort og ikkje lyder , og lèt du deg riva med , så du bøyer deg og tilbed andre gudar og dyrkar dei ,
05030018	då seier eg dykk i dag at de skal gå til grunne . De skal ikkje få leva lenge i det landet som de kjem inn i og legg under dykk når de no går over Jordan .
05030019	Himmel og jord tek eg i dag til vitne på at eg har lagt fram for dykk liv og død , velsigning og forbanning . Vel då livet , så skal du få leva , både du og ætta di .
05030020	Elska Herren din Gud , høyr på han og hald deg til han ! Då skal du få leva og bu lenge i det landet Herren svor at han ville gje fedrane dine , Abraham , Isak og Jakob .
05031001	Moses gjekk fram og tala desse orda til heile Israel .
05031002	Så sa han til dei : No er eg hundre og tjue år gamal . Eg kan ikkje lenger gå ut og inn som før . Og Herren har sagt meg at eg ikkje skal koma over Jordan .
05031003	Herren din Gud vil sjølv gå føre deg . Han vil rydja ut desse folkeslaga for deg , så du kan leggja under deg landet deira . Sidan skal Josva gå føre deg , som Herren har sagt .
05031004	Og Herren skal gjera med dei som han gjorde med amorittkongane Sihon og Og og landet deira , då han rudde dei ut .
05031005	Han skal gje dei i dykkar hand , og de skal i eitt og alt gjera med dei som eg har sagt .
05031006	Ver djerve og sterke ! Ver ikkje redde , og lat dykk ikkje skræma av dei ! For Herren din Gud er med deg . Han slepper deg ikkje og går ikkje frå deg .
05031007	Så kalla Moses til seg Josva og sa til han medan alle israelittane høyrde på : Ver djerv og sterk ! For du skal føra dette folket inn i det landet Herren med eid lova å gje fedrane deira , og skifta det mellom dei .
05031008	Herren sjølv skal gå føre deg . Han skal vera med deg . Han skal ikkje sleppa deg og ikkje gå frå deg . Ver ikkje redd , og miss ikkje motet !
05031009	Så skreiv Moses opp denne lova og gav henne til prestane , Levi-sønene , som bar Herrens paktkiste , og til alle dei eldste i Israel .
05031010	Og han sa til dei : Kvart sjuande år , i ettergjevingsåret , når de held lauvhyttehelg ,
05031011	og heile Israel kjem og stig fram for Herren din Gud på den staden han vel seg ut , då skal denne lova lesast opp for heile Israel .
05031012	Kall folket saman , menn , kvinner og born , og innflyttarane som bur i byane dine . Lat dei få høyra lova , så dei kan læra å ottast Herren dykkar Gud og leggja vinn på å leva etter alle boda i denne lova .
05031013	Og borna deira , som enno ikkje kjenner lova , skal høyra henne , så dei kan læra å ottast Herren dykkar Gud så lenge de lever i det landet de skal leggja under dykk når de går over Jordan .
05031014	Herren sa til Moses : Sjå , no lid det til den tid at du skal døy . Kall Josva hit og kom fram til møteteltet , både du og han , så skal eg seia frå kva han skal gjera . Så gjekk Moses og Josva fram til møteteltet og vart ståande der .
05031015	Då synte Herren seg i teltet i ei skystøtte , og skystøtta stod attmed teltdøra .
05031016	Herren sa til Moses : Når du kviler hjå fedrane dine , kjem dette folket til å vera trulaust og halda seg til framande gudar i det landet dei er komne inn i . Dei kjem til å venda seg frå meg og bryta den pakta eg har gjort med dei .
05031017	På den tid skal vreiden min loga opp mot dei . Eg skal venda meg frå dei og løyna andletet mitt for dei , så dei vert tynte . Mange ulukker og trengsler skal koma over dei . Då skal dei seia : « Når desse ulukkene kjem over meg , er det vel fordi min Gud ikkje er med meg . »
05031018	Men på den tid vil eg løyna andletet mitt for dei , av di dei har gjort så mykje vondt ; dei har vendt seg til andre gudar .
05031019	Skriv no opp dette kvadet , og lat israelittane læra det ! Lat dei ta det opp att , så det kan vera mitt vitne mot dei .
05031020	No fører eg dei inn i det landet som eg med eid lova fedrane deira , eit land som fløymer med mjølk og honning . Men når dei har ete seg mette og er vortne feite , kjem dei til å venda seg til andre gudar og dyrka dei . Dei kjem til å vanvørda meg og bryta mi pakt .
05031021	Når då mange ulukker og trengsler møter dei , skal dette kvadet lyda for dei , og etterkomarane deira skal seia det fram og aldri gløyma det ; det skal vera eit vitne for dei om at eg kjenner dei tankar dei gjer seg i dag , alt før eg lèt dei gå inn i det landet som eg med eid har lova fedrane deira .
05031022	Same dagen skreiv Moses opp dette kvadet og lét israelittane læra det .
05031023	Og Herren sa til Josva Nunsson : « Ver djerv og sterk ! Det er du som skal føra israelittane inn i det landet eg med eid har lova dei . Eg skal vera med deg . »
05031024	Då Moses var ferdig med å skriva opp i ei bok alle orda i denne lova , frå fyrst til sist ,
05031025	sa han til levittane , som bar Herrens paktkiste :
05031026	Ta denne lovboka og legg henne ned attmed paktkista åt Herren dykkar Gud . Der skal ho liggja og vera eit vitne mot deg .
05031027	For eg veit kor trassig og strid du er . Har de ikkje alt no medan eg lever og er mellom dykk , vist trass mot Herren ? Kor mykje meir når eg er borte !
05031028	Kall no saman alle dei eldste i ættene og tilsynsmennene , så vil eg seia fram desse orda for dei og ta himmel og jord til vitne mot dei .
05031029	For eg veit at når eg er borte , kjem de til å bera dykk ille åt og bøya av frå den vegen eg har sagt de skal gå . Men til slutt skal ulukka koma over dykk , fordi de gjer det som vondt er i Herrens augo , og harmar han med framferda dykkar .
05031030	Så bar Moses fram heile dette kvadet for Israels-lyden :
05032001	Lyd etter , himmel , — eg vil tala , høyr orda frå min munn , — du jord !
05032002	Lat læra mi risla som regn , talen min drypa som dogg , som regnskurer på grøne graset , som regndropar — over det som gror .
05032003	Herrens namn vil eg forkynna , og de skal gje vår Gud ære .
05032004	Han er Berget , fullkome er hans verk , rettferdige er alle hans vegar . Ein trufast Gud , utan svik , rettferdig og rettvis er han .
05032005	Dei som ikkje er hans born , sveik honom med si vonde ferd , ei svikefull og rangsnudd ætt .
05032006	Er det så de løner Herren , du fåvise og uvituge folk ? Er ikkje han din far og skapar , han som skapte deg — og rusta deg ut ?
05032007	Kom framfarne dagar i hug , gjev akt på åra frå ætt til ætt ! Spør far din , han fortel deg , dei gamle , dei gjev deg svar .
05032008	Då Den Høgste — gav folkeslaga land og skilde menneska — frå kvarandre , sette han grenser mellom folka etter talet på Israels søner .
05032009	Herrens del vart hans eige folk , Jakob vart hans arvelut .
05032010	Herren fann han i øydemarka , i tome audna med ulande lydar . Han verna han og sytte for han og vakta han — som sin augnestein .
05032011	Som ei ørn sviv — over ungane sine når ho lèt dei flyga frå reiret , så breidde han ut — sine vengefjører , tok og bar han på sine venger .
05032012	Einast Herren førte han , ingen framand gud — var med han .
05032013	Han lét han fara — over høgdene i landet og eta av grøda på marka . Han lét han suga honning — or berget og olje or harde fjellet .
05032014	Han gav han rjome — frå buskapen , mjølk av småfe og feitt av lam , av Basan-verar og bukkar , og den feitaste mergen — av kveiten . Drueblod drakk du , — skummande vin .
05032015	Jesjurun vart feit — og spente bakut ; du vart feit og tjukk og stinn . Han vraka Gud — som hadde skapt han , og viste vanvørdnad — for sitt frelsande berg .
05032016	Dei eggja han — med framande gudar og harma han med styggedom .
05032017	Dei ofra til ånder — som ikkje er gudar , til guddomar dei ikkje kjende , nye og nyst oppkomne , gudar som fedrane — ikkje visste om .
05032018	Berget , ditt opphav , — ansa du ikkje , du gløymde Gud — som fødde deg .
05032019	Då Herren såg det , — støytte han dei bort , for hans søner og døtrer — hadde krenkt han .
05032020	Han sa : — Eg vil løyna mitt åsyn for dei og sjå korleis det går dei til sist ; for dei er ei rangsnudd ætt , born som ein aldri kan lita på .
05032021	Dei eggja meg — med sine avgudar , med gagnlause gudar — harma dei meg . Så vil eg eggja dei med eit ufolk , krenkja dei med eit uvitug folk .
05032022	For i min vreide — har eg kveikt ein eld , han brenn til djupaste dødsriket . Han øyder jorda — og hennar grøde og set grunnvollen — under fjella i brann .
05032023	Eg hopar opp ulukker over dei og brukar alle mine piler — mot dei .
05032024	Kraftlause vert dei av svolt , dei tærest av pest og farleg sott . Så sender eg mot dei — villdyrtenner og eiter av ormar — som kryp på jorda .
05032025	Sverdet skal herja på gata , redsle inne i kammera . Gutar og jenter vert rivne bort , spedbarn og gråhåra mann .
05032026	Eg tenkte eg skulle knusa dei , rydja ut deira minne — mellom folk .
05032027	Men eg ottast at fiendane — skulle krenkja meg , at deira motstandarar — ville mistyda det og seia : « Det er vår hand som er sterk ; det var ikkje Herren — som gjorde dette . »
05032028	Dei er eit folk — utan råd som duger , og dei har inkje skjøn .
05032029	Var dei vise , fekk dei tak i dette , då visste dei kvar det bar av .
05032030	Korleis kan ein mann — forfylgja tusen og to slå ti tusen på flòg , om ikkje deira berg har selt dei , om ikkje Herren — har gjeve dei opp ?
05032031	For deira berg er ikkje som vårt , det kan våre fiendar døma om .
05032032	Deira vintre er runne — av Sodomas vintre , det kjem — frå Gomorras vingardar . Druene deira er giftige bær og drueklasane beiske .
05032033	Vinen deira er ormegift , grufullt ormeeiter .
05032034	Alt dette er gøymt hjå meg , forsegla i mitt forrådskammer
05032035	til dagen som kjem — med hemn og attergjeld , den tid då foten deira vert ustø . Ja , deira ulukkedag er nær ; snart kjem det som ventar dei .
05032036	Men Herren vil syta for at hans folk får sin rett , og ha medkjensle — med sine tenarar ; for han ser — at deira makt er borte , det er ute både med træl og fri .
05032037	Så spør han : Kvar er no deira gudar , berget dei leit på ,
05032038	som åt feittet av deira slaktoffer og drakk vinen — dei ofra som drikkoffer ? Lat dei reisa seg og hjelpa dykk , lat dei gje dykk livd og vern !
05032039	Sjå no , berre eg er Gud , det finst ingen annan gud — enn eg . Eg tek liv , og eg gjev liv , eg sårar , og eg lækjer ; og ingen kan berga or mi hand .
05032040	Eg lyfter mi hand — mot himmelen og seier : Så sant eg lever evig ,
05032041	når eg kvesser — mitt lynande sverd og retter ut mi hand til doms , då tek eg hemn — over mine fiendar , gjev mine motstandarar — det dei fortener .
05032042	Eg gjer mine piler — drukne av blod , blodet av falne og fangar , og lèt mitt sverd eta kjøt , hovud av fiendens hovdingar .
05032043	Pris hans folk , de folkeslag , for han hemner — blodet åt sine tenarar . Han tek hemn over sine fiendar og gjer soning — for sitt land og folk .
05032044	Moses kom og bar fram heile dette kvadet , han og Josva Nunsson , medan folket høyrde på .
05032045	Og då Moses var ferdig med å bera fram alle desse orda for heile Israel ,
05032046	sa han : « Legg dykk no på hjarta alle desse orda som eg i dag har tala til åtvaring for dykk . Og sei frå til borna dykkar at dei skal halda alle boda i denne lova og leva etter dei .
05032047	For dette er ikkje tome ord , men sjølve livet for dykk . Held de dei , skal de få leva lenge i det landet de tek i eige når de går over Jordan . »
05032048	Same dagen tala Herren til Moses og sa :
05032049	« Stig opp på Abarim-fjellet , på Nebo-tinden , som ligg i Moab , midt for Jeriko , så skal du få sjå Kanaan , det landet som eg gjev israelittane til eige .
05032050	Og der oppå fjellet skal du døy og fara til folket ditt , liksom Aron , bror din , døydde på Hor-fjellet og fór til folket sitt .
05032051	Så skal det gå fordi de var trulause mot meg mellom israelittane ved Meriba-kjelda i Kadesj i Sin-øydemarka og ikkje helga meg mellom dei .
05032052	Du skal få sjå landet framføre deg , men du skal ikkje koma inn i det landet som eg gjev israelittane . »
05033001	Dette er den velsigninga som Moses , gudsmannen , lyste over israelittane før han døydde :
05033002	Herren kom frå Sinai , frå Se’ir stråla han fram for dei . I ljosglans kom han — frå Paran-fjellet med heilage i tallaus mengd , som strøymde fram — på hans høgre side .
05033003	Ja , han elskar sitt folk . Alle hans heilage — er i hans hand . Dei set seg ned ved dine føter og tek imot av dine ord .
05033004	Moses gav oss ei lov , ein eigedom for Jakobs lyd .
05033005	Det stod fram ein konge — i Jesjurun då hovdingane i folket kom saman med ættene i Israel .
05033006	Gjev Ruben må leva — og aldri døy ut , gjev hans menn må auka i tal !
05033007	Dette sa han om Juda : Herre , høyr ropa frå Juda , og før han heim til sitt folk ! Med sine hender — strider han for det . Ver du hans hjelp mot fiendane !
05033008	Om Levi sa han : Dine tummim og urim skal vera hjå din trufaste mann , han som du sette på prøve — ved Massa og stridde mot — ved Meriba-kjelda .
05033009	Han sa om far sin og mor si : « Eg har aldri sett dei . » Han kjendest ikkje — ved sine brør og ville ikkje vita av sine born . For dei tok vare på ditt ord og verna om di pakt .
05033010	Dei skal læra Jakob dine bod og Israel di lov . Dei skal leggja røykjelse — fram for din nase og heiloffer på ditt altar .
05033011	Herre , velsigna hans kraft , ha hugnad i alt hans verk ! Knus hoftene — på hans motstandarar , lat aldri hans fiendar — reisa seg meir !
05033012	Om Benjamin sa han : Herrens hjartebarn — bur trygt og godt . Herren vernar han heile dagen , han bur imellom hans fjellsider .
05033013	Om Josef sa han : Gjev Herren må signa hans land — med dogg , den gode himmelgåva , og med vatn frå havdjupet — som ligg der nede ,
05033014	med den finaste avling — som mognast i sol , og det beste som gror — medan månen skifter ,
05033015	med det gjævaste — frå dei eldgamle fjell , det aller beste — frå dei evige høgder ,
05033016	med alt godt som fyller jorda , og med velvilje frå han som budde i klungeren . Lat dette koma — over Josefs hovud , over krona på han som er hovding — mellom sine brør .
05033017	Staseleg er — hans fyrstefødde okse , han har horn som ein villokse ; med dei stangar han folka heilt til verdsens endar . Dette er Efraims store hærar , dette er Manasses sterke hop .
05033018	Om Sebulon sa han : Gled deg , Sebulon , — når du dreg ut , gled deg , Jissakar , i dine telt !
05033019	Dei bed ættene koma til fjellet ; der ber dei fram dei rette offer . Dei syg til seg rikdom frå havet og skattar gøymde i sanden .
05033020	Om Gad sa han : Lova vere han — som lèt Gad få rom ! Han legg seg på lur som ei løve og riv sund både arm og hovud .
05033021	Han såg seg ut den beste delen ; der fekk han lut — som ein høgvørd førar då hovdingane i folket møttest . Og saman med Israel — gjorde han det som er rett for Herren , det han har fastsett .
05033022	Om Dan sa han : Dan er ein løveunge som spring fram frå Basan .
05033023	Om Naftali sa han : Naftali er metta — med Herrens velvilje og fylt av hans velsigning . Han tek land i vest og sør .
05033024	Om Asjer sa han : Mest velsigna av søner er Asjer . Han skal vera — den kjæraste mellom brørne og duppa foten i olje .
05033025	Dine bommar skal vera — av jern og bronse ; som dine dagar er , — skal din styrke vera .
05033026	Det finst ingen som Gud , — Jesjurun . Han fer deg til hjelp — over himmelen og rid i sitt velde på skyene .
05033027	Ein bustad — er den eldgamle Gud , her nede er hans evige armar . Han driv bort for deg fienden og seier : « Ryd ut ! »
05033028	Så bur Israel trygt , Jakobs kjelde har fred i eit land med korn og vin , der dogga dryp frå himmelen .
05033029	Å , Israel , kor du er sæl ! Kven er som du ? — eit folk som får hjelp — frå Herren , ditt vernande skjold — og ditt veldige sverd . Dine fiendar skal krypa for deg , medan du skrid fram — over høgdene deira .
05034001	Så gjekk Moses frå Moab-slettene opp på Nebo , som er den høgste tinden på Pisga-fjellet og ligg midt for Jeriko . Og Herren synte han heile landet : Gilead alt til Dan ,
05034002	heile Naftali , Efraim - og Manasse-landet og heile Juda radt til havet i vest ,
05034003	Negev og Jordan-sletta , dalen ved Jeriko , Palmebyen , alt ned til Soar .
05034004	Og Herren sa til han : « Dette er det landet som eg med eid lova Abraham , Isak og Jakob at eg ville gje ætta deira . No har eg late deg sjå det for augo dine , men du får ikkje koma inn i det . »
05034005	Så døydde Moses , Herrens tenar , der i Moab , som Herren hadde sagt .
05034006	Og han gravla han nede i dalen i Moab , midt for Bet-Peor . Og til denne dag har ingen visst kvar grava hans er .
05034007	Moses var hundre og tjue år gamal då han døydde . Men endå hadde han ikkje dimst på synet , og livskrafta var ikkje kvorven .
05034008	Israelittane syrgde over Moses på Moab-slettene i tretti dagar ; då var syrgjetida ute .
05034009	Men Josva Nunsson var fylt med visdomsånd , fordi Moses hadde lagt hendene på han . Og israelittane lydde han og gjorde som Herren hadde sagt Moses føre .
05034010	Aldri meir steig det fram i Israel ein profet som Moses , som Herren gav seg til kjenne for , åsyn til åsyn .
05034011	Kom i hug alle dei teikn og under Herren sende han til å gjera i Egypt , med farao og alle tenarane hans og heile landet hans .
05034012	Og kom i hug den sterke handa og alle dei store , agelege gjerningane som Moses gjorde for augo på heile Israel .
06001001	Då Moses , Herrens tenar , var død , sa Herren til medhjelparen hans , Josva Nunsson :
06001002	Moses , tenaren min , er død . Gjer deg no ferdig til å fara over Jordan , du og heile dette folket , inn i det landet som eg vil gje israelittane .
06001003	Kvar stad de set foten på , gjev eg dykk , så som eg lova Moses .
06001004	Landet frå øydemarka og Libanon til Storelva , Eufrat , heile hetittlandet til Storhavet i vest , skal høyra dykk til .
06001005	Så lenge du lever , skal ingen kunna stå seg mot deg . Eg vil vera med deg , liksom eg var med Moses . Aldri skal eg sleppa deg og aldri forlata deg .
06001006	Ver djerv og sterk ! For du skal hjelpa dette folket til å vinna det landet som eg med eid lova fedrane deira å gje dei .
06001007	Ver berre djerv og sterk , og legg vinn på å leva etter heile den lova som Moses , tenaren min , baud deg å halda . Vik ikkje av frå den , korkje til høgre eller venstre . Då skal du ha lukke med deg i all di ferd .
06001008	Ha alltid denne lova på tunga , og grunda på henne dag og natt , så du legg vinn på å leva etter alt det som står skrive i lovboka . Då skal du ha hell med deg der du ferdast , og det skal gå deg vel .
06001009	Eg har då sagt deg : Ver djerv og sterk ! Lat deg ikkje skræma , og miss ikkje motet ! For Herren din Gud er med deg i alt du tek deg føre .
06001010	Då gav Josva tilsynsmennene i folket dette påbodet :
06001011	« Gå gjennom leiren og sei til folket : No må de laga til ferdakost . For om tre dagar skal de fara over Jordan og inn i det landet Herren dykkar Gud vil gje dykk , og leggja det under dykk . »
06001012	Til Rubens-sønene , Gads-sønene og halve Manasse-ætta sa Josva :
06001013	« Kom i hug kva Moses , Herrens tenar , baud dykk då han sa : Herren dykkar Gud vil at de skal koma til ro ; difor gjev han dykk dette landet .
06001014	Konene og borna og buskapen skal vera att i det landet Moses har gjeve dykk austanfor Jordan . Men alle våpenføre menn mellom dykk lyt fara fullt budde føre landsmennene sine og hjelpa dei i striden .
06001015	Fyrst når Herren har late dei koma til ro liksom de , og dei har lagt under seg det landet Herren dykkar Gud vil gje dei , skal de fara heim att og ta dykkar eige land , det som Moses , Herrens tenar , har gjeve dykk her på austsida av Jordan . »
06001016	Då svara dei Josva : « Alt det du har sagt oss , skal vi gjera , og kvar du sender oss , skal vi gå .
06001017	Liksom vi lydde Moses i alle ting , såleis vil vi lyda deg òg . Gjev Herren din Gud må vera med deg , liksom han var med Moses .
06001018	Kvar den som set seg opp mot deg og ikkje lyder deg , kva du så byd han , han skal døy . Ver berre djerv og sterk ! »
06002001	Josva Nunsson sende i løynd to speidarar ut frå Sjittim . Han sa til dei : « Ta av stad og sjå dykk om i landet , serleg i Jeriko ! » Så fór dei i veg , og då dei kom fram , gjekk dei inn til ei skjøkje som heitte Rahab , og der fekk dei hus .
06002002	Kongen i Jeriko fekk melding om at det var komne nokre israelittar der om natta og ville speida ut landet .
06002003	Då sende han bod til Rahab og sa : « Kom fram med dei mennene som er komne til deg og har teke inn i huset ditt ! Dei vil speida ut heile landet ; det er dei komne for . »
06002004	Men kvinna hadde teke og gøymt dei to mennene , og no sa ho : « Ja , det kom nokre menn til meg , men eg visste ikkje kvar dei var ifrå .
06002005	I skumringa , då byporten skulle stengjast , tok dei ut att , og eg veit ikkje kvar dei fór av . Skunda dykk og set etter dei , så når de dei nok att . »
06002006	Sanninga var at ho hadde fylgt dei opp på taket og gøymt dei under noko linhalm som ho hadde breitt utover der .
06002007	Så tok kongsmennene ut og sette etter dei på vegen til Jordan , ned til vadestadene . Og med det same dei var farne , vart porten stengd .
06002008	Før speidarane hadde lagt seg til å sova , kom Rahab opp på taket
06002009	og sa til dei : « Eg veit at Herren har gjeve dykk dette landet . No har det kome over oss ei redsle for dykkar skuld , og alle som bur her i landet , er så redde dykk at dei skjelv .
06002010	For vi har høyrt korleis Herren turka ut vatnet i Sevsjøen framføre dykk då de fór frå Egypt , og kva de gjorde med dei to amorittkongane på hi sida av Jordan , Sihon og Og , som de bannstøytte .
06002011	Då vi høyrde det , vart vi reint motlause , og no er det ingen som vågar å møta dykk . For Herren dykkar Gud , han er Gud både oppi himmelen og nedpå jorda .
06002012	Så sver då ved Herren at de vil gjera vel mot folket mitt , liksom eg har gjort vel mot dykk . Gjev meg eit klårt teikn på
06002013	at de vil spara foreldra og syskena mine og alt husfolket deira og berga livet vårt . »
06002014	Då svara mennene : « Med vårt eige liv skal vi svara for livet dykkar , så sant du ikkje lèt nokon få vita kva ærend vi er ute i . Og når Herren gjev oss landet , skal vi vera gode og trufaste mot deg . »
06002015	Så firte ho dei ned frå vindauga med eit reip . For ho budde attmed bymuren , og huset hennar gjekk i eitt med muren .
06002016	Og ho sa til dei : « Gå opp i fjellet , så de ikkje møter dei som forfylgjer dykk . Hald dykk løynde der i tre dagar , til dei kjem att . Sidan kan de fara kvar de vil . »
06002017	Då sa mennene til henne : « Gjer du ikkje som vi no seier , held vi oss for løyste frå den eiden du lét oss sverja .
06002018	Når vi kjem inn i landet , skal du binda denne raude snora i vindauga som du firte oss ned frå , og så skal du samla foreldra og brørne dine og alt folket ditt her i huset hjå deg .
06002019	Går då nokon ut gjennom husdøra di , er det hans eiga skuld om han vert drepen ; vi er skuldlause . Men vert det lagt hand på nokon av dei som er inne hjå deg , skal vi svara for livet hans .
06002020	Og talar du til nokon om ærendet vårt , er vi løyste frå den eiden du tok av oss . »
06002021	Ho svara : « Det skal vera som de seier . » Så bad ho farvel med dei , og dei fór av stad . Og ho batt den raude snora i vindauga .
06002022	Mennene gjekk til dei kom opp i fjellet . Der heldt dei seg i tre dagar , til dei som hadde sett etter dei , var attkomne . Dei hadde leita heile vegen , men ingen funne .
06002023	Så tok dei to mennene på heimvegen . Dei gjekk ned frå fjellet , sette over elva og kom til Josva Nunsson . Dei fortalde alt det som hadde hendt dei ,
06002024	og sa til Josva : « Herren har gjeve heile landet i våre hender , og alle som bur der , er så redde oss at dei skjelv . »
06003001	Morgonen etter stod Josva tidleg opp . Han tok ut frå Sjittim med alle israelittane , og dei kom til Jordan . Der var dei om natta før dei sette over elva .
06003002	Då tre dagar var lidne , gjekk tilsynsmennene gjennom leiren
06003003	og sa til folket : « Når de ser paktkista åt Herren dykkar Gud , og levittprestane som ber kista , skal de fara av stad og fylgja etter henne .
06003004	Så kan de vita kva veg de skal ta . For den vegen har de ikkje fare før . Men mellom dykk og paktkista må det vera eit godt stykke , to tusen alner på lag . Kom henne ikkje for nær ! »
06003005	Så sa Josva til folket : « Helga dykk no ! For i morgon vil Herren gjera underfulle ting mellom dykk . »
06003006	Og til prestane sa han : « Ta paktkista og far fram føre folket ! » Då tok dei paktkista og gjekk føre folket .
06003007	Herren sa til Josva : « Frå i dag vil eg gjera deg stor framfor augo på heile Israel . Dei skal skjøna at eg er med deg , liksom eg var med Moses .
06003008	Sei no til prestane som ber paktkista , at dei skal verta ståande på elvebakken når dei kjem ned til Jordan . »
06003009	Då sa Josva til israelittane : « Kom hit og høyr orda frå Herren dykkar Gud !
06003010	Dette , sa han , skal de ha til teikn på at den levande Gud er midt imellom dykk , og at han skal driva bort for dykk både kanaanearane og hetittane , hevittane , perisittane , girgasjittane , amorittane og jebusittane :
06003011	Paktkista åt han som er herre over heile jorda , skal fara føre dykk ut i Jordan .
06003012	Vel no ut tolv menn av Israels-ættene , ein frå kvar ætt .
06003013	Når så prestane som ber paktkista åt han som er herre over heile jorda , set føtene i Jordan-vatnet , skal vatnet i elva renna bort , og det som kjem ovanfrå , skal stå som ein voll . »
06003014	Så tok folket ut frå telta sine og skulle gå over Jordan , og prestane som bar paktkista , gjekk føre dei .
06003015	Då desse prestane var komne ned til Jordan og så vidt hadde sett føtene i vatnet — i heile skurdtida er Jordan så stor at ho går over breddene alle stader —
06003016	då stansa det vatnet som kom ovanfrå , og stod som ein voll langt borte , oppmed Adam , den byen som ligg i nærleiken av Saretan . Og det som rann nedover til Araba-sjøen , det er Saltsjøen , vart heilt borte . Så gjekk folket over elva midt for Jeriko .
06003017	Men prestane som bar Herrens paktkiste , vart ståande på turre botnen midt i Jordan , medan alle israelittane gjekk turrskodde over elva . Såleis stod dei til heile folket var kome vel over Jordan .
06004001	Då alt folket var kome over Jordan , sa Herren til Josva :
06004002	« Vel dykk ut tolv menn av folket , ein frå kvar ætt ,
06004003	og sei til dei at dei skal ta opp tolv steinar or Jordan , på den staden der prestane står . Desse steinane skal dei bera med seg over og leggja dei ned der de slår leir for natta . »
06004004	Då kalla Josva til seg dei tolv mennene som han hadde valt ut mellom israelittane , ein frå kvar ætt ,
06004005	og sa til dei : « Far føre paktkista åt Herren dykkar Gud til de kjem midt ut i Jordan ! Der skal de ta kvar sin stein på aksla , etter talet på Israels-ættene .
06004006	Det skal vera eit minnesmerke hjå dykk . Når borna dykkar sidan spør : Kva tyder desse steinane ?
06004007	skal de svara : Vatnet i Jordan kløyvde seg framfor Herrens paktkiste . Då ho kom ut i elva , kløyvde det seg . Og desse steinane skal vera eit evig minne om det for israelittane . »
06004008	Israelittane gjorde som Josva sa . Midt uti Jordan tok dei tolv steinar , etter talet på Israels-ættene , så som Herren hadde sagt til Josva , bar dei med seg til den staden dei skulle vera om natta , og la dei ned der .
06004009	Og midt i Jordan , der dei prestane som bar paktkista , stod , reiste Josva tolv andre steinar . Dei har stått der til denne dag .
06004010	Prestane som bar paktkista , vart ståande midt i Jordan til det var gjort , alt det som Herren hadde sagt til Josva at han skulle tala til folket om , i samsvar med alle dei føresegner som Moses hadde gjeve Josva . Så skunda folket seg over .
06004011	Og då alle var komne vel fram , gjekk prestane føre folket med Herrens paktkiste .
06004012	Rubens-sønene og Gads-sønene og halve Manasse-ætta fór fullt budde føre dei andre israelittane , som Moses hadde sagt dei .
06004013	Om lag førti tusen velvæpna menn drog fram for Herrens åsyn til strid på Jeriko-moane .
06004014	Den dagen laga Herren det så at israelittane fekk stor vørdnad for Josva . Så lenge han levde , hadde dei like stor age for han som dei hadde hatt for Moses .
06004015	Herren sa til Josva :
06004016	« Sei til prestane som ber lovkista , at dei skal stiga opp or Jordan . »
06004017	Og Josva sa til prestane : « Stig opp or Jordan ! »
06004018	Med det same prestane som bar Herrens paktkiste , steig opp or elva og sette foten på turt land , vende vatnet attende til det gamle lægjet sitt og gjekk over breddene alle stader , som det før hadde gjort .
06004019	Det var den tiande dagen i den fyrste månaden at folket steig opp or Jordan . Dei slo leir attmed Gilgal , lengst aust i Jeriko-bygda .
06004020	Og der i Gilgal reiste Josva dei tolv steinane som dei hadde teke med seg frå Jordan .
06004021	Og han sa til israelittane : « Når borna dykkar sidan spør fedrane sine : Kva tyder desse steinane ?
06004022	då skal de fortelja dei det og seia : Israelittane gjekk turrskodde over Jordan her ,
06004023	fordi Herren dykkar Gud turka ut elva for dei medan dei gjekk over , liksom han turka ut Sevsjøen for oss då vi fór over den .
06004024	Det gjorde han for at alle folk på jorda skal skjøna at Herrens hand er sterk , og for at de alle dagar skal ottast Herren dykkar Gud . »
06005001	Alle amorittkongane vestanfor Jordan og alle kanaanearkongane utmed havet miste reint motet då dei høyrde at Herren hadde turka ut Jordan for israelittane medan dei gjekk over , og dei torde ikkje møta israelittane .
06005002	På den tid sa Herren til Josva : « Lag deg nokre steinknivar og omskjer israelittane att ! »
06005003	Då laga Josva seg steinknivar og omskar israelittane attmed Ha’aralot-haugen .
06005004	Men at han laut omskjera dei , det hadde seg så : Alt folket som fór frå Egypt , alle menn som då var våpenføre , hadde døytt i øydemarka på vegen frå Egypt .
06005005	No var alle dei som fór frå Egypt , omskorne , men av dei som vart fødde på ferda i øydemarka , var ingen omskoren .
06005006	I førti år hadde israelittane ferdast i øydemarka , til dess alle våpenføre menn som fór frå Egypt , hadde døytt . Dei ville ikkje lyda Herrens ord . Difor svor Herren at dei ikkje skulle få sjå det landet han hadde lova fedrane deira å gje oss , eit land som fløymer med mjølk og honning .
06005007	Men sønene deira , som han hadde late veksa opp i deira stad , dei var det Josva omskar . For dei gjekk med førehud , av di dei ikkje hadde vorte omskorne på ferda .
06005008	Då så heile folket var omskore , heldt dei seg i ro i leiren til såra hadde grott .
06005009	Og Herren sa til Josva : « I dag har eg velt av dykk vanæra frå Egypt . » Difor vart den staden kalla Gilgal , og det har han heitt til denne dag .
06005010	Medan israelittane låg i leir attmed Gilgal , heldt dei påske der på Jeriko-moane , om kvelden den fjortande dagen i månaden .
06005011	Og dagen etter åt dei av landsens grøde ; usyrt brød og steikt korn åt dei den dagen .
06005012	Frå den tid vart det slutt på mannaen . No kunne israelittane eta av landsens grøde , og dei fekk ikkje meir manna . Alt same året tok dei til å eta av det som var avla i Kanaan .
06005013	Ein gong medan Josva var bortmed Jeriko , hende dette : Best han såg opp , fekk han auga på ein mann som stod beint framføre han med eit drege sverd i handa . Då gjekk Josva bort til han og spurde : « Er du av våre folk , eller høyrer du fienden til ? »
06005014	Mannen svara : « Nei , eg er hovdingen over Herrens hær . No er eg komen . » Då fall Josva på kne , bøygde seg til jorda og sa : « Kva har herren min å seia tenaren sin ? »
06005015	Hovdingen over Herrens hær svara : « Ta av deg skorne ! For staden du står på , er heilag . » Og Josva gjorde så .
06006001	I Jeriko låste dei portane og stengde seg inne for israelittane skuld . Ingen gjekk ut , og ingen kom inn .
06006002	Då sa Herren til Josva : « Sjå , no gjev eg Jeriko med kongen og dei djerve krigarane hans i di hand .
06006003	Lat alle stridsmennene gå kring byen ein gong om dagen ; så skal de gjera i seks dagar .
06006004	Og sju prestar skal gå framføre paktkista , kvar med sitt stridshorn . Men den sjuande dagen skal de gå sju gonger kring byen , og prestane skal blåsa i horna .
06006005	Så skal dei blåsa ein lang tone , og når de høyrer denne hornlåten , skal heile folket setja i eit sterkt krigsrop . Då skal muren ramla ned , så folket kan gå rett inn i byen . »
06006006	Då kalla Josva Nunsson prestane til seg og sa til dei : « Ta paktkista og lat sju prestar gå framføre Herrens kiste med kvar sitt stridshorn ! »
06006007	Og til folket sa han : « Ta i veg og gå kring byen ! Dei væpna mennene skal gå framføre Herrens kiste . »
06006008	Då Josva hadde sagt dette til folket , gjekk dei av stad , dei sju prestane som bar kvar sitt horn for Herrens åsyn . Dei bles i horna , og Herrens paktkiste fylgde etter .
06006009	Dei væpna mennene gjekk føre prestane som bles i horn , og dei som var attarst i flokken , fylgde etter kista , og horna ljoma alt i eitt .
06006010	Men Josva sa til folket : « De må ikkje ropa og ikkje gje lyd frå dykk . Ikkje eit ord må koma frå munnen dykkar før eg seier : Ropa no ! Då skal de ropa . »
06006011	Så lét han dei bera Herrens paktkiste kring byen éin gong . Sidan drog dei inn i leiren og var der om natta .
06006012	Morgonen etter stod Josva tidleg opp , og prestane tok Herrens kiste mellom seg .
06006013	Dei sju prestane som bar kvar sitt horn , gjekk framføre kista og bles i horna alt i eitt . Dei væpna mennene gjekk føre dei , og dei som var attarst , fylgde etter Herrens kiste . Og heile tida ljoma horna .
06006014	Dagen etter gjekk dei òg éin gong kring byen og vende så attende til leiren . Så gjorde dei i seks dagar .
06006015	Den sjuande dagen stod dei opp med det same det tok til å dagast , og gjekk sju gonger kring byen . Dei bar seg like eins åt som før . Men den dagen gjekk dei sju gonger kring byen .
06006016	Då prestane bles i horna den sjuande gongen , sa Josva til folket : « Ropa no ! For Herren har gjeve dykk byen .
06006017	Og byen og alt som er i han , skal vera bannlyst og høyra Herren til . Berre skjøkja Rahab og alle som er i huset hennar , skal få leva , fordi ho løynde dei mennene vi sende ut .
06006018	Akta dykk berre så de ikkje får hug på bannlyst gods og tek av det . For då legg de Israels-leiren under bann og fører han i ulukke .
06006019	Men alt sølvet og gullet og alle tinga av kopar og jern skal viast til Herren og koma i skattkammeret hans . »
06006020	Så tok folket til å ropa , og prestane bles i horna . Med det same folket høyrde hornlåten , sette dei i med eit sterkt rop . Då ramla muren ned , og folket gjekk rett inn i byen og tok han .
06006021	Dei bannstøytte alt som fanst der . Både menn og kvinner , unge og gamle , storfe , småfe og esel hogg dei ned med sverd .
06006022	Men Josva sa til dei to mennene som hadde speida ut landet : « Gå inn i huset åt skjøkja og før ut både kvinna og alt folket hennar , som de med eid har lova henne . »
06006023	Så gjekk dei inn , dei unge mennene som hadde vore der og speida , og dei henta Rahab og foreldra og brørne hennar og alle dei andre som høyrde henne til . Alt skyldfolket hennar tok dei med til ein stad utanfor Israels-leiren og lét dei vera der .
06006024	Så sette dei eld på byen og brende han opp med alt som i han var . Berre sølvet og gullet og det som var av kopar og jern , la dei ned i skattkammeret i Herrens hus .
06006025	Josva lét skjøkja Rahab få leva , og heile huslyden hennar , alle som høyrde henne til . Sidan har ætta hennar butt mellom israelittane til denne dag , fordi ho løynde dei mennene som Josva hadde sendt ut for å speida i Jeriko .
06006026	Den gongen lét Josva folket sverja denne eiden : « Forbanna for Herrens åsyn vere den som tek seg til å byggja opp att denne byen . Når han legg grunnvollen , skal det kosta han eldste sonen , og når han set opp portane , skal han missa den yngste . »
06006027	Såleis var Herren med Josva , og det gjekk gjetord om han over heile landet .
06007001	Men israelittane fór ikkje ærleg fram med det bannlyste godset . Akan , son til Karmi , som var son til Sabdi og soneson til Serah av Juda-ætta , tok av det . Då vart Herren brennande harm på israelittane .
06007002	Frå Jeriko sende Josva nokre menn til Ai , som ligg tett attmed Bet-Aven , austanfor Betel . Han sa at dei skulle fara opp og speida i landet der . Så fór mennene opp og speida i Ai .
06007003	Då dei kom attende til Josva , sa dei til han : « Lat ikkje heile hæren fara dit opp ! Send to — tre tusen mann , så tek dei Ai . Du treng ikkje bry alt folket med det ; for dei er ikkje mange . »
06007004	Så drog om lag tre tusen mann av hæren dit . Men dei laut røma for mennene i Ai .
06007005	Fiendane slo i hel trettiseks av dei . Dei sette etter dei frå byporten heilt til steinbrota og hogg dei ned i bakkane der . Då miste israelittane motet ; det kvarv som vatn .
06007006	Josva og dei eldste i Israel reiv sund kleda sine og kasta seg ned framfor Herrens kiste med andletet mot jorda . Såleis vart dei liggjande heilt til kvelds , og dei strøydde mold på hovuda sine .
06007007	Og Josva sa : « Å , Herre Gud ! Kvifor førte du dette folket over Jordan ? Var det fordi du ville gje oss i hendene på amorittane og la oss gå til grunne ? Gjev vi hadde vorte verande på hi sida av Jordan !
06007008	Å , Herre ! Kva skal eg seia no når Israel har mått røma for fienden ?
06007009	Når kanaanearane og alle dei andre som bur her i landet , får høyra dette , kjem dei til å kringsetja oss og rydja namnet vårt ut frå jorda . Kva vil du då gjera for ditt store namn ? »
06007010	Då sa Herren til Josva : Reis deg opp ! Kvifor ligg du her med andletet mot jorda ?
06007011	Israel har synda og brote den pakta eg baud dei å halda . Dei har teke av det som var bannlyst , stole det og gøymt det mellom sine eigne ting .
06007012	Difor kan ikkje israelittane stå seg mot fiendane , men må røma for dei ; for dei er sjølve komne under bann . Skil de dykk ikkje av med det som er bannlyst , vil eg ikkje vera med dykk lenger .
06007013	Stå opp ! Lat folket helga seg ! Sei til dei at dei skal helga seg til i morgon . For så seier Herren , Israels Gud : Det finst bannlyst gods hjå deg , Israel . Du kan ikkje stå deg mot fiendane før de har kvitta dykk med det .
06007014	I morgon tidleg skal de stiga fram , ætt for ætt . Og den ætta Herren tek ut , skal stiga fram , grein for grein . Og den ættgreina Herren tek ut , skal stiga fram , huslyd for huslyd . Og den huslyden Herren tek ut , skal stiga fram , mann for mann .
06007015	Den som det bannlyste godset vert funne hjå , skal brennast med alt sitt . For han har brote Herrens pakt og gjort eit skjemdarverk i Israel .
06007016	Morgonen etter stod Josva tidleg opp og lét Israel stiga fram , ætt for ætt . Og Juda-ætta vart utteken .
06007017	Så lét han ættgreinene i Juda stiga fram , og Serah-greina vart utteken . Så lét han Serah-greina stiga fram , huslyd for huslyd , og Sabdis huslyd vart utteken .
06007018	Til sist lét han Sabdis huslyd stiga fram , mann for mann , og Akan vart utteken . Han var son til Karmi , som var son til Sabdi og soneson til Serah av Juda-ætta .
06007019	Då sa Josva til Akan : « Son min , gjev Herren , Israels Gud , ære og pris ! Sei meg kva du har gjort , og døl ikkje noko for meg ! »
06007020	Akan svara : « Det er sant . Eg har synda mot Herren , Israels Gud . No skal eg seia kva eg har gjort :
06007021	Mellom hærfanget såg eg ei fin babylonsk kappe , to hundre sekel sølv og ei gullstong som vog femti sekel . Dette fekk eg hug på , og så tok eg det . Det ligg nedgrave under teltet mitt ; sølvet ligg underst . »
06007022	Då sende Josva nokre menn av stad . Dei sprang bort til teltet ; der fann dei det nedgrave , og sølvet låg underst .
06007023	Dei tok det med seg frå teltet og bar det til Josva og alle israelittane og la det ned framfor Herrens åsyn .
06007024	Og Josva og heile Israel tok Akan av Serah-ætta , sølvet , kappa og gullstonga , sønene og døtrene hans , storfeet , esla og småfeet hans , teltet hans og alt det han elles åtte , og førte det opp til Akor-dalen .
06007025	Og Josva sa : « For ei ulukke du har ført over oss ! I dag skal Herren føra ulukke over deg . » Så tok heile Israel og steina han . Og det som høyrde han til , brende eller steina dei .
06007026	Sidan kasta dei i hop ei stor steinrøys over han ; og den har lege der til denne dag . Då gav Herren opp den brennande vreiden sin . Difor vart den staden kalla Akor-dalen , og det heiter han den dag i dag .
06008001	Så sa Herren til Josva : « Ver ikkje redd , og miss ikkje motet ! Ta med deg heile hæren og gjer deg ferdig til å gå mot Ai ! Sjå , eg gjev kongen i Ai i dine hender , og folket og byen og landet hans .
06008002	Gjer med Ai og kongen der som du gjorde med Jeriko og kongen der . Men hærfanget og feet kan de ta sjølve . Lat nokre av mennene dine leggja seg i bakhald på vestsida av byen ! »
06008003	Då gjorde Josva seg ferdig til å fara opp mot Ai med heile hæren . Han valde ut tretti tusen mann , djerve krigarar , og sende dei av stad om natta .
06008004	Han sa til dei : « Legg dykk i bakhald på vestsida av byen , ikkje langt frå han , og hald dykk budde , alle saman !
06008005	Så skal eg og alt folket som er med meg , gå tett innåt byen . Når dei så dreg ut mot oss , som dei gjorde førre gongen , rømer vi for dei .
06008006	Då kjem dei til å setja etter oss så langt at vi får lokka dei bort frå byen . For dei tenkjer med seg at vi rømer for dei som vi gjorde førre gongen . Og medan vi rømer ,
06008007	skal de koma fram frå bakhaldet og ta byen . For no vil Herren dykkar Gud gje han i hendene dykkar .
06008008	Og når de har teke byen , skal de setja eld på han . De skal gjera som Herren har sagt . Dette byd eg dykk . »
06008009	Så sende Josva dei i veg , og dei gjekk av og la seg i bakhald mellom Betel og Ai , vestanfor Ai . Sjølv var Josva hjå folket den natta .
06008010	Morgonen etter stod Josva tidleg opp og mønstra hæren . Så fór han og dei eldste i Israel føre hæren opp til Ai .
06008011	Alle krigarane som var med han , tok i veg og drog fram til dei hadde byen midt for seg . Der slo dei leir nordanfor Ai , så det var ein dal mellom dei og byen .
06008012	Så tok Josva om lag fem tusen mann og la dei i bakhald mellom Betel og Ai , vestanfor Ai .
06008013	Og då dei hadde fylka hæren , både den flokken som låg i leir nordanfor byen , og den som låg vestanfor byen , gjekk Josva ned i dalen om natta .
06008014	Då kongen i Ai såg det , var han snøgg i vendinga . Tidleg om morgonen tok dei ut , både han og mennene i byen , og drog mot israelittane . Kongen og heile hæren hans ville strida mot Israel på samlingsplassen midt for øydemarka . Han visste ikkje at det låg folk og lurte på han vestanfor byen .
06008015	Josva og heile Israel gjorde som om dei tapte for fienden og rømde mot øydemarka .
06008016	Då vart alt folket i byen kalla ut for å forfylgja dei . Dei sette etter Josva og kom lenger og lenger bort frå byen .
06008017	Det var ikkje ein mann att i Ai ; alle drog ut etter israelittane . Dei lét byen liggja open og forfylgde Israel .
06008018	Då sa Herren til Josva : « Rett spydet som du har i handa , ut mot Ai ! For no gjev eg byen i dine hender . » Josva rette spydet sitt ut mot byen .
06008019	Og då dei som låg i bakhald , såg det , sprang dei fram frå gøymsla si , fór inn i byen og tok han . Så skunda dei seg og sette eld på han .
06008020	Best som mennene frå Ai snudde seg , vart dei var røyken som steig til vers frå byen . Men dei såg seg inga råd til å koma unna , korkje hit eller dit . For den flokken som hadde rømt ut i øydemarka , vende seg no mot forfylgjarane .
06008021	Då Josva og alle israelittane såg at dei som låg i bakhald , hadde teke byen , og at røyken steig opp , snudde dei om og slo mennene frå Ai .
06008022	Samstundes kom dei som hadde teke byen , ut imot dei , så mennene frå Ai fekk israelittane mot seg på to kantar . Og dei vart nedhogne til siste mann ; ingen vart att , og ingen slapp unna ,
06008023	så nær som kongen i Ai . Han tok dei levande til fange , og dei førte han til Josva .
06008024	Då israelittane hadde drepe alle Ai-buane som hadde sett etter dei ut i øydemarka , og fiendane var falne for sverd alle som ein , då vende israelittane attende til Ai og hogg ned dei som var der .
06008025	Den dagen fall det i alt tolv tusen , både menn og kvinner , alle som budde i Ai .
06008026	Josva tok ikkje til seg handa som han rette ut spydet med , før han hadde bannstøytt alle Ai-buane .
06008027	Berre feet og det hærfanget som israelittane tok i byen , eigna dei til seg , etter det påbodet Herren hadde gjeve Josva .
06008028	Josva brende Ai og gjorde han for alle tider til ein grushaug og ein øydestad , som han har vore til denne dag .
06008029	Kongen i Ai hengde han opp i eit tre , og der vart han hangande til kvelds . Då sola gladde , lét Josva dei ta liket ned frå treet . Dei kasta det framfor byporten og dyngde opp ei stor steinrøys over det ; den har lege der til denne dag .
06008030	Den gongen bygde Josva eit altar for Herren , Israels Gud , på Ebal-fjellet .
06008031	Han gjorde det så som Moses , Herrens tenar , hadde sagt israelittane føre , og som det står skrive i lovboka åt Moses : eit altar av utilhogne steinar som det ikkje hadde vore brukt jern på . Der bar dei fram brennoffer for Herren og slakta måltidsoffer .
06008032	Og på steinane rita han inn , medan israelittane såg på , ei avskrift av den lova som Moses hadde skrive .
06008033	Heile Israel , både dei innfødde og innflyttarane , saman med dei eldste i folket og tilsynsmennene og domarane , stod på begge sider av Herrens paktkiste , midt imot levittprestane som bar kista . Den eine halvparten stod vend mot Garisim-fjellet , den andre mot Ebal-fjellet . Såleis hadde Moses , Herrens tenar , sagt at det skulle vera når velsigninga vart lyst over Israels-folket .
06008034	Så las Josva opp alt det som stod i lova , både velsigninga og forbanninga , heiltopp så som det står skrive i lovboka .
06008035	Det fanst ikkje eit ord av alt det som Moses hadde sagt føre , utan at Josva las det opp for heile Israels-lyden og for kvinnene , borna og innflyttarane som fylgde med .
06009001	Alle kongane som budde vestanfor Jordan , i fjellbygdene , i Sjefela og langsmed heile havstranda opp mot Libanon , hetittane , amorittane , kanaanearane , perisittane , hevittane og jebusittane , fekk høyra om det som hadde hendt .
06009002	Då samla dei seg alle som ein og ville strida mot Josva og israelittane .
06009003	Folket i Gibeon fekk òg høyra kva Josva hadde gjort med Jeriko og Ai .
06009004	Då greip dei til ei list : Dei gjekk bort og tok seg ferdakost , og på esla sine la dei gamle sekker og utslitne vinhiter , som var både sprokne og bøtte .
06009005	Dei hadde gamle , lappa skor på føtene og fillete klede på kroppen ; og alt nistebrødet deira var turt og smuldra .
06009006	Såleis kom dei til Josva i leiren ved Gilgal og sa til han og israelittane : « Vi kjem frå eit land langt borte . Gjer no pakt med oss ! »
06009007	Men Israels-mennene sa til hevittane : « De bur vel tett attmed oss . Korleis kan vi då gjera pakt med dykk ? »
06009008	Då sa dei til Josva : « Vi er trælane dine . » Josva spurde : « Kven er de , og kvar kjem de frå ? »
06009009	Dei svara : « Trælane dine er komne hit frå eit land langt borte , fordi det går ord om Herren din Gud . Vi har høyrt gjete han og alt det han gjorde i Egypt ,
06009010	og alt det han gjorde med dei to amorittkongane austanfor Jordan , Sihon , kongen i Hesjbon , og Basan-kongen Og , som budde i Asjtarot .
06009011	Då sa styresmennene våre og alle som bur i landet vårt , til oss : Ta med dykk niste på vegen , far til møtes med dei og sei til dei : Vi er trælane dykkar . Gjer no pakt med oss !
06009012	Her ser de brødet vårt . Det var varmt då vi tok det med oss heimanfrå den dagen vi drog av stad og ville møta dykk . Men sjå no kor turt og smuldra det er !
06009013	Her er vinhitene våre . Dei var nye då vi fylte dei , men no er dei sprokne . Og her ser de kleda og skorne våre . Dei har vorte utslitne på den endelause ferda . »
06009014	Då tok mennene og smaka på nista deira ; men dei spurde ikkje Herren til råds .
06009015	Og Josva gjorde fred og pakt med dei og lova at dei skulle få leva . Og leiarane i folket gjorde eid på det .
06009016	Men tre dagar etter at dei hadde gjort pakt med Gibeon-buane , fekk dei vita at dei høyrde heime i grannelaget og budde tett attmed dei .
06009017	Då tok israelittane ut , og tredje dagen kom dei til byane deira . Det var Gibeon , Kefira , Be’erot og Kirjat-Jearim .
06009018	Men dei slo ikkje i hel folket der , sidan leiarane hadde gjeve dei ein lovnad og svore ved Herren , Israels Gud . Då murra heile folket mot leiarane .
06009019	Men alle leiarane tala til folket og sa : « Vi har gjeve dei ein lovnad og svore ved Herren , Israels Gud , og no kan vi ikkje leggja hand på dei .
06009020	Høyr kva vi vil gjera med dei ! Vi vil spara livet deira og ikkje bryta den eiden vi svor dei . For då kallar vi Guds harme ned over oss .
06009021	Dei skal få leva , » sa leiarane , « men dei skal vera vedhoggarar og vassberarar for heile folket . » Og det vart som leiarane sa .
06009022	Josva kalla mennene frå Gibeon føre seg og sa til dei : « Kvifor narra de oss og sa at de bur langt borte ? De bur då tett attmed oss .
06009023	No skal de vera forbanna . Ingen av dykk skal sleppa å vera træl . De skal hogga ved og bera vatn til huset åt min Gud . »
06009024	Då svara dei Josva så : « Trælane dine fekk vita at Herren din Gud hadde lova Moses , tenaren sin , at han ville gje dykk heile landet og rydja ut for dykk alle som bur der . Då vart vi livande redde for dykk . Difor gjorde vi dette .
06009025	Men no er vi i dine hender . Gjer med oss som du finn for godt . »
06009026	Då gjorde han med dei som han hadde sagt ; han berga dei for israelittane , så dei ikkje vart drepne .
06009027	Men same dagen sette Josva dei til å hogga ved og bera vatn for folket og til Herrens altar , på den staden Herren ville velja seg ut , og det har dei gjort til denne dag .
06010001	Adoni-Sedek , kongen i Jerusalem , fekk høyra at Josva hadde teke Ai og bannstøytt byen , og at han hadde gjort like eins med Ai og kongen der som med Jeriko og kongen der . Han fekk òg høyra at folket i Gibeon hadde gjort fred med israelittane og budde midt imellom dei .
06010002	Då vart han livande redd ; for Gibeon var ein stor by , som ein kongestad , større enn Ai , og alle mennene der var djerve krigarar .
06010003	Så sende Adoni-Sedek , kongen i Jerusalem , bod til Hoham , kongen i Hebron , til Piram , kongen i Jarmut , til Jafia , kongen i Lakisj , og til Debir , kongen i Eglon , og sa :
06010004	« Kom opp og hjelp meg , så vi kan slå folket i Gibeon fordi dei har gjort fred med Josva og israelittane . »
06010005	Då kom dei saman desse fem amorittkongane og drog opp med hærane sine . Det var kongane i Jerusalem , Hebron , Jarmut , Lakisj og Eglon . Dei kringsette Gibeon og ville ta på byen .
06010006	Men folket i Gibeon sende bod til Josva i leiren ved Gilgal og sa : « Slå ikkje handa av trælane dine , men kom opp til oss så fort du kan ! Hjelp oss og berga oss ! For alle amorittkongane som bur i fjellbygdene , har slege seg i hop mot oss . »
06010007	Så tok Josva ut frå Gilgal med heile hæren , alle dei djerve krigarane sine .
06010008	Og Herren sa til han : « Ver ikkje redd amorittkongane ! Eg gjev dei i dine hender . Ikkje ein av dei skal kunna stå seg mot deg . »
06010009	Josva kom brått over dei , etter at han hadde vore på vegen frå Gilgal heile natta .
06010010	Og Herren sette slik støkk i dei då israelittane kom , at dei leid eit stort nederlag ved Gibeon . Sidan forfylgde Josva dei på vegen som ber opp til Bet-Horon , heilt til Aseka og Makkeda , og hogg dei ned .
06010011	Som dei rømde for israelittane og var komne til bakken ved Bet-Horon , sende Herren store hagl ned over dei frå himmelen , så dei fall døde til jorda bortetter heile vegen til Aseka . Dei som sette livet til i haglskura , var fleire enn dei som israelittane drap med sverd .
06010012	Den gongen ropa Josva til Herren , då Herren gav amorittane i Israels vald . Han sa så heile Israel høyrde det : « Stå still , du sol , i Gibeon , dryg , du måne , i Ajjalons dal ! »
06010013	Og sola stod still , — og månen stogga til folket fekk hemn — over sine fiendar . Så står det skrive i « Boka åt den rettvise » . Sola vart ståande midt på himmelen og drygde mest ein heil dag før ho gjekk ned .
06010014	Aldri , anten før eller sidan , har det vore ein dag som denne , då Herren bønhøyrde ein mann såleis . For Herren stridde for Israel .
06010015	Så fór Josva og heile Israel med han attende til leiren ved Gilgal .
06010016	Men dei fem kongane rømde og gøymde seg i hola bortmed Makkeda .
06010017	Då Josva fekk melding om at dei fem kongane var funne , og at dei hadde gøymt seg i hola bortmed Makkeda ,
06010018	sa han : « Velt store steinar framfor inngangen til hola og set nokre menn til å halda vakt der !
06010019	Men sjølve må de ikkje stansa . Set etter fiendane og hogg ned dei som er attarst i flokken . Lat dei ikkje få koma inn i byane sine ! For Herren dykkar Gud har gjeve dei i dykkar hender . »
06010020	Josva og israelittane knuste fiendane og gjorde reint ende på dei . Berre nokre få slapp unna og berga seg inn i festningsbyane .
06010021	Då slaget var over , kom heile hæren uskadd attende til Josva i leiren ved Makkeda . Og det fanst ingen som torde kny mot israelittane .
06010022	Då sa Josva : « Ta bort steinane som ligg framfor inngangen til hola , og før dei fem kongane ut til meg ! »
06010023	Så vart gjort ; dei førte dei fem kongane ut til han frå hola : kongen i Jerusalem , kongen i Hebron , kongen i Jarmut , kongen i Lakisj og kongen i Eglon .
06010024	Då dei hadde ført kongane ut til Josva , kalla han saman alle Israels-mennene og sa til hærførarane som hadde fylgt han i striden : « Kom hit og set foten på nakken åt desse kongane ! » Då gjekk dei fram og sette foten på nakken deira .
06010025	Og Josva sa til dei : « Ver ikkje redde , og miss ikkje motet ! Ver djerve og sterke ! For såleis vil Herren gjera med alle fiendar de kjem i strid med . »
06010026	Så hogg Josva dei ned . Han drap dei og hengde dei opp i fem tre , og der vart dei hangande til kvelds .
06010027	Men då sola gladde , lét Josva mennene sine ta dei ned or trea og kasta dei inn i den hola dei hadde gøymt seg i . Framfor inngangen til hola la dei store steinar , og dei ligg der den dag i dag .
06010028	Same dagen tok Josva Makkeda og øydde byen med odd og egg . Han bannstøytte både kongen og kvart levande liv som der fanst ; ingen vart att , og ingen slapp unna . Med kongen i Makkeda gjorde han like eins som han hadde gjort med kongen i Jeriko .
06010029	Frå Makkeda fór Josva med heile Israel til Libna . Han tok på byen ,
06010030	og Herren gav både Libna og kongen der i Israels hender . Josva øydde byen med odd og egg og tynte kvart liv som fanst der ; ingen vart att , og ingen slapp unna . Med kongen gjorde han like eins som han hadde gjort med kongen i Jeriko .
06010031	Frå Libna fór Josva med heile Israel til Lakisj . Han kringsette byen og tok på han .
06010032	Og Herren gav Lakisj i hendene på israelittane . Alt andre dagen tok dei byen . Dei øydde han med odd og egg og tynte kvart liv som fanst der , som dei hadde gjort i Libna .
06010033	Då kom Haros , kongen i Geser , opp og ville hjelpa Lakisj . Men Josva hogg ned både han og mennene hans ; ingen vart att , og ingen slapp unna .
06010034	Frå Lakisj fór Josva med heile Israel til Eglon . Dei kringsette byen og gjekk til åtak på han .
06010035	Same dagen tok dei han og øydde han med odd og egg . Den dagen bannstøytte dei kvart liv som fanst der , som dei hadde gjort i Lakisj .
06010036	Frå Eglon fór Josva med heile Israel til Hebron . Dei stridde mot byen
06010037	og tok han . Med odd og egg øydde dei både byen og bygdene rundt ikring og tynte kongen og kvart liv som fanst der ; ingen vart att , og ingen slapp unna . Dei fór i alle måtar fram som dei hadde gjort med Eglon . Dei bannstøytte byen og kvart liv som der var .
06010038	Sidan vende Josva og heile Israel seg mot Debir . Dei stridde mot byen
06010039	og tok både den og kongen som budde der , og alle byane ikring . Dei øydde alt med odd og egg og bannstøytte kvart liv som fanst i byen ; ingen vart att , og ingen slapp unna . Josva gjorde like eins med Debir og kongen der som han hadde gjort med Hebron og med Libna og kongen der .
06010040	Såleis tok Josva heile landet , både fjellbygdene , Negev , Sjefela og liene . Han slo alle kongane som budde der , og lét ingen vera att eller sleppa unna . Kvart levande liv bannstøytte han , som Herren , Israels Gud , hadde sagt han føre .
06010041	Josva tok alt landet mellom Kadesj-Barnea og Gasa og heile Gosen-landet til Gibeon .
06010042	Han slo alle kongane der og tok landet deira på ein gong . For Herren , Israels Gud , stridde for Israel .
06010043	Så fór Josva med heile Israel attende til leiren ved Gilgal .
06011001	Då Jabin , kongen i Hasor , fekk høyra om dette , sende han bod til Jobab , kongen i Madon , til kongane i Sjimron og Aksjaf
06011002	og til dei andre kongane der nord , både i fjellbygdene og i Jordan-dalen sør for Kinneret , i låglandet og på Dor-høgdene utmed havet .
06011003	Han sende bod til kanaanearane både i aust og i vest , til amorittane , hetittane og perisittane , til jebusittane i fjellbygdene og hevittane nedunder Hermon , i Mispa-landet .
06011004	Då tok dei ut med hærane sine , ein flokk så talrik som sanden på havsens strand , med hestar og vogner i stor mengd .
06011005	Alle desse kongane kom saman og fór til Merom-elva . Der slo dei leir og ville gå til strid mot Israel .
06011006	Då sa Herren til Josva : « Ver ikkje redd dei ! I morgon på denne tid legg eg dei alle drepne framfor israelittane . Du skal skjera av hasane på hestane deira og brenna vognene deira . »
06011007	Josva og heile hæren hans kom brått over fiendane ved Merom-elva og tok på dei .
06011008	Og Herren gav dei i Israels hender . Israelittane vann over dei og sette etter dei radt til Stor-Sidon og Misrefot-Majim og til Mispa-dalen i aust . Dei hogg dei ned , så ingen vart att eller slapp unna .
06011009	Og Josva gjorde med dei som Herren hadde sagt . Han skar av hasane på hestane deira og brende vognene deira .
06011010	Med så gjort snudde Josva om , tok Hasor og hogg ned kongen der . Hasor var før i tida det fremste av alle desse rika .
06011011	Han bannstøytte byen og øydde ut kvart liv som fanst der . Det vart ikkje att ei levande sjel . Og Hasor brende han .
06011012	Sidan tok han alle dei andre kongsbyane , og kongane hogg han ned med sverd . Han bannstøytte dei , så som Moses , Herrens tenar , hadde sagt han føre .
06011013	Men israelittane sette ikkje eld på nokon av dei andre byane som låg der , kvar på sin haug . Det var berre Hasor Josva brende .
06011014	Alt hærfanget frå desse byane og alt bufeet tok israelittane sjølve . Men folket hogg dei ned med sverd . Dei rudde dei ut og sparte ikkje eit levande liv .
06011015	Det Herren hadde bode Moses , tenaren sin , det hadde Moses sagt til Josva , og etter det gjorde Josva . Han gløymde ikkje noko av alt det Herren hadde sagt til Moses .
06011016	Såleis tok Josva heile dette landet , både fjellbygdene , heile Negev og Gosen-landet , Sjefela og Jordan-dalen , fjell-landet i Israel og låglandet der ,
06011017	frå snaufjellet som stig opp mot Se’ir , til Ba’al-Gad i Libanon-dalen , nedunder Hermon-fjellet . Og alle kongane der tok han til fange og slo dei i hel .
06011018	I lang tid låg Josva i strid med alle desse kongane .
06011019	Det fanst ingen by som gjorde fred med israelittane , utan hevittane som budde i Gibeon ; alle dei andre tok dei med makt .
06011020	For Herren laga det så at dei gjorde seg harde i hugen og møtte israelittane i strid . Han ville at dei skulle bannstøytast og ingen nåde få , men rydjast ut , så som han hadde sagt til Moses .
06011021	På den tid drog Josva opp i fjellbygdene og rudde ut anakittane i Hebron , Debir , Anab og alle dei andre fjellbygdene i Juda og Israel . Han bannstøytte både dei og byane deira .
06011022	Det vart ikkje mange anakittar att i Israels-landet . Berre dei som budde i Gasa , Gat og Asjdod , fekk leva .
06011023	Så tok Josva heile landet , så som Herren hadde sagt til Moses . Og han lét israelittane få det til odel og eige ; kvar ætt fekk sin del . Og landet fekk ro etter ufreden .
06012001	Dei kongane austanfor Jordan som israelittane vann over og tok landet frå mellom Arnon-elva og Hermon-fjellet , på heile austsida av Jordan ,
06012002	det var fyrst amorittkongen Sihon , som budde i Hesjbon . Han rådde over landet frå Aroer , som ligg ut mot Arnon-dalen , frå midt i elva , og over halve Gilead til Jabbok-elva , som er grensa mot ammonittane .
06012003	Han rådde òg over austsida av Jordan-dalen , opp til Gennesaret-sjøen og ned til Araba-sjøen — eller Saltsjøen — bort imot Bet-Jesjimot , og sør under Pisga-liene .
06012004	Så var det landet til Og , kongen i Basan , ein av dei som var att av refaittane . Han budde i Asjtarot og Edre’i
06012005	og rådde over Hermon-fjellet , Salka og heile Basan , til grensa mot gesjurittane og ma’akatittane , og over halve Gilead , til grensa mot Sihon , kongen i Hesjbon .
06012006	Desse kongane hadde Moses , Herrens tenar , og israelittane vunne over , og Moses hadde late Rubens-sønene og Gads-sønene og halve Manasse-ætta få landet deira til odel og eige .
06012007	No hadde Josva og israelittane vunne over kongane i landet vestanfor Jordan , frå Ba’al-Gad i Libanon-dalen til snaufjellet som stig opp mot Se’ir . Dette landet gav Josva Israels-ættene til eigedom , så kvar ætt fekk sin del :
06012008	i fjellbygdene , Sjefela og Jordan-dalen , i liene , øydemarka og Negev , i landet til hetittane , amorittane , kanaanearane , perisittane , hevittane og jebusittane .
06012009	Dette er dei kongane som Josva vann over : kongen i Jeriko , ein , kongen i Ai ved Betel , ein ,
06012010	kongen i Jerusalem , ein , kongen i Hebron , ein ,
06012011	kongen i Jarmut , ein , kongen i Lakisj , ein ,
06012012	kongen i Eglon , ein , kongen i Geser , ein ,
06012013	kongen i Debir , ein , kongen i Geder , ein ,
06012014	kongen i Horma , ein , kongen i Arad , ein ,
06012015	kongen i Libna , ein , kongen i Adullam , ein ,
06012016	kongen i Makkeda , ein , kongen i Betel , ein ,
06012017	kongen i Tappuah , ein , kongen i Hefer , ein ,
06012018	kongen i Afek , ein , kongen i Saron , ein ,
06012019	kongen i Madon , ein , kongen i Hasor , ein ,
06012020	kongen i Sjimron-Meron , ein , kongen i Aksjaf , ein ,
06012021	kongen i Ta’anak , ein , kongen i Megiddo , ein ,
06012022	kongen i Kedesj , ein , kongen i Jokneam ved Karmel , ein ,
06012023	kongen i Dor på Dor-høgda , ein , kongen over folka i Galilea , ein ,
06012024	kongen i Tirsa , ein , i alt trettiein kongar .
06013001	Då Josva var gamal og langt oppi åra , sa Herren til han : « No er du gamal og tilårskomen . Men enno er det mykje land å ta .
06013002	Det som står att , er : alle filistarbygdene og heile gesjurittlandet ,
06013003	frå Sjikor-elva austanfor Egypt til Ekrons grense i nord . Dette vert rekna for kanaaneisk land og tilhøyrer dei fem filistarfyrstane i Gasa , Asjdod , Asjkalon , Gat og Ekron . Så er det landet åt avittane
06013004	i sør og heile kanaanearlandet og Meara , som tilhøyrer fønikarane , til Afek , til grensa mot amorittlandet ;
06013005	vidare gebalittlandet og heile Libanon austover frå Ba’al-Gad nedunder Hermon-fjellet til Lebo-Hamat .
06013006	Alle som bur i fjellbygdene , frå Libanon til Misrefot-Majim , alle fønikarane , vil eg driva ut for israelittane . Kast berre lodd og lat israelittane få dette landet til odel og eige , som eg har sagt deg .
06013007	Skift det ut til dei ni ættene og den eine halvparten av Manasse-ætta ! »
06013008	Saman med den andre halvparten av Manasse hadde Ruben og Gad fått odelslandet sitt , det som Moses gav dei på austsida av Jordan . Dette hadde Moses , Herrens tenar , gjeve dei :
06013009	landet frå Aroer , som ligg ut mot Arnon-dalen , byen midt i dalen og heile høgsletta frå Medeba til Dibon ,
06013010	alle byane åt amorittkongen Sihon , han som styrte i Hesjbon , heilt til grensa mot ammonittane ,
06013011	og så Gilead , landet åt gesjurittane og ma’akatittane , heile Hermon-fjellet og Basan radt til Salka ,
06013012	heile riket åt Og i Basan , han som styrte i Asjtarot og Edre’i . Han var den siste som var att av refaittane , som Moses hadde slege og drive ut or landet .
06013013	Men israelittane dreiv ikkje ut gesjurittane og ma’akatittane . Dei har butt i Israel til denne dag .
06013014	Det var berre Levi-ætta Moses ikkje gav noko odelsland . Eldoffera åt Herren , Israels Gud , er deira odel , som han hadde lova dei .
06013015	Fyrst lét Moses Rubens-sønene få sin del , ætt for ætt .
06013016	Dei fekk landet frå Aroer , som ligg ut mot Arnon-dalen , og byen midt i dalen , heile høgsletta til Medeba ,
06013017	Hesjbon og alle byane på sletta : Dibon , Bamot-Ba’al , Bet-Ba’al-Meon ,
06013018	Jahsa , Kedemot , Mefa’at ,
06013019	Kirjatajim , Sibma , Seret-Hasjahar på fjellet i dalen ,
06013020	Bet-Peor , Pisga-liene og Bet-Jesjimot ,
06013021	og alle dei andre byane på høgsletta , heile riket åt amorittkongen Sihon , som styrte i Hesjbon . Moses slo både han og midjanitthovdingane Evi , Rekem , Sjur , Hur og Reba , fyrstar som stod under Sihon og budde der i landet .
06013022	Mellom dei falne var òg Bileam Beorsson , spåmannen som israelittane drap med sverd .
06013023	Jordan var grensa for landet åt Rubens-sønene . Dette var det landet Rubens-sønene fekk , ætt for ætt , til odel og eige med dei byar og landsbyar som høyrde til .
06013024	Så lét Moses Gads-ætta , Gads-sønene , få sin del , ætt for ætt .
06013025	Det dei fekk , var Jaser , alle byane i Gilead og halvparten av ammonittlandet heilt til Aroer , som ligg midt for Rabba .
06013026	Landet deira nådde frå Hesjbon til Ramat-Hammispe og Betonim og frå Mahanajim til Debir-bygda .
06013027	Nede i dalen fekk dei Bet-Haram , Bet-Nimra , Sukkot og Safon , det som var att av riket åt Sihon , kongen i Hesjbon . Alt dette låg på austsida av Jordan , og grensa fylgde Jordan heilt opp til sørenden av Gennesaret-sjøen .
06013028	Dette var det landet Gads-sønene fekk , ætt for ætt , til odel og eige med byar og landsbyar .
06013029	Så lét Moses halve Manasse-ætta , halvparten av Manasse-sønene , få sin del , ættgrein for ættgrein .
06013030	Dei fekk landet frå Mahanajim og nordover , heile riket åt Og , kongen i Basan , og alle teltbyane åt Ja’ir i Basan , seksti byar ,
06013031	og halve Gilead og Asjtarot og Edre’i , kongsbyane åt Og i Basan . Alt dette fekk halvparten av Manasse-sønene , etterkomarane etter Makir , son til Manasse , ætt for ætt .
06013032	Dette var det landet Moses skifte ut medan dei var på Moab-slettene austanfor Jordan , midt for Jeriko .
06013033	Men Levi-ætta gav han ikkje noko odelsland . Herren , Israels Gud , er deira odel , så som han hadde lova dei .
06014001	Dette er dei bygdene som israelittane fekk til odel og eige i Kanaan . Det var presten Elasar , Josva Nunsson og hovdingane over Israels-ættene som stod for utskiftinga .
06014002	Det vart kasta lodd om landet , så som Herren hadde sagt gjennom Moses , og dei ni ættene og den eine halve ætta fekk land på den måten .
06014003	Dei andre ættene , to og ei halv , hadde Moses gjeve land austanfor Jordan . Men levittane gav han ikkje noko odelsland saman med dei .
06014004	Etterkomarane etter Josef var to ætter , Manasse og Efraim . Og levittane fekk ingen del av landet . Men dei fekk nokre byar til å bu i , med beitemarker åt buskapen og feet deira .
06014005	Israelittane skifte ut landet ; dei gjorde som Herren hadde sagt Moses .
06014006	Då kom Juda-sønene til Josva i Gilgal , og Kaleb Jefunneson av Kenas-ætta sa til han : Du veit kva Herren sa til gudsmannen Moses om deg og meg då vi var i Kadesj-Barnea .
06014007	Eg var førti år gamal den gongen Moses , Herrens tenar , sende meg frå Kadesj-Barnea for å speida ut landet , og eg kom attende og sa frå etter beste skjøn .
06014008	Frendane mine som fylgde meg dit opp , tok reint motet frå folket . Men eg heldt meg trufast til Herren min Gud .
06014009	Den dagen svor Moses : « Det landet du set foten din i , skal sanneleg høyra deg og borna dine til for alltid , fordi du heldt deg så trufast til Herren din Gud . »
06014010	Og no ser du at Herren har halde lovnaden sin . Han har late meg leva dei førtifem åra som har gått sidan han tala dette til Moses , all den tid Israel ferdast i øydemarka . Og no er eg , som du ser , åttifem år gamal .
06014011	Framleis er eg like sterk som den dagen Moses sende meg ut . Krafta er den same som då , både i krig og i det daglege yrket .
06014012	Så lat meg no få denne fjellbygda som Herren tala om den dagen . Du høyrde då sjølv den gongen at det bur anakittar der , og at dei har store , sterke byar . Men Herren vil vel vera med meg , som han har sagt , så eg får drive dei ut .
06014013	Då velsigna Josva Kaleb , son til Jefunne , og gav han Hebron til odel og eige .
06014014	Såleis gjekk det til at Kaleb Jefunneson av Kenas-ætta fekk Hebron , som sidan har fylgt ætta hans til denne dag , fordi han heldt seg så trufast til Herren , Israels Gud .
06014015	Hebron hadde før heitt Kirjat-Arba , etter den største mannen mellom anakittane . Då var det slutt på ufreden , og landet fekk ro .
06015001	Ved loddkastinga fekk Juda-sønene , ætt for ætt , den delen av landet som grensar til Edom , heilt til Sin-øydemarka lengst i sør .
06015002	Grensa i sør går ut frå enden av Saltsjøen , frå den vika som ligg lengst i sør .
06015003	Derifrå går ho sør for Akrabbim-skaret over til Sin , og så oppover sør for Kadesj-Barnea , framom Hesron og opp til Addar . Der svingar ho bort til Karka ,
06015004	går så framom Asmon , når til Egyptarbekken og endar utmed havet . Dette skal vera grensa deira i sør .
06015005	I aust fylgjer grensa Saltsjøen opp til Jordan-osen . På nordsida går grensa frå den vika av Saltsjøen som Jordan renn ut i .
06015006	Derifrå går ho til Bet-Hogla og nord for Bet-Ha’araba opp til Bohan-steinen . Bohan var son til Ruben .
06015007	Så held ho fram gjennom Akor-dalen opp til Debir ; der svingar ho nordover til Gilgal , som ligg beint imot Adummim-skaret , sør for dalen , og går så til En-Sjemesj-bekken og fram til Rogel-kjelda .
06015008	Derifrå går grensa opp gjennom Hinnom-dalen , på sørsida av Jebusitt-åsen , det er Jerusalem , og opp til toppen av det fjellet som ligg rett vest for Hinnom-dalen , ved nordenden av Refa’im-dalen .
06015009	Frå den fjelltoppen svingar ho bort til Neftoah-kjelda , held fram til byane ved Efron-berget og går så i ein boge til Ba’ala , det er Kirjat-Jearim .
06015010	Frå Ba’ala svingar ho vestover til Se’ir-fjellet , går på nordsida av Jearim-fjellet , der Kesalon ligg , ned til Bet-Sjemesj og fram til Timna .
06015011	Så går ho nordover til Ekron-åsen ; der svingar ho bort mot Sjikkeron , går framom Ba’ala-fjellet til Jabne’el og endar utmed havet .
06015012	I vest er Storhavet grensa . Dette var grensene kring det landet Juda-sønene fekk , ætt for ætt .
06015013	Kaleb Jefunneson fekk sin del av landet midt imellom Juda-sønene , som Herren hadde sagt til Josva . Det var den byen som hadde namn etter Arba , ættefar til anakittane , og som no heiter Hebron .
06015014	Kaleb dreiv ut dei tre anakittane som budde der , Sjesjai , Akiman og Talmai , etterkomarane etter Anak .
06015015	Sidan drog han opp mot Debir-buane . Debir heitte før i tida Kirjat-Sefer .
06015016	Då sa Kaleb : « Den som slår Kirjat-Sefer og tek byen , skal få Aksa , dotter mi , til kone . »
06015017	Otniel , son til Kenas , bror til Kaleb , tok byen og fekk Aksa til kone .
06015018	Då ho skulle flytta heim til han , eggja ho han til å be far hennar om eit jordstykke . Som ho hoppa ned av eselet , spurde Kaleb henne : « Kva er det du vil ? »
06015019	Ho svara : « Lat meg få ei avskilsgåve ! Når du har gift meg bort til dette turre Negev-landet , får du gje meg vasskjelder òg . » Så gav han henne Øvrekjelda og Nedrekjelda .
06015020	Dette er dei eigedomane som Juda-ætta fekk .
06015021	Lengst sør i landet , i Negev , bort imot grensa til Edom , var det desse byane : Kabse’el , Eder , Jagur ,
06015022	Kina , Dimona , Adada ,
06015023	Kadesj , Hasor , Jitnan ,
06015024	Sif , Telem , Bealot ,
06015025	Hasor-Hadatta , Kerijot-Hesron , som no heiter Hasor ,
06015026	Amam , Sjema , Molada ,
06015027	Hasar-Gadda , Hesjmon , Bet-Pelet ,
06015028	Hasar-Sjual , Be’er-Sjeba , Bisjotja ,
06015029	Ba’ala , Ijjim , Esem ,
06015030	Eltolad , Kesil , Horma ,
06015031	Siklag , Madmanna , Sansanna ,
06015032	Lebaot , Sjilkim , Ajin og Rimmon , i alt tjueni byar med landsbyar .
06015033	I Sjefela var det : Esjta’ol , Sora , Asjna ,
06015034	Sanoah , En-Gannim , Tappuah , Ha’enam ,
06015035	Jarmut , Adullam , Soko , Aseka ,
06015036	Sja’arajim , Aditajim , Gedera og Gederotajim , fjorten byar med landsbyar .
06015037	Så var det Senan , Hadasja , Migdal-Gad ,
06015038	Dilan , Mispe , Jokte’el ,
06015039	Lakisj , Boskat , Eglon ,
06015040	Kabbon , Lakmas , Kitlisj ,
06015041	Gederot , Bet-Dagon , Na’ama og Makkeda , seksten byar med landsbyar .
06015042	Så Libna , Eter , Asjan ,
06015043	Jiftah , Asjna , Nesib ,
06015044	Ke’ila , Aksib og Maresja , ni byar med landsbyar .
06015045	Dessutan Ekron med byar og landsbyar ,
06015046	alle byane og landsbyane frå Ekron og vestover mot Asjdod
06015047	og så Asjdod og Gasa med byar og landsbyar heilt til Egyptarbekken og Storhavet . Det var grensa der .
06015048	I fjell-landet var det : Sjamir , Jattir , Soko ,
06015049	Danna , Kirjat-Sanna , som no heiter Debir ,
06015050	Anab , Esjtemo , Anim ,
06015051	Gosen , Holon og Gilo , elleve byar med landsbyar .
06015052	Så var det Arab , Duma , Esjan ,
06015053	Janim , Bet-Tappuah , Afeka ,
06015054	Humta , Kirjat-Arba , som no heiter Hebron , og Sior , ni byar med landsbyar .
06015055	Så Maon , Karmel , Sif , Jutta ,
06015056	Jisre’el , Jokdeam , Sanoah ,
06015057	Kajin , Gibea og Timna , ti byar med landsbyar .
06015058	Så Halhul , Bet-Sur , Gedor ,
06015059	Ma’arat , Bet-Anot og Eltekon , seks byar med landsbyar .
06015060	Så Kirjat-Ba’al , som sidan vart kalla Kirjat-Jearim , og Rabba , to byar med landsbyar .
06015061	I øydemarka var det : Bet-Ha’araba , Middin , Sekaka ,
06015062	Hannibsjan , Ir-Hammelah og En-Gedi , seks byar med landsbyar .
06015063	Men jebusittane , som budde i Jerusalem , vann ikkje Juda-sønene driva ut . Dei vart buande i Jerusalem saman med Juda-sønene , og der bur dei den dag i dag .
06016001	Den delen av landet som fall på Josefs-sønene , tok til bortmed Jordan-elva , der ho renn framom Jeriko . Grensa gjekk austanfor Jeriko-kjelda , gjennom øydemarka som frå Jeriko stig opp i fjellet til Betel .
06016002	Frå Betel heldt ho fram til Lus og så gjennom arkittlandet til Atarot .
06016003	Der tok ho vestover til jafletittlandet , heldt fram til Nedre Bet-Horon og Geser og enda utmed havet .
06016004	Dette landet var det Josefs-sønene , Manasse og Efraim , fekk til odel og eige .
06016005	Såleis låg det til , det landet som Efraims-sønene og ættgreinene deira fekk : I aust gjekk landegrensa deira frammed Atrot-Adar , heldt fram til Øvre Bet-Horon
06016006	og enda utmed havet . I nord gjekk grensa ved Mikmetat ; så svinga ho austover til Ta’anat-Sjilo og heldt fram mot aust til Janoah .
06016007	Frå Janoah gjekk ho ned til Atarot og Na’ara og beint framom Jeriko til Jordan .
06016008	Frå Tappuah gjekk grensa vestover til Kana-bekken og enda utmed havet . Dette var den delen av landet som Efraims-sønene og ættgreinene deira fekk .
06016009	Og attåt det fekk dei alle byane og landsbyane som vart utskilde åt dei i det landet som høyrde Manasse-sønene til .
06016010	Men dei dreiv ikkje ut dei kanaanearane som budde i Geser . Kanaanearane vart buande i Efraim , som dei gjer den dag i dag . Men dei laut gjera tvangsarbeid .
06017001	Manasse var eldste son til Josef . Difor fekk ætta hans òg ein del av landet . Eldste son til Manasse var Makir , far til Gilead . Han var ein stor stridsmann ; difor fekk han Gilead og Basan .
06017002	Dei andre Manasse-sønene fekk òg land , ætt for ætt : sønene til Abieser , Helek , Asriel , Sikem , Hefer og Sjemida . Det var etterkomarane etter Manasse , son til Josef , og ættgreinene deira på mannssida .
06017003	Men Hefer , son til Gilead og soneson til Makir , son til Manasse , hadde ein son som heitte Selofhad . Han hadde ingen søner , berre døtrer . Og døtrene heitte Makla , Noa , Hogla , Milka og Tirsa .
06017004	Dei gjekk fram for presten Elasar , for Josva Nunsson og hovdingane og sa : « Herren sa til Moses at han skulle gje oss odelsjord saman med brørne våre . » Så fekk dei odelsjord saman med farbrørne sine , som Herren hadde sagt .
06017005	Såleis fall det ti partar på Manasse , forutan Gilead og Basan austanfor Jordan .
06017006	For døtrene til Manasse fekk odel saman med sønene hans . Gilead-landet hadde dei andre Manasse-sønene fått .
06017007	Landet åt Manasse nådde frå Asjer til Mikmetat , midt for Sikem . Derifrå gjekk grensa sørover til En-Tappuah-bygda .
06017008	Manasse fekk landet der , men Efraims-sønene fekk byen ; han låg ved Manasses grense .
06017009	Så gjekk grensa ned til Kana-bekken . Byane på sørsida av bekken fekk Efraim , endå dei låg midt imellom Manasse-byane . Sidan gjekk grensa for Manasse på nordsida av bekken og enda utmed havet .
06017010	Efraim fekk det som var sønnanfor , og Manasse det som var nordanfor , og begge hadde havet til grense . I nord støytte dei mot Asjer og i aust mot Jissakar .
06017011	I Jissakar - og Asjer-landet fekk Manasse Bet-Sjean og småbyane der ikring , Jibleam og småbyane der ikring og Dor , En-Dor , Ta’anak og Megiddo med folket der og byane som låg ikring , alle dei tre høgdedraga .
06017012	Men Manasse-sønene greidde ikkje ta desse byane ; det lukkast kanaanearane å halda seg der i landet .
06017013	Då israelittane vart sterkare , sette dei kanaanearane til å træla for seg , men dreiv dei ikkje ut .
06017014	Josefs-sønene kom til Josva og sa : « Kvifor har du berre gjeve oss éin del av landet til odel og eige ? Vi er då eit stort folk , fordi Herren til dessa har velsigna oss . »
06017015	Då svara Josva : « Er de eit stort folk , så gå opp i skoglandet og ryd dykk jord der , i perisitt - og refaittlandet , sidan Efraims-landet er for trongt for dykk . »
06017016	Josefs-sønene sa : « Fjellbygda rekk ikkje til for oss , og alle kanaanearane nede i dalbygdene har jernvogner , både dei som bur i Bet-Sjean og i småbyane der ikring , og dei som bur på Jisre’el-sletta . »
06017017	Då sa Josva til Josefs-ætta , til Efraim og Manasse : « Mykje folk har du , og sterk er du . Du skal ikkje berre ha éin del ,
06017018	men eit heilt fjell-land skal du få . Der er det skog , og den kan du hogga . Og landet skal vera ditt til ytste endane ; for kanaanearane skal du driva ut , endå dei har jernvogner og er aldri så sterke . »
06018001	Så kom heile Israels-lyden saman i Sjilo , og der sette dei opp møteteltet . For no hadde dei lagt landet under seg .
06018002	Men endå var det sju av Israels-ættene som ikkje hadde fått sin del av det .
06018003	Då sa Josva til israelittane : « Kor lenge vil de drya før de går av og tek det landet som Herren , dykkar fedrars Gud , har gjeve dykk ?
06018004	Vel ut tre mann av kvar ætt som eg kan senda i veg . Dei skal fara ikring i landet og skriva opp det dei ser , så vi kan vita korleis det skal delast . Sidan skal dei koma attende til meg .
06018005	Så skal dei dela landet i sju . Juda-ætta skal verta verande i det landet ho har fått der sør , og Josefs-ættene i sitt land her nord .
06018006	Men de skal setja opp ei liste over alt det som finst i dei sju landslutene og koma hit til meg med . Så skal eg kasta lodd for dykk for Herren vår Guds åsyn .
06018007	For levittane skal ikkje ha nokon del saman med dykk ; Herrens prestedøme er deira arv . Og Gad og Ruben og halve Manasse-ætta har alt fått sitt land austanfor Jordan , det landet som Moses , Herrens tenar , gav dei . »
06018008	Så gjorde dei seg ferdige , dei mennene som skulle fara i veg og skriva opp det dei såg i landet , og Josva sa til dei : « Far ikring i landet og skriv opp alt de ser ! Kom så attende til meg , så skal eg kasta lodd for dykk her for Herren vår Guds åsyn . »
06018009	Dermed tok mennene av stad og fór ikring i heile landet . Dei skreiv opp by for by i ei liste i sju bolkar . Så kom dei attende til Josva i leiren ved Sjilo .
06018010	Og Josva kasta lodd for dei der , for Herrens åsyn . Han skifte landet mellom israelittane ; kvar ætt fekk sin del .
06018011	Det fyrste loddet fall på Benjamins-sønene og ættgreinene deira . Det landet dei fekk , låg mellom Juda-sønene og Josefs-sønene .
06018012	Landegrensa deira på nordsida gjekk ut frå Jordan og oppover til åsen nordanfor Jeriko og så vestover fjellet fram til øydemarka ved Bet-Aven .
06018013	Derifrå heldt ho fram sørover mot Lus , til høgdedraget ved Lus , som no heiter Betel , og gjekk så ned til Atrot-Addar , over det fjellet som ligg sør for Nedre Bet-Horon .
06018014	Så svinga ho og gjekk sørover i ein boge på vestsida av fjellet sør for Bet-Horon , til ho enda i Kirjat-Ba’al , ein by som høyrer Juda til ; no heiter han Kirjat-Jearim . Dette var vestgrensa .
06018015	På sørsida gjekk grensa frå utkanten av Kirjat-Jearim vestover til Neftoah-kjelda .
06018016	Så gjekk ho ned til foten av det fjellet som ligg midt for Hinnom-dalen , nordanfor Refa’im-dalen . Derifrå heldt ho fram gjennom Hinnom-dalen på sørsida av Jebusitt-åsen ned til Rogel-kjelda .
06018017	Der svinga ho mot nord , gjekk fram til Sjemesj-kjelda og til Gelilot , som ligg midt for Adummim-skaret , og så ned til Bohan-steinen , som heiter etter Bohan , son til Ruben .
06018018	Så gjekk ho nordover til høgdedraget ovanfor Jordan-dalen og ned i dalen .
06018019	Der heldt ho fram til Bet-Hogla-åsen og enda i den nørdste vika av Saltsjøen , attmed Jordan-osen . Dette var sørgrensa .
06018020	På austsida var Jordan skiljelina . Dette var det landet som Benjamins-sønene og ættgreinene deira fekk , med grensene kring det .
06018021	Byane som Benjamins-sønene og ættgreinene deira fekk , var : Jeriko , Bet-Hogla , Emek-Kesis ,
06018022	Bet-Ha’araba , Semarajim , Betel ,
06018023	Ha’avvim , Happara , Ofra ,
06018024	Kefar-Ha’ammoni , Ha’ofni og Geba , tolv byar med landsbyar .
06018025	Så var det Gibeon , Rama , Be’erot ,
06018026	Mispe , Hakkefira , Hammosa ,
06018027	Rekem , Jirpe’el , Tarala ,
06018028	Sela , Ha’elef og Jebus , som no heiter Jerusalem , Gibea og Kirjat-Jearim , fjorten byar med landsbyar . Dette var det landet Benjamins-sønene og ættgreinene deira fekk .
06019001	Det andre loddet fall på Simeons-ætta , på Simeons-sønene og ættgreinene deira . Det landet dei fekk , låg midt i Juda-landet .
06019002	Desse byane vart deira : Be’er-Sjeba , Sjeba , Molada ,
06019003	Hasar-Sjual , Bala , Esem ,
06019004	Eltolad , Betul , Horma ,
06019005	Siklag , Bet-Hammarkabot , Hasar-Susa ,
06019006	Bet-Lebaot og Sjaruhen , tretten byar med landsbyar ,
06019007	og Ajin , Rimmon , Eter og Asjan , fire byar med landsbyar ,
06019008	og alle landsbyane som låg ikring desse byane , heilt til Ba’alat-Be’er , Rama i Negev . Dette var det landet Simeons-sønene og ættgreinene deira fekk .
06019009	Landet deira høyrde Juda til . Den delen som fall på Juda-sønene , var for stor for dei . Difor fekk Simeons-sønene landet sitt midt i deira .
06019010	Det tredje loddet fall på Sebulons-sønene og ættgreinene deira . Det landet dei fekk , rakk til Sarid .
06019011	Grensa deira gjekk vestover opp til Marala , heldt fram langs Dabbesjet og nådde den elva som renn austanfor Jokneam .
06019012	Frå Sarid svinga ho austover , mot soloppgangen , bort imot Kislot-Tabor-bygda , gjekk så til Daberat og opp til Jafia .
06019013	Derifrå tok ho austover til Gat-Hefer og Et-Kasin , heldt fram til Rimmon og svinga så bort til Hannea .
06019014	Så bøygde ho nordover til Hannaton og enda i Jiftah-El-dalen .
06019015	Sebulon fekk byane Kattat , Nahalal , Sjimron , Jidala og Betlehem , i alt tolv byar med landsbyar .
06019016	Dette var det landet Sebulons-sønene og ættgreinene deira fekk , med byar og landsbyar .
06019017	Det fjerde loddet fall på Jissakar , på Jissakars-sønene og ættgreinene deira .
06019018	I landet deira låg desse byane : Jisre’el , Hakkesulot , Sjunem ,
06019019	Hafarajim , Sjion , Anaharat ,
06019020	Harabbit , Kisjon , Ebes ,
06019021	Remet , En-Gannim , En-Hadda og Bet-Passes .
06019022	Grensa gjekk frammed Tabor , Sjahasima og Bet-Sjemesj og enda i Jordan . I alt var det seksten byar med landsbyar .
06019023	Dette var det landet Jissakars-sønene og ættgreinene deira fekk , med byar og landsbyar .
06019024	Det femte loddet fall på Asjers-sønene og ættgreinene deira .
06019025	I landet deira låg desse byane : Helkat , Hali , Beten , Aksjaf ,
06019026	Alammelek , Amad og Misjal . Grensa nådde i vest til Karmel og Sjikor-Libnat .
06019027	Der svinga ho austover til Bet-Dagon , nådde til Sebulon , heldt fram nordover til Jiftah-El-dalen , så til Bet-Ha’emek og Ne’iel og til Kabul i nord .
06019028	Så heldt ho fram til Ebron , Rehob , Hammon og Kana , og heilt bort til Stor-Sidon .
06019029	Der svinga ho mot Rama og heldt fram til Tyrus-borga . Så gjekk ho i ein boge om Hosa og nådde ut til havet . Her låg byane Mehalleb , Aksib ,
06019030	Umma , Afek og Rehob , i alt tjueto byar med landsbyar .
06019031	Dette var det landet Asjers-sønene og ættgreinene deira fekk , med byar og landsbyar .
06019032	Det sjette loddet fall på Naftali , Naftali-sønene og ættgreinene deira .
06019033	Det landet dei fekk , nådde frå Helef , frå Sa’anannim-eika , om Adami-Hannekeb og Jabne’el , heldt fram til Lakkum og gjekk ut i Jordan .
06019034	Der svinga grensa mot vest til Asnot-Tabor og heldt fram til Hukkok . I sør grensa landet til Sebulon , i vest til Asjer , og i aust var Jordan grensa .
06019035	I Naftali låg desse festningsbyane : Hassiddim , Ser , Hammat , Rakkat , Kinneret ,
06019036	Adama , Rama , Hasor ,
06019037	Kedesj , Edre’i , En-Hasor ,
06019038	Jiron , Migdal-El , Horem , Bet-Anat og Bet-Sjemesj , i alt nitten byar med landsbyar .
06019039	Dette var det landet Naftali-sønene og ættgreinene deira fekk , med byar og landsbyar .
06019040	Det sjuande loddet fall på Dans-sønene og ættgreinene deira .
06019041	I landet deira låg desse byane : Sora , Esjta’ol , Ir-Sjemesj ,
06019042	Sja’alabbin , Ajjalon , Jitla ,
06019043	Elon , Timna , Ekron ,
06019044	Elteke , Gibbeton , Ba’alat ,
06019045	Jehud , Bene-Berak , Gat-Rimmon ,
06019046	Me-Hajjarkon , Harakkon og landet bort imot Jaffa .
06019047	Men det vart for trongt for Dans-sønene i landet deira . Difor drog dei opp til Lesjem , gjekk til åtak på byen og tok han . Dei drap folket i Lesjem med sverd , la byen under seg og busette seg der . I staden for Lesjem kalla dei han Dan etter ættefar sin .
06019048	Dette var det landet Dans-sønene og ættgreinene deira fekk , med byar og landsbyar .
06019049	Då israelittane vel hadde skift ut landet , stykke for stykke , lét dei Josva Nunsson få ei odelseige mellom seg .
06019050	Dei gjorde som Herren hadde sagt , og gav han den byen han bad om , Timnat-Serah på Efraims-fjellet . Han bygde byen opp att og busette seg der .
06019051	Dette var dei lutene av landet som presten Elasar , Josva Nunsson og ættehovdingane i Israel delte ut ved loddkasting . Det vart gjort i Sjilo , for Herrens åsyn , framfor møteteltdøra . Dermed var dei ferdige med å skifta ut landet .
06020001	Herren tala til Josva og sa :
06020002	Sei til israelittane at dei skal gje frå seg dei fristadene som eg tala til dei om gjennom Moses .
06020003	Dit skal ein drapsmann kunna røma når han av vanvare og uviljande har slege einkvan i hel . Desse byane skal vera ei livd for han når han rømer for blodhemnaren .
06020004	Drapsmannen kan røma til ein av dei . Så skal han stiga fram i byporten og tala si sak for dei eldste i byen . Og dei skal ta vel imot han og gje han ein bustad hjå seg .
06020005	Når så blodhemnaren kjem etter , skal dei ikkje la han få tak i drapsmannen . For det er uviljande han har slege ein landsmann i hel ; han bar ikkje hat til han frå før .
06020006	Han skal få bu der i byen til han har stått til rettes for folket og fått sin dom , eller til han som var øvsteprest på den tid , er død . Då kan drapsmannen fara heim att til sin eigen by og sitt eige hus som han laut røma ifrå .
06020007	Då skilde dei ut desse byane : Kedesj i Galilea i Naftali-fjella , Sikem i Efraims-fjella og Kirjat-Arba , som no heiter Hebron , i Juda-fjella .
06020008	Og austanfor Jordan , som renn frammed Jeriko , valde dei ut desse : i Rubens-ætta Beser i øydemarka på høgsletta , i Gads-ætta Ramot i Gilead og i Manasse-ætta Golan i Basan .
06020009	Desse byane skulle vera fristader for alle israelittane og for innflyttarane som heldt til mellom dei . Kvar den som av vanvare kom til å slå i hel ein landsmann , kunne røma dit . Han skulle ikkje døy for hemnarhand før han hadde stått til rettes for folket .
06021001	Ættehovdingane åt levittane kom til presten Elasar , til Josva Nunsson og ættehovdingane åt dei andre israelittane
06021002	og tala såleis til dei i Sjilo i Kanaan : « Gjennom Moses sa Herren frå at vi skulle få byar til å bu i , med beitemarker ikring for feet vårt . »
06021003	Då gjorde israelittane som Herren hadde sagt . Av sitt eige land gav dei levittane desse byane med beitemarker ikring :
06021004	Fyrst fall loddet på Kehat-ættene . Dei levittane som var ætta frå Aron , presten , fekk tretten byar hjå Juda - , Simeons - og Benjamins-ættene .
06021005	Dei andre Kehat-ættene fekk ved loddkasting ti byar frå Efraims - og Dans-ættene og halve Manasse-ætta .
06021006	Gersjon-ættene fekk ved loddkasting tretten byar frå Jissakars - , Asjers - og Naftali-ættene og frå den halvparten av Manasse-ætta som budde i Basan .
06021007	Merari-ættene fekk tolv byar frå Rubens - , Gads - og Sebulons-ættene .
06021008	Desse byane med beitemarkene som høyrde til , gav israelittane til levittane ved loddkasting , så som Herren hadde sagt gjennom Moses .
06021009	Frå Juda - og Simeons-ættene gav dei desse byane som no skal nemnast .
06021010	Det var dei etterkomarane etter Aron som høyrde Kehat-ættene til og var levittar , som fekk dei . For loddet fall fyrst på dei .
06021011	Dei fekk Kirjat-Arba , den byen i Juda-fjella som heitte etter ættefaren til anakittane , og som vi no kallar Hebron , med beitemarkene rundt ikring .
06021012	Men bymarka og landsbyane som høyrde til , gav dei Kaleb Jefunneson til odel og eige .
06021013	Dei som var ætta frå Aron , presten , fekk desse byane : Hebron , som var fristad for drapsmenn , og Libna ,
06021014	Jattir , Esjtemoa ,
06021015	Holon , Debir ,
06021016	Ajin , Jutta og Bet-Sjemesj . Frå desse to ættene var det ni byar med beitemarkene som høyrde til .
06021017	Frå Benjamins-ætta fekk dei Gibeon , Geba ,
06021018	Anatot og Almon , fire byar med beitemarkene som høyrde til .
06021019	Såleis fekk Arons-sønene , prestane , i alt tretten byar med beitemarker attåt .
06021020	Dei andre levittane som høyrde Kehat-ættene til , fekk ved loddkasting nokre byar frå Efraims-ætta .
06021021	Dei fekk Sikem i Efraims-fjella , som var fristad for drapsmenn , og Geser ,
06021022	Kibsajim og Bet-Horon , fire byar med beitemarkene som høyrde til .
06021023	Frå Dans-ætta fekk dei Elteke , Gibbeton ,
06021024	Ajjalon og Gat-Rimmon , fire byar med beitemarkene som høyrde til .
06021025	Frå den eine halvparten av Manasse-ætta fekk dei Ta’anak og Jibleam , to byar med beitemarkene som høyrde til .
06021026	Det var i alt ti byar med beitemarker attåt som dei andre Kehat-ættene fekk .
06021027	Dei levittane som høyrde Gersjon-ættene til , fekk frå den andre halvparten av Manasse-ætta Galon i Basan , som var fristad for drapsmenn , og Be’esjtera , to byar med beitemarkene som høyrde til .
06021028	Frå Jissakars-ætta fekk dei Kisjon , Daberat ,
06021029	Jarmut og En-Gannim , fire byar med beitemarkene som høyrde til .
06021030	Frå Asjers-ætta fekk dei Misjal , Abdon ,
06021031	Helkat og Rehob , fire byar med beitemarkene som høyrde til .
06021032	Frå Naftali-ætta fekk dei Kedesj i Galilea , som var fristad for drapsmenn , og Hammat-Dor og Kartan , tre byar med beitemarkene som høyrde til .
06021033	Såleis fekk Gersjon-sønene og ættgreinene deira tretten byar med beitemarker attåt .
06021034	Dei andre levittane , Merari-sønene og ættgreinene deira , fekk desse byane : frå Sebulons-ætta Jokneam , Karta ,
06021035	Dimna og Nahalal , fire byar med beitemarkene som høyrde til ;
06021036	frå Rubens-ætta Beser , Jahsa ,
06021037	Kedemot og Mefa’at , fire byar med beitemarker ;
06021038	frå Gads-ætta Ramot i Gilead , som var fristad for drapsmenn , og Mahanajim ,
06021039	Hesjbon og Jaser , fire byar med beitemarker .
06021040	Såleis fekk dei andre levittane , Merari-sønene , i alt tolv byar ved loddkasting .
06021041	Til saman fekk levittane i odelslandet åt israelittane førtiåtte byar med beitemarker .
06021042	Desse byane hadde kvar sine beitemarker ikring seg ; så var det med dei alle .
06021043	Såleis gav Herren Israel heile det landet som han med eid hadde lova å gje fedrane deira . Og dei eigna det til seg og busette seg der .
06021044	Herren lét dei få fred på alle kantar , som han hadde lova fedrane deira . Ingen av fiendane kunne stå seg mot dei ; for Herren gav alle fiendar i deira hand .
06021045	Ikkje eit einaste av alle dei gode orda som Herren hadde tala til Israels-ætta , vart om inkje . Alt gjekk som han hadde sagt .
06022001	Då kalla Josva til seg Rubens-sønene , Gads-sønene og halve Manasse-ætta
06022002	og sa til dei : « De har gjort alt det som Moses , Herrens tenar , baud dykk , og meg har de òg lydt i eitt og alt .
06022003	I heile denne lange tida , til i dag , har de ikkje vike frå brørne dykkar . De har halde dykk trufast etter det som Herren dykkar Gud sa dykk .
06022004	Og no har Herren dykkar Gud late brørne dykkar få ro , som han lova dei . Far no heim att til telta dykkar , til det landet som Moses , Herrens tenar , gav dykk til odel og eige på hi sida av Jordan .
06022005	Men legg vinn på å leva etter det bodet og den lova som Moses , Herrens tenar , gav dykk , at de skal elska Herren dykkar Gud og alltid gå på hans vegar , så de lever etter hans bod , held dykk til han og tener han av heile dykkar hjarta og heile dykkar hug . »
06022006	Så velsigna Josva dei og bad farvel med dei , og dei fór heim att til telta sine .
06022007	Moses hadde gjeve den eine halvparten av Manasse-ætta land i Basan . Og Josva hadde gjeve den andre halvparten land vestanfor Jordan saman med brørne deira . Som no Josva skildest med dei og velsigna dei ,
06022008	sa han til dei : « No fer de heim att med store rikdomar , med mykje fe , med sølv og gull , kopar og jern og ei mengd med klede . Del no med landsmennene dykkar det hærfanget de har teke frå fienden ! »
06022009	Så tok dei på heimveg , Rubens-sønene og Gads-sønene og halve Manasse-ætta . Dei skildest med dei andre israelittane i Sjilo i Kanaan og fór til sitt eige land , til Gilead , der dei hadde slege seg ned , så som Herren hadde lova gjennom Moses .
06022010	Då Rubens-sønene , Gads-sønene og halve Manasse-ætta kom til landet ved Jordan , i Kanaan , bygde dei eit altar der attmed Jordan , eit altar så stort at ein kunne sjå det langan lei .
06022011	Dei andre israelittane fekk høyra at desse ættene hadde bygt eit altar i landet ved Jordan , nær grensa mot Kanaan , på hi sida av det området som høyrde israelittane til .
06022012	Då dei høyrde det , samla heile folket seg i Sjilo og ville gå til krig mot dei .
06022013	Men fyrst sende israelittane Pinhas , son til presten Elasar , til Gilead , til Rubens-sønene , Gads-sønene og halve Manasse-ætta .
06022014	Og saman med han sende dei ti hovdingar , ein for kvar ætt i Israel . Kvar av dei var leiar for si ætt mellom Israels mange tusen .
06022015	Dei kom til Rubens-sønene , Gads-sønene og halve Manasse-ætta i Gilead og sa til dei :
06022016	Så seier heile Herrens lyd : Kva er dette for truløyse de har vist mot Israels Gud , med di de no har vendt dykk bort frå Herren og bygt dykk eit altar ? Kvifor har de sett dykk opp mot Herren ?
06022017	Var det ikkje nok med det brotet vi gjorde oss skuldige i ved Bet-Peor ? Det har vi enno ikkje reinsa oss for , og det har ført ulukke over Herrens lyd .
06022018	Og så vil de atter venda dykk bort frå Herren ! Men set de dykk opp mot Herren i dag , kjem han i morgon til å la heile Israels-folket få kjenna sin harme .
06022019	Synest de at det er ureint , det landet de har fått til eigedom , så kom berre over til Herrens eige land , der Herrens bustad står , og få dykk eigedom mellom oss ! Men set dykk ikkje opp mot Herren og mot oss , med di de byggjer dykk eit altar attåt altaret åt Herren vår Gud .
06022020	Kom ikkje Herrens harme over heile Israels-folket den gongen Akan Serahson fór med svik og tok av det som var bannlyst ? Og han var ikkje den einaste som laut døy for det brotet han hadde gjort .
06022021	Då tok Rubens-sønene , Gads-sønene og halve Manasse-ætta til ords og sa til Israels ættehovdingar :
06022022	Herren , den mektige Gud , ja , Herren , den mektige Gud , han veit det , og Israel skal vita det : Det var ikkje i trass og truløyse mot Herren
06022023	vi bygde oss eit altar , og ikkje fordi vi ville venda oss bort frå Herren . Var det det , så gjev du ikkje må hjelpa oss i dag ! Heller ikkje bygde vi det for å ofra brennoffer eller grødeoffer eller for å bera fram måltidsoffer på det . Var det så , då gjev at Herren må straffa oss for det !
06022024	Men det var ein ting vi var redde då vi gjorde dette : Vi tenkte at borna dykkar ein gong kunne koma til å seia til våre born : « Kva har de med Herren , Israels Gud , å gjera ?
06022025	Har ikkje Herren sett Jordan til grense mellom oss og dykk , de Rubens - og Gads-søner ! De har ingen del i Herren . » Såleis kunne borna dykkar få våre born til å halda opp med å ottast Herren .
06022026	Difor sa vi : Lat oss gå i gang og byggja eit altar ! Vi vil ikkje bera fram brennoffer og slaktoffer der .
06022027	Men det skal vera eit vitne for oss og dykk og for dei ættene som kjem etter oss , om at vi vil tena Herren med brennoffera , slaktoffera og måltidsoffera våre . Så skal ikkje borna dykkar ein gong seia til våre born at dei ikkje har del i Herren .
06022028	Vi tenkte at dersom dei nokon gong skulle seia så til oss eller etterkomarane våre , då vil vi svara : « Sjå på den etterlikninga av Herrens altar som fedrane våre har laga , ikkje til å ofra brennoffer og slaktoffer på , men til eit vitne for oss og for dykk . »
06022029	Aldri kunne det falla oss inn at vi skulle setja oss opp mot Herren og venda oss bort frå han og byggja eit altar til brennoffer , grødeoffer og slaktoffer , attåt det altaret åt Herren vår Gud som står framfor bustaden hans .
06022030	Då presten Pinhas og leiarane i folket og ættehovdingane i Israel som var med han , høyrde kva Rubens-sønene , Gads-sønene og Manasse-sønene sa , syntest dei godt om det .
06022031	Og presten Pinhas , son til Elasar , sa til Rubens-sønene , Gads-sønene og Manasse-sønene : « No skjønar vi at Herren er midt imellom oss , sidan de ikkje har sett dykk opp mot han med dette . Dermed har de berga israelittane frå Herrens hand . »
06022032	Så skildest presten Pinhas , son til Elasar , og dei andre leiarane med Rubens-sønene og Gads-sønene . Dei fór heim att frå Gilead til Kanaan og fortalde israelittane kva dei hadde høyrt .
06022033	Og israelittane syntest godt om svaret . Dei lova Gud og tenkte ikkje meir på å gå til strid mot Rubens-sønene og Gads-sønene og øydeleggja det landet dei budde i .
06022034	Rubens-sønene og Gads-sønene kalla altaret « Vitne » ; dei sa : « Det skal vera eit vitne for oss om at Herren er Gud . »
06023001	Så gjekk det ei lang tid etter at Herren hadde late Israel få ro for alle fiendar rundt ikring . Josva var gamal og langt oppi åra .
06023002	Han kalla saman heile Israel , dei eldste , hovdingane , domarane og tilsynsmennene og sa til dei : No er eg gamal og langt oppi åra .
06023003	De har sjølve sett alt det Herren dykkar Gud har gjort mot desse folkeslaga beint framfor augo dykkar . For det var Herren dykkar Gud som stridde for dykk .
06023004	Sjå , landet åt dei folka som enno er att her , har eg ved loddkasting gjeve dykk til odel og eige , og like eins landet åt alle dei folka som eg har rudt ut , frå Jordan til Storhavet i vest .
06023005	Herren dykkar Gud skal sjølv jaga bort desse folka og driva dei ut for dykk , så de kan ta landet deira i eige , så som Herren dykkar Gud har lova .
06023006	Så ver då sterke og faste ! Legg vinn på å leva etter alt det som står skrive i lovboka åt Moses . Vik aldri av frå det , korkje til høgre eller venstre !
06023007	Gjev dykk ikkje i lag med desse folka , dei som enno er att hjå dykk . Ta ikkje namnet åt gudane deira på tunga ! Sver ikkje ved dei , dyrk dei ikkje og bøy dykk ikkje og tilbed dei !
06023008	Men hald fast ved Herren dykkar Gud , som de har gjort til denne dag .
06023009	Difor har Herren drive store og sterke folkeslag ut for dykk , og ingen har til denne dag kunna stå seg mot dykk .
06023010	Ein einaste av dykk kunne jaga tusen . For det var Herren dykkar Gud som stridde for dykk , som han hadde lova .
06023011	Så ta dykk vel i vare , så sant de har livet kjært , og elska Herren dykkar Gud !
06023012	For vender de dykk bort frå han og held dykk til dei folkeslaga som enno er att hjå dykk , gifter born i hop og har anna samkvem med dei ,
06023013	då skal de vita at Herren dykkar Gud aldri vil driva desse folka ut for dykk . Men dei skal verta til ei snare og ei felle for dykk , til ei svepe over ryggen og til tornar i augo dykkar , til dess de vert utrudde or dette gode landet som Herren dykkar Gud har gjeve dykk .
06023014	No fer eg snart den vegen som alt her på jorda må fara . Kom då i hug og lat det aldri gå dykk or minne at ikkje eit einaste av alle dei gode orda som Herren har tala til dykk , har vorte om inkje . Alt gjekk som han hadde sagt ; ikkje eit ord vart om inkje .
06023015	Men liksom de har fått alt det gode som Herren dykkar Gud lova dykk , såleis skal Herren la alt det vonde han truga med , koma over dykk , til han har rudt dykk ut or dette gode landet som han har gjeve dykk .
06023016	Bryt de pakta som Herren dykkar Gud gjorde med dykk , går de av og dyrkar andre gudar og kastar dykk ned for dei , då skal Herrens vreide loga mot dykk ; og snart skal de måtta bort frå det gode landet han har gjeve dykk .
06024001	Så samla Josva alle Israels-ættene i Sikem . Han kalla til seg dei eldste i Israel og hovdingane , domarane og tilsynsmennene deira . Dei steig fram for Guds åsyn ,
06024002	og Josva tala til heile folket : Så seier Herren , Israels Gud : I gamle dagar budde fedrane dykkar , og mellom dei Tarah , far til Abraham og Nakor , på hi sida av Storelva , og dei dyrka framande gudar .
06024003	Men eg henta Abraham , ættefar dykkar , frå landet bortanfor Storelva og førte han gjennom heile Kanaan . Eg gav han mange etterkomarar . Han fekk sonen Isak ,
06024004	og Isak fekk sønene Jakob og Esau . Esau lét eg få Se’ir-fjella til eigedom . Men Jakob og sønene hans fór ned til Egypt .
06024005	Sidan sende eg Moses og Aron . Eg slo egyptarane med dei plagene som eg sende mellom dei , og så førte eg dykk ut .
06024006	Då eg hadde ført fedrane dykkar ut or Egypt , kom dei til Sevsjøen . Men egyptarane sette etter dei og kom til sjøen med vogner og hestfolk .
06024007	Då ropa dei til Herren , og eg sende eit tett mørker mellom dykk og egyptarane . Eg lét sjøen slå saman over dei , og han gøymde dei . Med eigne augo såg de kva eg gjorde med egyptarane . Sidan var de lenge i øydemarka .
06024008	Så førte eg dykk inn i landet åt amorittane , som budde austanfor Jordan . Dei stridde mot dykk , men eg gav dei i dykkar hand , så de kunne ta landet . Eg rudde dei ut for dykk .
06024009	Kongen i Moab , Balak Sipporsson , gjekk til strid mot Israel . Han sende bod etter Bileam Beorsson og bad han forbanna dykk .
06024010	Men eg ville ikkje høyra på Bileam , og han laut velsigna dykk . Såleis berga eg dykk frå Balak .
06024011	Sidan gjekk de over Jordan og kom til Jeriko . Og Jeriko-buane stridde mot dykk . Det same gjorde amorittane , perisittane , kanaanearane , hetittane , girgasjittane , hevittane og jebusittane . Men eg gav dei i dykkar hand .
06024012	Eg sende redsle og rådløyse føre dykk og dreiv bort dei to amorittkongane . Det var ikkje du som gjorde det med sverd eller boge .
06024013	Eg gav dykk eit land som de ikkje hadde hatt strev med , byar som de ikkje hadde bygt , men som de fekk bu i , vintre og oliventre som de ikkje hadde planta , men fekk nyta frukta av .
06024014	Så ha då age for Herren , og ten han ærleg og trufast ! Skil dykk av med dei gudane som fedrane dykkar dyrka på hi sida av Storelva og i Egypt , og ten Herren !
06024015	Men har de ikkje hug til å tena Herren , så vel i dag kven de vil tena , anten dei gudane som fedrane dykkar dyrka bortanfor Storelva , eller gudane åt amorittane , som åtte det landet de no bur i . Eg og mi ætt , vi vil tena Herren .
06024016	Då svara folket : « Aldri skal det henda at vi går bort frå Herren og dyrkar andre gudar .
06024017	For det var Herren vår Gud som førte oss og fedrane våre ut or Egypt , or trælehuset . Han gjorde desse store teikna for augo våre . Og sidan vakta han oss på heile den lange ferda og verna oss mellom folket i alle dei landa vi laut fara igjennom .
06024018	Herren dreiv bort alle desse folka , og like eins amorittane , som budde her i landet før oss . Vi òg vil tena Herren ; for han er vår Gud . »
06024019	Då sa Josva til folket : « De maktar ikkje å tena Herren ; for han er ein heilag Gud . Han er ein brennhuga Gud , som ikkje ber over med brota og syndene dykkar .
06024020	Går de bort frå Herren og dyrkar framande gudar , kjem han atter til å føra ulukke over dykk og gjera ende på dykk , kor mykje godt han før har gjort dykk . »
06024021	Folket svara : « Nei ! Herren vil vi tena . »
06024022	Då sa Josva til dei : « Så er de vitne mot dykk sjølve at de har valt Herren og vil tena han . » Dei svara : « Ja , vi er vitne . »
06024023	Josva sa : « Få då bort dei framande gudane som er hjå dykk , og bøy hjarta til Herren , Israels Gud ! »
06024024	Folket svara : « Herren vår Gud vil vi tena , og hans ord vil vi lyda . »
06024025	Den dagen gjorde Josva ei pakt for folket i Sikem og sette lov og rett for dei .
06024026	Han skreiv opp desse orda i Guds lovbok . Så tok han ein stor stein og reiste han der under eika som står attmed Herrens heilagdom .
06024027	Og Josva sa til heile folket : « Sjå , denne steinen skal vera eit vitne mot oss ; for han har høyrt kvart ord som Herren tala til oss . Han skal vitna mot dykk , så de ikkje gløymer dykkar Gud . »
06024028	Så lét Josva folket fara , kvar til sin eigedom .
06024029	Ei tid etter at dette hadde hendt , døydde Josva Nunsson , Herrens tenar , hundre og ti år gamal .
06024030	Dei gravla han på hans eigen heimstad , i Timnat-Serah , som ligg i Efraims-fjella , nordanfor Ga’asj-fjellet .
06024031	Israelittane tente Herren så lenge Josva levde , og så lenge dei endå var i live , dei gamle som levde lenger enn Josva , og som kjende til alle dei storverk Herren hadde gjort mot Israel .
06024032	Beina åt Josef , som israelittane hadde ført med seg frå Egypt , gravla dei attmed Sikem , på det jordstykket som Jakob hadde kjøpt for hundre kesittar av sønene til Hamor , far til Sikem , og som Josefs-sønene hadde fått til odel og eige .
06024033	Då Elasar , son til Aron , døydde , gravla dei han i Gibea , den byen som Pinhas , son hans , hadde fått i Efraims-fjella .
07001001	Då Josva var borte , spurde israelittane Herren : « Kven av oss skal fyrst fara ut og strida mot kanaanearane ? »
07001002	Herren svara : « Juda skal fara fyrst . Eg gjev landet i hans hender . »
07001003	Då sa Juda til Simeon , bror sin : « Ver med meg til den landsdelen eg skal ha , og lat oss strida saman mot kanaanearane ! Så skal eg vera med deg til den landsdelen du skal ha . » Og Simeon gjekk med han .
07001004	Så tok Juda ut , og Herren gav kanaanearane og perisittane i hendene deira ; dei slo dei ved Besek og felte ti tusen mann .
07001005	Der møtte dei Adoni-Besek , og dei stridde mot han og slo kanaanearane og perisittane .
07001006	Adoni-Besek rømde ; men dei sette etter han , tok han og hogg av han tommelfingrane og stortærne .
07001007	Då sa Adoni-Besek : « Sytti kongar med avhogne tommelfingrar og stortær sanka smular under mitt bord . No har Gud gjeve meg løn for det eg gjorde . » Så førte dei han til Jerusalem , og der døydde han .
07001008	Juda-sønene gjekk til åtak på Jerusalem og tok byen . Dei øydde han med odd og egg og sette eld på husa .
07001009	Sidan fór Juda-sønene ned og stridde mot kanaanearane som budde i fjellbygdene , i Negev og i Sjefela .
07001010	Fyrst gjekk dei mot kanaanearane i Hebron , som før i tida heitte Kirjat-Arba . Der slo dei Sjesjai , Akiman og Talmai .
07001011	Så gjekk dei mot Debir-buane . Debir heitte før i tida Kirjat-Sefer .
07001012	Då sa Kaleb : « Den som slår Kirjat-Sefer og tek byen , skal få Aksa , dotter mi , til kone . »
07001013	Otniel , son til Kenas , yngste bror til Kaleb , tok byen og fekk Aksa til kone .
07001014	Då ho skulle flytta heim til han , eggja ho han til å be far hennar om eit jordstykke . Som ho hoppa ned av eselet , spurde Kaleb henne : « Kva er det du vil ? »
07001015	Ho svara : « Lat meg få ei avskilsgåve ! Når du har gift meg bort til dette turre Negev-landet , får du gje meg vasskjelder òg . » Så gav Kaleb henne Øvrekjelda og Nedrekjelda .
07001016	Etterkomarane etter kenitten Hobab , verbror til Moses , fór med Juda-sønene opp frå Palmebyen til Juda-øydemarka sør for Arad og vart buande saman med folket der .
07001017	Juda gjekk med Simeon , bror sin , og dei vann over kanaanearane som budde i Sefat . Dei bannstøytte byen ; difor kalla dei han Horma .
07001018	Så tok Juda Gasa , Asjkalon og Ekron med alt landet som låg til dei byane .
07001019	Herren var med Juda , og dei la under seg fjellbygdene . Men folket som budde på sletta , greidde dei ikkje å driva bort ; for dei hadde jernvogner .
07001020	Kaleb fekk Hebron , så som Moses hadde sagt ; og han dreiv dei tre Anak-sønene ut derifrå .
07001021	Men Benjamins-sønene dreiv ikkje ut jebusittane , som budde i Jerusalem . Jebusittane vart buande i Jerusalem saman med Benjamins-sønene og har butt der til denne dag .
07001022	Josefs-sønene tok òg ut i striden ; dei gjekk mot Betel , og Herren var med dei .
07001023	Dei sende ut folk til å speida i Betel . Den byen heitte før i tida Lus .
07001024	Speidarane fekk sjå ein mann som kom ut or byen , og dei sa til han : « Syn oss kvar vi kan koma inn i byen , så skal vi spara deg . »
07001025	Så synte han dei kvar dei kunne koma inn , og dei øydde byen med odd og egg . Men mannen og heile ætta hans lét dei fara sin veg .
07001026	Han fór til hetittlandet . Der bygde han ein by som han kalla Lus ; og det har han heitt til denne dag .
07001027	Manasse dreiv ikkje ut folket i Bet-Sjean , Ta’anak , Dor , Jibleam og Megiddo og småbyane som låg der ikring . Kanaanearane greidde å halda seg der i landet .
07001028	Då israelittane vart sterkare , tvinga dei kanaanearane til å arbeida for seg , men dei dreiv dei ikkje ut .
07001029	Efraim dreiv ikkje ut kanaanearane som budde i Geser . Kanaanearane vart buande der mellom dei .
07001030	Sebulon dreiv ikkje ut dei som budde i Kitron og Nahalol . Kanaanearane vart buande mellom Sebulons-sønene , men dei laut gjera trælearbeid .
07001031	Asjer dreiv ikkje ut dei som budde i Akko og Sidon , i Aklab , Aksib , Helba , Afik og Rehob .
07001032	Asjers-sønene busette seg mellom dei kanaanearane som heldt til i landet ; for dei greidde ikkje å driva dei ut .
07001033	Naftali dreiv ikkje ut dei som budde i Bet-Sjemesj og Bet-Anat . Dei busette seg mellom kanaanearane som åtte heime i landet . Men folket i Bet-Sjemesj og Bet-Anat laut træla for dei .
07001034	Amorittane trengde Dans-sønene opp i fjellet og lét dei ikkje få koma ned på sletta .
07001035	Amorittane greidde å halda seg i Har-Heres , Ajjalon og Sja’albim . Men sidan fekk Josefs-ætta overtaket og nøydde dei til å træla for seg .
07001036	Grensa til amorittane gjekk frå Akrabbim-skaret og oppetter frå Sela .
07002001	Herrens engel kom frå Gilgal opp til Bokim og sa : Eg førte dykk opp frå Egypt og lét dykk koma til det landet som eg med eid lova fedrane dykkar . Og eg sa : « Aldri vil eg bryta mi pakt med dykk .
07002002	Og de må ikkje gjera pakt med dei som bur her i landet ; de skal riva ned altara deira . » Men de høyrde ikkje på orda mine . Kvifor gjorde de ikkje det ?
07002003	No seier eg dykk : Eg vil ikkje driva dei ut . Dei skal verta til snarer for dykk , og gudane deira skal verta ei felle .
07002004	Då Herrens engel hadde tala desse orda til israelittane , gret folket .
07002005	Difor kalla dei den staden Bokim . Der ofra dei til Herren .
07002006	Då Josva hadde bede farvel med folket , fór israelittane kvar til sitt odelsland og skulle leggja det under seg .
07002007	Folket tente Herren så lenge Josva levde , og så lenge dei gamle var til , dei som hadde levt lenger enn Josva og hadde sett alle dei storverk Herren hadde gjort for Israel .
07002008	Så døydde Josva Nunsson , Herrens tenar , hundre og ti år gamal .
07002009	Dei gravla han på hans eigen gard og grunn i Timnat-Heres , i Efraims-fjella , nord for Ga’asj-fjellet .
07002010	Snart fór heile denne ættleden til fedrane sine . Og den nye ætta som voks opp , kjende ikkje Herren og visste ikkje kva han hadde gjort for Israel .
07002011	Då gjorde israelittane det som vondt var i Herrens augo . Dei dyrka Ba’al-gudane
07002012	og vende seg frå Herren , sine fedrars Gud , som hadde ført dei ut or Egypt . Dei heldt seg til andre gudar , gudane åt grannefolka . Dei bøygde seg for dei og tilbad dei og harma såleis Herren .
07002013	Dei vende seg frå Herren og dyrka Ba’al og Astarte-bileta .
07002014	Då vart Herren brennande harm på Israel og gav dei i hendene på røvarar , som herja dei . Han gav dei i hendene på uvenene deira rundt om , og dei kunne ikkje stå seg mot fiendane .
07002015	Kvar dei fór fram , var Herrens hand imot dei . Difor gjekk det dei ille , som Herren hadde sagt , og som han hadde svore . Og dei kom i stor naud .
07002016	Då lét Herren domarar stå fram , som berga dei frå røvarane .
07002017	Men dei lydde ikkje domarane sine heller . Trulause som dei var , heldt dei seg til andre gudar , bøygde seg for dei og tilbad dei , og snart veik dei av frå den vegen som fedrane deira hadde fylgt . For fedrane lydde Herrens bod , men det gjorde ikkje dei .
07002018	Kvar gong Herren lét ein domar stå fram mellom dei , var Herren med han og berga folket frå fiendane deira så lenge domaren levde . For Herren ynkast over dei når dei sukka og stunde fordi dei vart trælka og kua .
07002019	Men ikkje før var domaren borte , så bar dei seg atter ille åt , endå verre enn fedrane . Dei heldt seg til andre gudar , tente dei og tilbad dei , og dei gav ikkje opp sine vonde gjerningar og si trassige ferd .
07002020	Då vart Herren brennande harm på Israel og sa : « Fordi dette folket har brote den pakta eg gjorde med fedrane deira , og ikkje lydt etter orda mine ,
07002021	så vil heller ikkje eg hjelpa dei og driva ut noko av dei folka som Josva lét vera att då han døydde .
07002022	For med dei vil eg prøva Israel og sjå om dei held seg til Herrens vegar og går på dei , som fedrane deira gjorde , eller ikkje . »
07002023	Så lét Herren desse folka vera . Han dreiv dei ikkje straks ut og gav dei ikkje i Josvas hand .
07003001	Dette er dei folkeslaga som Herren lét vera att , og som han ville bruka til å setja Israel på prøve , alle som ikkje hadde vore med i nokon av krigane om Kanaan .
07003002	Han gjorde det berre for å læra dei komande Israels-ættene korleis dei skulle strida , sidan dei ikkje hadde vore med før :
07003003	Det var dei fem filistarfyrstane , alle kanaanearane , sidonarane og hevittane som budde på Libanon-fjella , frå Ba’al-Hermon-fjellet til Lebo-Hamat .
07003004	Dei var det Israel skulle prøvast med , så det kunne syna seg om dei ville lyda dei bod som Herren hadde gjeve fedrane deira gjennom Moses .
07003005	Så budde no israelittane midt imellom kanaanearane , hetittane , amorittane , perisittane , hevittane og jebusittane .
07003006	Dei tok døtrene deira til koner og gav døtrene sine til sønene deira og dyrka gudane deira .
07003007	Israelittane gjorde det som vondt var i Herrens augo . Dei gløymde Herren sin Gud og dyrka Ba’al-gudane og Astarte-bileta .
07003008	Då vart Herren brennande harm på israelittane . Han gav dei i hendene på Kusjan-Risjatajim , kongen i Mesopotamia , og dei laut tena han i åtte år .
07003009	Då ropa israelittane til Herren , og Herren lét ein bergingsmann stå fram i Israel og fria dei ut . Det var Otniel , son til Kenas , yngste bror til Kaleb .
07003010	Herrens Ande kom over han , og han vart domar i Israel . Han drog ut i striden , og Herren gav kongen i Mesopotamia , Kusjan-Risjatajim , i hendene hans , så han vann over han .
07003011	Sidan hadde landet fred i førti år . Så døydde Otniel , son til Kenas .
07003012	Israelittane heldt fram med å gjera det som vondt var i Herrens augo . Då gav Herren Eglon , kongen i Moab , makt over dei , fordi dei gjorde det som vondt var i Herrens augo .
07003013	Han fekk med seg ammonittane og amalekittane . Så drog han ut og slo Israel , og dei tok Palmebyen .
07003014	Israelittane laut tena Eglon , Moab-kongen , i atten år .
07003015	Då ropa israelittane til Herren , og Herren lét ein bergingsmann stå fram imellom dei . Det var Ehud Gerason av Benjamins-ætta , ein keivhendt mann . Israelittane sende ein gong Ehud med gåver til Eglon , kongen i Moab .
07003016	Då laga han seg eit tvieggja sverd som var ei alen langt , og spente det på seg under kleda , på høgre sida .
07003017	Så førte han gåvene fram for Eglon , Moab-kongen , som var ein svært tjukk mann .
07003018	Då Ehud hadde gjeve frå seg gåvene , lét han folka som hadde bore dei , fara heim .
07003019	Men sjølv snudde han ved biletstøttene attmed Gilgal , fór attende og sa : « Eg har eit løyndarbod til deg , konge . » « Hysj ! » sa kongen . Så gjekk dei ut , alle som stod kringom han .
07003020	Som no kongen sat åleine i den svale takstova si , gjekk Ehud inn til han og sa : « Eg har eit ord til deg frå Gud . » Då reiste kongen seg frå stolen .
07003021	I det same rette Ehud ut venstre handa , greip sverdet som han bar ved høgre sida , og rende det i livet på han ,
07003022	så skaftet fylgde bladet inn . Og feittet gjekk i hop kring bladet ; for han drog ikkje sverdet ut att or livet hans ; det stakk ut på baksida .
07003023	Så gjekk Ehud ut i svalgangen , lét att takstove-døra etter seg og låste henne .
07003024	Då han hadde gått sin veg , kom tenarane til kongen . Og då dei såg at døra til takstova var låst , tenkte dei : « Han har vel eit ærend i det svale kammeret . »
07003025	Dei venta til dei var reint skamfulle . Men då han ikkje opna døra til takstova , tok dei nykelen og låste opp . Då fekk dei sjå at herren deira låg livlaus på golvet .
07003026	Medan tenarane venta , slapp Ehud unna . Han fór framom biletstøttene og nådde Se’ira .
07003027	Då han kom til Efraims-fjella , bles han i hornet . Og israelittane fylgde han ned frå fjellet ; sjølv gjekk han føre dei .
07003028	« Skunda dykk etter meg ! » sa han til dei . « For Herren har gjeve fiendane dykkar , moabittane , i hendene dykkar . » Så fylgde dei han ned og tok vadestadene over Jordan og stengde dei for moabittane . Dei lét ikkje ein einaste sleppa over .
07003029	Den gongen felte dei ti tusen moabittar , alle sterke og djerve menn ; ikkje ein kom seg unna .
07003030	Den dagen laut Moab bøya seg under Israels velde , og sidan hadde landet fred i åtti år .
07003031	Etter Ehud kom Sjamgar , son til Anat . Han felte seks hundre mann av filistarane med piggstaven åt ein oksedrivar . Han òg berga Israel .
07004001	Då Ehud var borte , gjorde israelittane atter det som vondt var i Herrens augo .
07004002	Då gav Herren dei i hendene på Jabin , kanaanearkongen som styrte i Hasor . Hærføraren hans heitte Sisera ; han budde i Harosjet-Haggojim .
07004003	Israelittane ropa til Herren . For Jabin hadde ni hundre jernvogner , og han fór hardt fram mot israelittane i tjue år .
07004004	På den tid var Debora , kona til Lappidot , domar i Israel . Ho var ei profetkvinne
07004005	og sat ofte under det palmetreet som vart heitande Debora-palma , mellom Rama og Betel i Efraims-fjella . Og israelittane kom til henne for å få dom i rettssaker .
07004006	Debora sende bod etter Barak , son til Abinoam , frå Kedesj i Naftali-landet og sa til han : « Høyr kva Herren , Israels Gud , seier til deg : Ta ut og gå opp på Tabor-fjellet ! Og ha med deg ti tusen mann av Naftali - og Sebulons-sønene !
07004007	Så skal eg dra Sisera , hærføraren til Jabin , med vognene og heile hæren hans bort til deg , til Kisjon-bekken , og gje han i di hand . »
07004008	Då svara Barak : « Går du med , går eg òg . Går du ikkje med , går ikkje eg heller . »
07004009	Debora sa : « Visst går eg med . Men då er det ikkje du som får æra for den ferda du gjer . For Herren skal gje Sisera i kvinnehand . » Så budde ho seg og vart med Barak til Kedesj .
07004010	Og Barak kalla Sebulons - og Naftali-ættene saman i Kedesj . Ti tusen mann fylgde han , og Debora var med .
07004011	Den gongen hadde Heber , ein av kenittane , som var ætta frå Hobab , verbror til Moses , skilt lag med ætta si . Han hadde flytt telta sine til Sa’anannim-eika , som står nær Kedesj .
07004012	Då Sisera fekk spurt at Barak Abinoamsson var faren opp på Tabor-fjellet ,
07004013	samla han alle vognene sine , ni hundre jernvogner , og alt det folket han hadde , og førte dei frå Harosjet-Haggojim til Kisjon-bekken .
07004014	Då sa Debora til Barak : « Kom no ! For i dag vil Herren gje Sisera i dine hender . Herren går føre deg i striden . » Så fór Barak ned frå Tabor-fjellet , og ti tusen mann var med han .
07004015	Herren sette støkk i Sisera og gjorde at stridsvognene og heile hæren hans kom i røre , så dei ikkje kunne stå seg for Barak . Då sprang Sisera ned av vogna og rømde til fots .
07004016	Men Barak sette etter vognene og hæren radt til Harosjet-Haggojim , og heile hæren til Sisera fall i striden . Det vart ikkje att ein einaste mann .
07004017	Sisera sjølv rømde og kom til teltet åt Jael , kona til kenitten Heber . For det rådde fred mellom Jabin , kongen i Hasor , og ætta til Heber .
07004018	Jael gjekk ut imot Sisera og sa : « Kom inn , herre , kom inn til meg ! Du treng ikkje vera redd ! » Då gjekk han inn i teltet til henne , og ho gøymde han under eit åkle .
07004019	Så sa han : « Kjære deg , gjev meg litt vatn ! Eg er så tyrst . » Ho opna ei mjølkeflaske , lét han få drikka og breidde på han att .
07004020	Då sa han til henne : « Stå i teltdøra , og kjem det einkvan og spør om det er nokon her , så svar : Nei ! »
07004021	Då tok Jael , kona til Heber , ein teltplugg og gjekk stilt inn til Sisera med ein hamar i handa . Og medan han , trøytt som han var , låg i djupaste svevnen , slo ho teltpluggen gjennom tinningen hans , så han gjekk ned i jorda . Såleis døydde Sisera .
07004022	I same belet kom Barak , som forfylgde Sisera . Jael gjekk ut imot han og sa : « Kom , så skal eg syna deg den mannen du leitar etter . » Han gjekk med henne inn , og då fekk han sjå Sisera liggja der livlaus med teltpluggen gjennom tinningen .
07004023	Den dagen bøygde Gud Jabin , kanaanearkongen , i kne for israelittane .
07004024	Og herredømet deira vart meir og meir tyngjande for Jabin , til dei reint gjorde ende på han .
07005001	Den dagen song Debora og Barak Abinoamsson dette kvadet :
07005002	Israels hovdingar — budde seg til strid , og folket møtte viljug fram . Lova Herren !
07005003	Høyr , de kongar ! — Lyd etter , de hovdingar ! Eg vil syngja for Herren , syngja og spela for Israels Gud .
07005004	Herre , då du gjekk ut frå Se’ir , då du skreid fram — frå Edoms-marka , då riste jorda , — og himmelen draup , vatnet strøymde frå skyene .
07005005	Fjella skalv for Herren , ja , Sinai skalv for Herren , — Israels Gud .
07005006	I Sjamgars , Anat-sonens , dagar , i Jaels tid , låg vegane aude . Ferdafolk laut fara — utanfor allfarveg .
07005007	Det fanst ingen førar i Israel før eg , Debora , stod fram , før eg stod fram , ei mor i Israel .
07005008	Dei valde seg nye gudar . Då stod det strid i portane . Men kvar såg ein skjold og spyd hjå dei førti tusen i Israel ?
07005009	Mitt hjarta bankar — for Israels hovdingar , for folket som viljug møtte fram . Lova Herren !
07005010	Tenk etter , — de som rid på blakke esel , de som sit på dyre teppe , og de som vandrar etter vegen .
07005011	Høyr kor dei jublar , dei som deler hærfang — attmed brunnane . Der prisar dei — Herrens rettferdsverk , hans frelsesverk — mot folket i Israel . Då steig Herrens folk — ned til portane .
07005012	Vakna , Debora , vakna ! Vakna , røysta i og kved ! Reis deg , Barak ! Før fangane bort , — du Abinoamsson !
07005013	Då drog dei ned til hovdingane , dei som var att ; Herrens folk — drog ned til meg som heltar .
07005014	Frå Efraim steig dei ned i dalen , så kom Benjamin — mellom dine ætter . Frå Makir steig hovdingar ned ; frå Sebulon kom menn — med førarstav .
07005015	Hovdingar frå Jissakar — fylgde Debora ; Jissakar kom , — og Barak var med ; i hans fotefar fylgde dei — ned i dalen . Attmed bekkene i Ruben heldt dei lange rådleggingar .
07005016	Kvi vart du sitjande — mellom kløvkorgene , lydande på hjuring-fløyter ? Attmed bekkene i Ruben heldt dei lange rådleggingar .
07005017	Gilead heldt seg i ro på den andre sida av Jordan . Og Dan , — kvi drygde han attmed skipa ? Asjer som budde — utmed havsens strand , inni vikane heldt han seg i ro .
07005018	Men Sebulon var eit folk — som våga livet ; det same gjorde Naftali på høgdene der striden stod .
07005019	Kongar kom og stridde , ja , Kanaans kongar stridde ved Ta’anak , — attmed Megiddo-bekken ; men dei tok ikkje sølv — til hærfang .
07005020	Stjernene stridde — frå himmelen , frå sine baner — stridde dei mot Sisera .
07005021	Kisjon-bekken — reiv fienden bort , den eldgamle Kisjon-bekken . Skrid fram , mi sjel , med kraft !
07005022	Hardt slo hovane i marka , hestane fór i strykande tan .
07005023	« Forbanna Meros ! » — sa Herrens engel . « Forbanna , ja forbanna — dei som bur der ! For dei kom ikkje Herren — til hjelp , dei kom ikkje Herren til hjelp — med stridsmenn ! »
07005024	Velsigna framom andre kvinner — vere Jael , kona til kenitten Heber . Velsigna vere ho framom alle kvinner — som bur i telt .
07005025	Sisera bad om vatn ; ho gav han mjølk , rjome baud ho han — i ei storfelt skål .
07005026	Med venstre handa — treiv ho ein teltplugg , med den høgre ein hamar ! Så slo ho til Sisera — og knuste hans hovud , dreiv pluggen inn — og kløyvde hans skalle .
07005027	For føtene hennar seig han ned , han stupte og vart liggjande . For føtene hennar seig han ned , og der han seig ned , låg han felt .
07005028	Mor til Sisera — ser ut gjennom glaset ; ho stirer ut gjennom gluggen — og ropar : « Kva ventar vogna hans etter ? Kvi dryer tråvarane hans ? »
07005029	Dei klokaste fruene hennar — svarar , og ho tek det opp att — gong på gong :
07005030	« Visst finn dei hærfang å skifta : Ei jente eller to til manns , hærfang av fargerikt ty — til Sisera , hærfang av fargerikt ty , eit klede eller to — med gilde fargar , til å ha om halsen . »
07005031	Såleis skal dei gå til grunne , alle dine fiendar , Herre . Men dei som elskar deg , skal vera som sola når ho renn i sitt velde . Sidan hadde landet fred i førti år .
07006001	Israelittane gjorde det som vondt var i Herrens augo . Då gav han dei i hendene på midjanittane , og i sju år
07006002	hadde dei makta over Israel . Til vern mot Midjan stelte israelittane til dei gøymestadene som finst oppi fjella , både holer og fjellborger .
07006003	Kvar gong israelittane hadde sått , kom midjanittane og amalekittane og andre folk i aust og tok på dei .
07006004	Dei leira seg midt imot dei og øydde grøda i landet heilt bort til Gasa . Dei leivde ikkje eit matagrann i Israel , og ikkje ein sau eller ein okse eller eit esel .
07006005	Dei kom dragande med buskap og telt så tett som grashopper . Det var ikkje tal på dei og kamelane deira , og kvar dei kom , la dei landet i øyde .
07006006	Israel vart reint utarma av herjingane deira , og israelittane ropa til Herren .
07006007	Då dei ropa til Herren fordi midjanittane plaga dei ,
07006008	sende Herren ein profet til dei , og han sa : Så seier Herren , Israels Gud : Det var eg som førte dykk opp frå Egypt ; eg henta dykk ut or trælehuset .
07006009	Eg fria dykk frå egyptarane og frå alle som var harde med dykk ; eg dreiv dei bort for dykk og gav dykk landet deira .
07006010	Og eg sa til dykk : « Eg er Herren dykkar Gud . De skal ikkje ottast gudane åt amorittane , som åtte det landet de bur i . » Men de ville ikkje høyra på meg .
07006011	Då kom Herrens engel og sette seg under den eika som står i Ofra , der Joasj av Abieser-ætta rådde . Gideon , son til Joasj , stod og treskte noko kveite i vinpressa , så han kunne berga kornet frå midjanittane .
07006012	Og Herrens engel synte seg for han og sa : « Herren er med deg , du djerve kjempe . »
07006013	Gideon svara : « Høyr på meg , herre ! Er Herren med oss , kvifor har då alt dette hendt ? Kvar hender det no slike under som dei fedrane våre fortalde oss om ? Dei sa at det var Herren som førte dei ut or Egypt . Men no har Herren støytt oss frå seg og gjeve oss i hendene på midjanittane . »
07006014	Då snudde Herren seg til han og sa : « Gå i veg , så sterk som du er , og berga Israel or Midjans vald ! Er det ikkje eg som sender deg ? »
07006015	Gideon svara : « Høyr på meg , herre ! Korleis kan eg berga Israel ? Ætta mi er den minste i Manasse , og sjølv er eg den yngste i huset åt far min . »
07006016	Då sa Herren til han : « Eg vil vera med deg , og du skal slå midjanittane til siste mann . »
07006017	Gideon sa : « Har du godvilje for meg , så gjev meg eit teikn på at det er du som talar med meg .
07006018	Kjære , gå ikkje herifrå før eg kjem att med ei offergåve og legg henne fram for deg . » Herren svara : « Eg skal bia til du kjem att . »
07006019	Så gjekk Gideon inn og stelte til eit kje , tok ein efa mjøl og baka usyrt brød . Kjøtet la han i ei korg og soddet hadde han i ei krukke . Så bar han det ut til Guds engel under eika og sette det fram for han .
07006020	Då sa engelen til han : « Ta kjøtet og det usyrte brødet , legg det på dette berget og slå soddet utover ! » Han gjorde det .
07006021	Så rette Herrens engel ut staven som han hadde i handa , og stakk borti kjøtet og det usyrte brødet . Då slo det eld opp or berget og øydde kjøtet og brødet . Og Herrens engel kvarv bort for augo hans .
07006022	Då Gideon skjøna at det var Herrens engel han hadde sett , ropa han : « Å , Herre Gud , eg har sett Herrens engel åsyn til åsyn ! »
07006023	Men Herren sa til han : « Fred vere med deg ! Ver ikkje redd , du skal ikkje døy ! »
07006024	Så bygde Gideon eit altar for Herren der og kalla det « Herren er fred » . Den dag i dag står det altaret i Ofra , som høyrer Abieser-ætta til .
07006025	Om natta sa Herren til Gideon : « Ta ein av oksane åt far din og ein annan okse , som er sju år gamal ! Riv ned Ba’al-altaret åt far din og hogg ned Asjera-pålen som står attmed det .
07006026	Så skal du byggja eit altar for Herren din Gud på toppen av denne festningsborga og leggja alt til rettes . Ta så den andre oksen og ber han fram som brennoffer ; bruk veden av Asjera-pålen , som du har hogge ned . »
07006027	Gideon tok med seg ti av trælane sine og gjorde som Herren hadde sagt . Men han torde ikkje gjera det om dagen ; han var redd folket sitt og mennene i byen ; difor gjorde han det om natta .
07006028	Då mennene i byen stod opp om morgonen , fekk dei sjå at Ba’al-altaret var nedrive , og at Asjera-pålen som stod der , var felt , og at oksen var ofra på det nybygde altaret .
07006029	Då sa dei seg imellom : « Kven kan ha gjort dette ? » Og då dei spurde seg føre og granska etter , fekk dei vita at det var Gideon , son til Joasj , som hadde gjort det .
07006030	Mennene i byen sa då til Joasj : « Lat son din koma ut ! Han skal døy fordi han har rive ned Ba’al-altaret og hogge ned Asjera-pålen som stod attmed det . »
07006031	Men Joasj sa til alle dei som stod kringom han : « Vil de strida for Ba’al ? Vil de hjelpa han ? Den som strider for Ba’al , skal lata livet før det ljosnar av dag . Er han gud , så lat han strida for seg sjølv , sidan dei har rive ned altaret hans . »
07006032	Den dagen fekk Gideon namnet Jerubba’al , for dei sa : « Lat Ba’al strida mot han , sidan han har rive ned altaret hans . »
07006033	No hadde alle midjanittane , amalekittane og andre folk i aust samla seg . Dei sette over Jordan og leira seg på Jisre’el-sletta .
07006034	Då kom Herrens Ande over Gideon . Han bles i horn , og Abieser-ætta samla seg og fylgde han .
07006035	Så sende han bod ut i heile Manasse , og dei samla seg og fylgde han . Og til Asjer og Sebulon og Naftali sende han bod ; dei òg kom og gav seg i lag med Manasse-mennene .
07006036	Då sa Gideon til Gud : « Er det så at du vil bruka meg til å berga Israel , som du har sagt ,
07006037	så høyr : No legg eg denne nyklypte ulla på treskjevollen . Kjem det så dogg på ulla medan heile marka er turr , då veit eg at du vil bruka meg til å berga Israel , som du har sagt . »
07006038	Og så vart det . For då Gideon stod opp morgonen etter og klemde i hop ulla , vreid han så mykje dogg ut or henne at det vart ei heil skål full med vatn .
07006039	Då sa han til Gud : « Ver ikkje vond på meg om eg talar endå ein gong . Eg ville så gjerne få gjera ei prøve til med ulla . Lat ulla vera turr medan heile marka er dogga . »
07006040	Og natta etter gjorde Gud som han bad : Ulla heldt seg turr , men heile marka var doggvåt .
07007001	Jerubba’al , det er Gideon , tok ut tidleg om morgonen med alle mennene sine . Han leira seg attmed Harod-kjelda såleis at han hadde midjanitthæren nord for More-haugen , nede på sletta .
07007002	Då sa Herren til Gideon : « Du har for mykje folk med deg . Eg vil ikkje gje midjanittane i hendene på så mange ; elles kunne Israel briska seg mot meg og seia : Det er mi eiga hand som har berga meg !
07007003	Rop no ut for folket : Den som er redd og fælen , kan snu og fara heim att frå Gilead-fjellet . » Då var det tjueto tusen mann som fór heim , og ti tusen vart att .
07007004	Men Herren sa til Gideon : « Du har enno for mykje folk . Lat dei gå ned til kjelda , så skal eg skilja ut nokre for deg der . Dei eg seier skal vera med deg , dei skal du ta med deg ; og dei eg seier ikkje skal vera med deg , dei skal du ikkje ta med deg . »
07007005	Så lét Gideon folket gå ned til kjelda , og Herren sa til han : « Alle dei som lepjar i seg vatnet med tunga liksom hunden , skal du setja for seg , og sameleis alle dei som legg seg på kne og drikk . »
07007006	Dei som førte vatnet til munnen med handa og lepja , var tre hundre i talet . Alle dei andre la seg på kne og drakk av vatnet .
07007007	Då sa Herren til Gideon : « Med dei tre hundre mennene som lepja , vil eg berga dykk , og eg vil gje midjanittane i hendene dine . Alle dei andre kan fara heim att . »
07007008	Så tok dei med seg maten åt folket og horna deira . Og Gideon lét alle dei andre israelittane fara heim , så nær som dei tre hundre ; dei hadde han hjå seg . Midjanittleiren låg lenger nede i dalen .
07007009	Då det vart natt , sa Herren til Gideon : « Gjer deg ferdig og far ned til leiren ! Eg gjev han i dine hender .
07007010	Er du redd , så gå fyrst ned med Pura , tenaren din !
07007011	Høyr på det dei seier , og du kjem til å kjenna deg sterk nok til å ta på leiren . » Så gjekk han og Pura , tenaren hans , ned til forpostane utanfor leiren .
07007012	Midjanittane og amalekittane og dei som høyrde ættene frå aust til , låg nede i dalen så tett som grashopper , og det var ikkje tal på kamelane deira ; dei var som sanden på havsens strand .
07007013	Med det same Gideon kom , var det ein som fortalde sidemannen sin ein draum . Han sa : « No skal du høyra kva eg har drøymt : Eit byggbrød kom trillande ned mot midjanittleiren . Då det kom fram til eit telt , støytte det mot teltet og velte det , så det vart liggjande . »
07007014	Då svara hin : « Dette kan ikkje vera noko anna enn sverdet åt Gideon Joasjson , israelitten . Gud har gjeve midjanittane og heile leiren i hans hender . »
07007015	Då Gideon høyrde draumen som vart fortald , og tydinga , bøygde han seg og tilbad Gud . Han gjekk attende til Israels-leiren og sa : « Stå opp ! Herren har gjeve midjanitthæren i hendene dykkar . »
07007016	Så delte han dei tre hundre mennene i tre flokkar . Han gav dei alle horn og tome krukker i hendene og faklar til å ha inni krukkene .
07007017	Og han sa til dei : « Sjå på meg , og gjer de like eins ! Når eg er komen til utkanten av leiren , skal de gjera som eg .
07007018	Når eg og alle dei som er med meg , blæs i horn , skal de òg blåsa i horn rundt ikring heile leiren og ropa : For Herren og for Gideon ! »
07007019	Gideon og dei hundre mennene som var med han , kom til utkanten av leiren med det same midnattsvakta tok til ; det var så vidt midjanittane hadde sett ut vaktpostane . Då bles dei i horna og knuste krukkene som dei hadde med seg .
07007020	Alle tre flokkane bles i horn og knuste krukkene sine . I venstre handa heldt dei faklane , og i høgre handa hadde dei horna som dei bles i . Og dei ropa : « Dra sverdet for Herren og for Gideon ! »
07007021	Men dei vart ståande kvar på sin plass rundt ikring leiren . Då tok alle som var i leiren , til å renna att og fram . Og ropande rømde dei .
07007022	Og Herren laga det så at då dei høyrde ljomen av dei tre hundre horna , vende dei sverda sine mot kvarandre alle som i leiren var . Hæren rømde til Bet-Hasjitta , bort imot Serera , til utkanten av Abel-Mehola ved Tabbat .
07007023	Då samla israelittane seg til strid , frå Naftali , Asjer og heile Manasse , og sette etter midjanittane .
07007024	Over heile Efraims-fjellet sende Gideon bodberarar som skulle seia : « Far ned og møt midjanittane , og steng dei ute frå elva heilt ned til Bet-Bara ved Jordan ! » Kvar einaste mann i Efraim fekk bod om å møta , og dei stengde vegen til elva heilt ned til Bet-Bara ved Jordan .
07007025	Dei fanga to av midjanitthovdingane , Oreb og Se’eb . Oreb drap dei på Orebs-berget , og Se’eb ved Se’ebs-pressa , og så sette dei etter midjanittane . Hovuda av Oreb og Se’eb tok dei med til Gideon på hi sida av Jordan .
07008001	Mennene frå Efraim sa til Gideon : « Korleis er det du har fare åt mot oss ? Kvifor sende du ikkje bod etter oss då du tok ut i striden mot midjanittane ? » Og dei gjekk hardt inn på han .
07008002	Men han sa til dei : « Kva har eg gjort som kan liknast med det de gjorde ? Er ikkje etterraksteren åt Efraim betre enn avlinga åt Abieser ?
07008003	Gud har gjeve midjanitthovdingane Oreb og Se’eb i dykkar hender . Kva har eg greitt å gjera som kan mæla seg med det ? » Då han tala så , roa dei seg og var ikkje vonde på han lenger .
07008004	Gideon kom til Jordan og gjekk over , han og dei tre hundre mennene som var med han . Og dei var trøytte , så hardt som dei hadde jaga fienden .
07008005	Då sa han til mennene i Sukkot : « Kjære , gjev folket som fylgjer meg , nokre brød ; for dei er trøytte . Eg held på og jagar Sebah og Salmunna , kongane åt midjanittane . »
07008006	Men hovdingane i Sukkot svara : « Har du alt fått kloa i Sebah og Salmunna , sidan vi skal gje hæren din mat ? »
07008007	Då sa Gideon : « Godt , når Herren har gjeve Sebah og Salmunna i hendene mine , skal eg treskja dykk med villtornar og tistlar . »
07008008	Så fór han opp til Penuel og tala like eins til folket der . Men dei svara han på same vis som Sukkot-mennene hadde gjort .
07008009	Då sa han til dei òg : « Når eg kjem vel heim att , skal eg riva ned denne borga . »
07008010	Sebah og Salmunna låg i Karkor med hærane sine , om lag femten tusen mann . Det var alt som var att av den store austmannahæren ; hundre og tjue tusen våpenføre menn var falne .
07008011	Gideon fór oppetter Teltbuarvegen austanfor Nobah og Jogbeha , og han slo hæren som låg trygt i leiren .
07008012	Sebah og Salmunna rømde , men han sette etter dei . Han tok begge Midjan-kongane , Sebah og Salmunna , til fange og skræmde heile hæren på flòg .
07008013	Då Gideon Joasjson vende heim att frå striden og kom oppetter Heres-bakken ,
07008014	fekk han tak i ein ung gut som høyrde heime i Sukkot , og spurde han ut . Guten skreiv opp for han hovdingane og dei eldste i Sukkot , syttisju mann .
07008015	Då han så kom til mennene i Sukkot , sa han : « Sjå , her er Sebah og Salmunna , som de spotta meg for då de sa : Har du alt fått kloa i Sebah og Salmunna , sidan vi skal gje dei trøytte mennene dine mat ? »
07008016	Så greip han dei eldste i byen , og han tok villtornar og tistlar og tukta mennene i Sukkot med dei .
07008017	Borga i Penuel reiv han ned , og mennene i byen slo han i hel .
07008018	Sidan sa han til Sebah og Salmunna : « Korleis såg dei ut , dei mennene som de slo i hel på Tabor ? » Dei svara : « Dei likna deg ; begge såg ut som kongssøner . »
07008019	Han sa : « Då var det brørne mine , sønene til mi eiga mor . Så sant Herren lever : Hadde de spart livet deira , skulle eg ikkje ha drepe dykk . »
07008020	Og han sa til Jeter , eldste son sin : « Gå fram og slå dei i hel ! » Men guten drog ikkje sverdet . Han torde ikkje ; for han var berre ein unggut endå .
07008021	Då sa Sebah og Salmunna : « Kom sjølv og hogg oss ned ! For som mannen er , så er styrken hans . » Så gjekk Gideon fram og slo Sebah og Salmunna i hel , og han tok halvmånane som kamelane deira hadde om halsen .
07008022	Israelittane sa til Gideon : « Du skal rå over oss , både du og son din og soneson din ; for du har berga oss frå midjanittane . »
07008023	Men Gideon svara : « Ikkje vil eg rå over dykk og ikkje son min heller . Herren skal rå over dykk . »
07008024	Sidan sa Gideon til dei : « Eg har ei bøn til dykk : at de alle vil gje meg dei ringane de har vunne i krigen . » For midjanittane gjekk med gullringar ; dei var ismaelittar .
07008025	Dei svara : « Det skal du så visst få . » Så breidde dei ut ei kappe , og på den kasta dei alle ringane dei hadde vunne i krigen .
07008026	Då han vog gullringane som han hadde bede om , var det eitt tusen sju hundre sekel gull , forutan halvmånane , øyreringane og purpurkleda som Midjan-kongane hadde hatt på seg , og lekkjene som kamelane deira hadde bore kring halsen .
07008027	Av gullet gjorde Gideon ein efod som han sette opp i Ofra , heimbyen sin ; der dyrka alle israelittane han som ein avgud . Og han vart til ei snare for Gideon og hans hus .
07008028	Såleis laut midjanittane bøya seg under israelittane , og dei vann ikkje reisa seg meir . Sidan hadde landet fred i førti år , så lenge Gideon levde .
07008029	Så fór Jerubba’al Joasjson heim att til garden sin og vart buande der .
07008030	Gideon hadde sytti søner som alle var hans eigne born ; for han hadde mange koner .
07008031	Med fylgjekona si i Sikem fekk han òg ein son og kalla han Abimelek .
07008032	Gideon Joasjson døydde i høg alder og vart lagd i grava åt Joasj , far sin , i Ofra , heimstaden åt Abieser-ætta .
07008033	Då Gideon var borte , var israelittane atter trulause og heldt seg til Ba’al-gudane . Dei gjorde Ba’al-Berit til sin gud .
07008034	Israelittane tenkte ikkje på Herren sin Gud , som hadde berga dei frå alle fiendar rundt ikring .
07008035	Og dei gjorde ikkje vel mot ætta åt Jerubba’al , Gideon , for alt det gode han hadde gjort mot Israel .
07009001	Abimelek , son til Jerubba’al , fór til morbrørne sine i Sikem . Han tala med dei og med alt morfolket sitt og sa :
07009002	« Kjære , tala no så alle mennene i Sikem høyrer det , og spør dei : Kva er best for dykk , at sytti mann , alle sønene til Jerubba’al , rår over dykk , eller at berre ein mann har råderetten ? Og kom så i hug at vi er same folket . »
07009003	Då tala morbrørne om han til alle mennene i Sikem og la alt fram for dei . Og hugen drog dei til Abimelek . « Han er ein av våre , » sa dei .
07009004	Så gav dei han sytti sekel av tempelskatten åt Ba’al-Berit . For dei leigde Abimelek nokre lause og uvørdne karar , og dei fylgde han .
07009005	Så fór han til huset åt far sin i Ofra og drap brørne sine , sønene til Jerubba’al , sytti mann på éin stein . Berre Jotam , yngste sonen til Jerubba’al , vart att ; for han hadde gøymt seg .
07009006	Då samla dei seg , alle mennene i Sikem og alle som var i by-borga . Dei gjekk ut og gjorde Abimelek til konge , under eika der minnesteinen i Sikem står .
07009007	Då Jotam fekk vita det , gjekk han opp på toppen av Garisim-fjellet . Der stod han og ropa til dei : Høyr på meg , de Sikems-menner , så skal Gud høyra på dykk !
07009008	Det var ein gong at trea ville salva seg ein konge . Dei sa til oliventreet : « Du skal vera kongen vår . »
07009009	Men oliventreet svara : « Skulle eg gje avkall — på oljen min , som gudar og menneske — ærar meg for , og gje meg til å svaga — over skogen ? »
07009010	Då sa dei til fikentreet : « Kom du og ver kongen vår ! »
07009011	Fikentreet svara : « Skulle eg gje avkall — på mi søte , gode frukt og gje meg til å svaga — over skogen ? »
07009012	Så sa dei til vintreet : « Kom du og ver kongen vår ! »
07009013	Vintreet svara : « Skulle eg gje avkall — på safta mi , som gjer gudar og menneske — glade , og gje meg til å svaga — over skogen ? »
07009014	Då sa alle trea til klungeren : « Kom du og ver kongen vår ! »
07009015	Klungeren svara : « Er det alvor at de vil salva meg til konge , så kom og svala dykk — i skuggen min ! Men er det ikkje , skal det fara eld — ut frå klungeren , og han skal øyda — sedrane på Libanon . »
07009016	Har de fare ærleg og trufast fram når de no har teke Abimelek til konge ? Har de gjort vel mot Jerubba’al og ætta hans og lønt far min for det han gjorde
07009017	då han stridde for dykk og våga livet og berga dykk frå midjanittane ?
07009018	I dag har de reist dykk mot ætta åt far min og drepe sønene hans , sytti mann på éin stein , og så har de gjort Abimelek , son åt trælkvinna hans , til konge over borgarane i Sikem , fordi han er frenden dykkar .
07009019	Har de i dag fare ærleg og trufast fram mot Jerubba’al og ætta hans , så gjev de må få glede av Abimelek , og gjev han må få glede av dykk !
07009020	Men har de ikkje det , skal det fara eld ut frå Abimelek og tyna Sikems-mennene og dei som bur i borga . Og eld skal fara ut frå Sikems-mennene og dei som bur i borga , og tyna Abimelek .
07009021	Så rømde Jotam og kom seg unna . Han fór til Be’er ; og der slo han seg ned , så Abimelek , bror hans , ikkje kunne nå i han .
07009022	I tre år styrte Abimelek i Israel .
07009023	Då sende Gud ei vond ånd som vekte strid mellom Abimelek og Sikems-mennene , og dei sveik Abimelek .
07009024	Dette hende for at same valdsverket som vart gjort mot dei sytti sønene åt Jerubba’al då dei miste livet , skulle koma både over Abimelek , frenden deira , som hadde drepe dei , og over Sikems-mennene , som stødde han så han kunne drepa brørne sine .
07009025	Sikems-mennene la folk i bakhald på fjelltindane for å halda auga med Abimelek , og dei rana alle som fór framom dei på vegen . Dette fekk Abimelek vita .
07009026	På den tid kom Ga’al Ebedsson med brørne sine og flytte inn i Sikem , og folket der sette si lit til han .
07009027	Dei gjekk ut på marka og hausta vingardane sine , pressa druene og heldt fest og var glade . Så gjekk dei inn i templet til guden sin , åt og drakk og banna Abimelek .
07009028	Då sa Ga’al Ebedsson : « Er Abimelek slik mann og Sikems-buane slike folk at vi skulle vera trælane hans ? Er han ikkje son til Jerubba’al , og Sebul tilsynsmannen hans ? Ten dei mennene som er ætta frå Hamor , far til Sikem ! Men kvifor skulle vi træla under denne mannen ?
07009029	Gjev eg hadde dette folket i mi makt , så skulle eg nok få Abimelek or vegen . Då skulle eg seia til han : Auka hæren din , Abimelek , og dra ut i strid ! »
07009030	Då Sebul , hovdingen i byen , fekk høyra kva Ga’al Ebedsson hadde sagt , vart han brennande harm .
07009031	Han sende i løynd bod til Abimelek og sa : « Ga’al Ebedsson og brørne hans er komne til Sikem og øser opp byen mot deg .
07009032	Ta no i veg om natta med det folket du har hjå deg , og legg deg i bakhald ute på marka !
07009033	Når det dagast , og sola sprett , skal du rykkja fram og ta på byen . Då vil Ga’al og folket hans fara ut imot deg , og du kan gjera med han det du får høve til . »
07009034	Abimelek tok ut om natta med alt det folket han hadde hjå seg , og dei la seg i bakhald mot Sikem i fire flokkar .
07009035	No bar det så til at Ga’al Ebedsson kom ut og stod i byporten i det belet då Abimelek og folket hans kom fram frå bakhaldet .
07009036	Ga’al fekk auga på dei og sa til Sebul : « Sjå , det kjem folk ned frå fjelltoppane ! » Sebul svara : « Det er skuggen av fjella du tek for folk . »
07009037	Men Ga’al heldt på sitt og sa : « Jau , det kjem folk ned frå Midtfjellet , og ein annan flokk kjem på vegen frå Spåmannseika . »
07009038	Då sa Sebul til han : « Kvar er no dei store orda dine ? Det var du som sa : Er Abimelek slik mann at vi skulle træla under han ? Sjå , der er dei folka du vørde så lite . Dra no ut og strid imot dei ! »
07009039	Då drog Ga’al ut med Sikems-mennene og stridde mot Abimelek .
07009040	Men Abimelek sette etter han og jaga han føre seg . Mange lét livet ; det låg falne heilt bort til byporten .
07009041	Sidan slo Abimelek seg ned i Aruma . Og Sebul dreiv Ga’al og brørne hans bort ; dei fekk ikkje bu i Sikem .
07009042	Dagen etter skulle Sikems-folket ut på marka . Då Abimelek fekk vita det ,
07009043	tok han og delte hæren sin i tre flokkar og la seg i bakhald ute på marka , og då han såg at folka kom ut or byen , sette han på dei og slo dei .
07009044	Sjølv sprang han fram og stelte seg i byporten saman med den flokken som fylgde han , medan dei to andre flokkane tok på alle som var ute på marka , og hogg dei ned .
07009045	Abimelek stridde mot byen heile dagen og tok han . Folket som var der , slo han i hel ; byen reiv han ned og strøydde salt på tufta .
07009046	Då mennene i Sikems-borga høyrde det , gjekk dei alle inn i kjellar-romet under El-Berit-templet .
07009047	Så snart Abimelek fekk vita at alt folket i Sikems-borga hadde samla seg ,
07009048	gjekk han opp på Salmon-fjellet med alle mennene sine . Han tok ei øks i handa og hogg greiner av trea , tok dei opp og la dei på akslene og sa til folka sine : « Skunda dykk og gjer like eins som de såg meg gjera . »
07009049	Då hogg alle mennene kvar si bør med greiner og fylgde etter Abimelek . Dei la greinene over kjellar-romet og brende dei over hovudet på dei som var der . Såleis miste dei livet , alle som var i Sikems-borga , om lag tusen menn og kvinner .
07009050	Sidan gjekk Abimelek mot Tebes . Han kringsette byen og tok han .
07009051	Midt i byen var det eit festningstårn . Dit rømde alt folket i byen , både menn og kvinner . Dei stengde etter seg og gjekk opp på taket .
07009052	Abimelek gjekk fram mot tårnet og ville ta det . Men då han kom innåt porten i tårnet og ville setja eld på han ,
07009053	var det ei kvinne som kasta ein kvernstein i hovudet på han , så skallen vart knust .
07009054	Abimelek ropa snøgt til våpensveinen sin : « Dra sverdet og drep meg , så det ikkje skal seiast at ei kvinne slo meg i hel ! » Då stakk tenaren sverdet gjennom han , og han døydde .
07009055	Då israelittane såg at Abimelek var død , gjekk dei heim , kvar til sitt .
07009056	Såleis gav Gud Abimelek lika for det valdsverket han gjorde mot far sin då han drap dei sytti brørne sine .
07009057	Og alt det vonde som mennene i Sikem hadde gjort , lét Gud koma att over dei sjølve . Dei fekk sanna den forbanninga som Jotam Jerubba’alsson hadde lyst over dei .
07010001	Etter Abimelek stod Tola fram og berga Israel . Han var son til Pua Dodoson av Jissakars-ætta , og budde i Sjamir på Efraims-fjellet .
07010002	Han var domar i Israel i tjuetre år . Så døydde han og vart gravlagd i Sjamir .
07010003	Etter han stod Ja’ir frå Gilead fram . Han var domar i Israel i tjueto år .
07010004	Han hadde tretti søner ; dei reid på tretti esel og åtte tretti teltbyar som enno i dag vert kalla Ja’irs teltbyar . Dei ligg i Gilead-landet .
07010005	Då Ja’ir døydde , vart han gravlagd i Kamon .
07010006	Men israelittane gjorde atter det som vondt var i Herrens augo . Dei dyrka Ba’al-gudane og Astarte-bileta og gudane åt folket i Aram , Sidon , Moab , Ammon og Filistarlandet . Dei vende seg frå Herren og ville ikkje tena han .
07010007	Då vart Herren brennande harm på israelittane , og han gav dei i hendene på filistarane og ammonittane .
07010008	Alt same året knuste dei israelittane og kua dei . I atten år trælka dei alle israelittane som budde austanfor Jordan , i amorittlandet , i Gilead .
07010009	Ammonittane sette jamvel over Jordan og gjekk til strid mot Juda , Benjamin og Efraim . Og israelittane kom i stor naud .
07010010	Då ropa israelittane til Herren og sa : « Vi har synda mot deg . Vi har vendt oss bort frå vår Gud og dyrka Ba’al-gudane . »
07010011	Herren svara : « Har eg ikkje berga dykk frå egyptarane , amorittane , ammonittane , filistarane ,
07010012	sidonarane , amalekittane og midjanittane ? Då dei plaga dykk , ropa de til meg , og eg berga dykk ut or hendene deira .
07010013	Men de vende dykk bort frå meg og dyrka andre gudar . Difor vil eg ikkje hjelpa dykk meir .
07010014	Gå og kalla på dei gudane som de har valt ! Lat dei frelsa dykk no når de er i naud . »
07010015	Då sa israelittane til Herren : « Vi har synda . Gjer med oss som du synest , berre du vil hjelpa oss denne gongen ! »
07010016	Så skilde dei seg av med dei framande gudane og tente Herren . Då heldt han ikkje ut å sjå på Israels naud .
07010017	Ammonittane samla seg til strid og slo leir i Gilead . Israelittane fylka seg og slo leir i Mispa .
07010018	Då sa folket og hovdingane i Gilead til kvarandre : « Kvar er den mannen som vil gå fyrst i striden mot ammonittane ? Han skal vera hovding over alle som bur i Gilead . »
07011001	Jefta frå Gilead var ein djerv krigar . Han var son til ei skjøkje , og Gilead var far hans .
07011002	Med kona si hadde Gilead òg søner . Då dei vart vaksne , jaga dei Jefta bort og sa til han : « Du får ikkje noko av arven etter far vår ; for du er son til ei framand kvinne . »
07011003	Då rømde Jefta for brørne sine og slo seg ned i Tob-landet . Og det samla seg mange lause karar om han og var med på ferdene hans .
07011004	Ei tid etter byrja ammonittane krig mot Israel .
07011005	Då dei gjekk til strid mot israelittane , tok dei eldste i Gilead ut og ville henta Jefta heim frå Tob .
07011006	Dei sa til han : « Kom og ver føraren vår , så vil vi strida mot ammonittane . »
07011007	Men Jefta sa til dei eldste i Gilead : « Var det ikkje de som hata meg og dreiv meg bort frå farshuset mitt ? Kvifor kjem de til meg no når de er i naud ? »
07011008	Dei eldste svara : « Det er då difor vi kjem til deg att . Går du med oss og strider mot ammonittane , skal du vera hovdingen vår og rå over alle som bur i Gilead . »
07011009	Då sa Jefta til dei eldste i Gilead : « Får de meg til å fara heim og strida mot ammonittane , og Herren gjev dei i mi makt , så er det eg som skal vera hovdingen dykkar . »
07011010	Dei eldste svara : « Herren skal vera vitne mellom oss og straffa oss om vi ikkje gjer som du seier . »
07011011	Då gjekk Jefta med dei eldste i Gilead . Folket gjorde han til hovding og førar , og i Mispa tok han opp att alle orda sine for Herrens åsyn .
07011012	Jefta sende bod til ammonittkongen og sa : « Har vi noko uteståande med kvarandre sidan du kjem hit og gjer åtak på landet mitt ? »
07011013	Ammonittkongen svara sendemennene frå Jefta : « Då israelittane kom frå Egypt , tok dei landet mitt mellom Arnon og Jabbok , heilt bort til Jordan . Lat meg no få det att med det gode ! »
07011014	Endå ein gong sende Jefta bod til ammonittkongen
07011015	med dei orda : Så seier Jefta : Israel har ikkje teke landet frå moabittane eller ammonittane .
07011016	På vegen frå Egypt fór israelittane gjennom øydemarka til Sevsjøen , og dei kom til Kadesj .
07011017	Då sende dei bod til kongen i Edom og sa : « Lat oss få fara gjennom landet ditt ! » Men kongen høyrde ikkje på dei . Til Moab-kongen sende dei òg bod . Men heller ikkje han ville høyra på dei . Så gav israelittane seg til i Kadesj .
07011018	Då dei sidan heldt fram gjennom øydemarka , fór dei utanom Edom og Moab . Dei drog nordetter aust for Moab og leira seg på hi sida av Arnon . Dei kom ikkje inn på Moabs grunn , for Arnon er grensa mot Moab .
07011019	Så sende israelittane bod til kongen i Hesjbon , amorittkongen Sihon , og sa til han : « Lat oss få fara gjennom landet ditt , så vi kjem dit vi skal . »
07011020	Men Sihon trudde ikkje Israel så vel at han torde la dei fara gjennom landet sitt . Han samla heile hæren sin . Dei leira seg ved Jahsa , og så gjekk han til strid mot Israel .
07011021	Men Herren , Israels Gud , gav Sihon og heile hæren hans i hendene på israelittane . Israel slo dei og la under seg landet åt dei amorittane som budde der .
07011022	Heile amorittlandet la dei under seg , frå Arnon til Jabbok og frå øydemarka til Jordan .
07011023	Såleis dreiv Herren , Israels Gud , amorittane bort og gav landet til Israel , folket sitt . Og no vil du ta det frå dei !
07011024	Er det ikkje så at det som Kamosj , guden din , lèt deg vinna , det legg du under deg , og alt det som Herren vår Gud lèt oss vinna , det legg vi under oss ?
07011025	Er du så mykje betre enn Balak Sipporsson , moabittkongen ? Gjekk han til strid mot Israel ? Tok han på dei ?
07011026	No er det tre hundre år sidan Israel busette seg i Hesjbon og byane der ikring , i Aroer og byane der ikring og i alle byane langsmed Arnon . Kvifor har de ikkje teke dei att i heile denne tida ?
07011027	Eg har ikkje gjort deg noko vondt ; men du gjer meg stor urett når du no tek på meg . Herren , som er domaren , skal i dag døma mellom israelittane og ammonittane .
07011028	Men ammonittkongen ville ikkje høyra på det sendemennene frå Jefta sa til han .
07011029	Då kom Herrens Ande over Jefta , og han fór gjennom Gilead og Manasse og heilt til Mispa i Gilead ; derifrå drog han ut mot ammonittane .
07011030	Og Jefta gav Herren ein lovnad og sa : « Gjev du ammonittane i mi hand ,
07011031	så skal den fyrste som går ut gjennom husdøra mi og møter meg når eg kjem velberga heim att frå striden med ammonittane , høyra Herren til . Eg skal bera han fram som brennoffer . »
07011032	Så drog Jefta ut og stridde mot ammonittane , og Herren gav dei i hans makt .
07011033	Han slo dei og tok landet frå Aroer til bort imot Minnit , med tjue byar , og alt til Abel-Keramim . Det vart eit stort mannefall , og ammonittane laut bøya seg under israelittane .
07011034	Då Jefta kom heim att til Mispa , gjekk dotter hans ut imot han med handtrommer og dans . Ho var einaste barnet hans ; utanom henne hadde han korkje son eller dotter .
07011035	Med det same han fekk sjå henne , reiv han sund kleda sine og ropa : « Å , dotter mi , for ei sorg du valdar meg , for ei ulukke du fører meg i ! Eg har gjeve Herren ein lovnad , og eg kan ikkje ta att ordet mitt . »
07011036	Då sa ho til han : « Far , har du gjeve Herren ein lovnad , så gjer med meg som du har sagt , sidan Herren lét deg få hemn over ammonittane , uvenene dine .
07011037	Men éin ting ville eg gjerne at du gav meg lov til , » sa ho til far sin . « Lat meg få vera fri i to månader , så eg kan gå ikring på fjella med veninnene mine og gråta over mitt unge liv , eg som lyt fara herifrå som møy . »
07011038	« Gjer så ! » sa faren , og lét henne vera borte i to månader . Så gjekk ho på fjella med veninnene sine og gret fordi ho laut døy så ung .
07011039	Men då dei to månadene var lidne , kom ho heim att til far sin , og han gjorde med henne det som han hadde lova . Ho hadde aldri vore nær nokon mann . Sidan har det vore sed i Israel
07011040	at unge jenter , fire dagar om året , går ut og syng klagesongar til minne om dotter til Jefta frå Gilead .
07012001	Mennene i Efraim samla seg til strid og drog nordetter . Dei sa til Jefta : « Kvifor sende du ikkje bod etter oss så vi kunne ha vore med då du drog av stad og ville strida mot ammonittane ? No vil vi setja eld på huset du bur i . »
07012002	Jefta svara : « Eg og folket mitt låg i hard strid med ammonittane . Då sende eg bod på dykk , men de hjelpte meg ikkje imot dei .
07012003	Og då eg såg at de ikkje ville hjelpa , våga eg livet og gjekk imot ammonittane , og Herren gav dei i hendene mine . Kvifor kjem de no farande og vil slåst med meg ? »
07012004	Så samla Jefta alle mennene i Gilead til strid mot Efraim . Og Gilead-mennene hogg efraimittane ned ; for dei hadde sagt : « De er rømingar frå Efraim , de Gilead-folk . De høyrer heime i Efraim , men bur i Manasse . »
07012005	Gilead-mennene stengde vadestadene over Jordan for efraimittane . Kvar gong det kom ein efraimitt som hadde rømt , og ville sleppa over , spurde dei : « Er du frå Efraim ? » Svara han då nei ,
07012006	sa dei til han : « Sei sjibbolet ! » Men sa han « sibbolet » , fordi han ikkje kunne seia ordet rett , så greip dei han og drap han der ved vadestadene over Jordan . Den gongen fall det førtito tusen mann av Efraims-ætta .
07012007	Jefta frå Gilead var domar i Israel i seks år . Så døydde han og vart gravlagd i heimbyen sin i Gilead .
07012008	Etter Jefta var Ibsan frå Betlehem domar i Israel .
07012009	Han hadde tretti søner . Tretti døtrer gifte han bort , og tretti sonekoner henta han heim . Han styrte Israel i sju år .
07012010	Så døydde Ibsan og vart gravlagd i Betlehem .
07012011	Etter han vart Elon frå Sebulon domar i Israel . Han styrte Israel i ti år .
07012012	Så døydde Elon og vart gravlagd i Ajjalon i Sebulons-landet .
07012013	Etter han vart Abdon Hillelson frå Piraton domar i Israel .
07012014	Han hadde førti søner og tretti sonesøner . Dei reid på sytti eselfolar . Han styrte Israel i åtte år .
07012015	Så døydde Abdon Hillelson frå Piraton og vart gravlagd i Piraton i Efraims-landet , på amalekittfjellet .
07013001	Men israelittane gjorde atter det som vondt var i Herrens augo . Då lét Herren filistarane få makt over dei , og det varte i førti år .
07013002	Det var ein mann av Dans-ætta som heitte Manoah . Han budde i Sora . Kona hans var barnlaus ; ho kunne ikkje få born .
07013003	Og Herrens engel synte seg for henne og sa : « Eg veit at du er barnlaus og ikkje kan få born . Men du skal verta med barn og få ein son .
07013004	Akta deg no og drikk ikkje vin eller sterk drikk og et ikkje noko ureint !
07013005	For du skal verta med barn og få ein son . Det må aldri koma rakekniv på hovudet hans ; for guten skal vera ein Guds nasirear alt frå mors liv , og han skal gjera opptaket til å berga Israel frå filistarane . »
07013006	Så gjekk kona til mannen sin og sa : « Det kom ein gudsmann til meg . Han var å sjå til som Guds engel , fælande ageleg . Eg spurde ikkje kvar han var ifrå , og ikkje sa han meg namnet sitt .
07013007	Han sa til meg : Du skal verta med barn og få ein son . Drikk no ikkje vin eller sterk drikk og et ikkje noko ureint ! For guten skal vera ein Guds nasirear frå mors liv og til sin døyande dag . »
07013008	Då bad Manoah til Herren og sa : « Høyr meg , Herre ! Lat den gudsmannen som du sende , koma hit att og læra oss korleis vi skal fara åt med det barnet som skal koma til verda . »
07013009	Gud høyrde Manoahs bøn . Og Guds engel kom att til kvinna ein gong ho sat utpå marka , og Manoah , mannen hennar , ikkje var med henne .
07013010	Då sprang ho svint heim og fortalde det til mannen sin og sa : « No har han synt seg for meg att , den mannen som kom til meg her om dagen . »
07013011	Manoah reiste seg og fylgde kona si . Då han kom ut til mannen , spurde han : « Er du den mannen som tala til kona mi ? » « Ja , » svara han .
07013012	Då sa Manoah : « Når det no går som du har sagt , korleis skal vi då bera oss åt med guten , og kva skal vi gjera med han ? »
07013013	Herrens engel svara : « Alt det eg nemnde for kona di , lyt ho akta seg for .
07013014	Ho må ikkje nyta noko som kjem frå vintreet , ikkje drikka vin eller sterk drikk og ikkje eta noko ureint . Alt det eg har sagt henne , lyt ho halda seg etter . »
07013015	Då sa Manoah til Herrens engel : « Kan du ikkje bia her eit bel , så vi får stella til eit kje for deg ? »
07013016	Men Herrens engel svara : « Om du får meg til å bia , så et eg likevel ikkje av maten din . Men vil du laga til eit brennoffer , så ofra det til Herren ! » Manoah visste ikkje at det var Herrens engel .
07013017	Difor sa han til han : « Kva er namnet ditt , så vi kan æra deg når det hender , det du har sagt ? »
07013018	Då sa Herrens engel : « Kvifor spør du om namnet mitt ? Det er eit underfullt namn ! »
07013019	Så tok Manoah kjeet og grødeofferet og ofra det der på berget til Herren , han som gjer under . Medan Manoah og kona hans stod og såg på ,
07013020	hende det noko . Då logen steig opp frå altaret mot himmelen , fór Herrens engel opp i logen . Då Manoah og kona hans såg det , kasta dei seg ned med andletet mot jorda .
07013021	Herrens engel synte seg ikkje oftare for Manoah og kona hans . Då skjøna Manoah at det var Herrens engel ,
07013022	og han sa til kona si : « No lyt vi døy , for vi har sett Gud . »
07013023	Men ho svara : « Hadde Herren vilja drepa oss , hadde han ikkje teke imot brennoffer og grødeoffer av oss , og vi hadde ikkje fått sjå og høyra alt dette . »
07013024	Kona fekk ein son og kalla han Samson . Guten voks opp , og Herren velsigna han .
07013025	Og Herrens Ande tok til å driva han medan han var i Dans-leiren mellom Sora og Esjta’ol .
07014001	Ein gong bar det så til at Samson gjekk ned til Timna ; og der fekk han sjå ei filistarjente .
07014002	Då han kom heim att , fortalde han det til far sin og mor si : « Eg såg ei filistarjente i Timna , » sa han . « Henne må de festa til kone åt meg . »
07014003	Foreldra sa til han : « Finst det ikkje ei jente hjå frendane dine eller i heile folket vårt , sidan du vil gå av og få deg ei kone hjå dei uomskorne filistarane ? » Men Samson sa til far sin : « Henne må du festa åt meg ; for henne har eg kjær . »
07014004	Foreldra hans skjøna ikkje at dette kom frå Herren , og at han søkte eit høve til strid mot filistarane . Dei var det som rådde i Israel den gongen .
07014005	Så gjekk Samson og foreldra hans ned til Timna . Då dei kom til vingardane utanfor byen , fór ei ung løve brølande imot han .
07014006	Då kom Herrens Ande over han , og han tok løva og reiv henne sund med berre nevane som det skulle vore eit kje . Men han fortalde ikkje foreldra sine kva han hadde gjort .
07014007	Så gjekk han ned og tala med jenta ; og han lika henne framifrå godt .
07014008	Ei tid etter fór han ned att og ville gifta seg med henne . Han tok av frå vegen og ville sjå den løva han hadde drepe . Då fann han ein biesverm og honning i kroppen hennar .
07014009	Han tok honningen ut , heldt han i hendene og åt medan han gjekk frametter . Då han kom til foreldra sine , gav han dei òg , og dei åt . Men han sa ikkje at han hadde funne honningen i løvekroppen .
07014010	Då far hans kom ned til jenta , gjorde Samson eit gjestebod , som dei unge mennene hadde for vis .
07014011	Og så snart dei fekk sjå han , fann dei tretti bruresveinar til han ; dei var støtt med han .
07014012	Ein dag sa Samson til dei : « Eg har ei gåte til dykk . Løyser de henne for meg innan dei sju festdagane er ute , skal eg gje dykk tretti fine skjorter og tretti festkledningar .
07014013	Men kan de ikkje løysa henne , skal de gje meg tretti fine skjorter og tretti festkledningar . » Dei svara : « Sei fram gåta di , så vi får høyra henne . »
07014014	Då sa han : « Av ein etar kom etande , av den sterke kom søtt . » Så gjekk det tre dagar , men dei hadde ikkje løyst gåta .
07014015	Den fjerde dagen sa dei til brura : « No må du lokka mannen din til å seia oss løysinga på gåta . Elles brenner vi både deg og folket ditt . Det er vel ikkje for å arma oss ut at du har bede oss hit ? »
07014016	Då gjekk brura til Samson og gret og bar seg . « Du held ikkje av meg , » sa ho . « Du hatar meg visst . For du har gjeve landsmennene mine ei gåte , men du har ikkje sagt meg korleis ho skal løysast . » Han svara : « Eg har ikkje eingong sagt det til far min og mor mi , skulle eg så seia det til deg ! »
07014017	Men ho gret og bar seg for han alle dei sju dagane gjestebodet varte . Og den sjuande dagen sa han det til henne , av di ho plaga han så . Så løyste ho gåta for landsmennene sine .
07014018	Og før sola gladde den sjuande dagen , kom mennene i byen og sa til han : « Kva er søtare enn honning , kva er sterkare enn løva ? » Samson svara : « Hadde de ikkje pløgt — med mi kvige , hadde de ikkje løyst mi gåte . »
07014019	Då kom Herrens Ande over han , og han gjekk ned til Asjkalon og slo i hel tretti mann . Så tok han kleda deira og lét dei som hadde løyst gåta , få dei til høgtidsklede . Og harm som han var , fór han heim att til far sin .
07014020	Men kona hans vart gjeven til den av bruresveinane som hadde vore brureførar .
07015001	Då det leid av ei tid , og dei hadde teke til med kveiteskurden , kom Samson og ville sjå om kona si . Han hadde med seg eit kje . « Lat meg få koma inn i kammeret til kona mi ! » sa han . Men far hennar ville ikkje gje han lov til det .
07015002	Han sa : « Eg tenkte så visst at du ikkje lika henne meir , og så gav eg henne til bruresveinen din . Kan du ikkje ta den yngste systera i staden ? Ho er då mykje venare . »
07015003	Då sa Samson : « Denne gongen fører eg ikkje skuld over meg om eg gjer filistarane noko vondt . »
07015004	Så gjekk han av og fanga tre hundre revar , fann seg faklar , batt revane i hop etter halane , to og to , og feste ein fakkel mellom kvart halepar .
07015005	Og han kveikte eld i faklane og sleppte revane inn på åkrane åt filistarane . Såleis brende han opp kornet , både det skorne og det uskorne , og like eins vingardane og olivenhagane .
07015006	Filistarane spurde kven som hadde gjort dette , og folk svara : « Samson , versonen til Timna-mannen . Han gjorde det fordi verfaren tok kona hans og gav henne til bruresveinen . » Så fór filistarane opp og brende inne både kona og far hennar .
07015007	Då sa Samson til dei : « Er det slik de fer åt , skal eg så visst ikkje kvila før eg får hemnt meg på dykk . »
07015008	Og han slo dei så dei stupte i kross og krok , og det vart eit stort mannefall . Sidan fór han ned til Etam-juvet og gav seg til der .
07015009	No kom filistarane opp i Juda og leira seg der ; og dei spreidde seg utover i Leki .
07015010	Mennene i Juda spurde : « Kvifor kjem de hit og tek på oss ? » Dei svara : « Vi vil binda Samson og gjera like eins med han som han har gjort med oss . »
07015011	Då fór tre tusen judearar ned til Etam-juvet og sa til Samson : « Veit du ikkje at filistarane rår her i landet ? Kvifor har du då gjort oss dette ? » Han svara : « Som dei gjorde mot meg , så har eg gjort mot dei . »
07015012	Då sa dei : « Vi er komne hit for å binda deg og gje deg i hendene på filistarane . » Samson sa : « Gjer eid på at de ikkje vil slå meg i hel . »
07015013	Dei svara : « Nei , vi vil berre binda deg og gje deg i hendene deira ; vi vil ikkje drepa deg . » Så batt dei han med to nye reip og førte han opp or juvet .
07015014	Då Samson kom til Leki , sprang filistarane imot han med høge rop . Då kom Herrens Ande over han . Reipa om armane hans vart som brend tråd , og banda datt av hendene hans som om dei var morkna .
07015015	Så fann han eit friskt kjakebein av eit esel ; det greip han og slo i hel tusen mann med det .
07015016	Då sa Samson : « Med eselkjaken slo eg dei i haugevis ; med eselkjaken slo eg tusen mann . »
07015017	Då han hadde sagt dette , kasta han kjakebeinet frå seg . Sidan kalla dei den staden Kjakebeinhaugen .
07015018	Men så vart Samson brennande tyrst , og han ropa til Herren : « Du har hjelpt tenaren din til å vinna denne store sigeren . Skal eg no døy av torste og falla i hendene på dei uomskorne ? »
07015019	Då opna Gud den hola som er i Leki , og det rann vatn ut or henne . Samson fekk drikka , livskrafta kom att , og han kvikna til . Difor kalla dei kjelda Roparkjelda ; ho er enno i Leki .
07015020	Samson var domar i Israel i tjue år . Det var i filistartida .
07016001	Ein gong kom Samson til Gasa . Der fekk han sjå ei skjøkje , og han gjekk inn til henne .
07016002	Då det spurdest mellom folket i Gasa at Samson var komen dit , ringa dei han inne og lurte på han attmed byporten heile natta . Men dei heldt seg i ro så lenge det var natt , og sa : « Vi ventar til det dagast ; då skal vi slå han i hel . »
07016003	Samson vart liggjande til midnatt ; då stod han opp . Han tok tak i dei to dørene i byporten og dei to portstolpane , rykte dei opp saman med portbommen og la dei på akslene . Så bar han dei opp på toppen av det fjellet som ligg midt for Hebron .
07016004	Sidan vart Samson glad i ei kvinne i Sorek-dalen , som heitte Dalila .
07016005	Då kom filistarfyrstane opp til henne og sa : « Sjå om du kan få lokka han til å seia kvar han har den store styrken sin frå , og korleis vi kan rå med han og binda han , så vi får bukt med han . Så skal kvar av oss gje deg elleve hundre sekel sølv . »
07016006	Då sa Dalila til Samson : « Kjære , sei meg kvar du har den store styrken din frå , og korleis du kan bindast , så ein får bukt med deg . »
07016007	Samson svara : « Dersom dei bind meg med sju rå senestrenger som ikkje har turka , så veiknar eg og vert som eit anna menneske . »
07016008	Då kom filistarfyrstane opp til henne med sju rå senestrenger som ikkje hadde turka . Dei batt ho han med ,
07016009	og i kammeret hadde ho folk som sat på lur . Så ropa ho : « Filistarane er over deg , Samson ! » Då sleit han av strengene ; dei brast som ein strytråd når han kjem nær elden . Og ingen fekk vita kvar han hadde styrken sin frå .
07016010	Så sa Dalila til Samson : « Du har narra meg og loge for meg . Sei meg no korleis du kan bindast ! »
07016011	Han svara : « Dersom dei bind meg godt med nye reip som aldri har vore bruka til noko , så veiknar eg og vert som eit anna menneske . »
07016012	Dalila tok nye reip og batt han med , og så ropa ho til han : « Filistarane er over deg , Samson ! » I kammeret sat det folk på lur , men han sleit reipa av armane sine som var det tråd .
07016013	Då sa Dalila til han : « Til dessa har du narra meg og loge for meg . Sei meg no korleis du kan bindast ! » Han svara : « Ja , dersom du vev dei sju hårflettene mine saman med varpet i veven . »
07016014	Ho så gjorde og feste det med pluggen . Så ropa ho : « Filistarane er over deg , Samson ! » Då vakna han or svevnen og reiv ut både vevpluggen og varpet .
07016015	Så sa ho til han : « Korleis kan du seia at du har meg kjær når du ikkje har tiltru til meg ? No har du narra meg tre gonger og ikkje sagt kvar du har den store styrken din frå . »
07016016	Som ho tagg og bad dag etter dag og ikkje lét han få fred , vart han så lei seg at han mest ville døy .
07016017	Så sa han henne heile sanninga : « Det har aldri kome rakekniv på mitt hovud ; for eg har vore ein Guds nasirear alt frå mors liv . Vert eg raka , fer styrken min frå meg ; eg veiknar og vert som alle andre menneske . »
07016018	Då skjøna Dalila at han hadde sagt henne heile sanninga . Ho sende bod etter filistarfyrstane og sa : « Kom no opp ! For denne gongen har han sagt meg heile sanninga . » Då kom filistarfyrstane opp til henne , og pengane hadde dei med seg .
07016019	No svevde ho Samson i fanget sitt og ropa på ein mann som kom og raka av han dei sju hårflettene . Så tok ho til å plaga han , og styrken hans fór frå han .
07016020	« Filistarane er over deg , Samson ! » ropa ho . Då vakna han or svevnen og tenkte : « Eg skal nok riva meg laus og gjera meg fri , som så mang ein gong før . » For han visste ikkje at Herren hadde vendt seg frå han .
07016021	Filistarane tok Samson , stakk ut augo på han og førte han ned til Gasa . Der batt dei han med koparlekkjer , og så laut han sveiva handkverna i fangehuset .
07016022	Men håret hans tok til å veksa med det same det var raka .
07016023	Filistarfyrstane kom no saman og bar fram eit stort slaktoffer for Dagon , guden sin , og heldt fest . Dei sa : « Vår gud har gjeve Samson , uvenen vår , i våre hender . »
07016024	Og då folket fekk sjå han , lova dei guden sin og sa : « Vår gud har gjeve uvenen vår i våre hender , han som herja landet vårt og drap så mange av oss . »
07016025	Som dei no var komne i godlag , ropa dei : « Henta Samson hit , så vi kan ha moro med han . » Så henta dei Samson or fangehuset , og dei hadde moro med han . Dei stelte han opp mellom stolpane .
07016026	Då sa Samson til guten som leidde han : « Slepp meg ! Lat meg få halda i dei stolpane som huset kviler på , og stø meg til dei . »
07016027	Men huset var fullt av menn og kvinner , og alle filistarfyrstane var der . Og på taket var det om lag tre tusen menn og kvinner som såg på at dei hadde moro med Samson .
07016028	Då ropa Samson til Herren og sa : « Herre Gud , kom meg i hug og styrk meg denne eine gongen , så eg får hemnt meg på filistarane for det eine av augo mine . »
07016029	Så femnde han om dei to midtstolpane som huset kvilte på , og klemde dei innåt seg , ein med høgre og ein med venstre armen ,
07016030	og sa : « Lat meg få døy saman med filistarane ! » Så tok han i med all si makt . Då ramla huset i hop over fyrstane og over alt folket som var der . Og dei han drap då han døydde , var fleire enn dei han hadde drepe medan han levde .
07016031	Brørne hans og alt skyldfolket kom ned og henta han . Dei førte han heim og la han i grava åt Manoah , far hans , mellom Sora og Esjta’ol . Då hadde han vore domar i Israel i tjue år .
07017001	Mika heitte ein mann som budde i Efraims-fjella .
07017002	Ein dag sa han til mor si : « Dei elleve hundre sekel sølv som vart tekne frå deg — du lyste endå ei forbanning for den skuld medan eg høyrde på — dei pengane er hjå meg ; det er eg som har teke dei . » Mor hans sa : « Herren velsigne deg , son min ! »
07017003	Då han gav dei elleve hundre sekel sølv attende til mor si , sa ho : « Desse pengane vier eg til Herren og gjev dei til son min , så han kan laga eit utskore gudebilete og eit støypt bilete . No skal du få dei att . »
07017004	Så tok ho to hundre sekel av dei pengane som han kom med , og gav dei til ein gullsmed . Han laga eit utskore gudebilete og eit støypt bilete ; dei stod sidan i huset til Mika .
07017005	Denne Mika hadde eit gudshus . Han hadde laga ein efod og nokre husgudar og sett ein av sønene sine til å vera prest for seg .
07017006	I dei dagar var det ingen konge i Israel . Kvar gjorde som han sjølv fann for godt .
07017007	Det var ein ung mann av Juda-ætta som hadde slege seg ned der . Han var ein levitt frå Betlehem i Juda .
07017008	Denne mannen hadde flytt frå byen sin , frå Betlehem i Juda , og ville finna seg ein bustad der det kunne høva . På ferda si kom han til huset åt Mika i Efraims-fjella .
07017009	Mika spurde han : « Kvar kjem du frå ? » Han svara : « Eg er ein levitt frå Betlehem i Juda , og no er eg ute og ferdast og vil finna meg ein stad der det kunne høva å setja bu . »
07017010	Då sa Mika til han : « Gjev deg til her , og ver far og prest for meg ! Eg skal gje deg ti sekel sølv for året og halda deg med mat og klede . » Og levitten vart med han inn .
07017011	Han gjekk med på å vera hjå mannen og vart som ein av sønene hans .
07017012	Mika sette den unge levitten til prest hjå seg , og han vart verande i huset hans Mika .
07017013	Mika sa : « No veit eg at Herren vil gjera vel mot meg , sidan eg har fått ein levitt til prest . »
07018001	I den tida fanst det ingen konge i Israel . Og med Dans-ætta hadde det seg så at dei leita etter eit odelsland som dei kunne busetja seg i . For dei hadde endå ikkje fått nokon lut av det landet som fall på Israels-ættene .
07018002	Folket i Dans-ætta sende då ut fem mann av si ætt , djerve karar frå Sora og Esjta’ol . Dei skulle fara gjennom landet og gjera seg kjende med det . Og dei sa til dei : « Ta ut og sjå dykk vel om i landet ! » Mennene kom til huset hans Mika i Efraims-fjella , og der vart dei om natta .
07018003	For då dei fór frammed huset hans , kjende dei att røysta til den unge levitten . Så tok dei av frå vegen og spurde han : « Kven har ført deg hit ? Kva gjer du her , og korleis har du det ? »
07018004	Så fortalde han dei kva Mika hadde gjort for han . « Han har teke meg i si teneste , » sa han ; « eg er prest hjå han . »
07018005	Då sa dei til han : « Kjære , spør Gud for oss , så vi får vita om ho skal lukkast , den ferda vi er ute på . »
07018006	Presten svara : « Far i fred ! Herren skal ha auga med dykk på ferda . »
07018007	Så fór dei sin veg , dei fem mennene , og kom til Lajisj . Dei såg at folket der på staden levde sutlaust på same vis som sidonarane : roleg og sutlaust . Ingen som hadde makt i landet , gjekk dei for nær . Langt borte var dei frå sidonarane og hadde ikkje noko å gjera med andre folk .
07018008	Då mennene kom heim att , spurde frendane deira i Sora og Esjta’ol : « Kva tidender kjem de med ? »
07018009	Dei svara : « Kom , lat oss fara opp og ta på dei ! Vi har sett at det er eit framifrå land . Og de sit i ro her ! Dryg ikkje med å fara til det landet og leggja det under dykk !
07018010	Når de kjem dit , kjem de til eit folk som ikkje reddast nokon fare , og landet er romsleg og vidt . Gud har gjeve det i hendene dykkar , eit land der det ikkje vantar nokon verdsens ting . »
07018011	Så fór dei i vegen , seks hundre fullvæpna menn av Dans-ætta , frå Sora og Esjta’ol .
07018012	Då dei var komne opp i høgda , slo dei leir i Kirjat-Jearim i Juda . Difor har den staden vorte kalla Dans-leiren heilt til denne dag . Han ligg vestanfor Kirjat-Jearim .
07018013	Derifrå fór dei over Efraims-fjella og kom til huset hans Mika .
07018014	Då tok dei til ords , dei fem mennene som hadde vore og speida i Lajisj-bygdene , og sa til frendane sine : « Veit de at i desse husa er det ein efod , nokre husgudar , eit utskore gudebilete og eit støypt bilete ? No veit de vel kva de har å gjera . »
07018015	Så tok dei vegen dit og kom til huset hans Mika , der den unge levitten budde , og dei helsa på han .
07018016	Medan dei seks hundre fullvæpna mennene av Dans-ætta vart ståande i porten ,
07018017	gjekk dei fem mennene som hadde vore på speiding der i landet , opp til huset . Dei gjekk inn og tok med seg det utskorne gudebiletet , efoden , husgudane og det støypte biletet . Presten stod nede ved porten saman med dei seks hundre fullvæpna mennene .
07018018	Då dei fem gjekk inn i huset hans Mika og tok det utskorne gudebiletet , efoden , husgudane og det støypte biletet , sa presten til dei : « Kva er det de gjer ? »
07018019	« Tei stilt ! » svara dei . « Ikkje eit ord ! Kom heller med oss og ver far og prest for oss ! Er det ikkje mykje betre for deg å vera prest for ei ættgrein og ætt i Israel enn for ein huslyd ? »
07018020	Dette tykte presten vel om . Han tok efoden , husgudane og det utskorne gudebiletet og gav seg i lag med flokken .
07018021	Så snudde dei og fór av garde . Og borna , buskapen og eignelutene sine hadde dei fremst i ferda .
07018022	Dei var alt komne langt ifrå huset hans Mika før mennene i grannelaget fekk samla seg . Då dei nådde dei att
07018023	og ropa på dei , snudde Dans-folka seg og sa til Mika : « Kva er tids , sidan du har samla folka dine ? »
07018024	Han svara : « De har teke gudane mine som eg har laga , og drege av garde med presten min . Kva har eg så att ? Og endå spør de meg kva som er tids ! »
07018025	Då sa dei til han : « Lat oss ikkje høyra eit ord meir av deg ! Elles kunne bråhuga karar ryka på dykk og drepa både deg og dine . »
07018026	Så fór dei sin veg , Dans-folka . Og då Mika såg at dei var han for sterke , snudde han om og fór heim att .
07018027	Då Dans-folka hadde teke gudane som Mika hadde laga , og presten som var hjå han , drog dei mot Lajisj , mot eit folk som levde i fred og ro og ikkje reddast nokon fare . Folket hogg dei ned med sverd , og byen brende dei .
07018028	Det var ingen som hjelpte ; for dei budde langt frå Sidon og hadde ikkje noko å gjera med andre folk . Byen låg i den dalen som høyrer Bet-Rehob til . Dans-folka bygde han opp att og busette seg der .
07018029	Dei kalla byen Dan etter ættefar sin , son til Israel . Før heitte han Lajisj .
07018030	Der sette dei opp det utskorne gudebiletet , og Jonatan , son til Gersjom , som var son til Moses , og etterkomarane hans var prestar for Dans-ætta heilt til den dagen då folket vart bortført frå landet .
07018031	Det utskorne gudebiletet som Mika hadde laga , vart ståande hjå dei så lenge Guds hus var i Sjilo .
07019001	I den tida då dei endå ikkje hadde nokon konge i Israel , var det ein mann av Levi-ætta som heldt til lengst bortpå Efraims-fjella . Han tok seg ei fylgjekone frå Betlehem i Juda .
07019002	Men kona var utru mot han og fór ifrå han og heim til far sin , til Betlehem i Juda . Då ho hadde vore der i om lag fire månader ,
07019003	kom mannen etter . Han ville tala vel med henne og få henne til å koma att . Han hadde med seg tenestguten sin og eit par esel . Den unge kona leidde han inn i huset åt far sin , og då faren såg han , vart han glad og tok vel imot han .
07019004	Verfar hans , far til den unge kona , heldt på han , så han vart verande der i tre dagar . Dei åt og drakk , og han fekk vera der om natta .
07019005	Tidleg om morgonen fjerde dagen gjorde mannen seg ferdig og ville ta i veg . Men far til den unge kona sa til verson sin : « Få deg fyrst ein bete mat å styrkja deg på , så kan de fara . »
07019006	Så sette dei seg ned begge to og åt og drakk i lag . Og far til den unge kona sa til mannen : « Kjære , gjer vel og ver til i morgon og hygg deg her ! »
07019007	Og då mannen reiste seg og ville gå , nøydde verfaren han , så han gav seg og vart der om natta .
07019008	Morgonen etter , den femte dagen , var han tidleg oppe og ville fara av stad . Då sa far til kona : « Kjære , få deg fyrst litt å styrkja deg på , og vent så til det lid på dagen ! » Så åt dei saman , dei to .
07019009	Sidan ferda mannen seg til og ville fara med fylgjekona si og tenestguten . Men verfaren sa til han : « No lid det alt til kvelds og dagen hallar . Ver her i natt og hygg deg ! I morgon tidleg kan de ta i veg , så du kjem heim att . »
07019010	Men mannen ville ikkje gje seg til der om natta . Han gjorde seg ferdig og tok ut og fór frametter til han kom midt for Jebus , det er Jerusalem . Han hadde med seg eit par esel med kløv , og fylgjekona var med han .
07019011	Då dei kom bort imot Jebus , leid det langt på dag , og tenestguten sa til husbonden sin : « Kom , lat oss ta inn i jebusittbyen og vera der om natta ! »
07019012	Men husbonden svara : « Nei , vi vil ikkje ta inn i ein by der det berre bur framande og ikkje israelittar . Vi vil halda fram til Gibea .
07019013	Kom , » sa han til tenestguten , « lat oss gå til Gibea eller Rama og få oss hus i ein av dei byane ! »
07019014	Så heldt dei fram , og då sola gladde , var dei tett ved Gibea i Benjamins-landet .
07019015	Der tok dei av vegen og gjekk inn i Gibea og ville få seg hus for natta . Då han kom inn i byen , sette han seg på torget , for det var ingen som baud dei hus for natta .
07019016	Ut på kvelden kom det ein gamal mann heim frå arbeidet sitt ute på marka . Han var frå Efraims-fjella , men budde i Gibea . Elles høyrde folket der på staden Benjamins-ætta til .
07019017	Då den gamle mannen såg opp , vart han var ferdamannen på torget og sa til han : « Kvar etlar du deg av , og kvar kjem du frå ? »
07019018	Hin svara : « Vi kjem frå Betlehem i Juda og skal langt bort på Efraims-fjella , der eg er ifrå . Eg har vore i Betlehem i Juda og er no på heimveg . Men her er det ingen som vil hysa meg .
07019019	Vi har både halm og fôr til esla våre og brød og vin til meg sjølv og kvinna og tenestguten som tenaren din har med seg . Vi vantar ingen ting . »
07019020	Då sa den gamle mannen : « Fred vere med deg ! Lat berre meg syta for alt det du treng ! Men på torget må du ikkje vera i natt . »
07019021	Så fylgde han den framande inn i huset sitt og fann fram fôr til esla hans . Og då dei hadde vaska føtene sine , sette dei seg til bords .
07019022	Best dei sat der og hygde seg , kom mennene i byen , gudlause folk som dei var , og kringsette huset . Dei dundra på døra og ropa til den gamle mannen som åtte huset : « Send han ut , den karen som har teke inn hjå deg , så vi kan få vår vilje med han ! »
07019023	Då gjekk huseigaren ut til dei og sa : « Nei , brør , gjer ikkje noko vondt ! Kom i hug at denne mannen er gjesten min , og gjer ikkje så stygg ei gjerning !
07019024	Sjå , her er dotter mi , som er møy , og fylgjekona hans ; dei skal eg senda ut til dykk . Så kan de ta dei og gjera med dei som de lyster . Men denne mannen må de ikkje fara så stygt med . »
07019025	Men karane ville ikkje høyra på han . Då tok den framande fylgjekona si og leidde henne ut til dei , og dei låg med henne og fór ille med henne heile natta . Dei sleppte henne ikkje før det leid til morgons og tok til å ljosna .
07019026	I dagrenninga kom kona , og ho seig i hop framfor døra til det huset der husbonden hennar var . Der vart ho liggjande til det var ljost .
07019027	Då husbonden hennar stod opp om morgonen og lét opp døra og gjekk ut , ville fara sin veg , då låg fylgjekona hans framfor husdøra med hendene på dørstokken .
07019028	Han sa til henne : « Reis deg opp , og lat oss fara i veg ! » Men han fekk ikkje svar . Då lyfte han henne opp på eselet , tok ut og fór til si bygd .
07019029	Då han kom heim , treiv han ein kniv , tok fylgjekona si og lema henne sund i tolv luter . Og dei sende han kring i heile Israels-riket .
07019030	Og alle som såg det , sa : « Slikt har aldri hendt og aldri vore spurt frå den dagen israelittane drog opp frå Egypt , og til no . Tenk etter , legg råd og sei kva de meiner ! »
07020001	Då tok alle israelittane ut . Heile folket , frå Dan til Be’er-Sjeba og frå Gilead-landet , alle som ein samla seg framfor Herren i Mispa .
07020002	Og hovdingane for heile folket , for alle Israels-ættene , møtte fram der Guds-folket var samla . Det var fire hundre tusen fotfolk , væpna med sverd .
07020003	Folket i Benjamin fekk høyra at israelittane var farne opp til Mispa . Og israelittane sa : « Fortel korleis det bar til med denne ugjerninga ! »
07020004	Levitten , mannen til den kona som vart drepen , tok då til ords og sa : « Eg og fylgjekona mi kom til Gibea i Benjamin og ville få hus der for natta .
07020005	Men Gibea-mennene kom mot meg om natta og kringsette huset eg var i . Meg tenkte dei å drepa , og fylgjekona mi valdtok dei , så ho døydde .
07020006	Då tok eg fylgjekona mi og lema henne sund og sende lutene kring i heile Israels land og rike . For dei hadde gjort ei ugjerning og eit skjemdarverk i Israel .
07020007	Når de no er samla her , alle Israels-menner , så kom fram med dykkar meining og gjev råd ! »
07020008	Då reiste folket seg , alle som ein , og sa : « Ingen av oss skal dra bort til sitt telt eller fara heim til sitt hus .
07020009	Og såleis skal vi no gjera med Gibea : Vi kastar lodd om kven som skal gå mot byen ,
07020010	og tek ut ti mann for kvart hundre av alle Israels ætter , hundre for kvart tusen , og tusen for kvart titusen . Dei skal henta mat til stridsmennene , så dei , når dei kjem til Gibea i Benjamin , kan gje folket der lika for det skjemdarverket dei har gjort i Israel . »
07020011	Så samla dei seg , alle Israels-mennene , og drog mot byen , alle som ein .
07020012	Og Israels-ættene sende bod til alle ættgreinene i Benjamin og sa : « Kva er det for ei ugjerning som er gjord hjå dykk ?
07020013	Send ut til oss dei gudlause mennene i Gibea , så vi kan slå dei i hel og rydja det vonde ut or Israel . » Men folket i Benjamin ville ikkje høyra på frendane sine , israelittane .
07020014	Frå alle byane sine kom dei saman i Gibea og ville dra i strid mot israelittane .
07020015	Den dagen mønstra dei tjueseks tusen våpenføre menn frå dei andre byane ; attåt det mønstra folket i Gibea sju hundre utvalde krigarar .
07020016	Mellom alle desse fanst det sju hundre utvalde menn som var keivhendte . Når dei kasta slyngjesteinen , råka dei alle saman på eit hår ; ingen kasta i miss .
07020017	Utan at Benjamin var medrekna , mønstra Israel fire hundre tusen væpna menn , alle øvde krigarar .
07020018	Israelittane gjorde seg ferdige og fór opp til Betel . Der spurde dei Gud til råds : « Kven av oss skal fyrst dra ut i striden mot Benjamins-mennene ? » Og Herren svara : « Juda fyrst . »
07020019	Om morgonen braut israellittane opp og leira seg midt imot Gibea .
07020020	Så drog dei fram til strid mot Benjamin ; dei gjekk mot Gibea , fylka til strid .
07020021	Men folket i Benjamin braut fram frå Gibea og felte den dagen tjueto tusen israelittar .
07020022	Då tok israelittane mot til seg og fylka seg til strid på same staden som dei hadde fylka seg dagen før .
07020023	Dei gjekk opp til heilagdomen og gret for Herrens åsyn heilt til kvelds . Og dei spurde Herren : « Skal vi atter dra fram og strida mot frendane våre i Benjamin ? » « Gå imot dei ! » svara Herren .
07020024	Dagen etter gjekk israelittane mot Benjamins-mennene .
07020025	Og andre gongen kom Benjamin ut imot dei frå Gibea . Dei felte atter atten tusen israelittar , alle saman våpenføre menn .
07020026	Då drog heile Israels-hæren opp til Betel . Der sat dei gråtande for Herrens åsyn og fasta heile dagen , alt til kvelds . Dei bar fram brennoffer og måltidsoffer for Herren .
07020027	Og israelittane spurde Herren til råds , for den gongen stod Guds paktkiste der ,
07020028	og Pinhas , son til Elasar og soneson til Aron , gjorde den tid teneste for Herrens åsyn . Dei spurde : « Skal vi endå ein gong dra ut i strid mot frendane våre i Benjamin , eller skal vi la det vera ? » Og Herren svara : « Dra ut ! I morgon vil eg gje dei i hendene dykkar . »
07020029	Då la israelittane folk i bakhald rundt ikring Gibea .
07020030	Tredje gongen drog israelittane mot Benjamin . Dei fylka seg og gjekk mot Gibea liksom dei førre gongene .
07020031	Benjamins-mennene kom ut imot hæren og vart dregne bort frå byen . Liksom dei førre gongene felte dei fyrst nokre av israelittane på landevegane som fører oppetter , den eine til Betel og den andre over marka til Gibea ; det var om lag tretti mann som fall .
07020032	Då tenkte Benjamins-mennene : « Vi slår dei no som før . » Men israelittane sa : « Lat oss røma , så vi får drege dei bort frå byen og ut på landevegane . »
07020033	Så tok alle israelittane ut frå den staden der dei hadde halde til , og fylka seg i Ba’al-Tamar . Samstundes sprang dei som låg i bakhald , fram frå gøymsla si vestanfor Gibea .
07020034	Og ti tusen utvalde stridsmenn av heile Israel gjekk beint mot Gibea . Det vart ein hard strid ; men Benjamins-mennene visste ikkje at ulukka var så tett innpå dei .
07020035	Herren laga det så at Benjamin tapte for Israel . Den dagen felte dei tjuefem tusen eitt hundre mann av Benjamin ; alle desse var våpenføre .
07020036	Då såg Benjamins-mennene at dei var slegne . Dei andre israelittane drog seg atttende frå Benjamin , for dei leit på dei som låg i bakhald attmed Gibea .
07020037	Og no sprang desse mennene fram . Dei trengde inn i Gibea , spreidde seg og øydde heile byen med odd og egg .
07020038	Dei andre israelittane hadde gjort den avtalen med bakhaldsmennene at dei skulle la ein tjukk røyk stiga opp frå byen .
07020039	Då no israelittane snudde ryggen til i striden , felte Benjamin i fyrstninga nokre av dei , om lag tretti mann . For dei tenkte : « Vi kjem nok til å slå dei no som førre gongen . »
07020040	Men så tok røyken til å stiga opp frå byen som ei søyle . Og då Benjamins-mennene snudde seg , fekk dei sjå at heile byen stod i loge , som slo opp mot himmelen .
07020041	I det same vende israelittane om . Då vart Benjamins-mennene forfærde ; for dei såg at ulukka var tett innpå dei .
07020042	For å sleppa unna israelittane snudde dei og tok vegen mot øydemarka . Men striden fylgde dei i hælane , og snart var dei som kom frå byane , midt imellom dei og gjorde ende på dei .
07020043	Israelittane ringa Benjamins-mennene inne , forfylgde dei og trakka dei ned når dei måtte kvila , heilt til dei var beint i aust for Gibea .
07020044	Det fall atten tusen mann av Benjamins-ætta , alle saman djerve stridsmenn .
07020045	Dei andre snudde om og rømde ut i øydemarka , til Rimmon-berget . Av dei som var att , felte israelittane endå fem tusen mann på landevegane . Så sette dei etter resten heilt til Gideom og hogg ned to tusen til .
07020046	I alt var det tjuefem tusen våpenføre menn av Benjamin som fall den dagen ; alle desse var djerve stridsmenn .
07020047	Seks hundre mann som hadde snutt og rømt ut i øydemarka , til Rimmon-berget , heldt til der i fire månader .
07020048	Men israelittane fór attende til Benjamin og øydde byen med odd og egg ; alt dei kom over , hogg dei ned , både folket og feet . Og alle byane i landet sette dei eld på .
07021001	I Mispa hadde israelittane svore at ingen av dei skulle gje dotter si til ein mann av Benjamin .
07021002	Men då folket kom til Betel , sat dei der for Guds åsyn heilt til kvelds . Dei gret høgt
07021003	og sa : « Herre , Israels Gud , kvifor skulle dette henda i Israel , så vi i dag må sakna ei heil ætt av israelittar ? »
07021004	Tidleg neste morgon bygde folket eit altar der og bar fram brennoffer og måltidsoffer .
07021005	Så sa israelittane : « Kven var det av alle Israels-ættene som ikkje kom opp til Herren saman med lyden ? » For dei hadde svore ein dyr eid at den som ikkje kom opp til Herren i Mispa , skulle lata livet .
07021006	Israelittane syrgde over frendane sine i Benjamin og sa : « I dag er ei ætt hoggen bort av Israel .
07021007	Kva skal vi gjera for dei som er att , så dei kan få seg koner ? Vi har då svore ved Herren at vi ikkje vil gje dei av døtrene våre . »
07021008	Så spurde dei : « Fanst det ei ætt i Israel som ikkje kom opp til Herren i Mispa ? » Då synte det seg at frå Jabesj i Gilead var ingen komen til møtet i leiren .
07021009	Folket vart mønstra , men det fanst ikkje nokon av mennene frå Jabesj i Gilead der .
07021010	Israels-lyden sende då tolv tusen stridsmenn dit og sa til dei : « Far av stad og hogg ned Jabesj-buane i Gilead , kvinner og born òg .
07021011	Høyr no kva de skal gjera : Alle menn og alle kvinner som har lege med menn , skal de bannstøyta . »
07021012	Då fann dei mellom Jabesj-buane i Gilead fire hundre ungmøyar som ikkje hadde tilhøyrt eller lege med menn . Og dei tok dei med seg til leiren i Sjilo i Kanaan .
07021013	Så sende heile lyden bod til dei Benjamins-mennene som var på Rimmon-berget , og lova dei fred .
07021014	Då kom Benjamins-mennene att med ein gong , og israelittane lét dei få dei kvinnene som dei hadde spart av Jabesj-folket i Gilead . Men det vart ikkje nok til dei .
07021015	Folket syrgde endå over Benjamin ; for Herren hadde hogge eit skar i Israels-folket .
07021016	Då sa dei eldste i lyden : « Kva skal vi gjera for dei som er att , så dei kan få seg koner når kvinnene i Benjamins-ætta er utrudde ? »
07021017	Og dei sa : « Korleis skal dei som er att av Benjamin , kunna halda fram så ikkje ei heil ætt av Israel går til grunne ?
07021018	Men vi kan ikkje gje dei av døtrene våre . » For israelittane hadde svore og sagt : « Forbanna vere den som gjev dotter si til ein mann i Benjamin ! »
07021019	« Men høyr no , » sa dei . « År om anna held dei ei høgtid for Herren i Sjilo . » Sjilo ligg nord for Betel , aust for den storvegen som går frå Betel til Sikem , og sør for Lebona .
07021020	« Far dit , » sa dei til Benjamins-mennene , « og legg dykk på lur i vingardane !
07021021	Når de då ser at ungmøyane i Sjilo kjem ut og trør dansen , skal de springa fram or vingardane og rana dykk kvar si brur mellom Sjilo-møyane , og så fara heim att til Benjamins-landet .
07021022	Og når fedrane deira eller brørne deira kjem og klagar på dykk , skal de seia til dei : Kjære , unn oss desse møyane ! For det er ikkje i strid vi har teke kvar si kone . Og de har ikkje gjeve oss dei ; elles hadde det no kvilt skuld på dykk . »
07021023	Benjamins-mennene gjorde så . Dei henta seg kvar si brur som dei rana mellom møyane på dansarvollen . Så fór dei heim att til odelslandet sitt . Dei bygde opp att byane og vart buande der .
07021024	På same tid drog israelittane òg bort derifrå , kvar til si bygd og si ætt ; kvar fór heim til sin odel .
07021025	I dei dagar var det ingen konge i Israel . Kvar gjorde som han sjølv fann for godt .
08001001	I dei dagar då domarane styrte , vart det ein gong uår og svolt i landet . Då fór ein mann i veg frå Betlehem i Juda med kona si og dei to sønene sine . Han ville bu i Moab ei tid .
08001002	Mannen heitte Elimelek , kona No’omi og dei to sønene Maklon og Kiljon . Dei var av Efrata-ætta , frå Betlehem i Juda . No kom dei til Moab og slo seg til der .
08001003	Ei tid etter døydde Elimelek , mannen til No’omi , og ho sat att med dei to sønene sine .
08001004	Dei gifte seg med moabittkvinner ; den eine heitte Orpa og den andre Rut . Og dei budde der om lag ti år .
08001005	Så døydde dei òg , både Maklon og Kiljon , og No’omi sat att åleine etter at sønene og mannen var borte .
08001006	Då tok ho ut frå Moab med sonekonene sine og fór heim att . For medan ho var i Moab , hadde ho høyrt at Herren hadde teke seg av folket sitt og gjeve det brød .
08001007	Ho gav seg i veg frå den staden der ho hadde butt , og dei to sonekonene fylgde henne . Då dei var komne eit stykke på vegen heim til Juda ,
08001008	sa No’omi til sonekonene sine : « Snu no og far heim att , kvar til si mor ! Gjev Herren må vera trufast mot dykk , som de har vore mot dei døde og mot meg !
08001009	Gjev Herren må la dykk begge få mann og heim ! » Så kyste ho dei . Då tok dei til å gråta
08001010	og sa til henne : « Nei , vi vil fylgja deg attende til folket ditt . »
08001011	Men No’omi sa : « Far heim att , døtrene mine ! Kvifor vil de vera med meg ? Har eg kanskje enno søner i vente som de kunne få til menn ?
08001012	Snu og far heim att , døtrene mine ! Eg er for gamal til å gifta meg att . Og om eg tenkte : Eg har enno von , ja , om eg alt i natt fekk ein mann og så fødde søner ,
08001013	skulle så de venta til dei vart vaksne ? Skulle de stengja dykk inne og leva utan menn ? Nei , døtrene mine ! Eg har inderleg vondt av dykk , no når Herrens hand har råma meg så hardt . »
08001014	Då tok dei til å gråta att , og Orpa kyste vermor si til avskil . Men Rut ville ikkje skiljast frå henne .
08001015	Då sa No’omi : « Du ser versyster di har fare heim att til folket sitt og guden sin . Snu du òg , og fylg henne ! »
08001016	Men Rut svara : « Du skal ikkje telja meg til å skilja lag med deg og fara heim att . For dit du går , vil eg gå , og der du bur , vil eg bu . Ditt folk er mitt folk , og din Gud er min Gud .
08001017	Der du døyr , vil eg døy , og der vil eg verta gravlagd . Herren la det gå meg ille både no og sidan om noko anna enn døden får skilja meg frå deg ! »
08001018	Då No’omi såg at ho stod fast på sitt og ville vera med henne , tala ho ikkje meir til henne om det .
08001019	Så heldt dei fram på ferda til dess dei kom til Betlehem . Då dei nådde fram dit , kom heile byen i rørsle for deira skuld , og kvinnene sa : « Er dette No’omi ? »
08001020	Men ho sa til dei : « Kall meg ikkje No’omi ! Kall meg heller Mara ! For Den Allmektige har gjort livet tungt og beiskt for meg .
08001021	Eg var rik då eg fór bort , men Herren har late meg koma fattig att . Kvifor kallar de meg No’omi , når Herren har vitna mot meg , når Den Allmektige har late det gå meg så ille ? »
08001022	Så kom då No’omi heim att , og sonekona , moabittkvinna Rut , var med henne då ho vende tilbake frå Moab . Dei kom til Betlehem då byggskurden tok til .
08002001	No’omi hadde ein kjenning som var i slekt med mannen hennar . Han heitte Boas og var ein velståande mann av Elimelek-ætta .
08002002	Ein dag sa Rut , moabittkvinna , til No’omi : « Lat meg få gå ut på åkeren og sanka aks etter einkvan som gjev meg lov til det ! » Ho svara : « Ja , gå du , dotter mi ! »
08002003	Så gjekk Rut av stad og sanka aks etter skurdfolket . Og det høvde så til at åkerstykket høyrde Boas til , han som var av Elimelek-ætta .
08002004	Best det var , kom Boas frå Betlehem , og han sa til skurdfolket : « Herren vere med dykk ! » Dei svara : « Herren velsigne deg ! »
08002005	Boas spurde den tenaren som hadde tilsyn med skurdfolket : « Kven høyrer ho til , den jenta ? »
08002006	Og tenaren som hadde tilsyn med skurdfolket , svara : « Det er den unge moabittkvinna som fylgde med No’omi hit frå Moab .
08002007	Ho spurde om ho kunne få plukka og henta i hop dei aksa som ligg att mellom kornbanda etter skurdfolket . Ho kom i dag tidleg og har stått her heilt til no ; berre ei lita stund har ho vore inne og kvilt . »
08002008	Då sa Boas til Rut : « Høyr , dotter mi ! Du skal ikkje gå av stad og sanka aks på nokon annan åker . Gå ikkje herifrå , men hald deg til tenestjentene mine !
08002009	Sjå etter kvar skurdfolket arbeider på åkeren , og fylg etter dei ! Eg har sagt frå til karane at dei ikkje skal røra deg . Og vert du tyrst , så gå bort til krukkene og drikk av vatnet som dei auser opp ! »
08002010	Då kasta ho seg ned , bøygde seg til jorda og sa til han : « Korleis kan du ha slik godvilje for meg og ta deg så venleg av meg , endå eg er framand ? »
08002011	Boas svara : « Dei har fortalt meg alt det du har gjort mot vermor di etter at mannen din døydde . Du skildest frå far din og mor di og fedrelandet ditt og fór til eit folk som du ikkje kjende før .
08002012	Herren løne deg for det du har gjort ! Gjev du må få fullt vederlag av Herren , Israels Gud , han som du no er komen til for å finna livd under vengene hans . »
08002013	« Herre , » sa ho , « du har sanneleg vist godvilje mot meg ; for du har trøysta meg og tala venleg til tenestkvinna di , endå eg ikkje eingong er så mykje som ei av tenestjentene dine . »
08002014	Då dei skulle ha seg mat , sa Boas til Rut : « Kom hit og et av brødet , og duppa stykket ditt i vineddiken ! » Så sette ho seg attmed skurdfolket , og Boas rette henne steikt korn . Ho åt og vart mett og hadde endå noko att .
08002015	Då ho reiste seg og ville sanka , sa Boas til karane : « Lat henne berre sanka mellom kornbanda òg ! Gjer henne ikkje noko vondt !
08002016	Ja , de skal dra aks ut or banda og la dei liggja , så ho kan plukka dei opp . Ingen må skjenna på henne . »
08002017	Så sanka Rut aks på åkeren heilt til kvelds . Og då ho banka utor det ho hadde plukka , vart det om lag ein efa bygg .
08002018	Ho tok kornet og gjekk til byen , og vermor hennar fekk sjå det ho hadde sanka . Så tok Rut fram det som var att då ho hadde ete seg mett , og gav henne det .
08002019	Då sa vermora til henne : « Kvar har du sanka i dag , og kvar har du arbeidt ? Velsigna vere han som har teke seg så venleg av deg ! » Så fortalde ho vermor si kven ho hadde arbeidt hjå . Ho sa : « Den mannen som eg har arbeidt hjå i dag , heiter Boas . »
08002020	Då sa No’omi til sonekona si : « Velsigna vere han av Herren , som ikkje har teke si miskunn bort , korkje frå dei levande eller dei døde ! » Og ho la til : « Den mannen er i slekt med oss ; han er ein av løysingsmennene våre . »
08002021	Og Rut , moabittkvinna , heldt fram : « Han sa òg at eg skulle halda lag med folka hans til dei var ferdige med heile skurden . »
08002022	Då sa No’omi til Rut , sonekona si : « Det er godt , dotter mi , at du fylgjest med jentene hans . På ein annan åker kunne dei snart ha gjort deg eitkvart vondt . »
08002023	Så heldt ho lag med jentene åt Boas og sanka aks til både byggskurden og kveiteskurden var ende . Men ho budde hjå vermor si .
08003001	No’omi , vermor hennar Rut , sa til henne : « Eg vil sjå til å finna deg ein heim , dotter mi , så du kan få det godt .
08003002	Høyr no , du kjenner Boas , husbonden åt dei jentene du var saman med , og veit at han er i slekt med oss . I natt kastar han bygg på treskjevollen .
08003003	Du skal vaska deg og salva deg , og så skal du kle deg og gå ned til treskjevollen ; men lat ikkje mannen få sjå deg før han er ferdig med å eta og drikka .
08003004	Når han legg seg til å sova , skal du merka deg staden der han legg seg . Gå så bort og lyft på teppet og legg deg nedmed føtene hans ; så vil han sjølv seia deg kva du skal gjera ! »
08003005	Rut svara : « Eg skal gjera alt det du seier . »
08003006	Så gjekk ho ned til treskjevollen og gjorde i alle måtar så som vermora hadde sagt .
08003007	Då Boas hadde ete og drukke og var komen i godlag , gjekk han og la seg attmed kornhaugen . Då kom ho stilt , lyfte på teppet og la seg nedmed føtene hans .
08003008	Midnattstider kvakk mannen til . Han bøygde seg framover , og så fekk han sjå at det låg ei kvinne nedmed føtene hans .
08003009	« Kven er du ? » spurde han . « Eg er Rut , tenestkvinna di , » svara ho . « Brei kappa di over meg , for du er løysingsmann . »
08003010	Då sa han : « Herren velsigne deg , dotter mi ! Du har vist endå større truskap no enn før , sidan du ikkje har gått etter dei unge mennene , korkje dei fattige eller dei rike .
08003011	Så ver ikkje redd , dotter mi ! Alt det du seier , vil eg gjera for deg ; for alt folket her på staden veit at du er ei bra kvinne .
08003012	Det er sant at eg er løysingsmann ; men det finst ein annan løysingsmann som er nærare enn eg .
08003013	Ver her i natt ! Og vil han løysa deg i morgon , så lat han det ! Men har han ikkje hug til å løysa deg , skal eg gjera det , så sant Herren lever ! Ligg berre her til morgons ! »
08003014	Så vart ho liggjande nedmed føtene hans til morgons , men stod opp før det vart så ljost at folk kunne kjenna kvarandre . Han tenkte : « Det må ikkje spørjast at kvinna kom hit til treskjevollen . »
08003015	Sidan sa han : « Kom hit med den kappa du har på deg , og hald henne fram ! » Så heldt ho kappa fram , og han mælte opp seks mål bygg og la det på henne . Dermed gjekk han inn i byen .
08003016	Då Rut kom heim til vermor si , spurde ho : « Korleis gjekk det med deg , dotter mi ? » Så fortalde ho alt det mannen hadde gjort mot henne ,
08003017	og la til : « Han gav meg desse seks måla med bygg og sa : Du skal ikkje koma tomhendt heim til vermor di ! »
08003018	Då sa No’omi : « Hald deg no i ro , dotter mi , til du får sjå korleis det går med dette ! For den mannen gjev seg ikkje før han får saka ordna , og det i denne dag . »
08004001	Imedan hadde Boas gått opp til byporten og sett seg der . Då høvde det så at den løysingsmannen som Boas hadde tala om , gjekk framom , og Boas sa : « Kom hit og set deg ! » Då kom han og sette seg .
08004002	No kalla Boas til seg ti menn av dei eldste i byen og sa : « Set dykk her ! » Og dei sette seg .
08004003	Så sa han til løysingsmannen : « No’omi , som er komen heim att frå Moab , vil selja det jordstykket som Elimelek , slektningen vår , åtte .
08004004	Eg tenkte at eg ville varsla deg om dette og seia : Kjøp det du medan dei er til stades , dei som sit her , medan dei eldste i folket mitt er til stades ! Vil du løysa det , så gjer det ! Vil du ikkje løysa det , så sei frå , så eg får vita det ! For ingen annan har løysingsretten enn du , og nest etter deg er det eg sjølv . » Han svara : « Eg vil løysa det . »
08004005	Då sa Boas : « Men når du kjøper jordstykket av No’omi , må du òg ta moabittkvinna Rut , enkja , så den avlidne kan få ein arving til arvelut . »
08004006	Løysingsmannen svara : « Så kan eg ikkje nytta løysingsretten min , for då kom eg til å gjera arven åt mine eigne born mindre . Løys du det eg skulle ha løyst , for eg kan ikkje . »
08004007	Det var gamal sed i Israel at ein mann , når han skulle stadfesta ei innløysing eller ein bytehandel , drog av seg sandalen og gav han til den andre parten . Såleis vart ei sak vitnefast i Israel .
08004008	Difor sa løysingsmannen til Boas : « Kjøp det du ! » Og så drog han av seg sandalen .
08004009	Då sa Boas til dei eldste og til alt folket : « De er i dag vitne på at eg kjøper av No’omi alt det som Elimelek har ått , og alt det som Kiljon og Maklon har ått .
08004010	Og eg tek moabittkvinna Rut , enkja etter Maklon , til kone , så den avlidne kan få ein arving til arvelut , så namnet hans ikkje skal verta utsletta or ætta og gløymt i porten på heimstaden hans . Det er de vitne på i dag . »
08004011	Alt folket som var i byporten , og dei eldste svara : « Ja , det er vi vitne på . Gjev Herren må la den kvinna som no kjem i huset ditt , verta som Rakel og Lea , dei to som bygde Israels hus ! Gjev du må koma til velmakt i Efrata og vinna deg eit namn i Betlehem !
08004012	Gjev dei etterkomarar som Herren lèt deg få med denne unge kvinna , må gje deg ei ætt som ætta åt Peres , han som Tamar fekk åt Juda ! »
08004013	Så tok Boas Rut heim til seg , og ho vart kona hans . Då han kom saman med henne , laga Herren det så at ho vart med barn , og ho fekk ein son .
08004014	Då sa kvinnene til No’omi : « Lova vere Herren , som ikkje lét deg vanta løysingsmann i dag ! Gjev denne sonen må verta namngjeten i Israel !
08004015	Han skal gje deg ny kraft og syta for deg i alderdomen . For sonekona di , som held så av deg , er mor hans , og ho er meir for deg enn sju søner . »
08004016	Så tok No’omi guten og la han på fanget sitt , og ho vart fostermor hans .
08004017	Og grannekonene gav han namn og sa : « No’omi har fått ein son ! » Dei kalla han Obed . Han fekk sonen Isai , som vart far til David .
08004018	Dette er etterkomarane etter Peres : Peres fekk sonen Hesron ,
08004019	Hesron fekk sonen Ram , Ram fekk sonen Amminadab ,
08004020	Amminadab fekk sonen Naksjon , Naksjon fekk sonen Salma ,
08004021	Salma fekk sonen Boas , Boas fekk sonen Obed ,
08004022	Obed fekk sonen Isai , og Isai fekk sonen David .
09001001	I Ramatajim i Efraims-fjella budde det ein mann av Suf-ætta som heitte Elkana . Far hans heitte Jeroham og var son til Elihu og soneson til Tohu , som var son til Suf , ein efraimitt .
09001002	Elkana hadde to koner . Den eine heitte Hanna og den andre Peninna . Peninna hadde born , men Hanna var barnlaus .
09001003	År etter år drog denne mannen opp frå heimbygda si og tilbad og ofra til Herren , Allhærs Gud , i Sjilo . Der var dei to Eli-sønene , Hofni og Pinhas , prestar for Herren .
09001004	Når Elkana heldt offermåltid , gav han Peninna , kona si , og alle sønene og døtrene hennar kvar sitt stykke av offerkjøtet ,
09001005	men Hanna fekk dobbelt så mykje . For han heldt mest av Hanna , endå Herren hadde stengt morslivet hennar .
09001006	Medtevlaren hennar terga henne støtt og ville gjera henne motlaus , fordi Herren hadde stengt morslivet hennar .
09001007	Såleis gjekk det år etter år . Kvar gong Hanna drog opp til Herrens hus , terga Peninna henne . Så gret ho og ville ikkje eta .
09001008	Men Elkana , mannen hennar , sa til henne : « Kvifor græt du , Hanna , og kvifor et du ikkje ? Kvifor er du så sorgfull ? Er ikkje eg meir for deg enn ti søner ? »
09001009	Ein gong dei hadde ete og drukke i Sjilo , reiste Hanna seg og steig fram for Herrens åsyn . Eli , overpresten , sat på stolen sin attmed dørstolpen i Herrens tempel .
09001010	I si hjartesorg bad ho til Herren og gret sårt .
09001011	Og ho gav ein lovnad og sa : « Herre , Allhærs Gud ! Dersom du vil sjå kor vondt tenestkvinna di har det , og koma meg i hug og ikkje gløyma tenestkvinna di , men la meg få ein son , så vil eg gje han til Herren for heile livet , og det skal aldri koma rakekniv på hovudet hans . »
09001012	Såleis bad Hanna lenge til Herren , og Eli fylgde munnen hennar med augo .
09001013	Det var inni seg ho bad ; ho leda berre lippene , men røysta høyrdest ikkje . Difor trudde Eli ho var drukken ,
09001014	og sa til henne : « Kor lenge vil du syna deg drukken ? Sjå til å få rusen av deg ! »
09001015	Men Hanna svara : « Nei , herre , eg er ei sorgtyngd kvinne . Vin eller annan sterk drikk har eg ikkje drukke ; eg berre klagar mi naud for Herren .
09001016	Hald ikkje tenestkvinna di for ei ring kvinne ! For eg har heile tida tala ut av mi store sorg og sut . »
09001017	Då sa Eli : « Gå bort i fred ! Israels Gud skal gje deg det du har bede han om . »
09001018	Hanna svara : « Gjev tenestkvinna di må finna godvilje hjå deg ! » Så gjekk ho sin veg ; ho fekk seg mat og såg ikkje lenger så sorgfull ut .
09001019	Morgonen etter stod dei tidleg opp , bøygde seg og tilbad Herren . Så fór dei heim att til Rama . Og då Elkana atter var saman med Hanna , kona si , kom Herren henne i hug .
09001020	Før året var ute , vart ho med barn og fekk ein son . Og ho kalla han Samuel ; « for eg har bede Herren om han , » sa ho .
09001021	Då så Elkana drog opp att med heile huslyden sin og skulle bera fram for Herren det årlege slaktofferet og lovnadsofferet ,
09001022	vart ikkje Hanna med . Ho sa til mannen sin : « Eg vil venta til guten er avvand . Då vil eg ta han med , så han kan førast fram for Herren og sidan vera der all si tid . »
09001023	« Gjer som du tykkjer best , » svara Elkana , mannen hennar . « Ver heime til du har vant han av ! Gjev Herren må setja sitt ord i verk ! » Så vart kvinna heime og gav guten bryst til han var avvand .
09001024	Men då ho hadde vant han av , drog ho opp med han . Ho hadde med seg ein treårsgamal okse , ein efa mjøl og ei vinhit , og ho førte han til Herrens hus i Sjilo . Han var berre småguten den gongen .
09001025	Så slakta dei oksen og førte guten inn til Eli .
09001026	Og ho sa : « Høyr på meg , herre . Så sant du lever , herre : Eg er den kvinna som stod her hjå deg og bad til Herren .
09001027	Denne guten var det eg bad om , og Herren har høyrt bøna mi .
09001028	No gjev eg han att til Herren for heile hans levetid ; det var for Herrens skuld eg bad om han . » Så bøygde dei seg og tilbad Herren der .
09002001	Hanna bad og sa : Mitt hjarta frydar seg i Herren , Herren gjev meg stor kraft . No kan eg le åt mine fiendar , for eg gleder meg over di frelse .
09002002	Ingen er heilag som Herren , for ingen er til utan du , og det finst ikkje fjell — som vår Gud .
09002003	Slutt med kyt og kaute ord , hald opp — med all den frekke talen ! For Herren er ein Gud — som allting veit , han prøver kvar ei gjerning .
09002004	Stridsmenns bogar vert brotne ; men dei trøytte — bur seg med kraft .
09002005	Dei mette må tena for brødet , og dei svoltne svelt ikkje meir . Barnlaus kvinne får sju søner , den barnerike visnar bort .
09002006	Herren tek liv og gjev liv , han sender menneske — til dødsriket og kan føra dei opp derifrå .
09002007	Herren gjer fattig , — og han gjer rik , han fornedrar , — og han opphøgjer .
09002008	Han reiser småkårsfolk — or støvet , lyfter den fattige or oska , sessar han saman med — stormenn og gjev han eit ærefullt sete . For søylene under jorda — høyrer Herren til , han bygde jorderiket på dei .
09002009	Han vernar sine trugne — på vegen , men dei gudlause — forgår i mørkret . For ingen er sterk i eiga kraft .
09002010	Dei som strider mot Herren , — går til grunne . Han lèt det torna over dei — frå himmelen , Herren dømer den vide jord . Måtte han gje sin konge styrke og sin salvevigde stor kraft !
09002011	Så fór Elkana heim att til Rama . Men guten vart verande der og gjorde teneste for Herren , og Eli , overpresten , hadde tilsyn med han .
09002012	Sønene til Eli var gudlause menn . Dei kjende ikkje Herren
09002013	og brydde seg ikkje om kva prestane hadde rett til å krevja av folket . Når nokon bar fram eit slaktoffer , kom prestens tenar medan dei koka kjøtet . Han hadde med seg ein tretinda gaffel .
09002014	Den stakk han ned i panna eller gryta , kjelen eller krukka , og alt som kom opp med gaffelen , tok presten sjølv . Såleis bar dei seg åt mot alle israelittar som kom til Sjilo .
09002015	Endå før dei hadde brent feittet , kom prestens tenar og sa til den som ofra : « Hit med steikjekjøt til presten ! Han tek ikkje imot kokt kjøt av deg , berre rått . »
09002016	Om då mannen svara : « Fyrst må feittet brennast , sidan kan du ta det du vil , » så sa tenaren : « Nei , lat meg få det straks , elles tek eg det med makt ! »
09002017	Den synda dei unge mennene gjorde for Herrens åsyn , var ovstor ; dei hadde ikkje vørdnad for Herrens offer .
09002018	Imedan gjorde Samuel teneste for Herren . Endå han berre var ein smågut , bar han presteklede av lin .
09002019	Og mor hans laga kvart år ein liten kjortel til han . Den tok ho med når ho saman med mannen sin drog opp og skulle bera fram det årlege slaktofferet .
09002020	Då velsigna Eli Elkana og kona hans og sa : « Herren gjeve deg fleire born med denne kvinna i staden for han som ho bad om for Herrens skuld ! » Så fór dei heim att .
09002021	Og Herren kom Hanna i hug , så ho vart med barn att . Ho fekk tre søner og to døtrer . Men guten Samuel voks opp hjå Herren .
09002022	No var Eli svært gamal . Då han fekk høyra kva sønene hans gjorde mot alle israelittane , og at dei låg med kvinnene som gjorde teneste ved møteteltdøra ,
09002023	sa han til dei : « Kvifor gjer de slikt ? Eg høyrer alle menneske tala om den vonde åtferda dykkar .
09002024	Nei , søner ! Det er ikkje noko godt ord som går om dykk i Herrens folk etter det eg høyrer .
09002025	Når ein mann syndar mot ein annan , skal Gud døma han . Men når ein mann syndar mot Herren , kven skal då be for han ? » Men dei høyrde ikkje på far sin , for Herren ville at dei skulle døy .
09002026	Men guten Samuel voks og vart stor og var til hugnad for Herren og for menneske .
09002027	Det kom ein gudsmann til Eli og sa til han : Så seier Herren : Eg openberra meg for farsætta di då ho var i Egypt og laut træla for farao og mennene hans .
09002028	Og eg valde henne ut mellom alle Israels ætter til å gjera presteteneste for meg , til å ofra på altaret mitt , brenna røykjelse og bera presteklede for mitt åsyn . Og eg gav farsætta di retten til alle eldoffera frå israelittane .
09002029	Kvifor viser du vanvørdnad for slaktofferet og grødeofferet mitt , som eg har gjeve påbod om i min bustad ? Kvifor ærar du sønene dine meir enn meg , med di de gjør dykk med det beste av alle dei offergåver som Israel , folket mitt , ber fram ?
09002030	Difor lyder ordet frå Herren , Israels Gud : Eg har nok sagt at di ætt og farsætta di alle dagar skal gjera teneste for mitt åsyn . Men no lyder ordet frå Herren : Så skal det ikkje vera ! Dei som ærar meg , vil eg æra , og dei som vanvørder meg , skal verta til skammar .
09002031	Dagar skal koma då eg bryt både di makt og makta åt farsætta di , så ingen vert gamal i ætta di .
09002032	Då skal du sjå med lengsle på alt det gode eg gjer mot Israel ; men i di ætt skal det aldri finnast nokon som vert gamal .
09002033	Berre ein einaste mann i ætta di vil eg la vera å rydja bort frå altaret mitt . Eg vil la augo dine slokna og livet ditt tærast bort , og alle som veks opp i di ætt , skal døy i sine beste år .
09002034	Og til teikn på dette skal du ha det som kjem til å henda dei to sønene dine , Hofni og Pinhas : Dei skal begge døy på éin dag .
09002035	Så skal eg setja inn ein trufast prest , som gjer det eg ynskjer og vil . For han vil eg byggja opp ei varande ætt , og han skal alle sine dagar gjera teneste hjå den eg har salva .
09002036	Då skal det gå så at dei som er att av di ætt , kjem og kastar seg ned og bed om eit pengestykke eller eit brød og seier : « Lat meg få vera med i eit av prestelauga , så eg kan få litt mat å eta . »
09003001	Guten Samuel gjorde no teneste for Herren , og Eli hadde tilsyn med han . I dei dagar kom det sjeldan ord frå Herren , og av syner var det få .
09003002	Så var det ein gong medan Eli låg på romet sitt . Augo hans hadde teke til å dimmast ; han såg ikkje klårt .
09003003	Guds lampe hadde endå ikkje slokna , og Samuel låg i Herrens tempel , der Guds paktkiste stod .
09003004	Då ropa Herren på Samuel . Han svara : « Ja , her er eg , »
09003005	og sprang inn til Eli og sa : « Her er eg . Du ropa på meg . » Men Eli sa : « Eg ropa ikkje . Gå og legg deg att ! » Så gjekk han og la seg .
09003006	Då ropa Herren ein gong til : « Samuel ! » Og Samuel stod opp og gjekk inn til Eli og sa : « Her er eg . Du ropa på meg . » Men Eli svara : « Nei , eg ropa ikkje , guten min . Gå og legg deg , du ! »
09003007	Samuel kjende ikkje Herren , for Herrens ord var endå ikkje openberra for han .
09003008	Så ropa Herren tredje gongen på Samuel . Og han stod opp og gjekk inn til Eli og sa : « Her er eg . Du ropa på meg . » Då skjøna Eli at det var Herren som ropa på guten .
09003009	Og han sa til Samuel : « Gå og legg deg ! Og ropar han på deg att , skal du svara : Tala , Herre , tenaren din høyrer ! » Så gjekk Samuel og la seg i romet sitt .
09003010	Då kom Herren og stod framføre han . Han ropa som før : « Samuel , Samuel ! » Og Samuel svara : « Tala , tenaren din høyrer ! »
09003011	Då sa Herren til Samuel : « No vil eg gjera slike ting i Israel at det ringjer for øyro på alle som høyrer om det .
09003012	Den dagen skal Eli få sanna alt det eg har varsla om ætta hans , frå fyrst til sist .
09003013	Eg har kunngjort for han at eg vil døma ætta hans for alle tider , for det brotet han gjorde . Han aga ikkje sønene sine , endå han visste at dei forbanna Gud .
09003014	Difor har eg gjort denne eiden om Eli-ætta : Aldri skal skulda åt Eli-ætta kunna sonast , anten med slaktoffer eller med offergåver . »
09003015	Samuel vart liggjande til morgons . Då opna han døra til Herrens hus ; men han våga ikkje å fortelja Eli om synet .
09003016	Då ropa Eli på han og sa : « Samuel , guten min ! » « Ja , her er eg , » svara han .
09003017	Eli spurde : « Kva var det han sa til deg ? Kjære , døl det ikkje for meg ! Gud la det gå deg ille både no og sidan om du døl for meg noko av det han sa til deg . »
09003018	Så fortalde Samuel alt saman og dulde ingen ting for han . Då sa Eli : « Han er Herren . Han lyt gjera som han tykkjer best . »
09003019	Så voks Samuel opp . Og Herren var med han og lét ikkje noko av det han hadde sagt , falla maktlaust til jorda .
09003020	Då skjøna heile Israel frå Dan til Be’er-Sjeba at Herren sette lit til Samuel og hadde kalla han til profet .
09003021	Og Herren heldt fram med å syna seg i Sjilo ; der openberra Herren seg for Samuel gjennom sitt ord .
09004001	Og det Samuel sa , gjekk ut til heile Israel . Israelittane drog no ut til strid mot filistarane . Dei slo leir attmed Eben-Eser , medan filistarane hadde leira seg ved Afek .
09004002	Filistarane fylka hæren sin mot israelittane , og striden breidde seg . Israel tapte for filistarane , og det fall om lag fire tusen mann i fylkinga på slagmarka .
09004003	Då folket kom attende til leiren , sa dei eldste i Israel : « Kvifor har Herren late filistarane vinna over oss i dag ? Lat oss henta Herrens paktkiste i Sjilo , så han kan koma hit og vera mellom oss og berga oss frå fiendane våre . »
09004004	Så sende folket bod til Sjilo , og der henta dei paktkista åt Herren , Allhærs Gud , han som tronar over kjerubane . Dei to Eli-sønene , Hofni og Pinhas , var òg med ; dei fylgde Guds paktkiste .
09004005	Då Herrens paktkiste kom til leiren , sette heile Israel i eit glederop så sterkt at jorda riste .
09004006	Filistarane høyrde ropet og sa : « Kva tyder dette høge glederopet i hebrearleiren ? » Men då dei fekk vita at Herrens paktkiste var komen dit ,
09004007	vart dei redde ; for dei tenkte : « Gud er komen til leiren . » Og dei sa : « Ve oss ! Slikt har aldri hendt før .
09004008	Ve oss ! Kven skal berga oss frå denne veldige guden ? Dette er då den same guden som sende allslags plager over egyptarane i øydemarka .
09004009	Men ta mot til dykk , filistarar , og ver menn , så de ikkje skal måtta træla for hebrearane , som dei har træla for dykk ! Manna dykk opp og gå til strid ! »
09004010	Så gjekk filistarane på , og israelittane tapte og rømde heim , kvar til sitt . Mannefallet var fælande stort ; det fall tretti tusen fotfolk av Israels-hæren .
09004011	Guds paktkiste vart teken , og begge Eli-sønene , Hofni og Pinhas , miste livet .
09004012	Ein mann av Benjamins-ætta sprang av stad frå slagmarka og kom same dagen til Sjilo med sundrivne klede og mold på hovudet .
09004013	Då han kom , sat Eli på stolen sin attmed vegen og stirte bortetter ; for han hadde slik hjartesut for Guds paktkiste . Då mannen kom inn i byen med meldinga , vart det eit jammerskrik over heile byen .
09004014	Eli høyrde skriket og spurde : « Kva er dette for ståk ? » Mannen skunda seg bort til Eli og fortalde han det .
09004015	Eli var då 98 år gamal , og han var stiv i blikket ; han kunne ikkje sjå .
09004016	Som no mannen sa : « Eg kjem frå slagmarka , eg rømde frå slaget i dag » , spurde Eli : « Korleis har det gått , guten min ? »
09004017	Han som kom med bodet , svara : « Israel rømde for filistarane , og det vart eit stort mannefall mellom folket . Begge sønene dine , Hofni og Pinhas , har òg mist livet , og Guds paktkiste er teken . »
09004018	Med det same han nemnde Guds paktkiste , datt Eli baklengs ned av stolen attmed porten , braut nakken og døydde ; for han var ein gamal og tung mann . Han hadde då vore domar i Israel i førti år .
09004019	Sonekona hans , ho som var gift med Pinhas , var med barn og skulle snart føda . Då ho høyrde at Guds paktkiste var teken , og at verfaren og mannen hennar hadde mist livet , seig ho i kne og fødde ; for riene kom brått over henne .
09004020	Då ho heldt på å døy , sa kvinnene som stod oppover henne : « Ver ikkje redd , du har fått ein son ! » Men ho svara ikkje og ansa ikkje kva dei sa .
09004021	Ho kalla guten Ikabod og sa : « Kvorven er herlegdomen frå Israel ! » For Guds paktkiste var teken , og verfaren og mannen hennar hadde mist livet .
09004022	« Kvorven er herlegdomen frå Israel ! » sa ho , « for Guds paktkiste er teken . »
09005001	Filistarane tok Guds paktkiste og førte henne frå Eben-Eser til Asjdod .
09005002	Der tok dei paktkista og bar henne inn i Dagons tempel og sette henne attmed Dagon .
09005003	Tidleg om morgonen dagen etter fekk folket i Asjdod sjå at Dagon låg med andletet mot jorda framfor Herrens paktkiste . Då reiste dei han opp og sette han på plass .
09005004	Morgonen etter kom dei att og fann Dagon liggjande med andletet mot jorda framfor Herrens paktkiste . Og hovudet og begge hendene hans låg avhogne attmed dørstokken . Berre kroppen var att av Dagon .
09005005	Det er grunnen til at Dagon-prestane og alle andre som går inn i Dagons tempel i Asjdod , ikkje set foten på dørstokken der ; så har det vore til denne dag .
09005006	No låg Herrens hand tungt på folket i Asjdod . Han gjorde dei rådlause og redde og slo dei med svullar , både i Asjdod og i bygdene rundt ikring .
09005007	Då mennene i Asjdod såg korleis det gjekk , sa dei : « Vi vil ikkje ha paktkista åt Israels Gud hjå oss lenger . For tungt ligg handa hans både på oss og Dagon , guden vår . »
09005008	Så sende dei bod og stemnde til seg alle filistarfyrstane og spurde : « Kva skal vi gjera med paktkista åt Israels Gud ? » Dei svara : « Flytt henne til Gat ! » Så flytte dei paktkista til Gat .
09005009	Men då dei hadde flytt henne dit , råma Herrens hand byen og skapte redsle og rådløyse . Han slo folket i byen med sott , og det braut ut svullar både på små og store .
09005010	Så sende dei Guds paktkiste til Ekron . Men då ho kom dit , skreik Ekron-buane : « Dei har flytt paktkista åt Israels Gud hit for å drepa oss og folket vårt . »
09005011	Dei sende bod og stemnde saman alle filistarfyrstane og sa : « Send paktkista åt Israels Gud bort , og lat henne koma attende til den staden der ho høyrer heime ! Elles kjem ho til å drepa oss og folket vårt . » For det var kome ei dødsredsle over heile byen . Herrens hand låg tungt på han .
09005012	Dei mennene som ikkje døydde , vart slegne av svullar , og klageskriket frå byen steig opp mot himmelen .
09006001	Då Herrens paktkiste hadde vore i Filistarlandet i sju månader ,
09006002	kalla filistarane saman prestane og spåmennene og spurde : « Kva skal vi gjera med Herrens paktkiste ? Lat oss få vita korleis vi skal senda henne attende til den staden der ho høyrer heime ! »
09006003	Dei svara : « Sender de paktkista åt Israels Gud frå dykk , må de ikkje senda snaue kista , men gje ei soningsgåve til vederlag . Då vert de friske og får vita kvifor handa hans ikkje vik frå dykk . »
09006004	Filistarane spurde : « Kva slag soningsgåve skal vi gje til vederlag ? » Dei andre svara : « Fem svullar av gull og fem myser av gull , etter talet på filistarfyrstane . For det er ei og same plaga som har råka dykk alle , jamvel fyrstane .
09006005	De skal laga etterlikningar av svullane dykkar og av mysene som herjar landet , og gje Israels Gud ære . Så tek han kanskje den tunge handa si bort både frå dykk og guden og landet dykkar .
09006006	Kvifor er de så stridlyndte , liksom egyptarane og farao var ? Laut dei ikkje sleppa Israel av stad etter at Herren hadde fare ille med dei ?
09006007	Ta no og lag ei ny vogn , og henta to nybære kyr som det ikkje har vore åk på . Set kyrne for vogna , men ta kalvane frå dei og lat dei vera att heime .
09006008	Så skal de ta Herrens paktkiste og setja henne på vogna . Dei gullsakene som de gjev Herren til vederlag , skal de leggja i eit skrin attmed kista . Send henne så av garde !
09006009	Sjå etter om ho tek vegen oppover til sitt eige land , til Bet-Sjemesj . Då er det Herren som har sendt denne store ulukka over oss . Men fer ho ikkje den vegen , veit vi at det ikkje er hans hand som har råka oss . Då er det berre ein vanlagnad vi har vore ute for . »
09006010	Mennene gjorde som dei var føresagde . Dei henta to nybære kyr og sette dei for vogna . Men kalvane heldt dei att heime .
09006011	Så sette dei Herrens paktkiste på vogna , og like eins skrinet med gullmysene og bileta av svullane .
09006012	Kyrne tok beine vegen mot Bet-Sjemesj . Rautande gjekk dei , og same leia heldt dei heile tida . Dei bøygde ikkje av , korkje til høgre eller venstre . Og filistarfyrstane fylgde etter heilt til grensa mot Bet-Sjemesj .
09006013	Folket i Bet-Sjemesj heldt på og skar kveiten nede i dalen . Då dei såg opp , fekk dei auga på paktkista , og dei vart glade då dei såg henne .
09006014	Vogna kom inn på jordet til Josva frå Bet-Sjemesj og stogga . Der låg det ein stor stein . Dei hogg sund treverket i vogna og ofra kyrne som brennoffer til Herren .
09006015	Levittane tok ned Herrens paktkiste og skrinet med gullsakene som stod attmed henne , og sette dei på den store steinen . Den dagen ofra mennene i Bet-Sjemesj brennoffer og slaktoffer til Herren .
09006016	Dei fem filistarfyrstane såg på dette og fór same dagen attende til Ekron .
09006017	Dette er dei gullsvullane som filistarane gav Herren til vederlag : ein for Asjdod , ein for Gasa , ein for Asjkalon , ein for Gat og ein for Ekron .
09006018	Gullmysene svara til talet på alle dei byane som låg under dei fem filistarfyrstane , både festningsbyane og landsbyane . Eit vitne om dette er den store steinen på jordet til Josva frå Bet-Sjemesj , den steinen som dei sette Herrens paktkiste på ; han ligg der den dag i dag .
09006019	Men Herren slo ned nokre av mennene i Bet-Sjemesj , fordi dei hadde sett på Herrens paktkiste . Sytti mann av dei slo han ned . Og folket syrgde fordi han hadde valda så stort mannefall mellom dei .
09006020	Då sa folket i Bet-Sjemesj : « Kven kan stå seg for Herren , ein heilag Gud som han ? Og kvar skal han fara når vi sender han frå oss ? »
09006021	Så sende dei bod til folket i Kirjat-Jearim og sa : « Filistarane har sendt Herrens paktkiste attende . Kom og henta henne opp til dykk ! »
09007001	Då kom mennene i Kirjat-Jearim og henta Herrens paktkiste . Dei førte henne til Abinadabs hus , som låg oppe på haugen . Og dei vigsla Elasar , son hans , til å vakta Herrens paktkiste .
09007002	Frå den dagen paktkista kom til Kirjat-Jearim , gjekk det lang tid ; det gjekk tjue år . Då vende heile Israels-folket seg til Herren .
09007003	Og Samuel sa til heile Israels-folket : « Vender de om til Herren av eit heilt hjarta , så få bort dei framande gudane og Astarte-bileta ! Vend hjarta dykkar til Herren og ten han ! Så skal han fria dykk frå filistarveldet . »
09007004	Då skilde israelittane seg av med Ba’al-gudane og Astarte-bileta og tente berre Herren .
09007005	Og Samuel sa : « Stemn heile Israel saman i Mispa ! Så skal eg be til Herren for dykk . »
09007006	Då samla dei seg i Mispa , og dei auste opp vatn og rende det ut for Herrens åsyn . Den dagen fasta dei og sa : « Vi har synda mot Herren . » Sidan skifte Samuel rett mellom israelittane i Mispa .
09007007	Så snart filistarane fekk greie på at israelittane hadde samla seg i Mispa , drog fyrstane deira opp mot Israel . Då israelittane høyrde det , vart dei redde
09007008	og sa til Samuel : « Hald ikkje opp med å ropa til Herren vår Gud for oss , så han bergar oss frå filistarveldet . »
09007009	Då tok Samuel eit soglam og ofra det som heiloffer til Herren . Han ropa til Herren for Israel , og Herren svara han .
09007010	Medan Samuel bar fram brennofferet , rykte filistarane fram til strid mot israelittane . Men den dagen sende Herren eit sterkt torever over filistarane og sette slik støkk i dei at dei tapte for israelittane .
09007011	Då drog Israels-mennene ut frå Mispa ; dei forfylgde filistarane til nedanfor Bet-Kar og slo dei .
09007012	Der tok Samuel ein stein og sette han opp mellom Mispa og Jesjana . Den kalla han « Hjelpesteinen » og sa : « Til no har Herren hjelpt oss . »
09007013	Såleis vart filistarane kua , og dei kom ikkje oftare innanfor Israels grenser . Herrens hand låg tungt på filistarane så lenge Samuel levde .
09007014	Dei byane som filistarane hadde teke frå Israel , kom under Israel att , heilt frå Ekron til Gat ; og bygdene som låg ikring dei , vann Israel att frå filistarane . Mellom Israel og amorittane var det òg fred .
09007015	Samuel var domar i Israel så lenge han levde .
09007016	Kvart år drog han ikring til Betel , Gilgal og Mispa , og på alle desse stadene skifte han rett mellom israelittane .
09007017	Sidan fór han heim att til Rama ; for der budde han , og der var han domar for Israel . I Rama bygde han eit altar for Herren .
09008001	Då Samuel vart gamal , sette han sønene sine til domarar i Israel .
09008002	Den eldste heitte Joel og den yngste Abia . Dei styrte og dømde i Be’er-Sjeba .
09008003	Men sønene fylgde ikkje i hans fotefar . Dei søkte urett vinning , tok muter og rengde retten .
09008004	Då samla dei seg , alle dei eldste i Israel , og kom til Samuel i Rama
09008005	og sa til han : « No er du gamal , og sønene dine fylgjer ikkje i dine fotefar . Set difor ein konge over oss til å styra oss ! Det har då alle dei andre folka . »
09008006	Samuel tykte det var ille at dei sa : « Set ein konge over oss , som kan styra oss ! » Og han bad til Herren .
09008007	Men Herren sa til han : « Lyd folket og gjer alt det dei bed deg om ! For det er ikkje deg dei har vraka ; det er meg dei har vraka og ikkje vil ha til konge over seg .
09008008	Det har dei alltid gjort frå den dagen eg førte dei opp frå Egypt , og til denne dag . Dei har gått bort frå meg og dyrka andre gudar . Og såleis fer dei åt mot deg òg .
09008009	Gjer no som dei vil ! Men fyrst må du åtvara dei alvorleg og la dei få vita kva rett han kjem til å få , den kongen som skal rå over dei ! »
09008010	Då tala Samuel til folket som kravde ein konge av han , og la fram for dei alt det Herren hadde sagt .
09008011	Han sa : « Desse rettane kjem han til å ha , den kongen som skal rå over dykk : Sønene dykkar tek han og set til å gjera teneste ved vognene og hestane sine , og dei må springa framfor vogna hans .
09008012	Han set dei til hovdingar over fylkingar på tusen og på femti , til å pløya åkrane og hausta inn avlinga hans og til å laga krigsvåpen og utstyr til stridsvognene hans .
09008013	Døtrene dykkar set han til å laga salvar og til å koka og baka .
09008014	Dei beste jordene , vingardane og olivenhagane dykkar tek han og gjev mennene sine .
09008015	Av åkrane og vingardane dykkar tek han tiend og gjev hoffmennene og tenarane sine .
09008016	Trælane og trælkvinnene dykkar , den beste ungdomen og esla dykkar tek han og brukar i si eiga teneste .
09008017	Av småfeet dykkar tek han tiend , og sjølve må de træla for han .
09008018	Då skal de ein dag ropa til Herren på grunn av kongen som de har valt dykk . Men Herren skal ikkje svara dykk den dagen . »
09008019	Men folket ville ikkje høyra på Samuel . « Nei , » sa dei , « vi vil ha ein konge over oss .
09008020	Vi vil ha det som alle dei andre folka . Kongen vår skal styra oss ; og han skal gå framfor oss og føra oss når vi er i krig . »
09008021	Då Samuel hadde høyrt alt det folket sa , la han det fram for Herren .
09008022	Og Herren sa til Samuel : « Gjer som dei vil , og set ein konge over dei ! » Då sa Samuel til israelittane : « Far heim att , kvar til sin by ! »
09009001	Kisj heitte ein mann av Benjamins-ætta . Han var son til Abiel , son til Seror , son til Bekorat , son til Afiak , som var frå Benjamin . Kisj var ein velhalden mann .
09009002	Han hadde ein son som heitte Saul , ein ung og fager mann . Det fanst ingen i Israel som var fagrare enn han , og han var eit hovud høgare enn alt folket .
09009003	Ein gong kom det bort nokre eselhopper for Kisj , far til Saul . Då sa han til son sin : « Ta med deg ein av tenestgutane , og gå av stad og leita etter eselhoppene ! »
09009004	Dei fór over Efraims-heiane og gjennom Sjalisja-bygda , men fann dei ikkje . Så fór dei gjennom Sja’alim-bygda , men esla var ikkje der heller . Sidan fór dei gjennom Benjamins-landet , men fann dei ikkje .
09009005	Då dei kom til Suf-bygda , sa Saul til tenestguten som var med han : « Kom , lat oss fara heim att , elles kunne far verta meir illhuga for oss enn for esla . »
09009006	Men tenestguten svara : « I byen her bur det ein gudsmann som det går gjetord av . Alt det han seier , slår til . Lat oss gå dit ! Han kan visst seia oss vegen vi skal gå . »
09009007	Så sa Saul til tenestguten : « Ja , men om vi går dit , kva skal vi så ha med til mannen ? Brødet i skreppene våre er ende , og vi har inga gåve vi kan by gudsmannen . Kva har vi vel med oss ? »
09009008	Tenestguten tok til ords att og sa til Saul : « Sjå , her har eg ein kvart sekel sølv ; den kan eg gje gudsmannen , så seier han oss nok kva veg vi skal ta . »
09009009	Før i tida sa dei i Israel når dei skulle av og spørja Gud til råds : « Kom , lat oss gå til sjåaren ! » Det dei no kallar profet , kalla dei før i tida sjåar . —
09009010	Saul svara : « Du har rett . Kom , lat oss gå dit ! » Så gjekk dei til byen der gudsmannen var .
09009011	Då dei gjekk opp bakken som førte til byen , møtte dei nokre jenter som kom ut og skulle henta vatn , og spurde dei : « Er sjåaren her ? » —
09009012	Jentene svara : « Ja , han er beint framføre dykk . Skunda dykk , no er han komen til byen , for i dag held folket ei offerhøgtid på haugen .
09009013	Når de kjem inn i byen , finn de han før han går opp på haugen til måltidet . Folket et ikkje før han kjem , for det er han som velsignar offeret . Fyrst då tek gjestene til å eta . Gå berre opp , for no råkar de han . »
09009014	Så gjekk dei opp til byen , og med det same dei kom inn i byen , kom Samuel imot dei ; han var på veg opp til offerhaugen .
09009015	Men dagen før Saul kom , hadde Herren varsla Samuel og sagt :
09009016	« I morgon på denne tid sender eg til deg ein mann frå Benjamins-landet ; han skal du salva til fyrste over Israel , folket mitt . Han skal frelsa folket mitt frå filistarveldet ; for eg har sett kor vondt folket mitt har det , og naudropa deira har nått opp til meg . »
09009017	Då Samuel fekk auga på Saul , sa Herren til han : « Sjå , der er den mannen som eg tala til deg om . Han skal styra folket mitt . »
09009018	Saul gjekk bort til Samuel midt i porten og sa : « Gjer vel og sei meg kvar sjåaren bur ! »
09009019	Samuel svara : « Eg er sjåaren . Gå føre meg opp på haugen ! De skal eta med meg i dag . Så kan du fara i veg att i morgon , og då skal du få greie på alt det du gjerne vil vita .
09009020	Eselhoppene som kom bort for deg for tre dagar sidan , skal du ikkje vera redd for ; dei er komne til rettes . Kva er det heile Israel ynskjer seg ? Er det ikkje deg og farsætta di ? »
09009021	Saul svara : « Men eg er berre ein benjaminitt , frå ei av dei minste ættene i Israel ! Og ættgreina mi er den ringaste av alle ættgreiner i Benjamin . Kvifor talar du då såleis til meg ? »
09009022	Men Samuel tok Saul og tenestguten hans og førte dei inn i halla . Han lét dei setja seg øvst mellom gjestene . Det var om lag tretti mann der .
09009023	Så sa han til kokken : « Kom hit med det stykket som eg gav deg og bad deg ta vare på . »
09009024	Då tok kokken opp lårstykket og feitthalen og sette det fram for Saul . Og Samuel sa : « Her har du det som er att . Et no ! Det vart halde av for deg til denne høgtida som eg har kalla folket saman til . » Så åt då Saul i lag med Samuel den dagen .
09009025	Sidan gjekk dei ned av haugen og inn i byen , og han sat og tala med Saul på taket .
09009026	Tidleg om morgonen , med det same det tok til å dagast , stod dei opp , og Samuel ropa til Saul oppe på taket : « Stå opp , så skal eg fylgja deg på veg . » Saul stod opp , og dei gjekk ut i lag , han og Samuel .
09009027	Då dei kom til utkanten av byen , sa Samuel til Saul : « Sei til tenestguten din at han skal fara føre . » Tenestguten gjekk , og Samuel sa : « Stogga du her , så skal du få høyra kva Gud har sagt . »
09010001	Så tok Samuel ei krukke med olje og rende ut over hovudet hans og kyste han og sa : « No har Herren salva deg til fyrste over eigedomen sin .
09010002	Når du går frå meg i dag , møter du to menn ved Rakels grav i Selsak i Benjamins-landet . Dei seier til deg : Eselhoppene som du har vore på leit etter , er komne til rettes . Far din tenkjer ikkje meir på dei , men no er han illhuga for dykk og seier : Kva skal eg gjera for son min ?
09010003	Når du held fram derifrå og kjem til Tabor-eika , møter du tre menn som er på veg opp til Betel , der dei vil tilbe Gud . Den eine ber tre kje , den andre tre brød og den tredje ei hit med vin .
09010004	Dei helsar på deg og gjev deg to brød , som du skal ta imot .
09010005	Sidan kjem du til Guds Gibea , der filistarane har vaktpostane sine . Når du kjem til byen , råkar du ein flokk profetar som er på veg ned frå haugen . Føre dei går det nokre som slår på tromme og spelar på harpe , fløyte og lyre , og sjølve er dei i profetisk glød .
09010006	Då kjem Herrens Ande over deg , så du òg kjem i profetisk glød liksom dei og vert eit anna menneske .
09010007	Når du ser desse teikna , så gjer berre det som kjem for deg ! For Gud er med deg .
09010008	Far føre meg ned til Gilgal ! Der vil eg koma til deg og bera fram brennoffer og måltidsoffer . Sju dagar må du venta før eg kjem og seier kva du skal gjera . »
09010009	Så bad Saul farvel med Samuel og gjekk sin veg . Då gav Gud han eit anna hjarta , og same dagen hende alt det som Samuel hadde varsla .
09010010	På vegen til Gibea møtte han ein flokk profetar . Då kom Guds Ande over han , og han vart gripen av profetisk glød midt imellom dei .
09010011	Alle som kjende han frå før , såg at han tala profetisk saman med profetane , og dei sa til kvarandre : « Kva er det som har hendt med son til Kisj ? Er Saul òg mellom profetane ? »
09010012	Ein mann der på staden sa : « Kven er då far til desse ? » Såleis kom det ordtaket opp : « Er Saul òg mellom profetane ? »
09010013	Då den profetiske gløden hadde sige av Saul , og han kom til offerhaugen i Gibea ,
09010014	sa farbror hans til han og tenestguten hans : « Kvar har de vore ? » Han svara : « Vi har vore av og leita etter eselhoppene , og då vi ikkje såg noko til dei , gjekk vi til Samuel . »
09010015	Då sa farbroren : « Fortel meg kva Samuel sa til dykk . »
09010016	Saul svara : « Han fortalde oss at eselhoppene var komne til rettes . » Men det som Samuel hadde sagt om kongedømet , nemnde han ikkje for farbroren .
09010017	Sidan kalla Samuel folket saman til Herren , i Mispa .
09010018	Der sa han til israelittane : « Så seier Herren , Israels Gud : Eg førte Israel opp frå Egypt og fria dykk frå egyptarveldet og frå alle dei andre rika som trælka dykk .
09010019	Men no har de vraka dykkar Gud , han som berga dykk ut or all naud og fare , og sagt : Nei , du skal setja ein konge over oss ! — Stig no fram for Herrens åsyn , ætt for ætt og ættgrein for ættgrein ! »
09010020	Så lét Samuel alle Israels ætter stiga fram , og med loddkasting vart Benjamins-ætta utteken .
09010021	Så lét han Benjamins-ætta koma fram , grein for grein , og Matri-greina vart utteken . Sidan fall loddet på Saul , son til Kisj . Dei leita etter han , men kunne ikkje finna han .
09010022	Då vende dei seg til Herren att og spurde : « Er mannen komen hit ? » Herren svara : « Han har gøymt seg mellom føringsvognene . »
09010023	Dei sprang og henta han der , og han steig fram midt i folkemengda . Han var eit hovud høgare enn alle andre .
09010024	Og Samuel sa til folket : « Her ser de han som Herren har valt ut ! Det finst ikkje hans like i heile folket . » Då jubla heile folkemengda og sa : « Leve kongen ! »
09010025	Så kunngjorde Samuel kongelova for folket . Han skreiv henne opp i ei bok , som han la ned for Herrens åsyn . Sidan bad han farvel med folket , og dei fór heim , kvar til sitt .
09010026	Saul fór òg heim til Gibea , og med han fylgde det nokre stridsmenn , som Gud hadde skote det i hugen på .
09010027	Men nokre gudlause menn sa : « Kva hjelp kan denne mannen gje oss ? » Og dei vanvørde han og kom ikkje med hyllingsgåve til han . Men han lest ikkje merka det .
09011001	Ammonitten Nakasj gjorde ei hærferd og kringsette Jabesj i Gilead . Då sa Jabesj-buane til han : « Gjer ei pakt med oss , så skal vi gje oss under deg . »
09011002	Men ammonitten Nakasj svara : « Eg skal gjera ei pakt med dykk på den måten at eg stikk ut høgre auga på kvar av dykk , til vanære for heile Israel . »
09011003	Då sa dei eldste i Jabesj til han : « Gjev oss ein frist på sju dagar , så vi kan senda bod rundt om i heile Israel . Er det då ingen som hjelper oss , skal vi gje oss over til deg . »
09011004	Då sendemennene kom til Sauls Gibea og bar fram ærendet sitt for folket , sette heile folket i å gråta .
09011005	I same stunda kom Saul heim frå åkeren og dreiv oksane føre seg . Han spurde kva som var i vegen med folket , sidan dei gret . Dei fortalde han kva mennene frå Jabesj hadde sagt .
09011006	Då Saul høyrde det , kom Guds Ande over han , og han vart brennande harm .
09011007	Han tok to oksar , hogg dei sund og sende stykka kring i heile Israel med bodberarar som skulle seia : « Så skal dei gjera med oksane åt den som ikkje fylgjer Saul og Samuel i striden . » Då kom det ei redsle frå Herren over folket , og dei drog ut , alle som ein .
09011008	Han mønstra dei ved Besek . Det var 300000 israelittar og 30000 judearar .
09011009	Så sa dei til bodberarane som var komne : « Sei til folket i Jabesj i Gilead : I morgon når sola tek til å heta , skal det koma hjelp til dykk . » Då bodberarane kom og fortalde Jabesj-buane dette , vart dei glade .
09011010	Og dei sa til Nakasj : « I morgon skal vi gje oss over til dykk , så kan de gjera med oss som de synest . »
09011011	Dagen etter delte Saul folket i tre flokkar , og i morgonvakta braut dei inn i leiren og hogg ned ammonittane ; dei heldt ikkje opp før midt på heitaste dagen . Dei som slapp unna , vart spreidde ; det var ikkje att to mann på same staden .
09011012	Då sa folket til Samuel : « Kven var det som sa : Skal Saul vera konge over oss ? Hit med karane , så vi kan få drepa dei ! »
09011013	Men Saul sa : « På denne dagen skal ingen lata livet ; for i dag har Herren gjeve Israel siger . »
09011014	Og Samuel sa til folket : « Kom , lat oss fara til Gilgal og stadfesta kongedømet der ! »
09011015	Så fór alt folket til Gilgal , og der gjorde dei Saul til konge for Herrens åsyn . Dei bar fram måltidsoffer for Herrens åsyn , og Saul og alle israelittane gledde seg storleg .
09012001	Sidan sa Samuel til heile Israel : « No har eg gjort dykk til viljes i alt de har bede meg om , og sett ein konge over dykk .
09012002	Heretter er det kongen som skal vera styraren dykkar . Eg er gamal og grå , og sønene mine er mellom dykk . Frå eg var ung og til denne dag har eg vore styraren dykkar .
09012003	Her står eg . Før no klagemål mot meg framfor Herren og den han har salva ! Er det nokon eg har teke okse eller esel frå ? Er det nokon eg har gjort urett eller fare hardt med ? Er det nokon eg har teke imot gåver av , så eg skulle lata att augo for eitkvart ? Om så er , vil eg gje dykk vederlag . »
09012004	Dei svara : « Du har korkje gjort oss urett eller fare hardt med oss eller teke imot gåver av nokon . »
09012005	Då sa han til dei : « Så er Herren vitne mot dykk , og den han har salva , er i dag vitne på at de ikkje har funne skuld hjå meg . » Folket svara : « Ja , han er vitne . »
09012006	Så sa Samuel til folket : Ja , Herren er vitne , han som lét Moses og Aron stå fram , og som førte fedrane dykkar opp frå Egypt .
09012007	Stig no fram , så vil eg føra klagemål mot dykk for Herrens åsyn og fortelja dykk om alle dei frelsesverk Herren har gjort mot dykk og fedrane dykkar .
09012008	Då Jakob var komen til Egypt , ropa fedrane dykkar til Herren , og han sende Moses og Aron . Dei førte fedrane dykkar ut or Egypt og lét dei få bu her i landet .
09012009	Men dei gløymde Herren sin Gud . Difor gav han dei over til Sisera , hærføraren i Hasor , til filistarane og til Moab-kongen . Alle desse kom og stridde mot dei .
09012010	Då ropa dei til Herren og sa : « Vi har synda . Vi har gått bort frå Herren og dyrka Ba’al-gudane og Astarte-bileta . Men frels oss no frå fiendane våre , så skal vi tena deg . »
09012011	Så sende Herren Jerubba’al og Bedan og Jefta og Samuel og berga dykk frå fiendane dykkar rundt ikring , så de kunne bu trygt .
09012012	Men då de såg at Nakasj , kongen i Ammon , kom mot dykk , sa de til meg : « Nei , vi vil ha ein konge til å styra oss » — endå Herren dykkar Gud var kongen dykkar .
09012013	Sjå , her er kongen som de har valt , han som de bad om . Herren har sett ein konge over dykk .
09012014	Vil de no ottast Herren , tena og lyda han og ikkje setja dykk opp mot hans ord , men fylgja Herren dykkar Gud , både de og kongen som rår over dykk , så er det godt .
09012015	Men vil de ikkje lyda Herren , og set de dykk opp mot hans ord , skal Herrens hand råka dykk som ho råka fedrane dykkar .
09012016	Stig no fram og sjå det store som Herren vil gjera for augo på dykk !
09012017	Som de veit , har vi i desse dagar kveiteskurden . No vil eg ropa til Herren , så sender han torever og regn . Då skal de skjøna og sjå kor stor ei synd de gjorde i Herrens augo då de kravde ein konge .
09012018	Så ropa Samuel til Herren , og han sende torever og regn den dagen . Då fekk alt folket stor age for Herren og for Samuel ,
09012019	og dei sa til Samuel : « Bed til Herren din Gud for tenarane dine ! Elles må vi døy . For attåt alle dei andre syndene våre har vi gjort den misgjerning å krevja ein konge . »
09012020	Då sa Samuel til folket : « Ver ikkje redde ! Visst har de gjort alt dette vonde ; men vik no berre ikkje frå Herren , men ten han av heile dykkar hjarta !
09012021	Vik ikkje frå han ! Fylg ikkje gagnlause gudar , som korkje kan hjelpa eller frelsa ; reine inkjevetta er dei .
09012022	For sitt store namn skuld vil Herren ikkje støyta folket sitt frå seg . For han har sett seg føre å gjera dykk til sitt folk .
09012023	Og eg , aldri skal eg gjera slik ei synd mot Herren som å halda opp med å be for dykk . Eg skal læra dykk den gode og rette vegen .
09012024	Ha berre age for Herren , og ten han trufast og heilhjarta ! Sjå kor store ting han har gjort for dykk !
09012025	Men gjer de det som vondt er , kjem de til å gå til grunne , både de og kongen dykkar . »
09013001	Saul var tretti år gamal då han vart konge , og han var konge over Israel i to år .
09013002	Saul valde seg ut tre tusen mann av Israel . Av dei hadde han to tusen hjå seg ved Mikmas og i Betel-heiane , og eitt tusen var med Jonatan ved Gibea i Benjamin . Resten av folket sende han heim att .
09013003	Jonatan slo i hel vaktpostane åt filistarane i Gibea . Då filistarane fekk melding om det , sa dei : « Hebrearane har gjort opprør . » Men Saul lét hornet ljoma over heile landet .
09013004	Heile Israel fekk høyra at Saul hadde slege i hel vaktpostane åt filistarane , og at filistarane hadde vorte hatige på israelittane . Då vart folket kalla ut ; dei skulle fylgja Saul til Gilgal .
09013005	Filistarane samla seg til strid mot Israel ; dei hadde tre tusen vogner og seks tusen hestfolk , og fotfolk så mange som sanden på havsens strand . Dei kom og slo leir ved Mikmas , midt for Bet-Aven .
09013006	Då no israelittane såg kva fare dei var i fordi fiendehæren trengde på , gøymde folket seg i holer , hellerar og bergskorter , i kjellarar og brunnar .
09013007	Nokre av dei rømde over Jordan til Gad - og Gilead-landet . Saul var framleis i Gilgal , og alt folket fylgde han , skjelvande av redsle .
09013008	Han venta i sju dagar , til den tida Samuel hadde fastsett . Men Samuel kom ikkje til Gilgal , og folket tok til å spreia seg og gå frå Saul .
09013009	Då sa han : « Kom hit med brennofferet og måltidsofferet ! » Så bar han fram brennofferet .
09013010	Men då han det hadde gjort , kom Samuel . Saul gjekk til møtes med han og ville helsa han velkomen .
09013011	Men Samuel sa : « Kva har du gjort ? » Saul svara : « Eg såg at folket tok til å spreia seg og gå frå meg . Du kom ikkje til fastsett tid , og filistarane samla seg ved Mikmas .
09013012	Då tenkte eg : No kjem filistarane ned til Gilgal og tek på meg før eg har fått be Herren om velvilje . Så våga eg meg til å bera fram brennofferet . »
09013013	Då sa Samuel til Saul : « Du har bore deg uvitug åt . Du har ikkje halde deg etter det bodet som Herren din Gud gav deg . For då ville Herren ha stadfest kongedømet ditt over Israel for alle tider .
09013014	Men no skal kongedømet ditt ikkje stå ved lag . Herren har leita seg ut ein mann etter sitt hjarta . Og han har Herren kalla til fyrste over folket sitt . For du har ikkje halde deg etter det Herren baud deg . »
09013015	Så gjorde Samuel seg ferdig ; han tok ut frå Gilgal og fór opp til Gibea i Benjamin . Då Saul mønstra folket som hadde samla seg rundt han , var det om lag seks hundre mann .
09013016	Saul og Jonatan , son hans , låg ved Geba i Benjamin med det folket som hadde samla seg rundt dei , og filistarane hadde slege leir ved Mikmas .
09013017	Frå filistarleiren drog det ut ein herjeflokk . Han var delt i tre lag . Eitt lag tok vegen mot Ofra i Sjual-bygda ,
09013018	eitt stemnde mot Bet-Horon og eitt mot den bygda som ligg ovanfor Hyenedalen , bort imot øydemarka .
09013019	Den gongen fanst det ikkje ein smed i heile Israel . For filistarane ville ikkje at hebrearane skulle laga seg sverd og spyd .
09013020	Difor laut kvar israelitt fara ned til filistarane når han skulle ha kvesst eit plogjern eller eit plogskjer , ei øks eller ein sigd .
09013021	Prisen var to tredjedels sekel for plogjern og plogskjer og ein tredjedels sekel for høygaflar og øksar og for å få sett jernpigg på ein stav .
09013022	Såleis hadde det seg at den dagen slaget stod , fanst det korkje sverd eller spyd hjå nokon av dei som fylgde Saul og Jonatan . Berre Saul og Jonatan , son hans , hadde slike våpen .
09013023	Filistarane lét ein forpost rykkja fram til Mikmas-skaret .
09014001	Ein dag sa Jonatan , son åt Saul , til våpensveinen sin : « Kom , lat oss fara over til filistarforposten der borte på hi sida ! » Men han nemnde det ikkje for far sin .
09014002	Saul låg då i utkanten av Gibea , under granatapalen i Migron . Folket som var med han , talde om lag seks hundre mann .
09014003	Der var òg Akia , son til Akitub , som var bror til Ikabod , son til Pinhas og soneson til Eli , Herrens prest i Sjilo ; det var han som då bar efoden . Folket visste ikkje at Jonatan hadde gått .
09014004	På kvar side av skaret der Jonatan prøvde å koma over til filistarforposten , var det ein berghamar . Den eine heiter Boses og den andre Senne .
09014005	Den eine av desse hamrane stig rett opp på nordsida , midt for Mikmas , den andre på sørsida , midt for Geba .
09014006	Så sa Jonatan til våpensveinen sin : « Kom , lat oss fara over til forposten åt desse uomskorne ! Herren hjelper oss nok . For ingen ting kan hindra Herren i å gje siger , anten vi er mange eller få . »
09014007	Våpensveinen svara : « Gjer alt det du har i tankar . Gå berre på ! Eg fylgjer deg kvar du vil . »
09014008	Då sa Jonatan : « No går vi bortover til karane , så langt at dei får auga på oss .
09014009	Seier dei då : Stå stille til vi kjem bortåt dykk , så stoggar vi der vi er , og går ikkje opp til dei .
09014010	Men seier dei : Kom opp til oss , så tek vi det til teikn på at Herren har gjeve dei i vår hand , og vi går opp . »
09014011	Då filistarane kunne sjå dei frå forposten , sa dei : « Sjå , der er nokre hebrearar som er komne ut or holene dei har gøymt seg i . »
09014012	Mennene på forposten ropa til Jonatan og våpensveinen hans : « Kom opp til oss , så skal vi seia dykk noko . » Då sa Jonatan til våpensveinen : « Fylg meg , for Herren har gjeve dei i Israels vald . »
09014013	Så kleiv Jonatan opp på hender og føter , og våpensveinen fylgde . Jonatan hogg dei ned , og våpensveinen kom etter og gjorde det av med dei .
09014014	I dette fyrste åtaket som Jonatan og våpensveinen hans gjorde , felte dei om lag tjue mann på ei vidd som svarar til halvparten av det som kan pløyast på ein dag .
09014015	Då kom det redsle over heile hæren , både i leiren og ute på marka . Jamvel forposten og herjeflokken skalv av skrekk , og jorda riste . Det var Gud som slo alle med redsle .
09014016	Vaktpostane til Saul i Gibea i Benjamin såg at fiendehæren var i oppløysing og bylgja hit og dit .
09014017	Då sa Saul til folket som var med han : « Hald mønstring og finn ut kven av våre som vantar . » Så heldt dei mønstring , og det synte seg at Jonatan og våpensveinen hans var borte .
09014018	Då sa Saul til Akia : « Kom hit med Guds paktkiste ! » For Guds paktkiste var på den tid hjå israelittane .
09014019	Men medan Saul tala med presten , auka ståket i filistarleiren meir og meir , og han sa til presten : « Nei , lat det vera ! »
09014020	Så samla Saul alt folket sitt . Men då dei kom dit striden stod , fekk dei sjå at filistarane hadde vendt sverda mot kvarandre , og alt var i røre .
09014021	Dei hebrearane som til no hadde stått under filistarane , og som hadde vore med dei på hærferdene deira , gjekk over til israelittane som fylgde Saul og Jonatan .
09014022	Då dei israelittane som hadde gøymt seg i Efraims-fjella , fekk høyra at filistarane hadde rømt , sette dei etter dei og vart med i striden , dei òg .
09014023	Såleis hjelpte Herren Israel den dagen . Striden breidde seg bort imot Bet-Aven ,
09014024	og det røynde hardt på for israelittane den dagen . Men Saul tok folket i eid og sa : « Forbanna vere den som tek til seg mat før det vert kveld og eg har fått hemn over fiendane mine ! » Difor var det ingen i hæren som smaka mat .
09014025	På marka var det vokskaker med honning i .
09014026	Då folket kom over vokskakene , såg dei at dei var fulle av honning ; men ingen tok noko av det i munnen . Slik age hadde folket for eiden .
09014027	Men Jonatan hadde ikkje høyrt at far hans hadde teke folket i eid . Han rette fram staven som han hadde i handa , og stakk enden på han ned i ei vokskake og tok honningen i munnen . Då fekk han att glansen i augo .
09014028	Ein av mennene tok til ords og sa : « Far din har teke folket i eid og sagt : Forbanna vere den som tek til seg mat i dag ! Det er difor folka er trøytte . »
09014029	Jonatan svara : « Far min fører ulukke over landet . Sjå berre korleis eg fekk att glansen i augo då eg smaka litt på denne honningen .
09014030	Kor mykje større hadde ikkje mannefallet vorte hjå filistarane dersom folka i dag hadde fått eta seg mette av hærfanget dei har teke frå fienden . »
09014031	Den dagen slo dei filistarane og forfylgde dei frå Mikmas til Ajjalon . Men då var folka reint utmødde .
09014032	Dei kasta seg over hærfanget , tok sauer og oksar og kalvar , slakta dei på marka og åt kjøtet med blodet i .
09014033	Det kom nokre menn til Saul og sa : « Folket syndar mot Herren ; dei et kjøt med blod i . » Då sa Saul : « De har vore trulause ; velt no hit ein stor stein ! »
09014034	Så sa han : « Gå ikring mellom folket og sei til dei at kvar og ein skal koma hit til meg med oksen sin eller lammet sitt og slakta og eta dei her . Dermed treng dei ikkje eta kjøt med blod i og såleis synda mot Herren . » Då kom kvar mann i hæren med oksen sin og slakta han der om natta .
09014035	Og Saul bygde eit altar for Herren . Det var det fyrste altaret han bygde for Herren .
09014036	Sidan sa Saul : « Lat oss setja etter filistarane i natt og herja mellom dei til dagen renn . Lat oss øyda dei ut til siste mann ! » Dei svara : « Gjer i alle måtar som du synest . » Men presten sa : « Lat oss fyrst stiga fram for Gud ! »
09014037	Så bad Saul Gud om råd : « Skal eg fara nedover etter filistarane ? Vil du gje dei i Israels vald ? » Men Gud svara han ikkje den gongen .
09014038	Då sa Saul : « Kom hit , alle hovdingar i folket ! Ransak og finn ut kva det er for ei synd som er gjord i dag .
09014039	For så sant Herren lever , han som gjev Israel siger : Om det så er Jonatan , min eigen son , som ber skulda , skal han døy . » Men ikkje ein i hæren svara han .
09014040	Då sa han til heile Israel : « Stå de på den eine sida , så skal eg og Jonatan , son min , stå på den andre . » Folket svara : « Gjer som du synest . »
09014041	Då sa Saul til Herren , Israels Gud : « Lat sanninga koma fram ! » Og loddet fall på Jonatan og Saul , men folket gjekk fritt .
09014042	Så sa Saul : « Kast lodd mellom meg og Jonatan , son min ! » Og loddet fall på Jonatan .
09014043	Då sa Saul til Jonatan : « Fortel meg kva du har gjort ! » Jonatan fortalde han det : « Eg tok litt honning på enden av staven som eg hadde i handa , og smaka på den . Her står eg ; eg er budd på å døy . »
09014044	Saul sa : « Gud la det gå meg ille både no og sidan om du ikkje må døy etter dette , Jonatan . »
09014045	Men folket sa til Saul : « Skal Jonatan døy , han som har vunne denne store sigeren for Israel ? Det må aldri henda ! Så sant Herren lever : Ikkje eit hår skal verta skadt på hovudet hans ! For det er med Guds hjelp han har gjort det han har gjort i dag . » Såleis berga folket Jonatan , og han slapp døy .
09014046	Så drog Saul oppetter og forfylgde ikkje filistarane meir , og filistarane fór heim til sitt land .
09014047	Då Saul hadde fått kongsmakt i Israel , førte han krig mot alle fiendane sine rundt ikring : mot moabittane , ammonittane og edomittane , mot kongane i Soba og mot filistarane . Og kvar han vende seg , vann han siger .
09014048	Saul gjorde storverk ; han slo amalekittane og berga Israel frå dei som plyndra det .
09014049	Sønene til Saul var Jonatan , Jisjvi og Malkisjua . Han hadde to døtrer ; den eldste heitte Merab og den yngste Mikal .
09014050	Kona til Saul heitte Akinoam ; ho var dotter til Akima’as . Hærføraren hans heitte Abner ; han var son til Ner , Sauls farbror .
09014051	For Kisj , far til Saul , og Ner , far til Abner , var begge søner til Abiel .
09014052	Striden mot filistarane var hard så lenge Saul levde . Og når Saul såg sterke og djerve menn , tok han dei i si teneste .
09015001	Ein dag sa Samuel til Saul : « Det var meg Herren sende for å salva deg til konge over folket hans , over Israel . Lyd no Herrens ord !
09015002	Så seier Herren , Allhærs Gud : Eg vil straffa amalekittane for det dei gjorde mot Israel , at dei la hindringar i vegen for israelittane då dei drog opp frå Egypt .
09015003	Dra no ut og slå amalekittane , og bannlys alt det dei eig ! Vis ikkje medkjensle , men drep menn og kvinner , småborn og spedborn , oksar og sauer , kamelar og esel ! »
09015004	Så kalla Saul folket til våpen og mønstra dei i Tela’im . Det var to hundre tusen mann , og av dei var ti tusen frå Juda .
09015005	Då Saul kom til byen åt amalekittane , la han folk i bakhald nede i dalen .
09015006	Og til kenittane sa han : « Skil lag med amalekittane og dra bort , så eg ikkje gjer ende på dykk saman med dei . For de gjorde vel mot israelittane då dei drog opp frå Egypt . » Då skilde kenittane lag med amalekittane .
09015007	Saul slo amalekittane og forfylgde dei frå Havila til bortimot Sjur , som ligg austanfor Egypt .
09015008	Han fanga amalekittkongen Agag levande . Og alt folket bannstøytte han og hogg dei ned med sverd .
09015009	Men Saul og mennene hans sparte Agag og det beste av småfeet og storfeet , gjøfeet og lamma . Dei sparte alt som var noko verdt , og ville ikkje bannstøyta det . Men alt fe som var ringt og verdilaust , det bannstøytte dei .
09015010	Då kom Herrens ord til Samuel , og det lydde så :
09015011	« Eg angrar at eg gjorde Saul til konge ; for han har vendt seg bort frå meg og ikkje halde seg etter mitt ord . » Då vart Samuel harm og ropa til Herren heile natta .
09015012	Morgonen etter stod han tidleg opp og ville fara til møtes med Saul . Han fekk høyra at Saul var komen til Karmel og hadde reist seg eit minnesmerke der . Så hadde han snutt og fare nedetter til Gilgal .
09015013	Då Samuel kom til Saul , sa Saul til han : « Velsigna vere du av Herren ! Eg har halde meg etter Herrens ord . »
09015014	Men Samuel sa : « Kva er det då for bræking som læt for øyro mine , og kva er det for rauting eg høyrer ? »
09015015	Saul svara : « Det er nokre krøter dei har teke frå amalekittane og drive hit . Folket sparte det beste av småfeet og storfeet , av di dei ville ofra det til Herren din Gud ; men resten har vi bannstøytt . »
09015016	Då sa Samuel til Saul : « Hald opp , så skal eg kunngjera deg kva Herren tala til meg i natt . » « Tal ! » svara Saul .
09015017	Samuel sa : « Endå du har så små tankar om deg sjølv , er du likevel hovding over Israels-ættene ! Herren har salva deg til konge over Israel .
09015018	Sidan sende han deg i veg og sa : Gå og bannstøyt amalekittane , dette syndige folket , og strid mot dei til du har gjort ende på dei !
09015019	Kvifor lydde du ikkje Herrens ord , men kasta deg over hærfanget og gjorde det som vondt var i Herrens augo ? »
09015020	Saul svara : « Eg lydde Herrens ord og gjekk den vegen Herren sende meg . Eg førte Agag , amalekittkongen , hit og gjorde ende på amalekittane .
09015021	Men folket tok noko småfe og storfe av hærfanget , det beste av det som var bannlyst , og ville ofra det til Herren din Gud her i Gilgal . »
09015022	Då sa Samuel : « Trur du Herren har hugnad i brennoffer og slaktoffer så som i lydnad — mot Herrens ord ? Nei , lydnad er betre — enn slaktoffer , og viljug hug er betre — enn verefeitt .
09015023	Trass er jamgodt — med spådoms-synd , og stridlynde — er som avgudsdyrking . Fordi du har vraka Herrens ord , har han vraka deg som konge . »
09015024	Då sa Saul til Samuel : « Eg har synda ; for eg har gjort imot Herrens ord og dine påbod . Eg var redd folket og gav etter for dei .
09015025	Kjære , tilgjev no synda mi , og ver med meg attende , så eg kan tilbe Herren . »
09015026	Men Samuel svara : « Eg vil ikkje vera med deg attende . For du har vraka Herrens ord , og Herren har vraka deg ; du skal ikkje lenger vera konge over Israel . »
09015027	Dermed snudde han seg og ville gå . Men Saul treiv i snippen på kappa hans , så ho rivna .
09015028	Då sa Samuel til han : « I dag har Herren rive kongedømet over Israel frå deg og gjeve det til ein annan , ein som er betre enn du .
09015029	Han som er Israels ære , lyg ikkje og angrar ikkje . For han er ikkje eit menneske , så han skulle angra . »
09015030	Saul svara : « Eg har synda . Men vis meg likevel den ære framfor dei eldste i folket mitt og heile Israel at du er med meg attende ! Så vil eg tilbe Herren din Gud . »
09015031	Då gjekk Samuel med han attende , og Saul tilbad Herren .
09015032	Sidan sa Samuel : « Før Agag , amalekittkongen , hit til meg ! » Skjelvande steig Agag fram for han og sa : « Sanneleg , beisk er døden ! »
09015033	Men Samuel svara : « Som sverdet ditt — har gjort kvinner barnlause , skal mor di verta barnlaus , — framom andre kvinner . » Så hogg Samuel Agag ned for Herrens åsyn i Gilgal .
09015034	Med så gjort gav han seg på veg til Rama , og Saul fór heim att til Sauls Gibea .
09015035	Sidan ville ikkje Samuel sjå Saul meir så lenge han levde ; for han syrgde over Saul . Men Herren angra at han hadde gjort Saul til konge over Israel .
09016001	Herren sa til Samuel : « Kor lenge vil du syrgja over Saul ? Eg har då vraka han og vil ikkje ha han til konge over Israel . Fyll hornet ditt med olje og far i veg ! Eg sender deg til Isai i Betlehem ; for eg har sett meg ut ein av sønene hans til konge . »
09016002	Men Samuel svara : « Korleis kan eg fara dit ? Får Saul høyra det , drep han meg . » Då sa Herren : « Ta med deg ei kvige , og sei at du kjem og vil ofra til Herren .
09016003	Bed så Isai til offerhøgtida ! Sidan vil eg seia deg kva du skal gjera , og den eg då nemner , skal du salva for meg . »
09016004	Samuel gjorde som Herren hadde sagt . Då han kom til Betlehem , gjekk dei eldste i byen skjelvande imot han og spurde : « Varslar det godt at du kjem ? »
09016005	Han svara : « Ja , det varslar godt ; eg kjem og vil ofra til Herren . Helga dykk og ver med meg til offerhøgtida ! » Så helga han Isai og sønene hans og bad dei vera med til høgtida .
09016006	Då dei så kom , og han fekk sjå Eliab , tenkte han : « Her , framfor Herren , står den han vil salva . »
09016007	Men Herren sa til Samuel : « Sjå ikkje på skapnaden hans og den høge voksteren ! For eg har vraka han . Gud ser ikkje på det som menneska ser på . Menneska ser på det som fell i augo , men Herren ser på hjarta . »
09016008	Då ropa Isai på Abinadab og lét han gå fram for Samuel . Men Samuel sa : « Heller ikkje han har Herren valt ut . »
09016009	Så lét Isai Sjamma gå fram ; men Samuel sa : « Heller ikkje han har Herren valt ut . »
09016010	Såleis lét Isai sju søner gå fram for Samuel . Men Samuel sa til Isai : « Herren har ikkje valt ut nokon av desse . »
09016011	Då spurde Samuel : « Var dette alle gutane dine ? » Isai svara : « Det er endå ein att , den yngste . Men han er ute og gjæter småfeet . » Då sa Samuel : « Send bod etter han ! Vi går ikkje til bords før han kjem . »
09016012	Så sende Isai bod etter han . Han var raudleitt og bjartøygd , og vent vaksen var han òg . Då sa Herren : « Reis deg og salva han ! For han er det . »
09016013	Då tok Samuel oljehornet og salva han der han stod mellom brørne sine . Frå den dagen kom Herrens Ande over David og var med han sidan . Så tok Samuel ut og fór heim att til Rama .
09016014	Herren tok sin Ande frå Saul og sende ei vond ånd , som skræmde han .
09016015	Då sa mennene åt Saul til han : « Vi ser at ei vond ånd frå Gud skræmer deg .
09016016	Sei berre frå , herre , så skal tenarane dine , som står her framfor deg , leita opp ein mann som kan spela på harpe . Når så den vonde ånda frå Gud kjem over deg , skal han spela ; då letnar det for deg . »
09016017	Saul svara : « Ja , finn meg ein mann som er god til å spela , og før han hit til meg ! »
09016018	Då sa ein av dei unge mennene : « Eg kjenner ein son til Isai frå Betlehem , som kan spela . Han er ein sterk og djerv krigar og god til å tala for seg . Han er ein staseleg kar , og Herren er med han . »
09016019	Så sende Saul bod til Isai og sa : « Send hit til meg David , son din , han som gjæter småfeet ! »
09016020	Då tok Isai eit esel , kløvja det med brød , ei hit med vin og eit kje og sende det med David , son sin , til Saul .
09016021	Såleis kom David til Saul og gav seg i teneste hjå han . Og Saul fekk han kjær og gjorde han til våpensveinen sin .
09016022	Han sende bod til Isai og sa : « Lat David få vera i teneste hjå meg ! For eg likar han . »
09016023	Når så ånda frå Gud kom over Saul , tok David fram harpa si og spela . Då letna det for Saul ; han kjende seg betre , og den vonde ånda fór frå han .
09017001	Då det leid av ei tid , samla filistarane hærane sine til strid . Dei kom saman ved Soko i Juda og slo leir attmed Efes-Dammim , mellom Soko og Aseka .
09017002	Saul og israelittane samla seg òg . Dei slo leir i Terebintedalen og fylka seg til strid mot filistarane .
09017003	Filistarane stod i den eine fjellskråninga og israelittane i den andre , så dalen var mellom dei .
09017004	Best det var , kom det fram ei holmgangskjempe frå filistarfylkinga . Mannen heitte Goliat og var frå Gat . Han var over ni fot høg .
09017005	På hovudet hadde han ein bronsehjelm , og han var kledd i ei skjelbrynje av bronse , som vog fem tusen sekel .
09017006	På leggene hadde han bronsespjelkar , og på ryggen bar han eit kastespyd av bronse .
09017007	Spydskaftet var tjukt som ein vevbom , og spydodden var av jern og vog seks hundre sekel . Skjoldberaren gjekk føre han .
09017008	Goliat steig fram og ropa til Israels-hæren : « Kvifor dreg de ut og fylkar dykk til strid ? Er ikkje eg ein filistar og de trælane åt Saul ? Vel ut ein mann , og send han ned til meg !
09017009	Kan han strida med meg og fella meg , skal vi vera trælane dykkar . Men vinn eg over han og feller han , skal de vera våre trælar og tena oss . »
09017010	Og filistaren heldt fram : « I dag har eg spotta Israels fylking . Send hit ein mann , så skal vi strida mot kvarandre . »
09017011	Då Saul og alle israelittane høyrde kva filistaren sa , stokk dei til og vart fælande redde .
09017012	David var son til Isai , som tilhøyrde Efrata-ætta frå Betlehem i Juda . Den mannen hadde åtte søner . På Sauls tid var han gamal og skral .
09017013	Dei tre eldste sønene hans hadde fylgt Saul i krigen . Av desse tre sønene som hadde gått med i krigen , heitte den eldste Eliab , den andre Abinadab og den tredje Sjamma .
09017014	David var den yngste . Dei tre eldste hadde fylgt Saul ,
09017015	men David gjekk ofte heim att frå Saul og gjætte småfeet åt far sin i Betlehem .
09017016	Morgon og kveld steig filistaren fram ; i førti dagar baud han seg fram til strid .
09017017	Då sa Isai til David , son sin : « Ta ein efa av dette steikte kornet og desse ti brøda som brørne dine skal ha , og skunda deg til leiren , til brørne dine , med det !
09017018	Og desse ti ostestykka skal du ha med til føraren for hærflokken . Sjå så etter korleis det står til med brørne dine , og få med deg eit pant frå dei !
09017019	Dei og alle dei andre israelittane er hjå Saul i Terebintedalen og strider mot filistarane . »
09017020	Morgonen etter stod David tidleg opp og fekk ein annan til å gjæta småfeet . Så tok han det han skulle ha med , og gav seg i veg , som Isai hadde sagt til han . Då han kom til leiren , gjekk hæren nett ut og fylka seg , og krigsropet ljoma .
09017021	Både israelittane og filistarane stod budde til strid , fylking mot fylking .
09017022	David la tinga sine frå seg hjå han som hadde tilsyn med føringsvognene . Så sprang han bort til fylkinga , fann brørne sine og helsa på dei .
09017023	Best han stod og tala med dei , kom holmgangskjempa , filistaren Goliat frå Gat , fram or filistarfylkinga og heldt den vanlege talen sin , og David høyrde det .
09017024	Alle israelittane rømde unna då dei såg mannen ; dei var fælande redde .
09017025	Men ein av dei sa : « Ser de den karen som kjem fram der ? Han vil spotta Israel ; det er det han kjem for . Den som feller han , vil kongen gje stor rikdom og dotter si med , og ætta hans skal vera friteken for skatt i Israel . »
09017026	Då spurde David dei mennene som stod saman med han : « Kva var det han skulle få , den mannen som feller filistaren og tek ei slik vanære bort frå Israel ? Kven er han vel , denne uomskorne filistaren , som vågar å spotta fylkingane åt den levande Gud ? »
09017027	Folket tok opp att det som var sagt : Det og det skal han få , den som feller kjempa .
09017028	Då Eliab , eldste bror til David , høyrde kva han tala med mennene om , vart han harm på David og sa : « Kva vil du her ? Og kven har du fått til å gjæta den vesle saueflokken uti øydemarka ? Eg kjenner dei store tankane dine og veit kor vond du er . Du er komen hit ned og vil sjå på slaget . »
09017029	« Kva gale har eg no gjort ? » svara David . « Det var då berre eit spørsmål . »
09017030	Så vende han seg frå han til ein annan og tok opp att spørsmålet , og folket gav han same svaret som fyrste gongen .
09017031	Det spurdest snart kva David hadde sagt , og Saul fekk òg høyra det . Han sende bod etter han ,
09017032	og David sa til Saul : « Ingen må missa motet ! Tenaren din skal gå og strida med denne filistaren . »
09017033	Men Saul svara : « Du kan ikkje gå mot filistaren og strida med han ; du er då berre ungguten , og han har vore krigar heilt ifrå ungdomen . »
09017034	Då sa David : « Tenaren din har ofte gjætt småfeet for far sin . Kom det då ei løve eller ein bjørn og tok ein sau i flokken ,
09017035	sprang eg etter udyret , slo det og reiv sauen ut or gapet på det . Og reiste det seg mot meg , treiv eg det i skjegget og slo det i hel .
09017036	Både løve og bjørn har tenaren din felt , og det skal gå denne uomskorne filistaren som dei ; for han har spotta fylkingane åt den levande Gud . »
09017037	Og David la til : « Herren , som har berga meg frå løve og bjørn , han skal nok berga meg frå denne filistaren òg . » Då sa Saul til David : « Gå du ! Herren vil vera med deg . »
09017038	Så lét han David få si eiga rustning , sette ein bronsehjelm på hovudet hans og hadde på han ei brynje .
09017039	David batt sverdet hans om seg utanpå kleda og ville til å gå . Men han hadde aldri prøvt det før . « Eg greier ikkje å gå med dette på meg , » sa han til Saul ; « eg er ikkje van med det . » Så la han det av seg
09017040	og tok staven sin i handa . I eit bekkefar leita han seg ut fem slette steinar og la dei i gjætartaska som han hadde med seg . Og slyngja si hadde han i handa . Så gjekk han fram mot filistaren .
09017041	Imedan kom filistaren nærare og nærare bort imot David , og skjoldberaren gjekk føre han .
09017042	Då filistaren såg fram for seg , fekk han auga på David , men vørde han ikkje . For David var berre ungguten , raudleitt og ven å sjå til .
09017043	« Trur du eg er ein hund , sidan du kjem imot meg med kjeppar ? » ropa filistaren til David . Og han forbanna David ved guden sin .
09017044	Så sa han : « Kom hit til meg , så skal eg gje kjøtet ditt til fuglane under himmelen og dyra på marka . »
09017045	David svara : « Du kjem imot meg med sverd og lanse og kastespyd ; men eg kjem imot deg i namnet åt Herren , Allhærs Gud , han som er Gud for Israels fylkingar , han som du har spotta .
09017046	I denne dag vil Herren gje deg i mi hand ; eg skal slå deg i hel og hogga hovudet av deg . Og liket ditt og lika av filistarhæren skal eg i dag gje til fuglane under himmelen og villdyra på jorda , så heile verda kan skjøna at Israel har ein Gud .
09017047	Og alt dette folket som er samla , skal skjøna at det ikkje er med sverd og spyd Herren gjev siger . Det er Herren som rår for krigen , og han skal gje dykk i vår makt . »
09017048	Då no filistaren fór opp og kom bort imot David , sprang David brått fram frå fylkinga , mot filistaren .
09017049	Han stakk handa ned i taska og tok opp ein stein , kasta han med slyngja og råka filistaren i panna . Steinen gjekk djupt inn i panna hans , og han stupte med andletet mot jorda .
09017050	Såleis vann David over filistaren med slyngje og stein . Han felte filistaren og slo han i hel , endå han ikkje hadde noko sverd i handa .
09017051	Med så gjort sprang David bort til filistaren , tok sverdet hans , drog det ut or slira og drap han . Så hogg han hovudet av han . Med det same filistarane såg at kjempa deira var død , rømde dei .
09017052	Men israelittane og judearane storma fram med høge krigsrop og forfylgde dei til bort imot Gat og heilt til portane i Ekron . Det låg falne filistarar langs vegen frå Sja’arajim heilt til Gat og Ekron .
09017053	Så forfylgde ikkje israelittane filistarane lenger , men drog attende og plyndra leiren deira .
09017054	David tok hovudet åt filistaren og hadde det med seg til Jerusalem , men våpna hans la han i teltet sitt .
09017055	Då Saul såg David gå fram mot filistaren , sa han til Abner , hærføraren sin : « Kven sin son er den guten , Abner ? » Abner svara : « Så sant du lever , konge , det veit eg ikkje . »
09017056	Kongen sa : « Finn ut kven sin son den ungguten er ! »
09017057	Då David kom att og hadde felt filistaren , tok Abner og førte han fram for Saul , medan han endå heldt hovudet åt filistaren i handa .
09017058	Og Saul spurde : « Kven sin son er du , gut ? » David svara : « Eg er son til Isai , tenaren din , i Betlehem . »
09018001	Då Jonatan hadde høyrt samtalen mellom David og Saul , drogst hugen hans til David , og han fekk han så kjær som sitt eige liv .
09018002	Same dagen tok Saul han til seg og lét han ikkje få fara heim att meir .
09018003	Og Jonatan gjorde ei pakt med David , fordi han hadde fått han så kjær som sitt eige liv .
09018004	Han tok av seg kappa han hadde på , og gav henne til David , og like eins krigskleda , sverdet , bogen og beltet .
09018005	Sidan drog David i hærferd , og han hadde lukka med seg kva ærend Saul så sende han i . Difor sette Saul han over stridsmennene , og han var vel omtykt av heile folket , jamvel av tenarane til Saul .
09018006	Men så hende det då dei kom heim , då David kom attende etter at han hadde felt filistaren , at kvinnene gjekk ut frå alle byane i Israel og ville møta kong Saul med song og dans , med trommeslått , glederop og spel .
09018007	Og medan dei spela og dansa , song dei : « Saul felte fiendar i tusental , men David i titusental . »
09018008	Då vart Saul brennande harm . Han lika dette verset ille og sa : « Dei gjev David æra for titusentala , og meg for tusentala . No vantar det berre at han får kongedømet . »
09018009	Frå den dagen såg Saul skeivt til David .
09018010	Dagen etter kom det ei vond ånd frå Gud over Saul , og han vart reint frå seg inne i huset . David spela på harpa , som han kvar dag gjorde , og Saul hadde eit spyd i handa .
09018011	Best det var , svinga han spydet og tenkte : « Eg vil renna det gjennom David og inn i veggen . » Men David bøygde seg unna to gonger .
09018012	Då vart Saul redd David ; for Herren var med han , men Saul hadde han vike frå .
09018013	Difor sende Saul han frå seg og sette han til hovding over ei fylking på tusen mann . Sidan førte David hæren både ut i striden og heim att .
09018014	David hadde lukka med seg i alt han tok seg føre ; for Herren var med han .
09018015	Då Saul såg at det gjekk godt for David , vart han endå reddare han .
09018016	Men heile Israel og Juda heldt av David ; for han førte dei både ut i striden og heim att .
09018017	Ein dag sa Saul til David : « Sjå , her er Merab , eldste dotter mi ; henne vil eg gje deg til kone . Lat meg berre få sjå at du er ein djerv kar , som fører Herrens krigar . » For han tenkte : « Eg vil ikkje leggja hand på han ; det skal filistarane gjera . »
09018018	David svara : « Kven er vel eg , og kven er frendane mine , farsætta mi , i Israel , sidan eg skal verta verson til kongen ? »
09018019	Men då tida kom at David skulle få Merab Saulsdotter , vart ho gift med Adriel frå Mehola .
09018020	Men Mikal , dotter til Saul , hadde fått David kjær . Då Saul fekk vita det , lika han det godt .
09018021	« Han skal få henne , » tenkte Saul . « Ho skal verta ei snare for han , så han fell i filistarhand . » Difor sa Saul til David andre gongen : « Du skal verta verson min . »
09018022	Og til mennene sine sa han : « Tal med David i løynd og sei : Kongen tykkjer vel om deg , og alle mennene hans held av deg . No må du verta verson til kongen . »
09018023	Då mennene til Saul kviskra dette i øyra på David , sa han : « Synest de det er så lite verdt å vera verson til kongen at ein fattig og lågætta mann som eg kan verta det ? »
09018024	Mennene til Saul fortalde kongen kva David hadde svara .
09018025	Då sa Saul : « Gå og sei til David at kongen ikkje ynskjer anna festargåve enn førehuda av hundre filistarar ; såleis vil han hemna seg på fiendane sine . » Men Saul tenkte med seg : « Då kjem filistarane til å drepa David . »
09018026	Då kongsmennene fortalde David kva Saul hadde sagt , gledde det han å høyra at han skulle verta verson til kongen . Og før tida var ute ,
09018027	gjorde David seg ferdig og drog av stad med mennene sine . Han slo i hel to hundre filistarar , tok førehudene deira med seg og la dei alle fram for kongen , så han kunne verta verson hans . Då lét Saul han få Mikal , dotter si , til kone .
09018028	No såg Saul at Herren var med David , og han skjøna at Mikal , dotter hans , heldt av han .
09018029	Då vart han endå reddare David og var hans fiende all sin dag .
09018030	Filistarhovdingane gjorde ofte hærferder . Og kvar gong dei drog ut , gjekk det betre for David enn for alle dei andre mennene til Saul , og han vann seg eit stort namn .
09019001	Ein gong tala Saul med Jonatan , son sin , og med alle mennene sine om å få David drepen . Men Jonatan , son til Saul , hadde David kjær .
09019002	Difor fortalde han dette til David og sa : « Saul , far min , tenkjer på å drepa deg . Ta deg i vare i morgon tidleg ! Finn deg ein gøymestad og hald deg der !
09019003	Så skal eg gå ut på marka der du er , stå attmed far og tala med han om deg . Og merkar eg noko , skal eg seia deg det . »
09019004	Jonatan tala vel om David for Saul , far sin , og sa : « Kongen må ikkje gjera urett mot David , tenaren sin ; for han har ikkje gjort urett mot deg . Det han har gjort , har heller vore til stort gagn for deg .
09019005	Han våga livet og felte filistaren , og Herren lét heile Israel vinna ein stor siger . Du såg det sjølv og gledde deg . Kvifor vil du då gjera synd mot skuldlaus mann og drepa David utan grunn ? »
09019006	Saul høyrde på Jonatan og svor : « Så sant Herren lever : Han skal ikkje missa livet ! »
09019007	Då ropa Jonatan på David og fortalde han alt saman . Sidan leidde han David fram for Saul , og David vart verande hjå han som før .
09019008	Men ufreden varte ved , og David drog ut og stridde mot filistarane . Han felte ei mengd av dei , og dei rømde for han .
09019009	Då kom det ei vond ånd frå Herren over Saul medan han sat i huset sitt med spydet i handa , og David spela på harpa .
09019010	Saul prøvde å renna spydet gjennom David og inn i veggen . Men David bøygde seg unna , og spydet fór i veggen . Då rømde David og kom seg bort . Same natta
09019011	sende Saul nokre menn til Davids hus . Dei skulle vakta på han og drepa han om morgonen . Men Mikal , kona til David , varsla han om det og sa : « Bergar du deg ikkje unna i natt , vert du drepen i morgon . »
09019012	Så firte ho han ned frå vindauga , og han rømde og kom seg bort .
09019013	Sidan tok Mikal husguden og la opp i senga . Ho la eit teppe av geiteragg attmed hovudet hans og breidde eit åklede over .
09019014	Då Saul sende folk som skulle henta David , sa ho : « Han er sjuk . »
09019015	Så sende Saul same mennene av stad for at dei skulle sjå David , og sa : « Ber han hit til meg i senga ! Han skal døy . »
09019016	Men då mennene kom inn , fekk dei sjå at det var husguden som låg i senga med raggteppet attmed hovudet .
09019017	Då sa Saul til Mikal : « Kvifor har du narra meg slik og hjelpt fienden min til å sleppa unna ? » Mikal svara : « Han sa til meg : Lat meg få sleppa bort , elles drep eg deg . »
09019018	Då David hadde rømt og kome seg unna , fór han til Samuel i Rama og fortalde korleis Saul hadde bore seg åt mot han . Så gjekk han og Samuel til Nevajot og gav seg til der .
09019019	Med det same Saul fekk vita at David var i Nevajot ved Rama ,
09019020	sende han nokre menn dit som skulle henta han . Men då dei fekk sjå profetflokken , som var i profetisk glød , og Samuel , som stod framføre dei , kom Guds Ande over utsendingane frå Saul , og dei vart gripne av profetisk glød , dei òg .
09019021	Då Saul fekk vita om det , sende han andre menn . Men det gjekk like eins med dei . Tredje gongen sende Saul folk dit , men dei kom i profetisk glød , dei òg .
09019022	Til sist gjekk han sjølv til Rama , og då han kom til den store brunnen i Seku , spurde han : « Kvar er Samuel og David ? » Dei svara : « I Nevajot ved Rama . »
09019023	Så gjekk han dit , til Nevajot ved Rama . Men Guds Ande kom over han òg , og han gjekk i profetisk glød heile vegen til Nevajot ved Rama .
09019024	Då reiv Saul av seg kleda , liksom dei andre , og stod framfor Samuel , gripen av profetisk glød , til han fall over ende . Og han vart liggjande naken heile dagen og heile natta . Difor seier folk : « Er Saul òg mellom profetane ? »
09020001	David rømde frå Nevajot ved Rama . Han kom til Jonatan og sa : « Kva har eg gjort ? Kva vondt og gale har eg gjort mot far din , sidan han vil ta livet av meg ? »
09020002	Jonatan svara : « Langt ifrå ! Du skal ikkje missa livet ! Far min gjer då aldri noko , anten stort eller smått , utan at han lèt meg få vita det . Kvifor skulle han då dølja dette for meg ? Nei , det er ikkje så . »
09020003	Men David svara med ein eid : « Far din veit godt at du har godvilje for meg . Difor tenkjer han : Dette må ikkje Jonatan få vita ; det ville gjera han vondt . Men så sant Herren lever , og så sant du sjølv lever : Det er berre eit steg mellom meg og døden . »
09020004	Då sa Jonatan til David : « Alt det du ynskjer , skal eg gjera for deg . »
09020005	David svara : « I morgon er det nymånedagen . Då skulle eg sitja til bords med kongen . Men gjev du meg lov til å fara , går eg og gøymer meg ute på marka til tredje kvelden .
09020006	Skulle så far din sakna meg , må du seia : David bad meg om lov til å fara heim til Betlehem som snarast ; for der held heile ætta den årlege offerfesten sin .
09020007	Seier han då : Det er godt , så kan tenaren din vera trygg . Men vert han sint , kan du vera viss på at han har sett seg føre å gjera meg noko vondt .
09020008	Gjer då vel mot tenaren din , sidan du har late meg gjera venskapspakt med deg i Herrens namn . Men har eg gjort meg skuldig i noko brot , så drep meg ! Kvifor skulle du føra meg til far din ? »
09020009	Jonatan svara : « Det skal aldri henda ! Skjønar eg at far min er meint på å gjera deg noko vondt , skal eg nok seia deg det . »
09020010	Då spurde David : « Kven skal varsla meg dersom far din gjev eit ublidt svar ? »
09020011	Jonatan sa : « Kom lat oss gå ut på marka ! » Så gjekk dei ut på marka , dei to .
09020012	Der sa Jonatan til David : « Ved Herren , Israels Gud : I morgon eller i overmorgon på denne tid skal eg få greie på kva far min har i tankar . Anten det då ser bra ut for deg eller ikkje , skal eg senda bod til deg og la deg få vita det .
09020013	Herren la det gå meg ille både no og sidan dersom far min finn for godt å føra ulukke over deg , og eg ikkje varslar deg og hjelper deg til å koma unna , så du kan fara din veg i fred . Herren vere med deg , som han har vore med far min .
09020014	Så lenge eg lever , må du visa den same godhug for meg som Herren . Og når eg døyr ,
09020015	så ta aldri godviljen din frå ætta mi ! Når Herren har rudt ut alle Davids fiendar frå jorda ,
09020016	gjev då at Jonatans namn ikkje vert utrudt , men får leva saman med Davids ætt ! Gjev Herren må ta hemn over Davids fiendar ! »
09020017	Så gjorde Jonatan endå ein gong eiden sin til David , fordi han heldt av han ; han hadde David inderleg kjær .
09020018	Sidan sa Jonatan til han : « I morgon er det nymånedagen , og dei kjem til å sakna deg når dei ser at plassen din er tom .
09020019	Men i overmorgon vil dei sakna deg endå meir . Då skal du gå til den staden der du gøymde deg den dagen ugjerninga skulle gjerast , og setja deg attmed steinrøysa der .
09020020	Så skal eg skyta tre piler den vegen , som om eg skaut til måls ,
09020021	og senda guten min av stad for å finna pilene . Seier eg då til guten : Pilene ligg hitanfor deg , henta dei ! så kan du koma fram . Då kan du vera trygg ; så sant Herren lever , det er ingen fare .
09020022	Men seier eg til guten : Pilene ligg bortanfor deg , så far din veg ! For då vil Herren at du skal fara bort .
09020023	Når det gjeld den lovnaden vi har gjeve kvarandre , eg og du , så er Herren for alltid vitne mellom meg og deg . »
09020024	Så gøymde David seg ute på marka . Då nymånedagen kom , sette kongen seg til bords og skulle eta .
09020025	Han sat der han var van å sitja , i høgsetet oppmed veggen . Jonatan sette seg midt for han , og Abner sat ved sida av Saul ; men plassen til David stod tom .
09020026	Saul sa ikkje noko den dagen , for han tenkte : « Det har vel hendt han eitkvart , så han ikkje er rein ; han har ikkje fått reinsa seg enno . »
09020027	Men då plassen til David stod tom andre dagen òg , dagen etter nymåne , då sa Saul til Jonatan , son sin : « Kvifor har ikkje Isai-sonen kome til måltidet anten i går eller i dag ? »
09020028	Jonatan svara : « David bad meg om lov til å fara til Betlehem .
09020029	Kjære , lat meg få fara , sa han , for ætta vår held offerfest der i byen , og bror min har bede meg koma . Har du godvilje for meg , så lat meg få fara heim og helsa på frendane mine ! Såleis har det seg at han ikkje er komen til bordet åt kongen . »
09020030	Då vart Saul brennande harm på Jonatan og sa til han : « Du son til ei ring og trassig kvinne ! Var det ikkje det eg visste at du har valt deg ut denne Isai-sonen , til skam for deg sjølv og til skam for mor di som fødde deg !
09020031	Så lenge Isai-sonen er til på jorda , står korkje du eller kongedømet ditt trygt . Send bod og henta han hit til meg ; han skal døy ! »
09020032	Jonatan svara : « Kvifor skal han døy ? Kva gale har han gjort ? »
09020033	Men Saul svinga spydet og ville renna det gjennom han . Då skjøna Jonatan at far hans ville drepa David .
09020034	Han reiste seg frå bordet , harm i hugen , og smaka ikkje mat den andre nymånedagen . Han hadde vondt av David , fordi far hans hadde spotta han .
09020035	Morgonen etter gjekk Jonatan ut på marka på den tid han hadde avtala med David , og han hadde ein smågut med seg .
09020036	Han sa til guten : « Spring og finn dei pilene eg skyt ! » Medan guten sprang av stad , skaut han ei pil bortom han .
09020037	Og då guten kom til den staden der ho låg , den pila Jonatan hadde skote , ropa Jonatan etter han : « Ligg ikkje pila bortanfor deg ? »
09020038	Og så ropa han : « Skunda deg , ver snar , stå ikkje der ! » Guten tok opp pila og kom til husbonden sin .
09020039	Han skjøna ingen ting . Det var berre Jonatan og David som visste kva dette hadde på seg .
09020040	Så gav Jonatan våpna sine til guten og sa til han : « Gå inn til byen med dette ! »
09020041	Då guten hadde gått , kom David fram frå gøymestaden bak steinrøysa og kasta seg til jorda ; tre gonger bøygde han seg . Så kyste dei kvarandre og gret , dei to .
09020042	Og Jonatan sa til David : « Far i fred ! Når det gjeld det vi to har svore einannan i Herrens namn , skal Herren for alltid vera vitne om pakta mellom meg og deg og mellom mi ætt og di ætt . »
09020043	Så tok David ut og fór sin veg , og Jonatan gjekk heim til byen .
09021001	No fór David til presten Akimelek i Nob . Då kom Akimelek skjelvande imot han og spurde : « Kvifor er du åleine og har ingen med deg ? »
09021002	David svara : « Kongen gav meg eit ærend å greia . Men samstundes sa han til meg : Ingen må få vita noko om det ærendet eg sender deg i og har sett deg til å greia . Difor har eg sagt at mennene mine skal møta på fastsett stad .
09021003	Har du noko mat for handa , så lat meg få det — fem-seks brød eller det som måtte finnast . »
09021004	Presten sa til David : « Vanleg brød har eg ikkje , men vigsla brød kan du få — berre mennene dine har halde seg frå kvinner ! »
09021005	David svara : « Ver trygg , kvinner har vi ikkje hatt høve til å vera saman med i fleire dagar . Då eg tok ut , var mennene reine , endå det er ei vanleg ferd vi gjer . Kor mykje meir må dei ikkje då vera reine i dag ? »
09021006	Så gav presten han vigsla brød . For det fanst ikkje anna brød der enn skodebrøda , som hadde lege for Herrens åsyn , men vorte borttekne , så nytt brød kunne leggjast fram same dagen som det gamle vart utskift .
09021007	Den dagen laut ein av mennene til Saul halda seg inne , for Herrens åsyn . Mannen heitte Doeg og var frå Edom . Han var den sterkaste av gjætarane til Saul .
09021008	Så sa David til Akimelek : « Har du ikkje eit spyd eller eit sverd her ? Eg fekk korkje sverdet eller dei andre våpna med meg , for det hadde slik hast med kongens ærend . »
09021009	Presten svara : « Jau , sverdet åt filistaren Goliat , som du slo i hel i Terebintedalen , heng bak efoden , sveipt i eit klede . Vil du ha det , så ta det ! Det er ikkje noko anna sverd her . » David sa : « Det finst ikkje maken til det ; lat meg få det ! »
09021010	Same dagen tok David ut og rømde for Saul . Og han kom til Akisj , kongen i Gat .
09021011	Mennene åt Akisj sa til han : « Er ikkje dette David , kongen i landet ? Var det ikkje han kvinnene song om medan dei dansa : Saul felte fiendar i tusental , men David i titusental ? »
09021012	David merka seg vel det dei sa , og han var svært redd for Akisj , kongen i Gat .
09021013	Difor skapte han seg galen og slo seg vill når dei kom nær han ; han tromma på portdørene og sikla i skjegget .
09021014	Då sa Akisj til mennene sine : « De ser då at mannen er frå vitet . Kvifor kjem de til meg med han ?
09021015	Har eg ikkje nok av galne folk , sidan de kjem hit med han der , så eg skal plagast med galskapen hans ? Skulle slik ein få koma i mitt hus ? »
09022001	Så fór David bort frå Gat og rømde til hola ved Adullam . Då brørne hans og alle dei andre i ætta fekk høyra det , kom dei ned til han der .
09022002	Og allslags menneske som var komne i naud , alle gjeldbundne og misnøgde , flokka seg om han , og han vart hovdingen deira . Det var om lag fire hundre mann som var med han .
09022003	Derifrå drog David til Mispe i Moab , og han sa til moabittkongen : « Lat far min og mor mi få bu hjå dykk til eg får sjå kva Gud vil gjera for meg . »
09022004	Så lét han dei vera hjå kongen i Moab , og dei budde der så lenge David heldt til i fjellborga .
09022005	Men profeten Gad sa til David : « Du må ikkje gje deg til i fjellborga lenger . Far bort og kom deg heim til Juda ! » Då tok David ut og kom til Haret-skogen .
09022006	Saul fekk høyra at folk hadde sett David og dei mennene som var med han . Så var det ein dag Saul sat under tamariska på offerhaugen i Gibea med spydet i handa , og alle mennene hans stod ikring han .
09022007	Då sa han til mennene som stod der : « Høyr her , benjaminittar ! Trur de at Isai-sonen vil gje dykk alle saman jorder og vingardar og setja dykk til hovdingar over fylkingar på tusen og på hundre ?
09022008	De har då alle svore dykk i hop mot meg . Ingen av dykk varsla meg då son min gjorde pakt med Isai-sonen . Ingen hadde medkjensle med meg og varsla meg då son min sette min eigen tenar opp imot meg , så han ligg i bakhald mot meg , som han no gjer . »
09022009	Då svara Doeg frå Edom , som stod mellom mennene til Saul : « Eg såg at Isai-sonen kom til Akimelek , son til Akitub , i Nob .
09022010	Og Akimelek bad Herren om råd for han , gav han reisekost og lét han få sverdet åt filistaren Goliat . »
09022011	Så sende kongen bod etter presten Akimelek , son til Akitub , og heile ætta hans , prestane i Nob . Dei møtte alle fram for kongen ,
09022012	og Saul sa : « Høyr her , du Akitubsson ! » Han svara : « Ja , herre . »
09022013	Då sa Saul til han : « Kvifor har de svore dykk i hop mot meg , du og Isai-sonen ? Kvifor gav du han mat og våpen og bad Gud om råd for han , så han kunne setja seg opp imot meg og liggja i bakhald mot meg , som han no gjer ? »
09022014	Akimelek svara : « Kven av alle mennene dine har så stor tillit som David ? Han er verson til kongen , hovding over livvakta og høgt vørd i huset ditt .
09022015	Dette er ikkje fyrste gongen eg bed Gud om råd for han , langt ifrå ! Kongen må ikkje klaga meg eller nokon i ætta mi for det . For eg har ikkje visst det minste om det . »
09022016	Men kongen sa : « Du skal døy , Akimelek , både du og heile ætta di . »
09022017	Så sa han til livvakta som stod ikring han : « Gå fram og drep Herrens prestar ! For dei òg held med David . Dei visste at han var på røming , men varsla meg ikkje . » Men kongsmennene ville ikkje lyfta ei hand for å hogga ned Herrens prestar .
09022018	Då sa kongen til Doeg : « Gå du fram og hogg ned prestane ! » Så gjekk Doeg frå Edom fram og hogg ned prestane . Den dagen drap han åttifem mann som bar presteskrud av lin .
09022019	Sidan øydde kongen prestebyen Nob med odd og egg . Både menn og kvinner , småborn og spedborn , oksar , esel og sauer drap han med sverd .
09022020	Berre ein av sønene til Akimelek Akitubsson — Abjatar heitte han — slapp unna . Abjatar rømde til David ,
09022021	og han fortalde David at Saul hadde drepe Herrens prestar .
09022022	Då sa David til Abjatar : « Alt den gongen Doeg frå Edom var der , skjøna eg at han ville seia det til Saul . Eg ber skulda for alle som er drepne i ætta di .
09022023	Slå deg til hjå meg , og ver ikkje redd ! For han som vil ta livet av meg , vil ta livet av deg òg . Hjå meg er du trygg . »
09023001	Folk kom til David og sa : « Filistarane er farne i hærferd mot Ke’ila , og dei ranar kornet på treskjevollane . »
09023002	Då spurde David Herren til råds : « Skal eg dra ut og slå desse filistarane ? » Herren svara : « Dra ut og slå filistarane og fria ut Ke’ila ! »
09023003	Men mennene åt David sa til han : « Vi er ikkje trygge her i Juda . Og så skulle vi fara til Ke’ila , mot filistarfylkingane ! »
09023004	Endå ein gong spurde David Herren til råds , og Herren svara : « Ta ut og far ned til Ke’ila ! Eg vil gje filistarane i di hand . »
09023005	Så fór David med mennene sine til Ke’ila og stridde mot filistarane . Dei felte mange og drog av med feet deira . Såleis berga David folket i Ke’ila . —
09023006	Då Abjatar , son til Akimelek , rømde til David og fylgde han til Ke’ila , hadde han efoden med seg .
09023007	Saul fekk melding om at David var komen til Ke’ila , og han sa : « Gud har gjeve han i mi hand . For han har sjølv stengt seg inne i ein by med portar og bommar . »
09023008	Så kalla Saul heile hæren saman til strid . Han ville fara ned til Ke’ila og kringsetja David og mennene hans .
09023009	Men då David skjøna at Saul la vonde planar mot han , sa han til presten Abjatar : « Kom hit med efoden ! »
09023010	Sidan sa han : « Herre , Israels Gud ! Eg , tenaren din , har høyrt at Saul etlar seg til Ke’ila og vil øydeleggja byen for mi skuld .
09023011	Vil då Ke’ila-buane gje meg i hans hand ? Kjem Saul hit ned , som tenaren din har fått nyss om ? Herre , Israels Gud , lat tenaren din få vita det ! » Herren svara : « Ja , han kjem . »
09023012	Så spurde David : « Vil Ke’ila-buane gje meg og mennene mine i Sauls hand ? » Herren svara : « Ja , dei vil . »
09023013	Då tok David ut med mennene sine , om lag seks hundre i talet . Dei fór bort frå Ke’ila og flakka ikring der det fall seg . Men då Saul fekk høyra at David hadde sloppe bort frå Ke’ila , lét han vera å dra ut .
09023014	Sidan heldt David til i øydemarka , i fjellborgene . Han slo seg til i fjellet i Sif-øydemarka . Og heile tida leita Saul etter han , men Gud laga det så at han ikkje fall i hans hand .
09023015	David skjøna at Saul hadde drege ut og ville drepa han . Men medan han var i Horesja i Sif-øydemarka ,
09023016	tok Jonatan , son til Saul , ut og kom til han der . Han sette mot i David i Guds namn .
09023017	« Ver ikkje redd ! » sa han ; « Saul , far min , får ikkje tak i deg . Du skal verta konge over Israel , og eg skal vera nest etter deg . Det veit Saul , far min , òg . »
09023018	Så gjorde dei pakt med kvarandre for Herrens åsyn , dei to . Og David vart verande i Horesja , men Jonatan fór heim til seg .
09023019	Nokre menn frå Sif drog opp til Saul i Gibea og sa : « David held seg løynd hjå oss i fjellborgene i Horesja , attmed Hakila-haugen , som ligg sør for Jesjimon .
09023020	Så sant du har hug til å koma dit ned , konge , så kom ! Vi skal syta for at du får tak i han . »
09023021	Saul svara : « Herren velsigne dykk , fordi de har slik medkjensle med meg .
09023022	Far no heim att og ver framleis på vakt ! Spør dykk føre og sjå etter kvar han ferdast , og kven som har sett han der . For dei har sagt meg at han er ein luring .
09023023	Fylg med og finn ut kva for ein av alle gøymestadene han held til i . Kom så attende til meg med påliteleg melding ! Så skal eg vera med dykk , og er han så sant i landet , skal eg leita han opp mellom alle ættene i Juda . »
09023024	Då tok dei ut og fór heim til Sif føre Saul . På den tid var David og mennene hans i Maon-øydemarka , på Araba-sletta , sør for Jesjimon .
09023025	Saul og mennene hans drog av stad og ville leita etter han . Men David fekk greie på det og fór ned til berghamaren og heldt seg i Maon-øydemarka . Då Saul fekk vita det , sette han etter David ut i Maon-øydemarka .
09023026	Saul gjekk på den eine sida av fjellet og David og mennene hans på den andre . Og David skunda seg for å sleppa unna Saul , medan Saul og mennene hans var i ferd med å omringa David og mennene hans og ta dei .
09023027	Men best det var , kom det ein bodberar til Saul og sa : « Skunda deg og kom ! Filistarane har brote inn i landet . »
09023028	Då heldt Saul opp med å forfylgja David og drog mot filistarane . Difor kallar dei den staden Skiljehamaren .
09023029	Så fór David opp derifrå og heldt til i fjellborgene ved En-Gedi .
09024001	Då Saul kom heim etter hærferda mot filistarane , fekk han vita at David var i øydemarka ved En-Gedi .
09024002	Då tok han med seg tre tusen mann , som han hadde valt ut or heile Israels-folket , og drog av stad og ville leita etter David og mennene hans austanfor Steinbukk-hamrane .
09024003	Og han kom til sauekveene attmed vegen . Der var det ei hole , og dit gjekk Saul inn i eige ærend . Men inst i hola sat David og mennene hans .
09024004	Då sa mennene åt David til han : « No er den dagen komen som Herren hadde i tankar då han sa til deg : Eg skal gje fienden din i di hand , så du kan gjera med han som du vil . » Så reiste David seg og skar ein snipp av kappa til Saul utan at han merka det .
09024005	Men sidan fekk David vondt samvit , fordi han hadde skore snippen av kappa til Saul ,
09024006	og han sa til mennene sine : « Herren fri meg frå å gjera slikt mot herren min , mot Herrens salvevigde , og leggja hand på han ! For han er den som Herren har salva . »
09024007	David tala mennene sine til rettes og gav dei ikkje lov til å ta på Saul . Då Saul gjekk ut or hola og ville fara sin veg ,
09024008	reiste David seg , fylgde etter han og ropa : « Herre konge ! » Saul såg attom seg . Då bøygde David seg med andletet mot jorda , kasta seg ned
09024009	og sa : « Kvifor høyrer du på folk som seier at David prøver å gjera deg vondt ?
09024010	I dag har du då med eigne augo sett at Herren gav deg i mi hand i hola . Dei rådde meg til å drepa deg . Men eg sparte deg , for eg tenkte : Eg vil ikkje leggja hand på herren min ; for han er den som Herren har salva .
09024011	Sjå her , far , her har eg snippen av kappa di i handa ! Når eg skar denne snippen av kappa di og ikkje drap deg , må du då sjå og skjøna at eg ikkje emnar på noko vondt eller på svik . Og eg har ikkje forbrote meg mot deg . Men du er etter meg og vil ta livet av meg .
09024012	Herren skal døma mellom meg og deg ; han skal gje meg hemn over deg , men eg vil ikkje leggja hand på deg .
09024013	Det er som dei seier med eit gamalt ord : Av vonde er vondt ventande . Men eg legg ikkje hand på deg .
09024014	Kven er det Israels konge er ute og leitar etter ? Kven er det du forfylgjer ? Ein daud hund , ei einsleg loppe !
09024015	Så skal då Herren vera domar og døma mellom meg og deg . Han skal sjå til å føra mi sak og hjelpa meg til min rett mot deg . »
09024016	Då David hadde tala desse orda til Saul , sa kongen : « Er det du som talar , David , son min ? » Så sette han i og gret
09024017	og sa til David : « Du er betre enn eg , for du har gjort godt mot meg , endå eg har gjort vondt mot deg .
09024018	I dag har du synt meg kor god du er mot meg ; du drap meg ikkje då Herren hadde gjeve meg i di hand .
09024019	Kvar er den mannen som kjem over fienden sin og lèt han fara sin veg i fred ? Gjev Herren må løna deg for det du har gjort mot meg i dag !
09024020	No veit eg at du skal verta konge og halda kongedømet over Israel fast i di hand .
09024021	Så sver då ved Herren at du ikkje vil rydja ut etterkomarane mine og ikkje stryka ut namnet mitt or farsætta mi ! »
09024022	Det svor David på . Så fór Saul heim att , og David og mennene hans gjekk opp til fjellborga .
09025001	Ved det leitet døydde Samuel , og heile Israel samla seg og heldt syrgjehøgtid over han . Dei gravla han i huset hans i Rama . Så tok David ut og fór til Maon-øydemarka .
09025002	I Maon var det ein mann som hadde buskapen sin i Karmel . Det var ein svært rik mann ; han åtte tre tusen sauer og tusen geiter . Nett då var han i Karmel på saueklypping .
09025003	Mannen heitte Nabal og kona hans Abigajil . Ho var ei vitug og ven kvinne , men mannen var vond og vrang i all si ferd . Han var av Kalebs-ætta .
09025004	I øydemarka fekk David høyra at Nabal heldt på og klypte sauene sine .
09025005	Då sende han ti unge menn av stad og sa til dei : « Far opp til Karmel , og når de kjem til Nabal , skal de helsa han frå meg
09025006	og seia : Hell og lukke ! Gjev det må gå godt både med deg og ætta di og med alt som ditt er !
09025007	Eg har høyrt at dei held på og klypper hjå deg . No har gjætarane dine vore saman med oss ; vi har aldri gjort dei noko vondt , og det har ikkje kome bort noko for dei så lenge dei har vore i Karmel .
09025008	Spør berre mennene dine , så vil dei fortelja deg det . Så ta då vel imot mennene mine , for vi kjem hit på ein glededag . Gjev tenarane dine og David , son din , det du måtte ha for handa ! »
09025009	Då mennene åt David kom til Nabal , helsa dei frå David og bar fram ærendet sitt ; så stod dei og venta .
09025010	Men Nabal svara : « Kven er David ? Kven er Isai-sonen ? No om dagen er det så mange trælar som spring bort frå herrane sine .
09025011	Og så skulle eg ta brødet og vatnet mitt og feet som eg har slakta til dei som klypper for meg , og gje det til folk som eg ikkje veit kvar er ifrå ! »
09025012	Mennene snudde og gjekk sin veg , og då dei kom heim til David , fortalde dei han alt som hadde hendt .
09025013	Då sa han til mennene sine : « Spenn sverdet på dykk , alle mann ! » Dei så gjorde . David spente òg sverdet på seg , og så fylgde dei han opp , om lag fire hundre mann , medan to hundre vart att ved føringsvognene .
09025014	Men ein av tenestgutane kom og fortalde dette til Abigajil , kona åt Nabal , og sa : « David sende nokre menn hit frå øydemarka med helsing til husbonden vår , men han skjelte dei ut .
09025015	Og desse mennene har då vore venlege mot oss . Ingen av dei har gjort oss noko vondt , og det har ikkje kome bort noko for oss så lenge vi har vore saman med dei ute i marka .
09025016	Dei var som ein mur ikring oss både natt og dag i all den tid vi heldt oss nær dei og gjætte småfeet .
09025017	Så tenk deg no vel om kva du skal gjera ! For ulukka heng over husbonden vår og heile hans hus . Men sjølv er han så vrang at ingen torer tala til han . »
09025018	Då var Abigajil snar i vendinga . Ho tok to hundre brød , to hiter med vin , fem saueskrottar , fem mål steikt korn , hundre rosinkaker og to hundre fikenkaker og la det på esla .
09025019	Så sa ho til tenestgutane sine : « Far føre ! Eg kjem snart etter . » Men med Nabal , mannen sin , nemnde ho ingenting .
09025020	Som ho kom ridande på eselet sitt i livd av fjellet , kom David og mennene hans imot henne ; ho støytte rett på dei .
09025021	Men David hadde sagt : « Så er det reint til fånyttes at eg har gått her i øydemarka og vakta alt det denne mannen eig , så det ikkje har kome bort noko for han . Han har lønt godt med vondt .
09025022	Gud la det gå meg ille både no og sidan om eg lèt ein einaste av mennene hans leva til det dagast i morgon . »
09025023	Med det same Abigajil fekk auga på David , sprang ho ned av eselet og bøygde seg til jorda for han .
09025024	Så kasta ho seg ned for føtene hans og sa : « Det er eg som har skulda , herre , berre eg . Men gjer vel og lat tenestkvinna di få tala til deg , og høyr på det eg har å seia .
09025025	Bry deg ikkje om denne vrange Nabal , herre ! For som han heiter , så er han . « Dåre » heiter han , og full av dårskap er han . Eg , tenestkvinna di , har ikkje eingong sett dei mennene som du sende , herre .
09025026	Men så sant Herren lever , og så sant du sjølv lever , herre , no har Herren hindra deg i å føra blodskuld over deg og ta deg til rettes . Fiendane dine , som vil skada deg , herre , skal verta som Nabal .
09025027	Ta imot denne gåva som tenestkvinna di har hatt med til deg , herre , og gjev henne til dei mennene som er med deg på ferdene dine .
09025028	Tilgjev tenestkvinna di at ho er så djerv . Herren skal sanneleg halda ætta di oppe . For det er Herrens krigar du fører , herre , og det skal ikkje henda deg noko vondt så lenge du lever .
09025029	Dersom nokon står fram og forfylgjer deg og vil ta livet av deg , skal Herren din Gud ta livet ditt i si varetekt , herre . Men livet åt fiendane dine skal han slengja bort som steinar or slyngja .
09025030	Når då Herren gjer som han har sagt , og lèt deg få alt det gode han har lova deg , herre , og set deg til fyrste over Israel ,
09025031	då skal du ikkje kjenna deg utrygg eller ha samvitsagg , herre , fordi du har drepe skuldlause menneske og teke deg sjølv til rettes . Men når Herren gjer vel imot deg , kom då i hug tenestkvinna di , herre ! »
09025032	Då sa David til Abigajil : « Lova vere Herren , Israels Gud , som har sendt deg til møtes med meg i dag !
09025033	Velsigna vere ditt vit og velsigna vere du sjølv , som i dag har hindra meg i å føra blodskuld over meg og ta meg sjølv til rettes !
09025034	Men så sant Herren , Israels Gud , lever , han som har halde meg frå å gjera deg noko vondt : Hadde du ikkje vore så snar til å møta meg , ville det ikkje ha vore att ein einaste mann av folket til Nabal når det dagast i morgon . »
09025035	Så tok David imot dei gåvene ho hadde med til han , og sa til henne : « Far heim i fred ! Eg har merka meg det du har sagt , og skal gjera det du bed om . »
09025036	Då Abigajil kom heim att til Nabal , var det gjestebod i huset , eit gjestebod som hjå ein konge . Nabal hadde drukke mykje og var i godlag . Difor fortalde ho han ingenting før det vart morgon .
09025037	Men om morgonen , då rusen hadde gått av Nabal , fortalde ho han alt saman . Då var det som om hjarta hans ville stogga , og han vart som ein stein .
09025038	Om lag ti dagar etter slo Herren Nabal , og han døydde .
09025039	Då David fekk høyra at Nabal var borte , sa han : « Lova vere Herren ! Han har teke hemn over Nabal for den vanæra han førte over meg , og han har halde tenaren sin frå å gjera noko vondt . Herren har late Nabals vondskap koma over hans eige hovud . » Så sende David bod og fridde til Abigajil ; han ville ha henne til kone .
09025040	Tenarane åt David kom til Abigajil i Karmel og bar fram ærendet sitt for henne og sa : « David har sendt oss til deg , for han vil ha deg til kone . »
09025041	Då reiste ho seg , bøygde seg med andletet mot jorda og sa : « Sjå , her er tenestkvinna di , den tenestkvinna som skal vaska føtene åt tenarane dine , herre . »
09025042	Abigajil ferda seg til snøggast ho vann . Ho sette seg på eselet , og fem tenestjenter var med henne . Så fylgde ho sendemennene til David og vart kona hans .
09025043	David hadde òg gift seg med Akinoam frå Jisre’el ; begge vart dei konene hans .
09025044	Men Saul hadde teke Mikal , dotter si , som var gift med David , og gjeve henne til Palti , son til Lajisj frå Gallim .
09026001	Mennene frå Sif kom til Saul i Gibea og sa : « Du veit vel at David held seg løynd attmed Hakila-haugen , midt for Jesjimon . »
09026002	Då tok Saul ut og fór ned til Sif-øydemarka og ville leita etter David , og med han var tre tusen mann , som han hadde valt ut or heile Israel .
09026003	Saul slo leir på Hakila-haugen , som ligg attmed vegen midt for Jesjimon . David heldt til i øydemarka , og då han skjøna at Saul var komen etter han dit ,
09026004	sende han ut speidarar og fekk vita for visst at Saul var der .
09026005	Så tok David ut og kom til den staden der Saul hadde slege leir . Han såg kvar Saul og hærføraren hans , Abner Nersson , hadde lagt seg til ro . Sjølv låg Saul midt i leiren , og krigsfolket hadde lagt seg rundt ikring han .
09026006	David tok til ords og spurde hetitten Akimelek og Abisjai , son til Seruja og bror til Joab : « Kven vil vera med meg ned i leiren til Saul ? » Abisjai svara : « Eg vil vera med deg . »
09026007	Då David og Abisjai kom bort til hæren om natta , fekk dei sjå at Saul låg og sov midt i leiren . Spydet hans var stukke ned i jorda attmed hovudet hans , og Abner og krigsfolket låg rundt ikring han .
09026008	Abisjai sa til David : « I dag har Gud gjeve fienden din i di hand . Lat meg få renna spydet gjennom han og ned i jorda ! Ein støyt er nok ; meir trengst ikkje . »
09026009	Men David svara : « Drep han ikkje ! Kven kan ustraffa leggja hand på den som Herren har salva ? »
09026010	Og han heldt fram : « Så sant Herren lever : Herren skal sjølv slå han , anten no timen hans kjem , så han døyr , eller han dreg i hærferd og fell .
09026011	Herren fri meg frå å leggja hand på den han har salva ! Men ta spydet som står attmed hovudet hans , og vasskrukka , og lat oss gå vår veg ! »
09026012	Så tok David spydet og vasskrukka attmed hovudet til Saul , og dei gjekk sin veg . Ingen såg det , ingen merka det , og ingen vakna . Alle sov , for Herren hadde late ein tung svevn koma over dei .
09026013	Sidan gjekk David over til den andre sida av dalen og stod på ein fjellknaus langt borte . Det var eit godt stykke veg mellom dei .
09026014	Han ropa til hæren og til Abner Nersson : « Høyrer du meg , Abner ? » Abner svara : « Kven er du som ropar hit over til kongen ? »
09026015	David sa til Abner : « Du er ein mann som det ikkje finst maken til i Israel . Kvifor har du då ikkje halde vakt over herren din , kongen ? Det har vore ein mann inne og vilja drepa kongen , herren din .
09026016	Det er ikkje bra , det du har gjort . Så sant Herren lever : De skulle døy alle saman , fordi de ikkje heldt vakt over herren dykkar , over han som Herren har salva . Sjå , her er spydet og vasskrukka til kongen ! Dei stod attmed hovudet hans . »
09026017	Saul kjende att målet til David og ropa : « Er det ditt mål eg høyrer , David , son min ? » David svara : « Ja , herre konge . »
09026018	Og han heldt fram : « Kvifor forfylgjer du tenaren din , herre ? Kva gale har eg gjort ? Kva vondt finn du hjå meg ?
09026019	Høyr no , herre konge , kva tenaren din seier : Er det Herren som har eggja deg opp imot meg , så lat han få kjenna angen av offer . Men er det menneske , skal dei vera forbanna for Herrens åsyn , fordi dei no driv meg bort , så eg ikkje får bu i Herrens eige land , og seier : Gå din veg , og dyrk andre gudar !
09026020	Lat ikkje blodet mitt væta jorda langt borte frå Herrens åsyn ! For Israels konge har drege ut og leitar etter ei loppe , som dei jagar rapphøner i heiane . »
09026021	Då sa Saul : « Eg har gjort urett . Kom heim att , David , son min ! Eg skal ikkje gjera deg noko vondt meir sidan du sette livet mitt så høgt i dag . No ser eg at eg har bore meg uvitug åt og fare fælande vilt . »
09026022	David svara : « Sjå her er spydet ditt , konge ! Lat ein av mennene dine koma over og henta det !
09026023	Herren løner den som er rettferdig og trufast . For det var Herren som gav deg i mi hand i dag ; men eg ville ikkje leggja hand på den han har salva .
09026024	Gjev Herren må halda mitt liv like gjævt som eg har halde ditt liv i dag , og fria meg ut or all naud . »
09026025	Då sa Saul til David : « Velsigna vere du , David , son min ! Alt du tek deg føre , skal lukkast for deg . » Så fór David sin veg , og Saul drog heim att .
09027001	Men David tenkte med seg : « Ein dag kjem eg likevel til å falla for Sauls hand . Det beste eg kan gjera , er å røma til Filistarlandet . Då vil Saul halda opp med å leita etter meg rundt ikring i heile Israel , og eg slepp unna han . »
09027002	Så tok David ut med dei seks hundre mennene som fylgde han , og fór over til Akisj , son til Maok , kongen i Gat .
09027003	Både David og mennene hans vart buande hjå Akisj i Gat , kvar med sin huslyd . David hadde med seg begge konene sine , Akinoam frå Jisre’el og Abigajil frå Karmel , enkja etter Nabal .
09027004	Då Saul fekk vita at David hadde rømt til Gat , leita han ikkje etter han lenger .
09027005	David sa til Akisj : « Dersom du har godvilje for meg , så lat meg få bustad i ein av landsbyane ! Kvifor skal tenaren din bu saman med deg i kongsbyen ? »
09027006	Same dagen lét Akisj han få Siklag . Difor har Siklag høyrt Juda-kongane til heilt til denne dag .
09027007	Den tid David budde i Filistarlandet , var i alt eitt år og fire månader .
09027008	David og mennene hans drog ofte ut på herjeferder mot gesjurittane , girsittane og amalekittane . Det var dei folka som frå gamalt hadde butt i landet bort imot Sjur og heilt til Egypt .
09027009	Når David herja der i landet , sparte han korkje menn eller kvinner . Han tok med seg småfe og storfe , esel , kamelar og klede og kom attende til Akisj med det .
09027010	Når så Akisj spurde : « Kvar har de herja i dag ? » svara David : « I Negev , både mellom judearane , jerakme’elittane og kenittane . »
09027011	Det fanst korkje mann eller kvinne som David sparte og tok med seg til Gat . For han tenkte : « Dei kunne fortelja eitkvart om oss og seia at så og så har David gjort . » Såleis fór David fram heile den tida han budde i Filistarlandet .
09027012	Men Akisj trudde David og tenkte : « No har David skapt ein sterk uvilje mot seg i Israel , sitt eige folk ; og han kjem til å vera min mann for alltid . »
09028001	På den tid samla filistarane hærane sine og ville gå til krig mot Israel . Då sa Akisj til David : « Du veit vel at både du og mennene dine må fylgja meg i striden ? »
09028002	David svara : « Godt , du skal få sjå kva tenaren din duger til . » Akisj sa : « Så set eg deg til hovding over livvakta mi for alltid . »
09028003	No var Samuel død , og heile Israel hadde halde syrgjehøgtid over han og gravlagt han i Rama , heimbyen hans . Og Saul hadde drive ut or landet dei som mana fram daudingar og spådomsånder .
09028004	Filistarane samla seg , drog til Sjunem og slo leir der . Og Saul samla heile Israel og slo leir på Gilboa-fjellet .
09028005	Men då Saul såg filistarleiren , vart han så redd at han skalv .
09028006	Han spurde Herren til råds , men Herren svara han ikkje , korkje i draumar eller gjennom urim eller gjennom profetar .
09028007	Då sa Saul til mennene sine : « Finn meg ei kvinne som kan mana fram daudingar , så vil eg gå til henne og spørja henne til råds . » Mennene svara : « I En-Dor er det ei kvinne som kan det . »
09028008	Saul skifte no klede og gjorde seg ukjenneleg . Han gjekk av stad saman med to mann , og dei kom til kvinna om natta . Saul sa til henne : « Hjelp meg til ein spådom med manarkunsta di ! Henta opp den som eg nemner for deg ! »
09028009	Kvinna svara : « Du veit då sjølv kva Saul har gjort , at han har rudt ut or landet alle som manar fram daudingar og spådomsånder ? Kvifor set du snarer for meg ? Kvifor vil du drepa meg ? »
09028010	Då svor Saul henne ein eid ved Herren og sa : « Så sant Herren lever : Det skal ikkje koma skuld over deg for dette . »
09028011	Kvinna spurde : « Kven skal eg henta opp til deg ? » Han svara : « Samuel . »
09028012	Men då kvinna såg Samuel , sette ho i eit høgt skrik og sa til Saul : « Kvifor har du narra meg ? Du er Saul ! »
09028013	Då sa kongen til henne : « Ver ikkje redd ! Fortel meg heller kva du ser ! » Kvinna svara : « Eg ser ei ånd som stig opp or jorda . »
09028014	« Korleis ser ho ut ? » spurde Saul . Kvinna svara : « Det er ein gamal mann som stig opp , og han er kledd i ei kappe . » Då skjøna Saul at det var Samuel , og han kasta seg ned med andletet mot jorda .
09028015	Samuel sa til Saul : « Kvifor har du uroa meg og henta meg opp ? » Saul svara : « Eg er i stor naud . Filistarane fører krig mot meg , og Gud har vendt seg frå meg og svarar meg ikkje meir , korkje gjennom profetar eller i draumar . Difor har eg kalla på deg , så du skal la meg få vita kva eg skal gjera . »
09028016	Då sa Samuel : « Kvifor spør du meg , når Herren har vendt seg frå deg og vorte din fiende ?
09028017	No har Herren gjort det som han sa gjennom meg . Han har rive kongedømet ut or di hand og gjeve det til ein annan , til David .
09028018	Fordi du ikkje lydde Herren og ikkje fullførte vreidedomen hans over amalekittane , difor har Herren gjort dette mot deg i dag .
09028019	Og saman med deg skal Herren gje Israel i hendene på filistarane . I morgon skal du og sønene dine vera hjå meg . Og Herren skal gje Israels-hæren i filistarhand . »
09028020	Med det same Saul høyrde desse orda , kom det slik redsle over han at han fall til jorda så lang han var . Han var reint kraftlaus , for han hadde ikkje smaka mat heile dagen og heile natta .
09028021	Kvinna kom bort til Saul . Og då ho såg kor redd han var , sa ho til han : « Tenestkvinna di har lydt deg ; eg våga livet og gjorde som du sa til meg .
09028022	Så lyd no du meg , herre , og lat meg få setja fram litt mat for deg ! Et , så du kan styrkjast før du fer din veg . »
09028023	Men han ville ikkje og sa : « Eg skal ikkje ha mat . » Då nøydde dei han , både mennene hans og kvinna , til han gjorde som dei sa . Han reiste seg opp og sette seg på senga .
09028024	Kvinna hadde ein gjøkalv heime ; den skunda ho seg og slakta . Så tok ho mjøl , knadde det og baka usyrte brød .
09028025	Med så gjort bar ho på bordet for Saul og mennene hans , og dei åt . Same natta tok dei ut og fór sin veg .
09029001	Filistarane samla alle hærane sine ved Afek , medan israelittane slo leir attmed kjelda utanfor Jisre’el .
09029002	Filistarfyrstane førte fram fylkingar på tusen og på hundre , og til sist kom David og mennene hans saman med Akisj .
09029003	Då sa filistarfyrstane : « Kva skal desse hebrearane her ? » Akisj svara : « Dette er David , ein av mennene til Saul , Israels-kongen . Han har vore hjå meg i over eitt år , og eg har ikkje funne noko å lasta han for frå den dagen han gjekk over til meg , og til no . »
09029004	Men fyrstane vart arge på han og sa til han : « Send mannen bort ! Lat han fara heim att til den staden du har gjeve han . Han skal ikkje vera med oss i krigen ; for han kunne venda seg mot oss midt i slaget . Korleis kunne han lettare vinna att godviljen hjå herren sin enn om han kom med hovuda av mennene våre ?
09029005	Dette er då den same David som kvinnene song om medan dei dansa : Saul felte fiendar i tusental , men David i titusental . »
09029006	Då kalla Akisj David til seg og sa til han : « Så sant Herren lever : Du er ein ærleg mann . Og eg ville gjerne at du skulle gå ut og inn hjå meg i leiren ; for eg har ikkje funne noko vondt hjå deg frå den dagen du kom til meg , og til no . Men fyrstane likar deg ikkje .
09029007	Så far no heim att i fred , så du ikkje gjer noko som filistarfyrstane mislikar . »
09029008	David svara : « Kva gale har eg gjort ? Har du hatt noko å seia på tenaren din frå den dagen eg kom til deg og til no , sidan eg ikkje får vera med og strida mot fiendane dine , herre konge ? »
09029009	Akisj sa : « Eg er viss på at du er like trufast som Guds engel . Men filistarfyrstane seier at dei ikkje vil ha deg med i krigen .
09029010	Stå tidleg opp i morgon , både du og dei mennene åt herren din som har fylgt deg hit . Gjer dykk ferdige og far av stad så snart det ljosnar . »
09029011	Morgonen etter stod David og mennene hans tidleg opp og fór attende til Filistarlandet . Men filistarane drog opp til Jisre’el .
09030001	To dagar etter kom David og mennene hans til Siklag . Då hadde amalekittane gjort ei herjeferd mot Negev og Siklag . Siklag hadde dei herja og brent .
09030002	Kvinnene og alle som var der , både små og store , hadde dei teke til fange . Dei hadde ikkje drepe nokon , men teke dei med seg og fare sin veg .
09030003	Då David og mennene hans kom heim , var byen brend , og konene og sønene og døtrene deira bortførte .
09030004	Dei brast i gråt , både David og folket som fylgde han , og dei gret til dei ikkje orka meir .
09030005	Dei to konene til David , Akinoam frå Jisre’el og Abigajil , enkja etter Nabal frå Karmel , var òg bortførte .
09030006	Sjølv var David i store vanskar . For folket sa at dei ville steina han , så harme og sorgfulle var dei alle av di dei hadde mist sønene og døtrene sine . Men David søkte styrke hjå Herren sin Gud .
09030007	Og han sa til presten Abjatar , son til Akimelek : « Kom hit med efoden ! » Så kom Abjatar med efoden .
09030008	Og David spurde Herren til råds : « Skal eg setja etter denne røvarflokken ? Kan eg nå dei att ? » Herren svara : « Set etter dei ! Du skal nå dei att og berga fangane . »
09030009	Så tok David i veg med dei seks hundre mennene som fylgde han , og dei kom til Besor-dalen . Der vart nokre av dei att .
09030010	David sette etter fienden med fire hundre mann . To hundre var att ; dei var for trøytte til å gå over Besor-dalen .
09030011	Ute på marka fann dei ein egyptar . Dei tok han med seg til David og gav han mat å eta og vatn å drikka .
09030012	Han fekk òg eit stykke fikenkake og to rosinkaker . Då han hadde ete , kom han til krefter att . Han hadde ikkje smaka vått eller turt på tre døger .
09030013	David spurde han : « Kven høyrer du til , og kvar er du ifrå ? » Han svara : « Eg er ein egyptisk gut og er træl hjå ein amalekitt . Husbonden min gjekk frå meg her for tre dagar sidan fordi eg vart sjuk .
09030014	Vi hadde herja i Negev , både mellom kretarane , judearane og kalebittane , og Siklag hadde vi brent . »
09030015	Då sa David til han : « Vil du føra meg ned til denne røvarflokken ? » Guten svara : « Sver du ved Gud at du ikkje vil drepa meg eller gje meg i hendene på husbonden min , så skal eg syna deg vegen ned til røvarflokken . »
09030016	Så fylgde han David dit . Og der låg ransmennene spreidde ut over heile marka . Dei åt og drakk og heldt fest på alt det store hærfanget dei hadde teke i Filistarlandet og i Juda .
09030017	David hogg dei ned ; han heldt på frå grålysinga til det vart kveld dagen etter . Ingen av dei slapp unna , så nær som fire hundre unge menn som kasta seg på kamelane og rømde .
09030018	Såleis berga David alt det som amalekittane hadde teke . Dei to konene sine berga han òg .
09030019	Ingen var sakna , korkje liten eller stor , søner eller døtrer , og heller ikkje noko av hærfanget eller av det som ransmennene elles hadde teke med seg . Alt saman tok David att .
09030020	Dei tok alt småfeet og storfeet , dreiv bølingen saman framfor han og sa : « Dette er Davids hærfang . »
09030021	Då David kom til dei to hundre mennene som hadde vore for trøytte til å fylgja han , dei han hadde late vera att i Besor-dalen , kom dei ut imot han og flokken som var med han . David gjekk fram til mennene og helsa på dei .
09030022	Då var det nokre vonde og gudlause menn i fylgjet hans som tok til ords og sa : « Sidan dei ikkje var med oss , vil vi ikkje gje dei noko av hærfanget som vi har berga . Berre konene og borna sine må dei alle få med seg når dei fer heim . »
09030023	Men David svara : « Far ikkje så åt , brør , med det som Herren har gjeve oss . Han har verna oss og hjelpt oss til å få tak i røvarflokken som kom over oss .
09030024	Ingen held med dykk i dette . For den som går med i striden , skal ikkje ha meir av hærfanget enn den som vert att ved trenet . Dei skal dela likt . »
09030025	Og så har det vore frå den dagen . Han gjorde det til lov og rett i Israel , som det er den dag i dag .
09030026	Då David kom til Siklag , sende han noko av hærfanget til dei eldste i Juda og til venene sine med desse orda : « Her er ei gåve til dykk av hærfanget som eg har teke frå Herrens fiendar . »
09030027	Han sende gåver til dei i Betel , i Ramot-Negev , i Jattir ,
09030028	i Aroer , i Sifmot , i Esjtemoa ,
09030029	i Rakal , i jerakme’elittbyane , i kenittbyane ,
09030030	i Horma , i Bor-Asjan , i Atak ,
09030031	i Hebron og alle dei andre stadene der han og mennene hans hadde vanka .
09031001	Filistarane gjekk til strid mot Israel . Israelittane rømde for dei , og det låg mange falne på Gilboa-fjellet .
09031002	Filistarane sette etter Saul og sønene hans og felte Jonatan , Abinadab og Malkisjua , sønene til Saul .
09031003	Striden vart hard ikring Saul . Bogeskyttarane råka han , og han vart hardt såra .
09031004	Då sa han til våpensveinen sin : « Dra sverdet ditt og renn det gjennom meg , så ikkje desse uomskorne skal koma og stikka meg ned og fara ille med meg ! » Men våpensveinen ville ikkje gjera det ; han torde ikkje . Då tok Saul sverdet og stupte mot det .
09031005	Då våpensveinen såg at Saul var død , stupte han òg mot sverdet sitt og fylgde Saul i døden .
09031006	Såleis døydde dei alle den dagen , Saul og dei tre sønene hans og våpensveinen og alle mennene hans .
09031007	Då dei israelittane som budde på den andre sida av Jisre’el-sletta og av Jordan , såg at Israels-mennene hadde rømt , og at Saul og sønene hans var falne , tok dei ut frå byane sine og rømde . Og filistarane kom og slo seg ned der .
09031008	Dagen etter kom filistarane og ville rana dei falne . Då fann dei Saul og dei tre sønene hans liggjande på Gilboa-fjellet .
09031009	Dei hogg hovudet av han og tok våpna hans . Så sende dei bodberarar ikring i Filistarlandet ; dei skulle ropa ut sigersbodskapen i avgudstempla og for folket .
09031010	Våpna hans la dei ned i Astarte-templet , og kroppen hengde dei opp på muren i Bet-Sjean .
09031011	Då folket i Jabesj i Gilead fekk høyra kva filistarane hadde gjort med Saul ,
09031012	drog alle våpenføre menn i veg og gjekk heile natta . Dei tok lika av Saul og sønene hans ned frå muren i Bet-Sjean , fór til Jabesj og brende dei der .
09031013	Så tok dei beina deira og gravla dei under tamariska i Jabesj . Og dei heldt faste i sju dagar .
10001001	Då Saul var død , og David var komen heim att etter at han hadde vunne over amalekittane , heldt han til i Siklag i to dagar .
10001002	Tredje dagen kom det ein mann frå Sauls leir med sundrivne klede og mold på hovudet . Då han kom fram til David , kasta han seg vørdsamt til jorda .
10001003	David spurde han : « Kvar kjem du frå ? » Han svara : « Eg har rømt frå Israels-leiren . »
10001004	Då sa David til han : « Korleis har det gått ? Fortel meg det ! » Han svara : « Mennene rømde frå slaget , og mange av dei fall og miste livet . Saul og Jonatan , son hans , er òg døde . »
10001005	David spurde den unge guten som fortalde han dette : « Korleis veit du at Saul og Jonatan , son hans , er døde ? »
10001006	Guten som kom med bodet , svara : « Det laga seg så at eg kom opp på Gilboa-fjellet . Der stod Saul og stødde seg til spydet sitt , medan stridsvognene og hestfolket trengde hardt inn på han .
10001007	Best det var , snudde han seg , og då han fekk sjå meg , ropa han på meg . Eg svara : Ja .
10001008	Så spurde han : Kven er du ? Eg svara : Eg er ein amalekitt .
10001009	Då sa han til meg : Kom hit og drep meg ! Det svimrar for meg , men enno er eg ved fullt medvit .
10001010	Så gjekk eg bort til han og gav han banehogget , for eg skjøna at han ikkje kunne leva når han fall om . Eg tok diademet han hadde på hovudet , og ringen han bar på armen , og her kjem eg med dei , herre . »
10001011	Då tok David tak i kleda sine og reiv dei sund . Det same gjorde alle mennene som var med han .
10001012	Og dei heldt syrgjehøgtid over Saul og Jonatan , son hans , og over Herrens folk og Israels ætt , fordi dei var falne i slaget . Dei gret og fasta heilt til kvelden .
10001013	Så spurde David guten som hadde fortalt han dette : « Kvar er du frå ? » Han svara : « Eg er son til ein innflyttar , ein amalekitt . »
10001014	Då sa David til han : « Korleis kunne du våga å leggja hand på Herrens salvevigde og drepa han ? »
10001015	Og David ropa på ein av mennene sine og sa : « Kom hit og hogg han ned ! » Mannen slo han i hel ,
10001016	og David sa : « Du er sjølv skuld i din død . Din eigen munn vitna mot deg då du sa : Eg har drepe Herrens salvevigde . »
10001017	David kvad ein klagesong over Saul og Jonatan , son hans .
10001018	Og han sa at Juda-folket skulle læra denne songen , som vert kalla « Bogen » . Han er oppskriven i « Boka åt den rettvise » og lyder :
10001019	No ligg din prydnad , Israel , drepen på dine haugar . Å , at krigarane er falne !
10001020	Fortel det ikkje i Gat , kunngjer det ikkje — på Asjkalons gater ! Då ville filistarkvinnene — gleda seg , døtrene til dei uomskorne jubla .
10001021	De Gilboa-fjell ! Gjev det aldri må falla dogg eller regn på dykk ! Gjev markene aldri — må bera fyrstegrøde ! For der vart krigarars skjold — sulka med blod . Sauls skjold er ikkje smurt — med olje .
10001022	Utan blod av falne , — utan feitt av krigarar vende Jonatans boge — aldri attende , aldri kom Sauls-sverdet — umetta heim .
10001023	Saul og Jonatan , — elska og avhaldne , korkje i liv eller død — vart dei skilde . Snøggare var dei enn ørnar , sterkare var dei enn løver .
10001024	Israels døtrer , gråt over Saul , som kledde dykk fagert i purpur og prydde dykkar bunad — med gull !
10001025	Å , at krigarane fall i striden ! At Jonatan ligg drepen — på dine haugar !
10001026	Sårt syrgjer eg over deg , Jonatan , min bror ! Du var meg så inderleg kjær . Din kjærleik var dyrare for meg enn kvinners kjærleik .
10001027	Å , at krigarane er falne og stridsmenns våpen — øydelagde !
10002001	Sidan spurde David Herren til råds : « Skal eg fara opp til ein av byane i Juda ? » Herren svara : « Ja , gjer det ! » Då spurde David : « Kvar skal eg ta vegen ? » « Til Hebron , » svara Herren .
10002002	Så fór David dit med dei to konene sine , Akinoam frå Jisre’el og Abigajil , enkja etter Nabal frå Karmel .
10002003	Han tok òg med seg dei mennene som fylgde han . Alle hadde huslyden sin med ; og dei busette seg i landsbyane kring Hebron .
10002004	Dit kom Juda-mennene og salva David til konge over Juda-ætta . Då David fekk høyra at det var mennene i Jabesj i Gilead som hadde gravlagt Saul ,
10002005	sende han nokre bodberarar til dei . Dei skulle seia : « Herren velsigne dykk fordi de synte slik truskap mot Saul , herren dykkar , at de gravla han .
10002006	Gjev Herren må syna dykk godhug og truskap ! Og eg vil òg gjera vel mot dykk fordi de har gjort dette .
10002007	Så ta då mot til dykk og ver djerve menn ! Saul , herren dykkar , er nok borte , men no har Juda-folket salva meg til konge over seg . »
10002008	Abner Nersson , hærføraren åt Saul , tok Isjbosjet , son til Saul , og førte han til Mahanajim .
10002009	Der fekk Abner han utropt til konge over Gilead , Asjer og Jisre’el , over Efraim og Benjamin , ja , over heile Israel .
10002010	Isjbosjet Saulsson var førti år gamal då han vart konge over Israel , og han styrte i to år . Det var berre Juda-ætta som heldt seg til David .
10002011	I sju år og seks månader var David konge i Hebron over Juda-ætta .
10002012	Abner Nersson tok ut frå Mahanajim med mennene åt Isjbosjet , son til Saul , og fór til Gibeon .
10002013	Joab Serujason og mennene til David drog òg ut . Dei møttest ved Gibeon-dammen og slo seg ned på kvar si side av dammen .
10002014	Då sa Abner til Joab : « Skal vi ikkje la nokre unge menn koma fram og halda ein våpenleik for oss ? » « Jau , lat dei det , » svara Joab .
10002015	Så reiste dei seg og gjekk fram , så mange som skulle vera med , tolv frå Benjamin , av mennene til Isjbosjet Saulsson , og tolv av mennene til David .
10002016	Dei treiv kvarandre i hovudet og rende sverdet i sida på kvarandre , så dei fall alle saman . Sidan har denne staden vore kalla Sverdmarka ; han ligg ved Gibeon .
10002017	Det vart ein ovhard strid den dagen . Og Abner og israelittane tapte for mennene til David .
10002018	Dei tre Seruja-sønene , Joab , Abisjai og Asael , var med der . Asael var lettføtt som ein gasell i marka .
10002019	Han sette etter Abner og bøygde ikkje av til nokon kant , men heldt seg heile tida i hælane på han .
10002020	Abner snudde seg og sa : « Er det du , Asael ? » « Ja , » svara han .
10002021	Då sa Abner til han : « Bøy av til kva side du vil ! Grip ein av unggutane og ta rustninga hans ! » Men Asael ville ikkje la vera å forfylgja han .
10002022	Endå ein gong ropa Abner til han og sa : « Hald opp med å fylgja etter meg ! Vil du kanskje at eg skal slå deg i bakken ? Korleis skulle eg då kunna sjå Joab , bror din , i augo ? »
10002023	Men han ville ikkje halda opp . Då rende Abner spydskaftet inn i magen hans , så det gjekk ut gjennom ryggen , og han fall om og døydde der . Alle som kom til den staden der Asael hadde falle og døytt , vart ståande ei stund .
10002024	Men Joab og Abisjai heldt fram med å forfylgja Abner . Då sola gladde , var dei komne til Amma-haugen , som ligg midt for Giah , der vegen går til Gibeon-øydemarka .
10002025	Då samla benjaminittane seg i ei fylking bak Abner og stelte seg på toppen av ein haug .
10002026	Og Abner ropa til Joab : « Skal sverdet aldri halda opp å herja ? Skjønar du ikkje at dette kjem til å enda med sorg ? Kor lenge vil du venta før du seier til mennene dine at dei skal slutta å forfylgja frendane sine ? »
10002027	Joab svara : « Så sant Gud lever : Hadde du ikkje sagt dette , ville folket fyrst i morgon ha slutta å forfylgja frendane sine . »
10002028	Så bles Joab i hornet , og heile hæren stogga . Dei forfylgde ikkje israelittane lenger og heldt ikkje fram med striden .
10002029	Abner og mennene hans gjekk gjennom Jordan-dalen heile natta . Dei sette over Jordan , fór gjennom heile Bitron og kom til Mahanajim .
10002030	Då Joab hadde halde opp med å forfylgja Abner , samla han heile hæren . Forutan Asael vanta det nitten av mennene til David .
10002031	Men Davids menn hadde drepe tre hundre og seksti benjaminittar , av Abners folk .
10002032	Dei tok Asael med seg og gravla han i grava åt far hans i Betlehem . Joab og mennene hans gjekk heile natta og kom til Hebron då det tok til å dagast .
10003001	Striden mellom Sauls-ætta og Davids-ætta vart dryg . Og David vart sterkare og sterkare , men Sauls-ætta veikare og veikare .
10003002	David fekk desse sønene medan han budde i Hebron : Den fyrste var Amnon , som han fekk med Akinoam frå Jisre’el .
10003003	Den andre var Kilab , som han fekk med Abigajil , enkja etter Nabal frå Karmel . Den tredje var Absalom , son til Ma’aka , som var dotter til Talmai , kongen i Gesjur .
10003004	Den fjerde var Adonja , son til Haggit . Den femte var Sjefatja , son til Abital .
10003005	Den sjette var Jitream , son til Egla ; ho òg var kona til David . Desse sønene fekk David i Hebron .
10003006	Så lenge striden mellom Sauls-ætta og Davids-ætta stod på , fekk Abner meir og meir makt i Sauls-ætta .
10003007	No hadde Saul hatt ei fylgjekone som heitte Rispa og var dotter til Ajja . Ein gong sa Isjbosjet til Abner : « Kvifor har du vore saman med fylgjekona til far min ? »
10003008	Då Abner høyrde det Isjbosjet sa , vart han brennande harm og sa : « Er eg berre eit hundehovud som held med Juda ? Den dag i dag viser eg truskap mot ætta åt Saul , far din , mot frendane og venene hans . Eg har sytt for at du ikkje skulle falla i hendene på David , og så krev du meg til rekneskap for denne kvinna skuld !
10003009	Gud la det gå meg ille både no og sidan om eg ikkje gjer det for David som Herren har lova han .
10003010	Eg vil ta kongedømet frå Sauls-ætta og reisa Davids kongsstol både over Israel og Juda , frå Dan til Be’er-Sjeba . »
10003011	Isjbosjet torde ikkje svara eit ord , så redd var han Abner .
10003012	Så sende Abner nokre menn til David . Dei skulle seia : « Kven er det som eig landet ? Gjer pakt med meg , så skal eg hjelpa deg og få heile Israel til å gå over til deg . »
10003013	David svara : « Godt , eg vil gjera pakt med deg . Berre ein ting krev eg av deg : At du ikkje kjem for augo mine utan at du har med deg Mikal Saulsdotter . »
10003014	Så sende David nokre menn til Isjbosjet , son til Saul . Dei skulle seia : « Gjev meg att Mikal , kona mi , som eg vann meg til brur med førehudene av hundre filistarar . »
10003015	Då sende Isjbosjet bod og tok henne frå mannen hennar , Paltiel , son til Lajisj .
10003016	Mannen fylgde med . Han gjekk gråtande etter henne heilt til Bakurim . Der sa Abner til han : « Far heim att ! » Då snudde han og fór heim att .
10003017	Imedan hadde Abner tala med dei eldste i Israel og sagt : « I lang tid har de ynskt å få David til konge .
10003018	Så lat han no verta det ! For Herren har sagt om David : Gjennom David , tenaren min , vil eg berga Israel , folket mitt , frå filistarane og alle dei andre fiendane deira . »
10003019	Sameleis tala han med mennene frå Benjamin òg . Så fór han til Hebron og ville fortelja David kva israelittane og alle benjaminittane hadde sett seg føre .
10003020	Då Abner kom til David i Hebron med eit fylgje på tjue mann , heldt David eit gjestebod for han og mennene som var med han .
10003021	Og Abner sa til David : « No vil eg fara i veg og samla heile Israel for deg , herre konge . Så gjer dei pakt med deg , og du kan rå over heile det riket du ynskjer deg . » David lét Abner fara , og han drog trygt bort .
10003022	Davids menn og Joab kom heim frå ei herjeferd og hadde mykje hærfang med seg . Abner var då ikkje lenger hjå David i Hebron , for David hadde late han fara , og han hadde drege trygt bort .
10003023	Då Joab var vel heime att med heile hæren , kom det nokre menn til han og sa : « Abner Nersson kom til kongen , og han lét han fara trygt bort . »
10003024	Då gjekk Joab inn til kongen og sa : « Kva er det du har gjort ? Når Abner kom til deg , kvifor lét du han då fara sin veg ?
10003025	Du kjenner då Abner Nersson ? Han kom hit berre for å lura deg og for å få greie på kvar du ferdast , og kva du tek deg føre . »
10003026	Då Joab kom ut att frå David , sende han nokre menn etter Abner , og dei fekk han til å snu ved Sira-brunnen . Men det visste ikkje David .
10003027	Då så Abner kom attende til Hebron , tok Joab han til sides i byporten og lest vilja tala med han i fred og ro . Der rende han sverdet inn i magen hans og drap han ; han ville hemna Asael , bror sin .
10003028	Sidan fekk David høyra om dette . Då sa han : « Aldri vil Herren halda meg og kongedømet mitt skuldig i drapet på Abner Nersson .
10003029	Gjev straffa må koma over Joabs hovud og over heile farsætta hans ! Gjev det i Joabs ætt alltid må vera folk som har utflod eller hudsjukdom , som går med krykkjer , fell for sverd eller er matlause . »
10003030	Såleis drap Joab og Abisjai , bror hans , Abner fordi han hadde felt Asael , bror deira , i slaget ved Gibeon .
10003031	Så sa David til Joab og til alle som var med han : « Riv sund kleda dykkar , ta på dykk syrgjeplagg og hald lik-klage over Abner ! » Sjølv gjekk kong David etter båra .
10003032	Dei gravla Abner i Hebron . Kongen gret høgt ved grava hans , og alt folket gret .
10003033	Og kongen kvad ein klagesong over Abner : Laut Abner døy — som ein niding døyr ?
10003034	Dine hender var ikkje bundne , dine føter ikkje lagde i lekkjer . Du fall som ein fell — for ugjerningsmenn . Då gret folket endå meir over han .
10003035	Sidan kom folket og ville få David til å eta medan det endå var dag . Men han svor : « Gud la det gå meg ille både no og sidan om eg smakar brød eller noko anna før sola er gladd !
10003036	Folket merka seg dette og lika det godt . Alt det kongen gjorde , lika dei godt .
10003037	Den dagen skjøna alle som var samla , ja heile Israel , at det ikkje var kongen som stod bak drapet på Abner Nersson .
10003038	Og kongen sa til mennene sine : « De skjønar vel at ein hovding og stor mann i Israel er fallen i dag .
10003039	Eg er enno for veik , om eg er salva til konge , og desse mennene , Seruja-sønene , er for sterke for meg . Gjev Herren må løna ugjerningsmannen for det vonde han har gjort ! »
10004001	Då son til Saul fekk høyra at Abner hadde mist livet i Hebron , seig han reint i hop , og heile Israel var avskræmt .
10004002	No hadde Sauls-sonen to menn som var hovdingar for herjeflokkar . Den eine heitte Ba’ana og den andre Rekab . Dei var sønene til Rimmon frå Be’erot og høyrde Benjamins-ætta til . For Be’erot vart òg rekna til Benjamin .
10004003	Men folket i Be’erot hadde rømt til Gittajim , der dei har butt til denne dag .
10004004	Jonatan , son til Saul , hadde ein son som var lam i føtene . Han var fem år gamal då ulukkemeldinga om Saul og Jonatan kom frå Jisre’el . Fostermora tok han med seg og rømde ; men då ho skunda seg av stad , datt han ned og vart lam . Han heitte Mefibosjet .
10004005	Sønene til Rimmon frå Be’erot , Rekab og Ba’ana , tok ut og kom til huset åt Isjbosjet midt på heitaste dagen , medan han låg og kvilte middag .
10004006	Den kvinna som vakta huset , hadde sete og sikta kveite . Men ho hadde vorte trøytt og sovna , så Rekab og Ba’ana , bror hans , slapp usedde framom .
10004007	Dei kom inn i huset medan han låg på senga i soveromet sitt , slo han i hel og hogg hovudet av han . Det tok dei med seg , og så gjekk dei heile natta gjennom Jordan-dalen .
10004008	Dei kom til David i Hebron med hovudet åt Isjbosjet og sa til kongen : « Sjå , her er hovudet åt Isjbosjet , son til Saul , han som var fienden din og stod deg etter livet . I dag har Herren gjeve deg hemn over Saul og ætta hans , herre konge . »
10004009	Men David svara Rekab og Ba’ana , bror hans , sønene til Rimmon frå Be’erot : « Så sant Herren lever , han som har fria meg ut or all naud :
10004010	Den mannen som kom til meg med melding om at Saul var død , meinte sjølv at han kom med gledebod . Men eg greip han og drap han i Siklag ; det var den løna eg gav han for gledebodet .
10004011	Og no , når ugjerningsmenn har drepe ein rettvis mann i hans eige hus og hans eiga seng , skulle eg ikkje då krevja dykk til rekneskap for hans død og rydja dykk ut or landet ? »
10004012	Så tala David med mennene sine , og dei drap Rimmon-sønene og hogg hendene og føtene av dei og hengde dei opp ved Hebron-dammen . Men hovudet åt Isjbosjet tok dei og gravla i Abners grav i Hebron .
10005001	Sidan kom alle Israels-ættene til David i Hebron og sa : « Du veit vi er same folket , vi og du .
10005002	Alt for lenge sidan , då Saul var konge over oss , var det du som førte Israel både ut i striden og heim att . Herren har sagt til deg : Du skal vera hyrding for Israel , folket mitt , du skal vera fyrste over Israel . »
10005003	Då kom alle dei eldste i Israel til kongen i Hebron , og kong David gjorde ei pakt med dei der for Herrens åsyn . Så salva dei David til konge over Israel .
10005004	David var tretti år gamal då han vart konge , og han styrte i førti år .
10005005	I Hebron var han konge over Juda i sju år og seks månader , og i Jerusalem var han konge over heile Israel og Juda i trettitre år .
10005006	Kongen og mennene hans drog no til Jerusalem , mot jebusittane som budde der i landet . Men dei sa til David : « Her kjem du aldri inn ! Jamvel blinde og lame kan driva deg bort . » Med det meinte dei at der kom David aldri inn .
10005007	Men David tok Sion-borga , som no er Davids-byen .
10005008	Den dagen sa David : « Kvar den som feller ein jebusitt — desse lame og blinde , som hatar David — og går opp gjennom vassberarsjakta , han skal vera hovding og førar . » Difor heiter det : « Ein blind eller lam får ikkje koma inn i templet . »
10005009	David slo seg ned i borga og kalla henne Davids-byen . Han bygde rundt ikring , frå Millo og utover .
10005010	Sidan auka Davids velde meir og meir ; for Herren , Allhærs Gud , var med han .
10005011	Hiram , kongen i Tyrus , sende nokre menn til David . Dei kom med sedertre og hadde med seg tømmermenn og steinhoggarar ; dei bygde eit hus åt David .
10005012	David skjøna at Herren hadde stadfest kongedømet hans over Israel og lyft kongsveldet hans høgt for sitt folk Israels skuld .
10005013	Etter at David hadde flytt frå Hebron , tok han seg endå fleire fylgjekoner og koner frå Jerusalem , og han fekk fleire søner og døtrer .
10005014	Dette er namna på dei sønene han fekk i Jerusalem : Sjammua , Sjobab , Natan , Salomo ,
10005015	Jibhar , Elisjua , Nefeg , Jafia ,
10005016	Elisjama , Eljada og Elifelet .
10005017	Då filistarane høyrde at David var salva til konge over heile Israel , drog dei alle ut og ville få tak i han . Men David fekk greie på det og fór ned til fjellborga .
10005018	Filistarane kom og spreidde seg ut over Refa’im-dalen .
10005019	Då spurde David Herren til råds : « Skal eg dra opp mot filistarane ? Vil du gje dei i mine hender ? » Herren svara David : « Dra du ; eg vil gje filistarane i dine hender . »
10005020	Så fór David til Ba’al-Perasim , og der slo han dei . Då sa han : « Herren har brote igjennom fiendens rekkjer for meg liksom vatn bryt igjennom ei demning . » Difor kallar dei den staden Ba’al-Perasim .
10005021	Der lét filistarane etter seg gudebileta sine , og David og mennene hans tok dei med seg .
10005022	Men filistarane kom att endå ein gong og spreidde seg ut over Refa’im-dalen .
10005023	Då spurde David Herren til råds , og han svara : « Du skal ikkje dra beint opp mot dei . Ta ein omveg og kom attanfor dei ! Gå så på dei midt for balsamtrea !
10005024	Når du høyrer lyden av steg over tretoppane , skal du storma fram . For då har Herren drege ut framføre deg og vil slå filistarhæren . »
10005025	David gjorde som Herren hadde sagt ; og han slo filistarane og forfylgde dei frå Geba til bort imot Geser .
10006001	Endå ein gong samla David alt det utvalde mannskapet i Israel , tretti tusen mann .
10006002	Han og alle mennene som var med han , tok ut og fór til Ba’ala i Juda . Der ville dei henta Guds paktkiste , som ber namnet åt Herren , Allhærs Gud , han som tronar over kjerubane .
10006003	Dei sette kista på ei ny vogn og førte henne frå Abinadabs hus , som låg på haugen . Ussa og Akjo , sønene til Abinadab , køyrde den nye vogna .
10006004	Såleis førte dei Guds paktkiste bort frå Abinadabs hus på haugen . Sjølve fylgde dei med , og Akjo gjekk føre kista .
10006005	David og heile Israels-folket dansa av all kraft for Herrens åsyn , og dei song til tonar frå lyrer og harper , trommer , bjøller og cymblar .
10006006	Men då dei kom til treskjevollen åt Nakon , rette Ussa ut handa og tok tak i Guds paktkiste , fordi oksane var ustyrlege .
10006007	Då vart Herren brennande harm på Ussa . Gud slo han på flekken fordi han hadde misfare seg , og han døydde der attmed Guds paktkiste .
10006008	David var oppøst fordi Herren hadde slege Ussa ned . Han kalla den staden Peres-Ussa , og det har han heitt til denne dag .
10006009	Den dagen vart David fylt med age for Herren og sa : « Korleis skulle eg kunna hysa Herrens paktkiste ? »
10006010	Han ville ikkje flytta paktkista opp til seg i Davids-byen , men sette henne i huset åt Obed-Edom frå Gat .
10006011	Der vart ho ståande i tre månader , og Herren velsigna Obed-Edom og heile huslyden hans .
10006012	Då kong David fekk høyra at Herren hadde velsigna huslyden åt Obed-Edom og alt det han åtte , for paktkista skuld , drog han av stad og henta Guds paktkiste frå huset åt Obed-Edom . Han førte henne opp til Davids-byen med stor glede .
10006013	Då dei som bar paktkista , hadde gått seks steg fram , ofra han ein okse og ein gjøkalv .
10006014	David dansa av all kraft for Herrens åsyn . Han var kledd i presteklede av lin .
10006015	Såleis førte David og heile Israels-folket Herrens paktkiste opp med jubelrop og hornlåt .
10006016	Men då kista vart boren inn i Davids-byen , såg Mikal Saulsdotter ut gjennom glaset . Ho fekk auga på kong David , som hoppa og dansa for Herrens åsyn , og ho vanvørde han .
10006017	Dei førte Herrens paktkiste inn og sette henne der ho skulle stå i det teltet som David hadde reist åt henne , og David bar fram brennoffer og måltidsoffer for Herren .
10006018	Då David var ferdig med å bera fram desse offera , velsigna han folket i namnet åt Herren , Allhærs Gud .
10006019	Så delte han ut ein brødleiv , ei daddelkake og ei rosinkake til kvar mann og kvinne i folket , som var samla frå heile Israel .
10006020	Då David kom heim att og ville helsa på huslyden sin , gjekk Mikal Saulsdotter ut mot han og sa : « Kor ærefullt Israels konge bar seg åt i dag , då han synte seg naken for augo på tenestjentene åt mennene sine , som lauslyndt folk har for vis ! »
10006021	David svara Mikal : « Det var for Herrens åsyn eg dansa , for han som valde meg ut framom far din og heile hans ætt og sette meg til fyrste over Herrens folk , over Israel . For Herrens åsyn vil eg dansa
10006022	jamvel om eg gjer meg endå ringare enn eg no har gjort , og vert endå mindre vørd av deg . Men hjå desse tenestjentene som du talar om , hjå dei skal eg vinna ære . »
10006023	Mikal Saulsdotter var barnlaus til sin døyande dag .
10007001	Ein dag kongen sat i huset sitt , etter at Herren hadde gjeve han fred for alle fiendane rundt ikring ,
10007002	sa han til profeten Natan : « Sjå , her bur eg i eit hus av sedertre , medan Guds paktkiste står i eit telt . »
10007003	Natan svara : « Gjer alt det du har i tankar , for Herren er med deg ! »
10007004	Men same natta kom Herrens ord til Natan , og det lydde så :
10007005	Gå og sei til David , tenaren min : Så seier Herren : Skulle du byggja eit hus åt meg til å bu i ?
10007006	Eg har då ikkje butt i hus heilt frå den tid eg førte israelittane opp frå Egypt , og til denne dag . Men eg har ferdast ikring med eit telt til bustad .
10007007	Har eg i all den tid eg ferdast ikring med israelittane , nokon gong sagt til ein av Israels domarar som eg sette til å vakta Israel , folket mitt : « Kvifor har de ikkje bygt meg eit hus av sedertre ? »
10007008	Og no skal du seia til David , tenaren min : Så seier Herren , Allhærs Gud : Eg henta deg frå beitemarka der du fylgde saueflokken , og sette deg til fyrste over Israel , folket mitt .
10007009	Eg var med deg kvar du gjekk , og rudde ut alle fiendane dine for deg . Og eg vil la deg vinna eit namn så stort som berre dei største på jorda har det .
10007010	Eg vil stella til ein bustad åt Israel , folket mitt , og planta dei der . Dei skal få bu i landet sitt og aldri verta uroa meir ; valdsmenn skal ikkje plaga dei som i gamle dagar .
10007011	Såleis har det vore frå den tid eg sette domarar over Israel , folket mitt . Men deg har eg gjeve fred for alle fiendane dine . Og no forkynner Herren deg at han vil byggja eit hus åt deg .
10007012	Når tida di er ute , og du kviler hjå fedrane dine , då vil eg etter deg reisa opp din eigen son og etterkomar , og eg vil grunnfesta kongedømet hans .
10007013	Han skal byggja eit hus åt namnet mitt , og eg vil tryggja kongsstolen hans til evig tid .
10007014	Eg vil vera far for han , og han skal vera son min . Når han gjer det som vondt er , vil eg tukta han med manneris og menneskeslag .
10007015	Men mi miskunn skal eg ikkje ta frå han , så som eg gjorde med Saul , han som eg lét vika for deg .
10007016	Ditt hus og ditt kongedøme skal alltid stå fast for mitt åsyn , og din kongsstol skal stå støtt til evig tid .
10007017	Alle desse orda og heile dette synet bar Natan fram for David .
10007018	Då gjekk kong David inn og drygde lenge for Herrens åsyn og sa : « Kven er vel eg , Herre Gud , og kva er mitt hus , sidan du har ført meg til denne dag ?
10007019	Og endå var dette for lite for deg , Herre Gud . Difor har du tala om ætta åt tenaren din langt fram i tida . Dette skal vera til rettleiing for menneska , Herre Gud .
10007020	Kva meir skal David seia til deg ? Du kjenner då tenaren din , Herre Gud .
10007021	For ditt ord skuld og etter ditt eige hjarta har du gjort alt dette store og kunngjort det for tenaren din .
10007022	Difor er du stor , Herre Gud ! Det er ingen som du , og det finst ingen Gud utan du , etter alt vi har høyrt og spurt .
10007023	Og kvar finst det eit folk på jorda som Israel , folket ditt , eit folk som Gud sjølv kom og løyste ut og gjorde til sitt eige folk ? Du skapte deg eit namn då du gjorde storverk for dei og under for landet ditt , for folket ditt , som du fria ut or Egypt , frå folka og gudane deira .
10007024	Du fastsette at Israel , folket ditt , skulle vera ditt folk til evig tid ; og du , Herre , vart deira Gud .
10007025	Så lat det no , Herre Gud , stå fast for alltid , det ordet du har tala om tenaren din og huset hans , og gjer som du har sagt !
10007026	Då skal namnet ditt vera stort til evig tid , så folk kjem til å seia : Herren , Allhærs Gud , han er Gud over Israel . Og huset åt David , tenaren din , skal stå urikka for ditt åsyn .
10007027	For du , Herre , Allhærs Gud , Israels Gud , har vitra tenaren din om at du vil byggja han eit hus . Difor har eg våga meg til å bera denne bøna fram for deg .
10007028	Ja , Herre Gud , du er Gud , og det du har lova , skal du halda . Du har gjeve tenaren din denne store lovnaden .
10007029	Så gjer då vel og velsigna ætta åt tenaren din , så ho alltid må stå urikka for ditt åsyn . For du , Herre Gud , har tala , og med di velsigning vil ætta åt tenaren din vera velsigna til evig tid . »
10008001	Sidan vann David over filistarane og tvinga dei under seg . Han tok herredømet frå dei .
10008002	David vann over moabittane òg . Så baud han dei leggja seg ned på jorda og mælte dei med ei snor . Han mælte ut to snorlengder med folk som skulle drepast , og ei full snorlengd med folk som skulle få leva . Då gav moabittane seg under David og laut svara skatt .
10008003	Like eins vann David over Hadadeser , son til Rehob , kongen i Soba , då han drog ut og ville vinna att herredømet over landet ved Eufrat .
10008004	David tok frå han eitt tusen sju hundre hestfolk og tjue tusen fotfolk . Han skar av hasane på alle vognhestane og sparte ikkje meir enn hundre .
10008005	Aramearane i Damaskus kom og ville hjelpa Hadadeser , kongen i Soba . Men David felte tjueto tusen av dei .
10008006	David la vaktmannskap i Damaskus-riket ; aramearane gav seg under han og laut svara skatt . Såleis hjelpte Herren David kvar helst han fór fram .
10008007	David tok dei gullskjolda som mennene til Hadadeser hadde bore , og førte dei til Jerusalem .
10008008	Og frå Betak og Berotai , to byar som høyrde Hadadeser til , tok han ei stor mengd med kopar .
10008009	Då To’u , kongen i Hamat , fekk høyra at David hadde vunne over heile hæren til Hadadeser ,
10008010	sende han Joram , son sin , til kong David . Han skulle helsa på David og ynskja han til lukke fordi han hadde vunne i striden med Hadadeser . For Hadadeser hadde støtt lege i ufred med To’u . Joram hadde med seg gåver av sølv , gull og kopar .
10008011	Dei òg vigsla kong David til Herren saman med det sølvet og gullet han hadde teke frå alle dei andre folka han hadde lagt under seg ,
10008012	frå aramearane , moabittane , ammonittane , filistarane og amalekittane . Det same gjorde han med hærfanget frå Hadadeser , son til Rehob , kongen i Soba .
10008013	David vann seg eit stort namn . Då han var på heimveg etter sigeren over aramearane , slo han edomittane i Saltdalen ; dei var atten tusen mann .
10008014	Han la vaktmannskap i Edom ; i heile Edom la han vaktmannskap . Og alle edomittane gav seg under han . Såleis hjelpte Herren David kvar helst han fór fram .
10008015	Så rådde no David over heile Israel . Og han gjorde rett og rettferd mot heile folket sitt .
10008016	Joab , son til Seruja , var hærførar , og Josjafat , son til Akilud , var kanslar .
10008017	Sadok , son til Akitub , og Akimelek , son til Abjatar , var prestar og Seraja riksskrivar .
10008018	Benaja , son til Jojada , var hovding over livvakta , og sønene til David var prestar .
10009001	Ein gong spurde David : « Tru det enno er nokon att av Sauls-ætta ? Då vil eg gjera vel mot han for Jonatans skuld . »
10009002	No hadde Sauls-ætta ein tenestmann som heitte Siba . Han vart kalla fram for David , og kongen spurde han : « Er du Siba ? » Han svara : « Ja , herre konge . »
10009003	Då sa kongen : « Er det enno einkvan att av Sauls-ætta , så eg kan få gjort vel mot han i Guds namn ? » Siba svara : « Det er att ein son til Jonatan , ein som er lam i føtene . »
10009004	« Kvar er han ? » spurde kongen . Siba svara : « Han er hjå Makir Ammielsson i Lo-Debar . »
10009005	Då sende kong David bod og henta han heime hjå Makir Ammielsson i Lo-Debar .
10009006	Då Mefibosjet , son til Jonatan og soneson til Saul , kom inn til David , kasta han seg ned med andletet mot jorda . Og David sa : « Mefibosjet ! » Han svara : « Ja , herre . »
10009007	David sa til han : « Ver ikkje redd ! Eg vil gjera vel mot deg for skuld Jonatan , far din . Du skal få att all jordeigedomen som Saul , farfar din , hadde . Og du skal alltid eta ved mitt bord . »
10009008	Då bøygde han seg atter og sa : « Kva er vel eg , tenaren din ? Kvifor bryr du deg om ein daud hund som meg ? »
10009009	Så sende kongen bod etter Siba , tenestmannen til Saul , og sa til han : « Alt det som har høyrt Saul og heile ætta hans til , gjev eg son åt herren din .
10009010	Men du og sønene dine og tenarane dine skal dyrka jorda og hausta inn det ho ber . Det skal Mefibosjet , son til herren din , leva av , og han skal alltid eta ved mitt bord . » Siba hadde femten søner og tjue tenarar .
10009011	Han svara kongen : « Eg skal gjera alt det du byd meg , herre konge . » Sidan åt Mefibosjet ved Davids bord som om han var ein av sønene til kongen .
10009012	Mefibosjet hadde ein liten son som heitte Mika . Alle som budde i huset til Siba , var tenarar for Mefibosjet .
10009013	Mefibosjet vart buande i Jerusalem , fordi han alltid åt ved kongens bord . Han var lam i begge føtene .
10010001	Ei tid etter bar det så til at kongen i Ammon døydde , og Hanun , son hans , vart konge etter han .
10010002	Då sa David : « Eg vil gjera vel mot Hanun , son til Nakasj , liksom far hans gjorde vel mot meg . » Så sende han nokre av mennene sine , som skulle trøysta Hanun i sorga over faren . Men då mennene åt David kom til ammonittlandet ,
10010003	sa ammonitthovdingane til Hanun , herren sin : « Trur du det er fordi han vil æra far din at David sender folk som skal trøysta deg ? Er det ikkje heller fordi han vil ransaka byen , speida han ut og så øydeleggja han , at han har sendt mennene sine hit ? »
10010004	Då greip Hanun mennene til David . Han raka av dei halve skjegget , skar av dei halve klednaden heilt opp til baken og sende dei så frå seg .
10010005	Då David fekk vita kor stygt mennene hans hadde vorte vanæra , sende han folk som skulle møta dei og seia frå kongen : « Hald dykk i Jeriko til skjegget dykkar har vakse ut att . Så kan de koma heim . »
10010006	Ammonittane skjøna at dei hadde gjort David hatig på seg . Dei sende ut folk og leigde tjue tusen mann fotfolk av aramearane i Bet-Rehob og Soba , tusen mann av kongen i Ma’aka og tolv tusen mann frå Tob .
10010007	Då David høyrde det , sende han Joab av stad med alle dei krigsvane mennene i hæren .
10010008	Så drog ammonittane ut og fylka seg framfor byporten . Men aramearane frå Soba og Rehob og mennene frå Tob og Ma’aka stod for seg sjølve bortpå marka .
10010009	Då Joab såg at fienden truga både framanfrå og bakanfrå , valde han ut ein flokk av dei beste stridsmennene i Israel og stelte dei opp mot aramearane .
10010010	Resten av hæren lét han Abisjai , bror sin , få hand over og fylka dei mot ammonittane .
10010011	Så sa han : « Vinn aramearane over meg , må du koma meg til hjelp ; og vinn ammonittane over deg , skal eg koma og hjelpa deg .
10010012	Ver djerv ! Og lat oss vera uredde i striden for folket vårt og for byane åt vår Gud ; så får Herren gjera som han tykkjer best . »
10010013	Så gjekk Joab og mennene hans til strid mot aramearane , og dei rømde for han .
10010014	Då ammonittane såg at aramearane tok på flòg , rømde dei òg for Abisjai og drog seg inn i byen . Då fór Joab heim att frå Ammon og kom til Jerusalem .
10010015	Aramearane såg at dei hadde tapt for israelittane , men dei samla seg att .
10010016	Hadadeser sende bod og baud ut dei aramearane som budde på hi sida av Eufrat . Dei kom til Helam , og Sjobak , hærføraren til Hadadeser , førte dei .
10010017	Då David fekk melding om det , samla han heile Israel , sette over Jordan og drog til Helam . Aramearane fylka seg mot David og gjekk til strid mot han .
10010018	Men aramearane laut røma for israelittane , og David drap mannskapet på sju hundre av stridsvognene deira og felte førti tusen mann . Sjobak , hærføraren , fekk òg sin bane der .
10010019	Då alle lydkongane åt Hadadeser såg at dei hadde tapt for israelittane , gjorde dei fred med dei og gav seg under Israel . Sidan torde ikkje aramearane hjelpa ammonittane meir .
10011001	Året etter , på den tid kongane plar fara i hærferd , sende David Joab av stad med mennene sine og heile Israels-hæren , og dei herja ammonittlandet og kringsette Rabba . Sjølv sat David heime i Jerusalem .
10011002	Ein kveld hende det at David stod opp or senga si og gjekk og dreiv på slottstaket . Som han såg utover frå taket , fekk han auga på ei kvinne som heldt på og lauga seg ; det var ei ovfager kvinne .
10011003	David sende bod og spurde seg føre om henne . Han fekk vita at det var Batseba Eliamsdotter , kona til hetitten Uria .
10011004	Så sende David folk og henta henne til seg ; og då ho kom , låg han med henne . Ho hadde nett reinsa seg etter at ho hadde vore urein . Sidan gjekk ho heim att .
10011005	Men kvinna hadde vorte med barn og sende bod til David med dei orda : « Eg skal ha barn . »
10011006	Då sende David bod til Joab : « Lat hetitten Uria koma hit til meg ! » Og Joab gjorde som kongen hadde sagt .
10011007	Då Uria kom , spurde David korleis det stod til med Joab og hæren , og korleis det gjekk med krigen .
10011008	Så sa han : « Gå no heim og vaska føtene dine ! » Og då Uria gjekk ut frå kongsgarden , sende kongen ei gåve etter han .
10011009	Men Uria la seg i slottsporten saman med alle tenarane åt kongen ; han gjekk ikkje heim til huset sitt .
10011010	Då David fekk vita at Uria ikkje hadde gått heim til seg sjølv , sa han til han : « Har du ikkje vore på reis ? Kvifor har du ikkje gått heim til ditt eige hus ? »
10011011	Uria svara : « Israelittane og judearane bur i lauvhytter , og paktkista har dei med seg . Joab , herren min , og mennene til kongen ligg i leir på open mark . Og så skulle eg gå heim og eta og drikka og liggja med kona mi ? Så sant du lever , så sant det finst liv i deg : Det gjer eg ikkje ! »
10011012	Då sa David til Uria : « Ver no her i dag òg ! I morgon sender eg deg av stad att . » Så vart Uria verande i Jerusalem den dagen og dagen etter .
10011013	David bad han til seg . Dei åt og drakk saman , og David skjenkte han til han vart drukken . Men om kvelden gjekk han og la seg på plassen sin saman med kongsmennene ; heim til huset sitt gjekk han ikkje .
10011014	Morgonen etter skreiv David eit brev til Joab og sende det med Uria .
10011015	I brevet stod det : « Set Uria lengst framme , der striden er hardast , og dra dykk attende frå han , så han fell og misser livet ! »
10011016	Joab , som låg og vakta på byen , sette då Uria på ein stad der han visste det var sterke karar innanfor .
10011017	Mennene i byen drog ut og kom i strid med Joab . Nokre av krigarane til David fall , og hetitten Uria miste livet , han òg .
10011018	Joab sende ein mann til David med melding om korleis det hadde gått til i slaget .
10011019	Han sa til bodberaren : « Når du har fortalt kongen korleis det gjekk til i slaget ,
10011020	kan det henda at han fyk opp og seier : Kvifor kom de så nær inn til byen i striden ? De måtte då skjøna at dei ville skyta ned mot dykk frå bymuren !
10011021	Kven var det som drap Abimelek , son til Jerubbesjet ? Var det ikkje ei kvinne som kasta ein kvernstein ned på han frå muren i Tebes , så han døydde ? Kvifor gjekk de då så nær inn til muren ? — Då skal du svara : Hetitten Uria , tenaren din , har mist livet , han òg . »
10011022	Så tok mannen ut og kom til David med den meldinga han hadde fått av Joab .
10011023	Han sa til David : « Fienden fekk overtaket på oss og drog ut på marka mot oss ; men vi dreiv dei attende til byporten .
10011024	Då skaut bogeskyttarane på oss oppe frå muren , og nokre av mennene dine fall , konge . Ein av dei som miste livet , var hetitten Uria , tenaren din . »
10011025	Då sa David til bodberaren : « Sei til Joab at han ikkje skal ta seg nær av dette . For sverdet råkar snart den eine , snart den andre . Han skal berre halda fram med å strida mot byen og riva han ned . Bed han vera ved godt mot ! »
10011026	Då kona til Uria fekk høyra at mannen hennar var fallen , heldt ho syrgjehøgtid over husbonden sin .
10011027	Men då syrgjetida var ute , sende David bod etter henne og henta henne heim til seg . Ho vart kona hans , og han fekk ein son med henne . Men det som David hadde gjort , var vondt i Herrens augo .
10012001	Så sende Herren Natan til David ; og han gjekk fram for kongen og sa : « Det budde to menn i ein by . Den eine var rik og den andre fattig .
10012002	Den rike hadde småfe og storfe i mengd ;
10012003	den fattige åtte ikkje anna enn eit einaste lite lam , som han hadde kjøpt og ale . Det voks til saman med borna hans , åt av maten hans , drakk av skåla hans , låg i fanget hans og var som ei dotter for han .
10012004	Ein dag kom det ein ferdamann til rikingen . Men han kvidde seg for å ta noko av sitt eige småfe eller storfe og laga til åt ferdamannen som var komen til han . Han tok lammet som fattigmannen åtte , og laga det til åt gjesten . »
10012005	Då vart David brennande harm på mannen , og han sa til Natan : « Så sant Herren lever : Den mannen som har gjort dette , skal døy !
10012006	Og lammet skal han betala firdobbelt , fordi han gjorde dette og ikkje synte medkjensle . »
10012007	Då sa Natan til David : « Du er mannen ! Så seier Herren , Israels Gud : Eg salva deg til konge over Israel og berga deg frå Sauls hand .
10012008	Eg gav deg huset åt herren din og konene hans i fanget ditt . Eg gav deg både Israels - og Juda-riket . Og var ikkje det nok , ville eg ha lagt til både det eine og det andre .
10012009	Kvifor har så du vanvørdt Herrens ord og gjort det som vondt er i Herrens augo ? Hetitten Uria har du drepe med sverd ; du lét ammonittane drepa han . Og kona hans har du teke og gift deg med .
10012010	Så skal då sverdet aldri vika frå huset ditt , sidan du har vanvørdt meg og teke kona åt hetitten Uria .
10012011	Så seier Herren : Sjå , eg lèt ulukke koma over deg frå di eiga ætt . Eg vil ta konene dine beint for augo dine og la ein annan mann få dei , og han skal liggja med dei midt på ljose dagen .
10012012	Du gjorde di gjerning i løynd , men eg vil la dette henda for augo på heile Israel midt på ljose dagen . »
10012013	Då sa David til Natan : « Eg har synda mot Herren . » Natan svara : « Så har òg Herren teke bort synda di ; du skal ikkje døy .
10012014	Men fordi du gjorde dette og gav Herrens fiendar grunn til å spotta , skal den sonen du har fått , ikkje få leva . »
10012015	Så gjekk Natan heim att . Herren lét det koma ein hard sjukdom over det barnet David hadde fått med kona til Uria .
10012016	David bad til Gud for guten og fasta strengt . Når han kom heim om kvelden , la han seg på golvet , og der vart han liggjande heile natta .
10012017	Dei øvste ved hoffet kom og ville få han til å reisa seg frå golvet ; men han nekta og ville heller ikkje eta saman med dei .
10012018	Sjuande dagen døydde barnet . Men tenarane våga ikkje å fortelja David at guten var død ; dei sa : « Når vi tala til han medan guten levde , ville han ikkje høyra på oss . Korleis skal vi då få sagt han at guten er død ? Han kunne gjera noko fælt . »
10012019	Men David såg at mennene kviskra seg imellom , og han skjøna at guten var død . Så spurde han : « Er guten død ? » Dei svara : « Ja , han er død . »
10012020	Då reiste David seg opp frå golvet , vaska og salva seg og skifte klede . Så gjekk han inn i Herrens hus , bøygde seg og tilbad . Då han kom heim att , bad han om mat . Det sette dei fram , og han åt .
10012021	Mennene hans sa til han : « Korleis er det du ber deg åt ? Medan guten endå levde , fasta og gret du . Men no , når han er død , står du opp og et . »
10012022	Han svara : « Så lenge guten levde , fasta eg og gret . For eg tenkte med meg : Kven veit om ikkje Herren miskunnar seg over meg og lèt guten leva ?
10012023	Men kvifor skulle eg fasta no når han er død ? Kan eg vel henta han attende ? Eg må ein gong fara dit han er , men han kjem aldri att til meg . »
10012024	David trøysta Batseba , kona si . Sidan gjekk han inn til henne og låg med henne , og ho fekk ein son som ho kalla Salomo . Herren heldt av han
10012025	og sende bod med profeten Natan . Han kalla guten Jedidja for Herrens skuld .
10012026	Imedan gjekk Joab til åtak på Rabba i Ammon og tok Kongsbyen .
10012027	Så sende han bod til David og sa : « Eg har gjort åtak på Rabba og har teke Vassbyen .
10012028	Kall saman resten av folket , kringset byen og ta han ! Elles kjem eg til å ta byen , og det er eg som får æra . »
10012029	Då samla David heile hæren og fór til Rabba . Han gjekk mot byen og tok han .
10012030	Han tok krona av hovudet på kongen deira . Ho var av gull og vog ein talent ; og ho var prydd med ein edelstein . No kom ho på Davids hovud . Han tok stort hærfang i byen og førte det med seg .
10012031	Folket som budde der , førte han bort . Han sette dei til å arbeida med sager , jernhakker og jernøksar og lét dei træla ved teglomnane . Såleis gjorde David med alle ammonittbyane . Så fór han heim att til Jerusalem med heile hæren .
10013001	Ei tid etter hende det som no skal forteljast . Absalom , son til David , hadde ei fager syster som heitte Tamar . Henne hadde Amnon , ein annan av sønene til David , vorte glad i .
10013002	Amnon lengta slik etter Tamar , syster si , at han var reint sjuk . For han såg seg inga råd til å koma nær henne , sidan ho var møy .
10013003	Men Amnon hadde ein ven som heitte Jonadab ; han var son til Sjima , bror til David , og var ein svært klok mann .
10013004	Ein dag sa han til Amnon : « Korleis har det seg , kongsson , at du ser så sturen ut kvar einaste morgon ? Vil du ikkje seia meg det ? » Amnon svara : « Eg elskar Tamar , syster til Absalom , bror min . »
10013005	Då sa Jonadab til han : « Legg deg sjuk og hald senga ! Og når far din kjem og vil sjå om deg , skal du seia til han : Kjære , lat Tamar , syster mi , koma og gje meg mat ! Ho kan laga han til her medan eg ser på , så eg får han av hennar hand . »
10013006	Så gjekk Amnon til sengs og lest vera sjuk . Då kongen kom og såg til han , sa Amnon : « Kjære , lat Tamar , syster mi , koma og laga eit par hjartekaker medan eg ser på , så kan eg få dei straks ho er ferdig med dei . »
10013007	Då sende David bod inn i slottet til Tamar : « Gå heim til Amnon , bror din , og stell til mat åt han ! »
10013008	Og Tamar gjekk heim til Amnon , bror sin , der han låg til sengs . Ho tok deig , knadde han og stelte til kakene medan Amnon såg på , og steikte dei .
10013009	Så tok ho panna og tømde dei ut framfor han ; men han ville ikkje eta . Han bad alle gå ut . Og då dei hadde gått ,
10013010	sa han til Tamar : « Kom hit inn i kammeret med maten , så eg kan ta imot han av di hand . » Tamar tok kakene ho hadde laga , og bar dei inn i romet til Amnon , bror sin .
10013011	Men då ho rette dei til han og bad han eta , tok han fatt i henne og sa : « Kom og ligg med meg , syster ! »
10013012	Men ho svara : « Nei , bror ! Før ikkje vanære over meg ! Såvore gjer ein ikkje i Israel . Gjer ikkje eit slikt skjemdarverk !
10013013	Kvar skulle eg då gjera av meg med skamma mi ? Og deg kom dei til å halda for ein av dei verste skarvane i Israel . Tal heller med kongen ! Han seier nok ikkje nei til at du får meg . »
10013014	Men han ville ikkje høyra på henne ; han tok henne med makt og låg med henne .
10013015	Men etterpå fekk Amnon eit brennande hat til henne . Han hata henne meir enn han før hadde elska henne . Og han sa til henne : « Reis deg og gå din veg ! »
10013016	Ho svara : « Nei bror ! Sender du meg bort , vil det vera ei endå større ugjerning enn den fyrste du gjorde mot meg . » Men han ville ikkje høyra på henne .
10013017	Han ropa på tenaren som stelte for han , og sa : « Få denne kvinna ut or huset , og steng døra etter henne ! »
10013018	Tamar hadde på seg ein sid kjole med lange ermar , for i slike kjolar gjekk kongsdøtrene kledde så lenge dei ikkje var gifte . Tenaren viste henne ut or huset og stengde døra etter henne .
10013019	Tamar strøydde støv på hovudet , reiv sund den side kjolen ho hadde på seg , og med handa på hovudet gjekk ho skrikande bort .
10013020	Då sa Absalom , bror hennar , til henne : « Har Amnon , bror din , vore saman med deg ? Tei no stilt , syster , han er bror din . Ta deg ikkje nær av dette ! » Så vart Tamar sitjande einsam og sorgfull heime hjå Absalom , bror sin .
10013021	Då David fekk høyra om dette , vart han brennande harm .
10013022	Sidan sa Absalom aldri eit ord til Amnon , korkje godt eller vondt . Han bar hat til Amnon fordi han hadde ført vanære over Tamar , syster hans .
10013023	To år etter hadde Absalom saueklypping i Ba’al-Hasor , som ligg ved Efraim , og han bad alle kongssønene til seg .
10013024	Fyrst gjekk han til kongen og sa : « No skal tenaren din klyppa sauene . Vil ikkje du , konge , og mennene dine gjera så vel og vera med ? »
10013025	Men kongen svara : « Nei , son min ; vi vil ikkje koma alle . Vi kunne vera til bry for deg . » Absalom talde for han , men kongen ville ikkje koma og bad farvel med han .
10013026	Då sa Absalom : « Men om ikkje du vil , så lat då Amnon , bror min , få vera med ! » Kongen spurde : « Kvifor skal han vera med ? »
10013027	Men Absalom nøydde han til han lét både Amnon og alle dei andre kongssønene få vera med han .
10013028	Og han sa til mennene sine : « Pass på når Amnon har vorte fjåg av vinen . Då vil eg seia til dykk : Hogg Amnon ned ! Så skal de drepa han . De treng ikkje reddast . Det er eg som har gjeve dette påbodet . Ver modige og syn at de er djerve karar ! »
10013029	Mennene gjorde med Amnon som Absalom hadde sagt . Då spratt alle dei andre kongssønene opp , kasta seg på muldyra sine og rømde .
10013030	Medan dei endå var på vegen , nådde det ordet til David at Absalom hadde hogge ned alle kongssønene , og at ikkje ein av dei var att .
10013031	Då reiste kongen seg , reiv sund kleda sine og kasta seg ned på jorda . Og alle mennene hans stod der med sundrivne klede .
10013032	Men Jonadab , son til Sjima og brorson til David , tok til ords og sa : « Du må ikkje tru at dei har drepe alle dei unge kongssønene , herre . Det er berre Amnon som har mist livet . For det har etter Absaloms eigne ord vore avgjort heilt frå den dagen han førte vanære over Tamar , syster hans .
10013033	Så bry deg ikkje om det når dei seier at alle kongssønene har mist livet . For det er berre Amnon som er død . »
10013034	Imedan hadde Absalom rømt . Då vaktmannen såg opp , fekk han auga på ei mengd med folk som kom farande på vegen bak han , langsmed fjellet .
10013035	Då sa Jonadab til kongen : « Sjå , der kjem kongssønene ! Det gjekk som tenaren din sa . »
10013036	Ikkje før hadde han sagt det , så kom kongssønene . Dei gret høgt , og kongen og alle mennene hans sette i og gret og klaga .
10013037	Imedan kom Absalom seg unna og fór til Talmai Ammihursson , kongen i Gesjur . Og David syrgde over son sin heile tida .
10013038	Absalom rømde og fór til Gesjur . Der vart han verande i tre år .
10013039	Etter kvart heldt kongen opp å bera agg til Absalom . For han var komen over sorga etter Amnon .
10014001	Då Joab Serujason skjøna at kongen lengta etter Absalom ,
10014002	sende han bod etter ei klok kone som budde i Tekoa , og sa til henne : « Lat som om du har sorg ! Kled deg i syrgjebunad , og salva deg ikkje med olje ! Ber deg åt som ei kvinne når ho i lang tid syrgjer over ein som er død .
10014003	Gå så til kongen og sei dette til han ! » Så fortalde Joab henne kva ho skulle seia .
10014004	Kona frå Tekoa gjekk til kongen , kasta seg ned for han med andletet mot jorda og sa : « Hjelp , konge ! »
10014005	« Kva er i vegen med deg ? » spurde kongen . Ho svara : « Å ! Eg er enkje . Mannen min er død .
10014006	Tenestkvinna di hadde to søner . Dei kom i trette med kvarandre utpå marka , og det var ingen som kunne skilja dei åt . Då slo den eine til den andre og drap han .
10014007	Og no har heile ætta reist seg mot tenestkvinna di og seier : Kom hit med han som drap bror sin ! Vi vil ta livet av han fordi han slo bror sin i hel ; så får vi med det same rudt arvingen or vegen . — Såleis kjem dei til å sløkkja den siste gneisten eg har att ; dei unner mannen min korkje namn eller etterkomarar på jorda . »
10014008	Då sa kongen til kvinna : « Gå heim att ! Eg skal ta meg av dette . »
10014009	Men kona frå Tekoa svara : « Eg og mi ætt skal bera skulda , herre konge . Kongen og kongsstolen skal vera skuldfrie . »
10014010	Kongen sa : « Er det nokon som trugar deg , så før han hit ! Han skal ikkje plaga deg meir . »
10014011	Då sa ho : « Gjev kongen måtte kalla på Herren sin Gud , så ikkje blodhemnaren får valda endå meir ulukke , og dei rydjar son min or vegen . » Kongen svara : « Så sant Herren lever : Ikkje eit hår skal verta skadt på hovudet åt son din . »
10014012	Då sa kona : « Kan eg få seia deg endå eit ord , herre konge ? » « Tal du ! » svara han .
10014013	Ho sa : « Korleis kunne du då tenkja ut ei slik ulukke mot Guds folk ? For med det du no sa , konge , har du dømt deg sjølv , sidan du ikkje lèt han som er bortstøytt , koma heim att .
10014014	For alle må vi døy og verta liksom vatn som er utrent på jorda og ikkje kan ausast opp att . Men Gud vil ikkje ta liv ; han tenkjer på korleis ein som er bortstøytt frå han , ikkje lenger skal vera bortstøytt .
10014015	No kjem eg og legg denne saka fram for deg , herre konge . For dette folket skræmde meg , og då tenkte eg : Eg vil tala med kongen . Kanskje gjer han det eg bed han om .
10014016	Kongen vil nok høyra på meg og berga tenestkvinna si frå den mannen som vil rydja både meg og son min ut or det landet Gud har gjeve folket sitt .
10014017	Eg tenkte , herre konge , at eit ord frå deg ville vera meg til trøyst . For du , herre konge , er som Guds engel og skjønar deg både på godt og vondt . Måtte Herren din Gud vera med deg ! »
10014018	Då tok kongen til ords og sa til kona : « Døl ikkje for meg det som eg no vil spørja deg om ! » « Tal , herre konge ! » sa ho .
10014019	Kongen spurde : « Har ikkje Joab hatt ei hand med i alt dette ? » Kona svara : « Så sant du lever , herre konge : Ingen kan koma utanom noko av det du seier , herre konge , korkje til høgre eller venstre . Ja , det var Joab , tenaren din , som baud meg gjera dette , og som la meg alle desse orda i munnen .
10014020	Det var for å gje saka ei ny vending at Joab , tenaren din , gjorde dette . Men du , herre , er vis som Guds engel og veit om alt som hender i landet . »
10014021	Så sa kongen til Joab : « Vel , eg skal gjera som du vil . Far i veg og henta den unge guten , Absalom . »
10014022	Då kasta Joab seg ned med andletet mot jorda , velsigna kongen og sa : « I dag skjønar eg , tenaren din , at du har godvilje for meg , herre konge , sidan du gjer som eg bad deg . »
10014023	Så gjorde Joab seg ferdig ; han fór til Gesjur og henta Absalom til Jerusalem .
10014024	Men kongen sa : « Han kan gå heim til sitt eige hus ; eg vil ikkje sjå han for augo mine . » Absalom gjekk då heim til huset sitt og viste seg ikkje for kongen .
10014025	Så fager ein mann som Absalom fanst ikkje i heile Israel . Ingen var lovprist som han . Frå hovud til hæl fanst det ikkje lyte på han .
10014026	Frå tid til anna vart håret hans så langt at han laut klyppa det . Og når han så gjorde , vog det to hundre sekel etter den vekt som kongen nytta .
10014027	Absalom fekk tre søner og ei dotter . Ho heitte Tamar og var ei fager kvinne .
10014028	Absalom budde no i Jerusalem i to år utan å visa seg for kongen .
10014029	Då sende han bod til Joab og bad han gå til kongen , men Joab ville ikkje koma . Han sende bod endå ein gong , men Joab ville ikkje koma då heller .
10014030	Då sa Absalom til tenarane sine : « De veit at tett innmed jordet mitt har Joab ein byggåker . Gå av stad og set eld på den åkeren ! » Så sette tenarane til Absalom eld på åkeren .
10014031	Då fór Joab opp , gjekk heim til Absalom og sa : « Kvifor har tenarane dine svidt av åkeren min ? »
10014032	Absalom svara : « Du veit eg sende bod til deg og bad deg koma hit . Eg ville få deg til å gå til kongen og spørja : Kvifor skulle eg koma heim frå Gesjur ? Det hadde vore betre for meg om eg var der enno . No vil eg gå fram for kongen . Kviler det skuld på meg , får han heller drepa meg . »
10014033	Joab gjekk til kongen og sa dette til han . Då kalla David Absalom til seg . Han kom inn og kasta seg ned for kongen med andletet mot jorda , og kongen kyste han .
10015001	Då det leid av ei tid , fekk Absalom seg vogn og hestar og ein flokk på femti mann som sprang føre han .
10015002	Om morgonen gjekk han ofte tidleg ut og stod attmed vegen til porten . Og kvar gong det kom ein mann som hadde ei sak han ville leggja fram for kongen og få dom i , kalla Absalom han til seg og spurde : « Kva by er du frå ? » Når mannen så svara : Tenaren din er frå den eller hi av Israels-ættene ,
10015003	sa Absalom til han : « Saka di er både god og rett , men hjå kongen finst det ingen som høyrer på deg . »
10015004	Og så sa han : « Gjev dei ville setja meg til domar i landet ! Då kunne alle som hadde ei trette eller sak , koma til meg , og eg skulle hjelpa dei til å få sin rett . »
10015005	Når nokon kom bort og ville kasta seg ned for han , rette han ut handa , reiste han opp og kyste han .
10015006	Så gjorde Absalom med alle israelittar som kom til kongen og ville få dom i ei sak , og på den måten stal han hjarta åt Israels-mennene .
10015007	Då fire år var lidne , sa Absalom til kongen : « Lat meg få fara til Hebron og gjera det eg har lova Herren !
10015008	For då eg budde i Gesjur i Aram , gav eg denne lovnaden : Lèt Herren meg få koma heim att til Jerusalem , vil eg ofra til han . »
10015009	Kongen svara : « Far i fred ! » Så gjorde Absalom seg ferdig og fór til Hebron .
10015010	Samstundes sende han i løynd folk rundt til alle Israels-ættene med det bodet : « Når de høyrer hornet ljoma , skal de ropa : Absalom har vorte konge i Hebron ! »
10015011	Saman med Absalom drog det to hundre mann som var bedne med frå Jerusalem . Dei fylgde med i god tru og visste ikkje om noko .
10015012	Medan Absalom bar fram slaktoffera , sende han bod etter Akitofel frå Gilo , rådgjevaren til David , som då var heime i Gilo , fedrebyen sin . Samansverjinga auka i styrke , og det samla seg meir og meir folk om Absalom .
10015013	Det kom ein mann med bod til David og sa : « Kvar mann i Israel har vendt hugen sin til Absalom . »
10015014	Då sa David til alle dei mennene han hadde hjå seg i Jerusalem : « Kom , lat oss røma ! På annan måte kan vi ikkje berga oss for Absalom . Skunda dykk av stad ! Elles skundar han seg og når oss att . Så fører han ulukke over oss og drep folket i byen med sverd . »
10015015	Kongsmennene svara : « Som du vil , herre konge ! Vi er tenarane dine . »
10015016	Så tok kongen ut og alt husfolket hans med han . Berre ti fylgjekoner lét han vera att ; dei skulle sjå etter huset .
10015017	Heile hæren fylgde kongen då han drog ut . Dei stogga ved det siste huset .
10015018	Alle kongsmennene stod attmed han medan livvakta og alle dei seks hundre mennene som hadde fylgt han frå Gat , gjekk framom .
10015019	Då sa kongen til Ittai frå Gat : « Kvifor går du òg med oss ? Far attende og ver hjå den nye kongen ! For du er framand her og endåtil bortført frå heimstaden din .
10015020	Du kom i går , og så skulle eg alt i dag la deg flakka ikring saman med oss ? Eg veit ikkje eingong kvar eg skal gjera av meg . Snu om , og ta landsmennene dine med deg attende . Gjev Herren må vera god og trufast mot dykk ! »
10015021	Men Ittai svara : « Så sant Herren lever , og så sant du lever , herre konge : Der du er , herre konge , der vil eg òg vera , anten det ber til liv eller død . »
10015022	Då sa David til Ittai : « Gå framom du òg ! » Så gjekk Ittai frå Gat framom med alle mennene sine og med alle kvinnene og borna som dei hadde med seg .
10015023	Alt folket gret høgt då hæren fór framom . Kongen stod nedmed Kedron-bekken , og hæren gjekk framom han langs vegen ut mot øydemarka .
10015024	Best det var , kom Sadok og alle levittane , som bar Guds paktkiste . Dei sette kista ned , og Abjatar bar fram offer til heile hæren hadde fare ut or byen .
10015025	Men kongen sa til Sadok : « Før Guds paktkiste attende til byen . Har Herren godvilje for meg , lèt han meg koma heim att , så eg får sjå både paktkista og staden der ho står .
10015026	Men seier han : Eg har ikkje hugnad i deg , då får han gjera med meg som han synest best . »
10015027	Så sa kongen til presten Sadok : « Skjønar du ? Du og Abjatar skal roleg fara attende til byen , og Akima’as , son din , og Jonatan , son til Abjatar , skal vera med dykk .
10015028	Eg skal venta attmed vadestadene i øydemarka til det kjem melding frå dykk . »
10015029	Då førte Sadok og Abjatar Guds paktkiste attende til Jerusalem , og der vart dei verande .
10015030	Men David gjekk gråtande oppetter Oljeberget ; han hadde drege kappa for andletet og var berrføtt . Alle som var med han , hadde sveipt til hovudet og gjekk gråtande oppetter .
10015031	David fekk høyra at Akitofel var mellom dei som hadde svore seg saman med Absalom , og han bad : « Herre , gjer Akitofels planar til inkjes ! »
10015032	Då David kom opp på berget der ein plar tilbe Gud , kom Husjai av Arak-ætta imot han med sundriven kappe og mold på hovudet .
10015033	David sa til han : « Fer du saman med meg , vert du berre til bry for meg .
10015034	Men går du attende til byen , kan du gjera Akitofels planar til inkjes for meg . Sei til Absalom : Eg vil vera din tenar , konge ! Før har eg tent far din , no vil eg tena deg .
10015035	Der har du prestane Sadok og Abjatar med deg . Alt du får høyra frå kongsgarden , skal du seia frå om til dei .
10015036	Begge sønene deira , Akima’as , son til Sadok , og Jonatan , son til Abjatar , er der saman med dei . Med dei skal de senda bod til meg om alt de får høyra . »
10015037	Så kom Husjai , Davids ven , til Jerusalem på same tid som Absalom drog inn i byen .
10016001	Då David var komen eit lite stykke frametter på hi sida av åsryggen , fekk han auga på Siba , som var tenestemann hjå Mefibosjet ; han kom imot han med eit par kløvesel . På dei førte han to hundre brød , hundre rosinkaker , hundre stykke sommarfrukt og ei hit med vin .
10016002	Kongen sa til Siba : « Kva vil du med dette ? » Siba svara : « Esla skal kongslyden ha til å ri på , brødet og frukta skal vera til mat for mennene , og vinen skal dei drikka , dei som går seg trøytte i øydemarka . »
10016003	Kongen spurde : « Men kvar er son til herren din ? » Siba svara : « Han er framleis i Jerusalem . Han seier : I dag vil Israels-folket gje meg att kongedømet åt farfar min . »
10016004	Då sa kongen til Siba : « Alt det Mefibosjet eig , skal vera ditt . » Siba svara : « Eg bøyer meg djupt ! Gjev du alltid må visa meg godvilje , herre konge ! »
10016005	Då kong David nådde fram til Bakurim , kom det ein mann ut or byen . Mannen var i slekt med Saul . Han heitte Sjimi og var son til Gera . Som han kom , forbanna han David
10016006	og kasta stein både etter kongen og alle mennene hans , endå heile hæren og alle krigarane gjekk med han , somme på høgre og somme på venstre sida .
10016007	Sjimi forbanna han og ropa : « Bort med deg ! Bort med deg , din blodhund , ditt illmenne !
10016008	No tek Herren hemn over deg for alt blodet som har runne i ætta til Saul . Du tok kongedømet frå han , men Herren har gjeve det til Absalom , son din . No får du att for vondskapen , din blodhund ! »
10016009	Då sa Abisjai Serujason til kongen : « Kvifor skal denne daude hunden forbanna deg , herre konge ? Lat meg få gå bort og hogga hovudet av han . »
10016010	Men kongen svara : « Kva har de med dette å gjera , Seruja-søner ? Når han forbannar , er det fordi Herren har sagt til han : Forbann David ! Kven kan då spørja : Kvifor gjer du det ? »
10016011	Så sa David til Abisjai og alle dei andre mennene sine : « De ser at min eigen son og etterkomar står meg etter livet . Kan ein då venta anna av denne benjaminitten ? Lat han berre forbanna når Herren har sagt at han det skal .
10016012	Kanskje Herren ser til meg i mi naud og lèt meg få noko godt att i staden for den forbanninga som er lyst over meg i dag . »
10016013	Så heldt David og mennene hans fram etter vegen , medan Sjimi gjekk jamsides med han oppi åssida . Han forbanna David og kasta stein og jord etter han .
10016014	Kongen og alle som var med han , kom trøytte fram til Jordan , og dei kvilte seg der .
10016015	Imedan var Absalom komen til Jerusalem med heile flokken av israelittar . Akitofel var òg med .
10016016	Då no Davids ven , Husjai av Arak-ætta , kom til Absalom , ropa han mot han : « Leve kongen ! Leve kongen ! »
10016017	Absalom sa til Husjai : « Er det såleis du viser venen din truskap ? Kvifor fylgde du ikkje venen din ? »
10016018	Husjai svara : « Nei , den som Herren sjølv og dette folket og alle menn i Israel har valt , hans mann vil eg vera , og hjå han vil eg halda meg .
10016019	Dessutan , kven er det eg går i teneste hjå ? Er det ikkje hjå son hans ? Som eg har tent far din , så vil eg tena deg òg . »
10016020	Då sa Absalom til Akitofel : « No må de gje meg eit råd ! Kva skal vi gjera ? »
10016021	Akitofel svara : « Gå og ligg med fylgjekonene til far din , dei han lét vera att her for å sjå etter huset . Når så heile Israel får høyra at du har gjort deg reint til uvens med far din , får dei mot , alle som fylgjer deg . »
10016022	Då sette dei opp eit telt på taket for Absalom , og han gjekk inn , så heile Israel kunne sjå det , og låg med fylgjekonene til far sin .
10016023	På den tid var eit råd frå Akitofel like gjævt som det ordet ein fekk når ein bad Gud om råd i ei sak . Så mykje talde Akitofels råd både for David og Absalom .
10017001	Sidan sa Akitofel til Absalom : « Lat meg få velja ut tolv tusen mann ! Eg vil ta i veg og setja etter David i natt .
10017002	Så kjem eg over han medan han er trøytt og motlaus , og set støkk i han . Då kjem alle mennene som er med han , til å røma , og eg kan drepa kongen medan han er åleine .
10017003	Sidan fører eg heile hæren attende til deg som når ei brur vert ført til brudgomen sin . Det er då berre éin mann du vil ta livet av ; folket elles får vera uskadt . »
10017004	Dette rådet lika dei godt , både Absalom og alle dei eldste i Israel .
10017005	Men så sa Absalom : « Send bod etter Husjai av Arak-ætta , så vi får høyra kva han òg har å seia . »
10017006	Då Husjai kom , fortalde Absalom kva Akitofel hadde sagt , og spurde : « Skal vi gjera som han seier eller ikkje ? Sei kva du meiner ! »
10017007	Husjai svara : « Det er ikkje noko godt råd Akitofel har gjeve denne gongen . »
10017008	Og han heldt fram : « Du veit at far din og mennene hans er djerve stridsmenn , og at dei rasar som ei binne i skogen når ein har teke ungane frå henne . Far din er ein gamal krigar ; han legg seg ikkje til ro saman med mennene sine om natta .
10017009	No held han seg nok gøymd i ei hole eller einkvan annan staden . Går det så at nokon av mennene våre fell i fyrstninga , kjem alle som får høyra det , til å seia at det har vore eit stort mannefall mellom dei som fylgjer Absalom .
10017010	Og om det er aldri så djerv ein kar , med eit hjarta som ei løve , så misser han motet . For heile Israel veit at far din er ei kjempe , og at det er djerve menn , dei som er med han .
10017011	Difor er dette mitt råd : Lat heile Israel , frå Dan til Be’er-Sjeba , samla seg om deg , talrikt som sanden utmed havet . Og dra sjølv med dei i striden !
10017012	Når vi så råkar han einkvan staden der han held til , kastar vi oss over han som når dogga fell på marka . Vi skal ikkje spara ein einaste mann , korkje han sjølv eller nokon av dei som er med han .
10017013	Og søkjer han livd i ein festningsby , skal heile Israel leggja reip om den byen og dra han ned i dalen , så det ikkje finst ein småstein att der han stod . »
10017014	Då sa Absalom og alle israelittane : « Rådet åt Husjai av Arak-ætta er betre enn rådet åt Akitofel . » Men det var Herren som hadde laga det så at det gode rådet åt Akitofel ikkje vart fylgt , for Herren ville føra ulukke over Absalom .
10017015	Sidan sa Husjai til Sadok og Abjatar , prestane , kva Akitofel hadde talt Absalom og dei eldste i Israel til å gjera , og kva han sjølv hadde rådt dei til .
10017016	Og han la til : « Skunda dykk og send bod til David ! Gjev han melding om dette og sei at han ikkje må vera natta over ved vadestadene i øydemarka , men setja over elva ! Elles er det ute både med kongen og alle dei som fylgjer han . »
10017017	Jonatan og Akima’as heldt seg utmed Rogel-kjelda . Ei tenestjente kom ofte med bod til dei , og så bar dei bodet til kong David . For dei våga ikkje å gå inn i byen og visa seg der .
10017018	Men denne gongen var det ein unggut som fekk auga på dei , og han sa det til Absalom . Då skunda dei seg av stad , begge to , og dei kom til Bakurim . Der gjekk dei inn på garden til ein mann som hadde ein brunn i tunet ; og den steig dei nedi .
10017019	Kona i huset tok eit teppe og breidde over brunnopninga . Ho strøydde korn oppå , så ingen kunne merka noko .
10017020	Då så mennene til Absalom kom inn i huset til kona og spurde etter Akima’as og Jonatan , svara ho : « Dei gjekk over bekken . » Så leita mennene , men fann dei ikkje og fór attende til Jerusalem .
10017021	Då dei vel var farne , steig hine opp or brunnen . Dei gjekk til kong David med bodet og sa : « Ta ut og set over elva i ein fart ! » Så fortalde dei kva råd Akitofel hadde gjeve .
10017022	Då tok David ut med alt folket sitt , og dei sette over Jordan . Som dagen rann , sakna dei ikkje ein mann ; alle hadde kome seg over elva .
10017023	Då Akitofel såg at rådet hans ikkje vart fylgt , sala han eselet sitt , sette seg på det og reid heim til sin eigen by . Han ordna med alt i huset sitt , og så hengde han seg . Såleis døydde Akitofel , og han vart gravlagd i grava åt far sin .
10017024	David var komen til Mahanajim då Absalom sette over Jordan med alle israelittane .
10017025	Absalom hadde gjort Amasa til hærførar i staden for Joab . Amasa var son til ein ismaelitt som heitte Jitra og var gift med Abigal , dotter til Nakasj og syster til Seruja , mor til Joab .
10017026	Israelittane og Absalom slo leir i Gilead .
10017027	Med det same David nådde fram til Mahanajim , kom Sjobi , son til Nakasj frå Rabba i Ammon , og Makir , son til Ammiel frå Lo-Debar , og Barsillai frå Rogelim i Gilead .
10017028	Dei kom med sengeutstyr , skåler og kjerald , og dei hadde med seg kveite , bygg , mjøl , steikt korn , bauner , linser ,
10017029	honning , rjome , sauekjøt og ost av kumjølk . Det sette dei fram for David og folket som var med han . For dei tenkte at mennene hadde vorte både svoltne , trøytte og tyrste i øydemarka .
10018001	David mønstra folket som var med han , og sette hovdingar over dei , nokre over tusen og nokre over hundre mann .
10018002	Så sende han dei av stad , ein tredjepart under Joab , ein tredjepart under Abisjai , son til Seruja og bror til Joab , og ein tredjepart under Ittai frå Gat . Kongen sa til mennene : « Eg vil dra ut i striden saman med dykk . »
10018003	Men dei svara : « Du skal ikkje dra ut . For om vi rømer , er det ingen som bryr seg om det , og om halvparten av oss fell , så ansar ingen det . Men du er jamgod med ti tusen av oss . Difor er det betre at du held deg i byen og kjem derifrå og hjelper oss . »
10018004	Kongen sa til dei : « Eg skal gjera som de ynskjer . » Så gjekk kongen ut og stod attmed byporten , medan heile hæren drog av stad , i fylkingar på hundre og på tusen .
10018005	Då sa han til Joab , Abisjai og Ittai : « Far varsamt med Absalom , guten min ! » Heile hæren høyrde at kongen gav alle hovdingane dette påbodet om Absalom .
10018006	Så drog hæren ut i marka mot israelittane , og det kom til slag i Efraim-skogen .
10018007	Der tapte israelittane for Davids menn , og det vart eit stort mannefall den dagen , tjue tusen mann .
10018008	Striden spreidde seg over heile landet der ikring , og skogen øydde meir folk enn sverdet den dagen .
10018009	Det bar så til at Absalom kom beint imot mennene åt David . Han reid på muldyret sitt , og muldyret kom inn under dei tette greinene på ei stor eik . Hovudet hans sette seg fast i eika , og han vart hangande mellom himmel og jord . For muldyret han sat på , sprang sin veg .
10018010	Det fekk ein mann sjå , og han sa frå til Joab : « Eg såg Absalom hanga i ei eik . »
10018011	Då sa Joab til mannen som kom med meldinga : « Når du såg det , kvifor slo du han då ikkje til jorda på flekken ? Så skulle eg ha gjeve deg ti sekel sølv og eit belte . »
10018012	Mannen svara : « Om dei så vog meg tusen sekel sølv opp i neven , ville eg ikkje lyfta handa mot son til kongen . Vi høyrde då alle at kongen gav deg og Abisjai og Ittai dette påbodet : Ta dykk av Absalom , guten min !
10018013	Men hadde eg fare fram med svik og teke livet av han , så hadde det ikkje kunna døljast for kongen , og du hadde nok halde deg unna . »
10018014	Då sa Joab : « Eg kan ikkje stå her og hefta meg bort lenger . » Så treiv han tre spyd og rende dei i brystet på Absalom , medan han endå hang levande mellom greinene på eika .
10018015	Og ti unge menn , våpensveinane åt Joab , kom bort til Absalom og gav han banehogg .
10018016	Då bles Joab i hornet , og folket heldt opp med å forfylgja israelittane ; for Joab stagga dei .
10018017	Så tok dei Absalom og kasta han ned i ei djup hole i skogen og hauga opp ei stor steinrøys over han . Og alle israelittane rømde heim , kvar til sitt .
10018018	Medan Absalom levde , hadde han reist ein minnestein for seg . Det er den steinen som enno står i Kongsdalen . « For eg har ingen son som kan halda oppe minnet om namnet mitt , » sa han . Difor gav han steinen namn etter seg , og sidan har han vorte kalla « Absaloms minne » og heiter så den dag i dag .
10018019	Akima’as Sadoksson sa til Joab : « Lat meg få springa til kongen med den gode bodskapen at Herren har hjelpt han til hans rett og fria han frå fiendane . »
10018020	Men Joab svara : « Nei , i dag kan du ikkje bera gledebod . Ein annan gong kan du gå med gledebod , men ikkje i dag ; for son til kongen er død . »
10018021	Så sa Joab til nubiaren : « Gå og fortel kongen det du har sett ! » Nubiaren bøygde seg for Joab og sprang av stad .
10018022	Men Akima’as Sadoksson tok til ords att og sa til Joab : « Det får gå som det vil , men lat meg få springa av stad etter nubiaren ! » Joab svara : « Kvifor vil du det , guten min ? Dette er då ikkje noko gledebod som du kan venta løn for . »
10018023	Han sa : « Det får gå som det vil ; eg spring av stad . » « Så spring då ! » sa Joab . Så sprang Akima’as den vegen som går over Jordan-sletta og kom føre nubiaren .
10018024	Imedan sat David i portromet , og vaktmannen gjekk att og fram oppe på port-taket . Då han kom bort til muren og såg utover , fekk han auga på ein mann som kom springande åleine .
10018025	Vaktmannen ropa ned til kongen og sa frå om det . Då sa kongen : « Er han åleine , kjem han med god bodskap . » Mannen kom nærare og nærare .
10018026	Brått fekk vaktmannen sjå ein annan mann som kom springande , og han ropa ned til portvakta : « Sjå , der kjem endå ein springande åleine ! » Kongen sa : « Han òg kjem med god bodskap . »
10018027	Då sa vaktmannen : « Eg tykkjer den fyrste spring så likt Akima’as Sadoksson . » Kongen svara : « Han er ein god mann og kjem nok med gledebod . »
10018028	Akima’as ropa til kongen : « Ver helsa ! » Så kasta han seg ned for kongen med andletet mot jorda og sa : « Lova vere Herren din Gud , som har late deg vinna over dei mennene som lyfte si hand mot deg , herre konge . »
10018029	Kongen spurde : « Står det bra til med Absalom , guten min ? » Akima’as svara : « Eg såg at det var stort oppstyr då Joab sende kongstenaren og meg av stad ; men eg veit ikkje kva det var . »
10018030	Kongen sa : « Gå til sides og venta der ! » Så gjekk han til sides og vart ståande .
10018031	Med det same kom nubiaren og sa : « Her er ein god bodskap , herre konge ! I dag har Herren hjelpt deg til din rett og fria deg frå alle dei som hadde reist seg mot deg . »
10018032	Kongen spurde : « Står det bra til med Absalom , guten min ? » Nubiaren svara : « Herre konge , gjev det må gå fiendane dine og alle som reiser seg mot deg og vil skada deg , som det gjekk guten ! »
10018033	Då vart kongen så ille ved at han skalv . Han gjekk opp i romet over porten og gret . Og alt medan han gjekk , ropa han : « Absalom , son min , Absalom , son min , son min ! Gjev eg hadde døytt i din stad ! Absalom , son min , son min ! »
10019001	Joab fekk melding om at kongen gret og syrgde over Absalom .
10019002	Då vart sigersgleda til sorg for heile folket ; for dei òg fekk snart vita at kongen syrgde over son sin .
10019003	Den dagen lurte mennene seg inn i byen , liksom folk lurer seg inn når dei skjemmest fordi dei har rømt frå striden .
10019004	Kongen heldt kappa for andletet og ropa høgt : « Absalom , son min , Absalom , son min , son min ! »
10019005	Då gjekk Joab inn i huset til kongen og sa til han : « I dag har du ført vanære over alle mennene dine , dei som i dag har berga både ditt liv og livet åt sønene og døtrene , konene og fylgjekonene dine .
10019006	Du elskar dei som hatar deg , og hatar dei som elskar deg . For i dag har du synt at du korkje bryr deg om hovdingane eller stridsmennene dine . Eg skjønar no at om Absalom hadde levt i dag , og alle vi andre var døde , så hadde du tykt det var som det skulle vera .
10019007	Stå no opp og gå ut og tal venleg til mennene dine ! For eg sver ved Herren at går du ikkje ut , kjem ikkje ein mann til å verta verande hjå deg natta over . Og det ville vera ei større ulukke for deg enn alle dei andre ulukkene som har kome over deg frå du var ung og til no . »
10019008	Då reiste kongen seg og sette seg i porten . Alt folket fekk vita at kongen sat i porten , og dei kom og gjekk fram for han . Israelittane hadde rømt heim , kvar til seg .
10019009	Då tok folket i alle Israels-ættene til å tretta med kvarandre . Dei sa : « Det var kongen som berga oss frå fiendane våre og fria oss frå filistarveldet . No har han rømt landet for Absalom .
10019010	Men Absalom , som vi salva til konge over oss , er fallen i striden . Kvifor gjer de då ingen ting for å henta kongen heim att ? »
10019011	Kong David fekk vita kva alle israelittane tala om . Då sende han bod til prestane Sadok og Abjatar med desse orda : « Tal til dei eldste i Juda og sei : Kvifor skal de vera dei siste til å henta kongen heim att ?
10019012	De er då brørne mine , av same kjøt og blod som eg . Kvifor skal de vera dei siste til å henta kongen heim att ?
10019013	Og til Amasa skal de seia : Er ikkje du av same kjøt og blod som eg ? Gud la det gå meg ille både no og sidan om ikkje du heretter skal vera hærførar i staden for Joab . »
10019014	Såleis vann han judearane for seg , alle som ein . Dei sende bod til kongen og sa : « Kom att , både du og alle mennene dine ! »
10019015	Så gav kongen seg på heimveg . Då han kom til Jordan , var judearane alt komne til Gilgal ; dei ville ta imot han og føra han over Jordan .
10019016	Sjimi Gerason , som høyrde Benjamins-ætta til og var frå Bakurim , skunda seg nedover saman med judearane og ville møta kong David .
10019017	Han hadde med seg tusen mann frå Benjamin . Og Siba , som var tenestmann i Sauls-ætta , kom med dei femten sønene og tjue tenarane sine . Dei hadde skunda seg til Jordan før kongen kom dit .
10019018	No sette dei over vadet , for dei ville hjelpa kongsfolket over og stå til teneste for dei . Med det same kongen skulle fara over Jordan , fall Sjimi Gerason ned for han
10019019	og sa : « Herre , tilgjev meg brotet mitt ! Lat det vera gløymt , herre konge , kor stygt tenaren din bar seg åt den dagen du drog bort frå Jerusalem . Tenk ikkje meir på det , konge !
10019020	For eg veit at eg har synda . Men i dag er eg den fyrste av Josefs ætt som kjem ned og møter deg , herre konge . »
10019021	Då tok Abisjai Serujason til ords og sa : « Må ikkje Sjimi lata livet , han som har forbanna Herrens salvevigde ? »
10019022	Men David svara : « Kva har de med dette å gjera , Seruja-søner , sidan de står meg imot i dag ? I dag skal ingen mann i Israel missa livet . For no veit eg at eg er konge over Israel . »
10019023	Så sa kongen til Sjimi : « Du skal ikkje døy . » Og det svor han på .
10019024	Mefibosjet , soneson til Saul , var òg komen ned og ville møta kongen . Han hadde ikkje stelt føtene og ikkje greitt skjegget og ikkje vaska kleda frå den dagen kongen fór bort , og til han kom trygt attende .
10019025	Då han kom frå Jerusalem og møtte kongen , sa kongen til han : « Kvifor vart du ikkje med meg , Mefibosjet ? »
10019026	Han svara : « Tenaren min narra meg , herre konge . Eg bad han sala eselet mitt , så eg kunne ri på det og fylgja kongen ; du veit eg er lam .
10019027	I staden laug han på meg for deg , herre konge . Men du er som Guds engel , herre konge . Gjer som du tykkjer best .
10019028	For heile mi ætt hadde ikkje anna å venta av deg enn døden , herre konge . Likevel har du sett tenaren din mellom dei som et ved ditt bord . Kva meir har eg då å krevja eller å klaga til kongen for ? »
10019029	Kongen svara : « Du treng ikkje tala meir om dette . Eg har sagt at du og Siba skal dela jordeigedomen . »
10019030	Då sa Mefibosjet til kongen : « Han kan gjerne få alt saman , sidan du er komen vel heim att , herre konge . »
10019031	Barsillai frå Gilead var komen ned frå Rogelim og hadde fylgt kongen til Jordan . Der ville han skiljast frå han .
10019032	Barsillai var ein gamal mann , åtti år . Han hadde sytt for mat og drikke til kongen medan han heldt til i Mahanajim , for han var svært rik .
10019033	Kongen sa til Barsillai : « Ver med meg , så skal eg syta for deg hjå meg i Jerusalem . »
10019034	Men Barsillai svara : « Eg har vel ikkje så mange dagar og år att å leva at eg skulle fara med kongen opp til Jerusalem ?
10019035	Eg er no åtti år gamal . Eg merkar ikkje lenger skilnaden på godt og ringt og kjenner ikkje smaken av det eg et og drikk . Eg høyrer ikkje lenger røysta av songarar og songarinner . Kvifor skulle eg så vera til bry for deg , herre konge ?
10019036	Eg ville berre fylgja kongen eit stykke på vegen . Kvifor skulle du løna meg så godt for det , konge ?
10019037	Lat heller tenaren din fara heim att , så eg kan døy i min eigen by , der far min og mor mi har si grav . Men her er Kimham , tenaren din . Lat han få vera med deg , herre konge , og gjer med han som du synest ! »
10019038	Då sa kongen : « Kimham kan vera med meg , og eg skal gjera med han som du synest . Og alt du ynskjer , skal eg gjera for deg . »
10019039	Så sette heile hæren over Jordan , men kongen vart ståande . Han kyste Barsillai og velsigna han , og Barsillai fór heim att .
10019040	Kongen drog over til Gilgal , og Kimham var med han . Heile Juda-folket fylgde kongen , og like eins halve Israels-folket .
10019041	Men best det var , kom alle israelittane til kongen og sa : « Kvifor har frendane våre , judearane , teke kongen og ført han og huslyden hans og alle Davids menn over Jordan ? »
10019042	Då tok alle judearane til ords og svara israelittane så : « Fordi kongen står oss nærast . Kvifor er de harme for dette ? Har vi levt på kongen eller hatt nokon føremon av han ? »
10019043	Israelittane svara : « Vi eig ti gonger så mykje i kongen som de , i David òg . Kvifor har de sett bort frå oss ? Var det ikkje vi som fyrst tala om å henta kongen vår heim att ? » Men judearane gav eit endå hardare svar enn israelittane hadde gjeve .
10020001	No var det eit illmenne der som heitte Sjeba Bikrison og høyrde Benjamins-ætta til . Han bles i hornet og ropa : « Vi har ingen del i David , ingen lut i Isai-sonen . Heim att , kvar til seg , Israel ! »
10020002	Då skilde alle israelittane lag med David og fylgde Sjeba Bikrison . Men judearane heldt seg til kongen sin og fylgde han frå Jordan til Jerusalem .
10020003	Då David kom heim til Jerusalem , tok han dei ti fylgjekonene som han hadde late vera att for å sjå etter huset , og sette dei under vakt i eit hus for seg sjølve . Han sytte for det dei trong , men han låg ikkje med dei . Der sat dei innestengde til sin døyande dag og levde som om dei var enkjer .
10020004	Sidan sa kongen til Amasa : « Kall saman judearane innan tre dagar , og møt sjølv fram her ! »
10020005	Amasa drog av stad og kalla saman judearane , men han trong meir tid enn kongen hadde fastsett .
10020006	Då sa David til Abisjai : « No kjem Sjeba Bikrison til å skapa større vanskar for oss enn Absalom . Ta med deg mennene mine og set etter han før han når fram til nokon av festningsbyane og slepp frå oss ! »
10020007	Så drog Abisjai ut med alle mennene til Joab , med livvakta og alle krigarane . Dei tok ut frå Jerusalem og ville setja etter Sjeba Bikrison .
10020008	Då dei var komne til den store steinen ved Gibeon , kom Amasa imot dei . Joab bar våpenkappe , og utanpå kappa hadde han eit belte . Til beltet var det fest ei slire med sverd i . Det glei ut og datt ned .
10020009	Joab sa til Amasa : « Står det bra til med deg , bror ? » og tok med høgre handa kring skjegget hans som om han ville kyssa han .
10020010	Men Amasa tok seg ikkje i vare for sverdet som Joab hadde i den andre handa . Joab stakk han i magen , så innvolen rann ut på marka , og han døydde straks av det eine stikket . Så sette Joab og Abisjai , bror hans , etter Sjeba Bikrison .
10020011	Men ein av mennene til Joab vart ståande attmed Amasa og ropa : « Fylg Joab , alle som held med han og høyrer til Davids menn ! »
10020012	Amasa låg på landevegen medan blodet flaut ikring han . Då mannen såg at alt folket stogga der , flytte han Amasa frå vegen bort på marka og kasta ei kappe over han ; for alle som kom framom , såg han og stogga .
10020013	Då mannen hadde fått Amasa bort frå vegen , gjekk alle framom og fylgde Joab medan han jaga Sjeba Bikrison .
10020014	Sjeba fór gjennom alle Israels-ættene til Abel-Bet-Ma’aka . Alle mennene i Bikri-ætta samla seg og fylgde han dit .
10020015	Så kom Joab og Abisjai og kringsette han i Abel-Bet-Ma’aka . Dei kasta opp ein voll , som nådde bort til den ytre bymuren . Og heile hæren som var med Joab , gjekk laus på muren og ville få han til å falla .
10020016	Då var det ei klok kone som ropa frå byen : « Høyr her ! Høyr her ! Bed Joab koma nærare , så eg får tala med han . »
10020017	Då gjekk han bort til henne , og kona spurde : « Er du Joab ? » « Ja , » svara han . Ho sa til han : « Høyr kva tenestkvinna di har å seia . » « Eg høyrer , » svara han .
10020018	Då sa kona : « I gamle dagar sa folk : Gå og spør deg føre i Abel — og så var saka avgjord .
10020019	Vi er av dei trufaste og fredsæle i Israel . Men du prøver å gjera ende på ein by , ei mor i Israel . Kvifor vil du øyda Herrens eigedom ? »
10020020	Joab svara : « Nei , eg vil på ingen måte øyda eller herja .
10020021	Det har seg ikkje så . Men ein mann frå Efraims-fjella , som heiter Sjeba og er son til Bikri , har lyft handa mot kong David . Lat meg berre få tak i han , så skal eg dra bort frå byen . » Då sa kona : « Du skal få sjå at dei kastar hovudet hans ut til deg over muren . »
10020022	Så gjekk kona til folket i byen med det kloke rådet sitt . Og dei hogg hovudet av Sjeba Bikrison og kasta det ut til Joab . Då bles han i hornet , og mennene drog bort frå byen og fór heim , kvar til seg . Sjølv fór Joab attende til Jerusalem , til kongen .
10020023	Joab var hovding over heile Israels-hæren , og Benaja , son til Jojada , var hovding over livvakta .
10020024	Adoram hadde tilsyn med dei som gjorde pliktarbeid , og Josjafat , son til Akilud , var kanslar .
10020025	Sjeja var riksskrivar , og Sadok og Abjatar var prestar .
10020026	Ira av Ja’ir-ætta var òg prest hjå David .
10021001	I Davids styringstid var det ein gong hungersnaud i tre samfulle år . Då vende David seg til Herren og spurde han til råds . Herren svara : « Det kviler blodskuld på Saul og ætta hans fordi han drap folk i Gibeon . »
10021002	Kongen kalla då til seg mennene i Gibeon og tala med dei . Gibeons-buane var ikkje israelittar , men høyrde til dei amorittane som var att i landet . Israelittane hadde gjort pakt med dei , men Saul hadde prøvt å drepa dei , ihuga som han var for israelittane og judearane .
10021003	David sa til Gibeons-mennene : « Kva skal eg gjera for dykk , og korleis kan eg sona det som er gjort , så de kan velsigna Herrens eigedom ? »
10021004	Gibeons-mennene svara : « Vi vil korkje ha sølv eller gull av Saul og ætta hans , og vi har ikkje rett til å drepa nokon i Israel . » Kongen spurde : « Kva vil de så at eg skal gjera for dykk ? »
10021005	Dei svara : « Det gjeld den mannen som ville gjera ende på oss og sette seg føre å rydja oss ut , så det ikkje skulle finnast att nokon av oss i heile Israels-landet .
10021006	Lat oss få sju av etterkomarane hans , så skal vi bryta armar og bein på dei for Herren i Gibea , der Saul , Herrens utvalde , høyrde heime . » Då sa kongen : « De skal få dei . »
10021007	Kongen sparte Mefibosjet , son til Jonatan og soneson til Saul , fordi David og Jonatan , son til Saul , hadde svore kvarandre ein eid ved Herren .
10021008	Men kongen tok dei to sønene som Saul hadde fått med Rispa Ajjadotter , Armoni og Mefibosjet , og dei fem sønene som Mikal Saulsdotter hadde fått med Adriel , son til Barsillai frå Mehola ,
10021009	og gav dei i hendene på Gibeons-mennene , som skamfór dei oppe på fjellet for Herrens åsyn . Såleis kom dei av dage alle sju på ein gong . Det var i dei fyrste dagane av skurdonna , tidleg i byggskurden , dei vart drepne .
10021010	Rispa Ajjadotter tok syrgjeklede og breidde ut under seg på berget . Og der sat ho frå fyrst i kornskurden heilt til regnet strøymde ned over dei døde frå himmelen . Ho sytte for at fuglane under himmelen ikkje sette seg på dei om dagen , og at villdyra ikkje tok dei om natta .
10021011	Då David fekk høyra kva Rispa Ajjadotter , fylgjekona til Saul , hadde gjort ,
10021012	drog han av stad og henta beina av Saul og Jonatan , son hans . Dei låg hjå Jabesj-buane i Gilead , som i løynd hadde teke lika bort frå torget i Bet-Sjean ; der hadde filistarane hengt dei opp den dagen dei slo Saul på Gilboa .
10021013	Då David hadde henta beina av Saul og Jonatan , son hans , derifrå , samla dei saman beina av dei som hadde vorte skamfarne .
10021014	Og dei gravla beina av Saul og Jonatan , son hans , i Sela i Benjamin , i grava åt Kisj , far til Saul . Alt gjorde dei så som kongen hadde sagt . Etter dette høyrde Gud bønene som steig opp frå landet .
10021015	Endå ein gong vart det krig mellom filistarane og israelittane . David og mennene hans drog ned og stridde mot filistarane , og David vart trøytt og sliten .
10021016	Då tenkte Jisjbi-Benob , ein av etterkomarane etter Rafa , å fella han . Jisjbi-Benob hadde eit bronsespyd som vog tre hundre sekel , og han bar eit nytt sverd .
10021017	Men Abisjai Serujason kom David til hjelp . Han slo filistaren i hel . Då gjorde Davids menn ein eid og sa : « Aldri meir skal du dra med oss ut i striden . Du skal ikkje sløkkja Israels lampe . »
10021018	Sidan kom det til ny strid med filistarane , ved Gob . Der felte Sibbekai av Husja-ætta ein mann som heitte Saf og var ein av etterkomarane etter Rafa .
10021019	Endå ein gong kom det til strid med filistarane ved Gob , og Elkanan , son til Ja’are-Orgim frå Betlehem , felte Goliat frå Gat , han som hadde eit spydskaft så tjukt som ein vevbom .
10021020	Sidan kom det til strid ved Gat . Der var det ein kjempekar som hadde seks fingrar på kvar hand og seks tær på kvar fot , tjuefire fingrar og tær i alt . Han òg var ætta frå Rafa .
10021021	Mannen spotta Israel . Men Jonatan , son til Sjima , som var bror til David , hogg han ned .
10021022	Alle desse fire var ætta frå Rafa i Gat . Men David og mennene hans felte dei .
10022001	Då Herren hadde fria David frå alle fiendane hans og frå Saul , kvad han denne songen for Herren .
10022002	Han sa : Herren er mitt berg og mi borg , — min utfriar ,
10022003	min Gud , mitt fjell — som eg flyr til . Han er mitt skjold , — mitt frelsehorn og mitt vern , mi livd , min hjelpar — som friar meg frå vald .
10022004	Eg kallar på Herren , — han som får lovsong , og eg vert frelst — frå mine fiendar .
10022005	Dødens brotsjøar — braut ikring meg , undergangsstraumane — skræmde meg .
10022006	Helheims reip — snørte seg om meg , dødens snarer låg i min veg .
10022007	Då kalla eg på Herren — i mi naud og ropa til min Gud . Han høyrde mi røyst — frå sitt tempel , til hans øyra nådde mitt rop .
10022008	Då skalv og riste jorda , himmelens grunnvollar skok , dei skalv fordi han var harm .
10022009	Røyk steig opp or hans nase , øydande eld or hans munn ; gneistar og glør fór ut frå han .
10022010	Han senka himmelen — og steig ned med svarte skyer — under sine føter .
10022011	Sitjande på kjerubar flaug han , kom til synes — på vengene åt vinden .
10022012	Han gjorde mørkret til sitt telt , og kring seg hadde han — svarte , regntunge skyer .
10022013	Frå stråleglansen framføre han fór det ut gneistar og glør .
10022014	Herren torna frå himmelen , Den Høgste lét røysta si lyda .
10022015	Han skaut sine piler — og spreidde mine fiendar , han sende lyn og skræmde dei .
10022016	Rennene på havbotnen — kom til synes , grunnvollane under jorda — viste seg då Herren truga , ja , bles og fnyste av vreide .
10022017	Han rette ut si hand frå det høge — og greip meg , drog meg opp — or det djupe vatnet .
10022018	Han berga meg — frå min mektige fiende , frå motstandarar — som var meg for sterke .
10022019	Dei gjekk imot meg — på ulukkedagen , men Herren var ei støtte — for meg .
10022020	Han førte meg ut i ope lende og fria meg ut , — for han har meg kjær .
10022021	Herren gjorde vel imot meg — for mi rettferd , han lønte meg — fordi mine hender var reine .
10022022	For eg hadde halde meg — til Herrens vegar og ikkje falle frå min Gud — i vondskap .
10022023	Alle hans lover — hadde eg for auga og veik ikkje av frå hans bod .
10022024	For han var eg heil i mi ferd og akta meg vel , — så eg ikkje synda .
10022025	Herren lønte meg for mi rettferd , då han såg at eg var rein .
10022026	Du er trufast — mot den som er trufast , heilhjarta — mot kvar heilhjarta krigar .
10022027	Du viser deg rein mot — den reine , men vrang mot den svikefulle .
10022028	Du frelser dei hjelpelause , men vender deg mot dei stolte — og audmykjer dei .
10022029	Ja , du er mitt ljos , Herre , Herren lyser opp i mitt mørker .
10022030	Med deg kan eg storma — mot ein krigarflokk , med Guds hjelp — kan eg springa over murar .
10022031	Guds veg er fullkomen , Herrens ord er reint . Han er eit skjold for alle som flyr til han .
10022032	For kven er Gud — forutan Herren , og kven er eit berg — om ikkje vår Gud ?
10022033	Gud er mitt sterke vern ; han gjer mi ferd ulastande .
10022034	Han gjev meg føter som ei hind og lèt meg stå på høgdene .
10022035	Han lærer opp mine hender — til strid , mine armar til å spenna — bronsebogen .
10022036	Du gjev meg di frelse til skjold , bøyer deg ned og gjer meg stor .
10022037	Du jamnar veg for mine steg , og mine okle er støe .
10022038	Eg jagar mine fiendar — og slettar dei ut , eg snur ikkje — før eg har gjort ende på dei .
10022039	Eg gjer ende på dei — og rydjar dei ut , så dei ikkje kan reisa seg , men ligg under føtene mine .
10022040	Du rustar meg — med styrke til striden og tvingar mine motstandarar — i kne .
10022041	Du slår mine fiendar på flukt , eg rydjar ut dei som hatar meg .
10022042	Dei ser seg om , — men det er ingen som bergar , dei ropar til Herren , — han svarar dei ikkje .
10022043	Eg knuser dei — som støv på jorda , trør og trakkar dei ned — som avfall i gata .
10022044	Du berga meg — då folket mitt låg i strid , heldt meg oppe — som hovding over folkeslag . Folk eg ikkje kjende , — må tena meg ;
10022045	framande kryp for meg , dei lyder berre dei høyrer — om meg .
10022046	Ja , dei framande er utmødde , skjelvande kjem dei — ut or sine borger .
10022047	Herren lever ! — Mitt berg vere lova ! Opphøgd vere den sterke Gud , — min frelsar .
10022048	Gud gjev meg hemn og legg folkeslag under meg .
10022049	Han friar meg frå mine fiendar , ja , lyfter meg høgt — over mine motstandarar og bergar meg frå valdsmenn .
10022050	Difor lovar eg deg — mellom folka , Herre , og prisar ditt namn med song .
10022051	Han gjev sin konge store sigrar , han er trufast — mot den han har salva , mot David og hans ætt — til evig tid .
10023001	Dette er Davids siste ord . Så seier David , son til Isai , så seier mannen — som høgt er sett , han som er salva — av Jakobs Gud , helten i Israels songar :
10023002	Gjennom meg talar — Herrens Ande , hans ord er på mi tunge .
10023003	Israels Gud har tala , Israels Berg har sagt til meg : « Den som styrer folket — med rettferd , den som rår med gudsfrykt ,
10023004	han er lik morgonljoset når sola renn — ein skylaus morgon , og graset gror i sol etter regn . »
10023005	Så har mitt hus det med Gud . Med meg har han gjort — ei evig pakt , vel skipa og nøye halden . Ja , alt som tener til mi frelse , alt eg ynskjer , lèt han gro fram .
10023006	Men dei gudlause , dei er alle lik tornar som ein kastar bort , ingen rører dei med hendene .
10023007	Den som kjem nær dei , væpnar seg — med jern og spydskaft . Så vert dei brende i elden .
10023008	Dette er namna på krigarane åt David : Fyrst var det Josjeb-Basjebet av Hakmon-ætta , hovding over dei tre . Det var han som svinga spydet sitt over åtte hundre falne på ein gong .
10023009	Etter han kom Elasar , son til Dodo frå Akoak . Han var ein av dei tre krigarane som var med David ved Pas-Dammim då filistarane hadde samla seg til strid der . Israelittane drog seg attende ,
10023010	men han heldt ut og hogg ned filistarar til handa hans vart så stiv at ho hang fast i sverdet . Den dagen lét Herren israelittane vinna ein stor siger , og då stridsmennene vende om og fylgde Elasar , kunne dei berre plyndra dei falne .
10023011	Etter han kom Sjamma , son til Age frå Harar . Ein gong hadde filistarane samla seg ved Leki . Det var ein tett linseåker der , og då israelittane rømde for filistarane ,
10023012	gjekk Sjamma midt ut i åkeren og verna han . Han hogg ned filistarar , og Herren lét han vinna ein stor siger .
10023013	Ein gong då det leid mot skurdonna , fór tre av dei tretti hovdingane ned til David , som var i hola ved Adullam . Filistarhæren låg i leir i Refa’im-dalen .
10023014	David heldt då til i fjellborga , og forposten åt filistarane låg ved Betlehem .
10023015	Då fekk David hug på vatn og sa : « Gjev einkvan ville henta vatn til meg frå brunnen ved byporten i Betlehem ! »
10023016	Dei tre kjempene braut seg gjennom filistarleiren , auste opp vatn or brunnen ved byporten i Betlehem og tok det med seg til David . Men han ville ikkje drikka . Han rende det ut for Herrens åsyn
10023017	og sa : « Herren fri meg frå å gjera noko slikt ! Skulle eg drikka blodet åt dei mennene som våga livet då dei gjekk ? » Og han ville ikkje drikka . — Dette gjorde dei tre kjempene .
10023018	Så var det Abisjai , bror til Joab og son til Seruja ; han var hovding over dei tretti . Ein gong svinga han spydet sitt over tre hundre falne og fekk eit stort namn mellom dei tretti .
10023019	Han var høgt vørd mellom dei tretti og vart hovdingen deira . Men han kom ikkje opp mot dei tre .
10023020	Benaja Jojadason frå Kabse’el var ein mektig mann og gjorde mange storverk . Han slo i hel dei to kjempene frå Moab . Ein gong det hadde snøa , steig han ned i ein brunn og drap ei løve .
10023021	Like eins felte han ein kjempestor egyptar . Egyptaren hadde eit spyd i handa . Men Benaja gjekk imot han med ein stav , reiv spydet ut or handa hans og drap han med hans eige spyd .
10023022	Dette gjorde Benaja Jojadason , og han fekk eit stort namn mellom dei tretti krigarane .
10023023	Han var høgt vørd mellom dei tretti , men kom ikkje opp mot dei tre . David sette han over livvakta si .
10023024	Til dei tretti høyrde Asael , bror til Joab ; Elkanan , son til Dodo , frå Betlehem ;
10023025	Sjamma frå Harod ; Elika frå Harod ;
10023026	Heles frå Pelet ; Ira , son til Ikkesj , frå Tekoa ;
10023027	Abieser frå Anatot ; Mebunnai frå Husja ;
10023028	Salmon frå Akoak ; Marai frå Netofa ;
10023029	Heleb , son til Ba’ana , frå Netofa ; Ittai , son til Ribai , frå Gibea i Benjamin ;
10023030	Benaja frå Piraton ; Hiddai frå Ga’asj-dalane ;
10023031	Abi-Albon frå Bet-Ha’araba ; Asmavet frå Bakurim ;
10023032	Eljakba frå Sja’albon ; Jasjen-sønene ; Jonatan ;
10023033	Sjamma frå Harar ; Akiam , son til Sjarar , frå Harar ;
10023034	Elifelet , son til Ahasbai , frå Ma’aka ; Eliam , son til Akitofel , frå Gilo ;
10023035	Hesro frå Karmel ; Pa’arai frå Arab ;
10023036	Jigal , son til Natan , frå Soba ; Bani frå Gad ;
10023037	Selek frå Ammon ; Nakrai frå Be’erot , våpensveinen til Joab , son til Seruja ;
10023038	Ira frå Jattir ; Gareb frå Jattir ;
10023039	hetitten Uria . Det var i alt trettisju mann .
10024001	Endå ein gong vart Herren brennande harm på Israel . Han eggja David opp mot dei og sa : « Gå og hald folketeljing i Israel og Juda ! »
10024002	Då sa kongen til Joab , hærføraren , som var hjå han : « Far ikring til alle Israels-ættene , frå Dan til Be’er-Sjeba , og mønstra folket , så eg kan få vita kor mange dei er . »
10024003	Joab svara kongen : « Gjev Herren din Gud må gjera folket hundre gonger så talrikt som det no er , og gjev du , herre konge , sjølv må få sjå det ! Men kvifor vil du gjera dette , herre konge ? »
10024004	Kongen stod likevel fast på det han hadde sagt , og gav ikkje etter for Joab og hærførarane . Så drog Joab og hærførarane bort frå kongen og skulle mønstra Israels-folket .
10024005	Dei sette over Jordan og slo leir ved Aroer , sør for den byen som ligg midt i Gads-dalen , og dei heldt fram til Jaser .
10024006	Så kom dei til Gilead og til låglandet , som nyss var teke . Sidan kom dei til Dan , og frå Dan bøygde dei av mot Sidon .
10024007	Så kom dei til festningsbyen Tyrus og alle hevittbyane og kanaanearbyane . Derifrå drog dei til det sørlege Juda , til Be’er-Sjeba .
10024008	Dei fór ikring i heile landet , og etter ni månader og tjue dagar kom dei heim att til Jerusalem .
10024009	Joab la fram for kongen det talet folketeljinga hadde gjeve . I Israel var det åtte hundre tusen sterke , våpenføre menn og i Juda fem hundre tusen .
10024010	Men etter at David hadde talt folket , kjende han at det stakk han i hjarta , og han sa til Herren : « Eg har gjort ei stor synd . Men tilgjev no , Herre , misgjerninga mi ! For eg har bore meg fælt uvitug åt . »
10024011	Då David stod opp om morgonen , var Herrens ord kome til profeten Gad , sjåaren åt David , og det lydde så :
10024012	« Gå til David og sei : Så seier Herren : Tre ting legg eg fram for deg . Vel ein av dei , så skal eg gjera det du vil . »
10024013	Så gjekk Gad til David , la dette fram for han og sa : « Vil du at det skal vera hungersnaud i landet ditt i sju år , eller at du må røma for fiendane dine i tre månader medan dei forfylgjer deg , eller vil du at det skal koma pest over landet ditt i tre dagar ? Tenk etter og gjer opp med deg sjølv kva eg skal svara han som har sendt meg . »
10024014	David sa til Gad : « Eg er i stor naud . Lat oss då helst falla i Herrens hand ! For hans miskunn er stor . Men i menneskehand vil eg ikkje falla . »
10024015	Så sende Herren ein pest over Israel , frå morgonen til den tida han hadde fastsett . Det døydde sytti tusen mann av folket , frå Dan til Be’er-Sjeba .
10024016	Men då engelen rette ut handa si mot Jerusalem og ville øydeleggja byen , angra Herren på ulukka han hadde sendt , og han sa til engelen som herja mellom folket : « Det er nok ! Ta no handa til deg att ! » Herrens engel stod då på treskjevollen til jebusitten Aravna .
10024017	Då David fekk auga på engelen som slo ned folket , sa han til Herren : « Det er eg som har synda ; det er eg som har bore meg ille åt . Men desse , som eg er hyrding for , kva vondt har dei gjort ? Lat heller handa di råka meg og ætta mi ! »
10024018	Same dagen kom Gad til David og sa : « Gå opp til treskjevollen åt jebusitten Aravna og reis eit altar for Herren der ! »
10024019	Så gjekk David dit , som Gad hadde sagt , og Herren hadde bode .
10024020	Som no Aravna såg nedover , fekk han auga på kongen og mennene hans , som kom mot han . Då gjekk Aravna ut , kasta seg ned for kongen med andletet mot jorda
10024021	og sa : « Kvifor kjem du hit til tenaren din , herre konge ? » David svara : « Eg vil kjøpa treskjevollen av deg og byggja eit altar for Herren der , så folket kan friast for pesten . »
10024022	Då sa Aravna til David : « Ta du vollen , herre konge , og ofra så kva du vil ! Sjå , her er oksane til brennoffer og treskjesledane og åket åt oksane til ved .
10024023	Alt dette vil Aravna gje deg , konge . » Og han la til : « Gjev Herren din Gud må vera nådig mot deg ! »
10024024	Men kongen svara : « Nei , eg vil kjøpa det av deg til full pris . Eg vil ikkje bera fram for Herren min Gud brennoffer som eg har fått for inkje . » Så kjøpte David treskjevollen og oksane for femti sekel sølv .
10024025	Og han bygde eit altar for Herren der og bar fram brennoffer og måltidsoffer . Då høyrde Herren bønene som steig opp frå landet , og pesten heldt opp å herja i Israel .
11001001	Då kong David var gamal og langt oppi åra , greidde han ikkje halda seg varm lenger , jamvel om dei breidde teppe på han .
11001002	Difor sa mennene hans til han : « Lat dei finna ei ung jente til deg , herre konge , ei møy som kan stå til teneste og stella om deg . Når ho ligg i armane dine , vert du nok varm , herre konge . »
11001003	Så leita dei i heile Israels-landet etter ei ven jente ; og då dei fann Abisjag frå Sjunem , kom dei til kongen med henne .
11001004	Det var ei ovven jente , og ho stelte om kongen og tente han . Men han låg ikkje med henne .
11001005	Adonja , son til Haggit , hadde store tankar om seg sjølv og sa : « Eg vil vera konge . » Og så fekk han seg vogner og hestar og femti mann som skulle springa framføre han .
11001006	Faren hadde aldri tala han til rettes og spurt kvifor han bar seg så eller så åt . Adonja var uvanleg ven . Han var fødd nest etter Absalom .
11001007	Adonja samrådde seg med Joab Serujason og med presten Abjatar , som fylgde han og hjelpte han .
11001008	Men det var andre som ikkje heldt med Adonja : presten Sadok , Benaja Jojadason , profeten Natan , Sjimi , Re’i og dei beste krigarane åt David .
11001009	Ein dag slakta Adonja småfe , storfe og gjøkalvar bortmed Sohelet-steinen , som ligg attmed Rogel-kjelda . Han bad til seg alle brørne sine , kongssønene , og alle judearar som var i teneste hjå kongen .
11001010	Men han bad ikkje profeten Natan , Benaja og krigarane og heller ikkje Salomo , bror sin .
11001011	Då sa Natan til Batseba , mor til Salomo : « Du har vel høyrt at Adonja , son til Haggit , har vorte konge , og David , herren vår , veit ikkje om det ?
11001012	Lat meg no få gje deg eit råd , så du kan berga både ditt eige liv og livet åt Salomo , son din .
11001013	Gå inn til kong David og sei til han : Herre konge , har du ikkje med eid lova tenestkvinna di at Salomo , son min , skal verta konge etter deg og sitja på kongsstolen din ? Korleis har det då gått til at Adonja har vorte konge ?
11001014	Og så , medan du enno står der og talar med kongen , skal eg koma inn og stadfesta det du seier . »
11001015	Då gjekk Batseba inn i soveromet til kongen . Han var svært gamal no , og Abisjag frå Sjunem stelte for han .
11001016	Batseba la seg på kne og bøygde seg for kongen , og han spurde : « Kva er det du vil ? »
11001017	Ho svara : « Herre , du har svore ved Herren din Gud og lova tenestkvinna di at Salomo , son min , skal verta konge etter deg og sitja på kongsstolen din .
11001018	Men no har Adonja vorte konge , og du , herre konge , veit ikkje om det .
11001019	Han har slakta oksar , gjøkalvar og sauer i mengd og bede til seg alle kongssønene , presten Abjatar og hærføraren Joab . Men Salomo , tenaren din , har han ikkje bede .
11001020	No vender heile Israel augo sine mot deg , herre konge , og ventar at du skal kunngjera for dei kven som skal sitja på kongsstolen etter deg , herre konge .
11001021	Elles kjem skulda til å kvila på meg og Salomo , son min , når du , herre konge , kviler hjå fedrane dine . »
11001022	Medan ho endå tala med kongen , kom profeten Natan ,
11001023	og dei gjekk til kongen og sa at profeten Natan var der . Så steig han fram for kongen og kasta seg ned for han med andletet mot jorda .
11001024	« Herre konge , » sa Natan , « har du sagt at Adonja skal vera konge etter deg og sitja på kongsstolen din ?
11001025	I dag har han gått ned og slakta oksar , gjøkalvar og sauer i mengd og bede til seg alle kongssønene , føraren for hæren og presten Abjatar . No et og drikk dei i lag med han og ropar : Leve kong Adonja !
11001026	Men meg , tenaren din , har han ikkje bede og heller ikkje presten Sadok eller Benaja Jojadason eller Salomo , tenaren din .
11001027	Kan dette vera kome frå deg , herre konge , utan at du har late tenarane dine få vita kven som skal sitja på kongsstolen etter deg ? »
11001028	Då tok kong David til ords og sa : « Kall Batseba hit til meg ! » Ho kom fram for kongen og vart ståande der .
11001029	Kongen svor og sa : « Så sant Herren lever , han som har fria meg ut or all naud :
11001030	Det eg før har svore ved Herren , Israels Gud , og lova deg , at Salomo , son din , skal verta konge etter meg og sitja på kongsstolen i min stad , det set eg i verk i denne dag . »
11001031	Då la Batseba seg på kne for kongen , bøygde seg til jorda og sa : « Gjev herren min , kong David , må leva evig ! »
11001032	Så sa kong David : « Kall presten Sadok , profeten Natan og Benaja Jojadason hit til meg ! » Då dei kom fram for kongen ,
11001033	sa han til dei : « Ta med dykk kongsmennene ! Lat Salomo , son min , ri på mitt eige muldyr og før han ned til Gihon-kjelda !
11001034	Der skal presten Sadok og profeten Natan salva han til konge over Israel . Og de skal blåsa i horn og ropa : Leve kong Salomo !
11001035	Så skal de fylgja han opp att . Og når han kjem hit , skal han setja seg på kongsstolen min og vera konge i min stad ; for det er han eg har etla til fyrste over Israel og Juda . »
11001036	Då tok Benaja Jojadason til ords og sa til kongen : « Ja , så skal det vera ! Gjev Herren din Gud må stadfesta det du seier , herre konge !
11001037	Gjev Herren må vera med Salomo som han har vore med deg , og gjera hans kongsstol endå større enn din , herre konge . »
11001038	Så gjekk dei ned , presten Sadok , profeten Natan , Benaja Jojadason og livvakta . Dei lét Salomo ri på muldyret åt kong David og førte han ned til Gihon-kjelda .
11001039	Presten Sadok hadde teke med seg oljehornet frå Herrens telt , og no salva han Salomo . Dei bles i horn , og alt folket ropa : « Leve kong Salomo ! »
11001040	Så fylgde heile hopen han opp att . Dei spela på fløyte og jubla høgt . Det var så jorda reint ville rivna av lyden .
11001041	Dette høyrde Adonja og alle gjestene hans . Dei var nett ferdige med måltidet , då Joab høyrde lyden av horn og sa : « Kvifor er det slikt ståk i byen ? »
11001042	Ikkje før hadde han sagt det , så kom Jonatan , son til presten Abjatar . « Kom hit ! » sa Adonja . « Du er ein påliteleg mann og kjem visst med godt nytt . »
11001043	« Nei , » svara Jonatan . « Kong David , herren vår , har gjort Salomo til konge .
11001044	Han sende presten Sadok , profeten Natan , Benaja Jojadason og livvakta med han , og dei lét Salomo ri på muldyret åt kongen .
11001045	Og presten Sadok og profeten Natan salva han til konge attmed Gihon-kjelda . Så fór dei opp att med glederop , og no er det oppstyr i byen . Det er ståket de høyrer .
11001046	Salomo har alt sett seg på kongsstolen ,
11001047	og kongsmennene har kome og ynskt kong David , herren vår , til lukke . Dei seier : Gjev din Gud må gjera Salomo meir namngjeten enn deg og gjera hans kongsstol endå større enn din . Då bøygde kongen seg i bøn på lega si
11001048	og sa : Lova vere Herren , Israels Gud , som i dag har sett ein av etterkomarane mine på kongsstolen , så eg har fått sjå det med eigne augo . »
11001049	Då vart dei reint forstøkte , alle gjestene åt Adonja . Dei tok ut og gjekk kvar til sin kant .
11001050	Adonja vart så redd for Salomo at han reiste seg , gjekk av stad og greip om altarhorna .
11001051	Salomo fekk melding om at Adonja hadde vorte så redd for kongen at han hadde gripe om altarhorna og sagt : « No må kong Salomo lova meg med eid at han ikkje vil la tenaren sin døy for sverd . »
11001052	Salomo sa : « Vil han fara fram som ein ærleg mann , skal det ikkje verta skadt eit hår på hovudet hans . Men viser det seg at han har vonde planar , skal han døy . »
11001053	Så sende kong Salomo folk av stad , og dei tok han ned frå altaret . Då han kom til kong Salomo , kasta han seg ned for han , og Salomo sa til han : « Du kan gå heim til deg sjølv . »
11002001	Då det leid til den tid at David skulle døy , sa han til Salomo , son sin :
11002002	No fer eg snart den vegen som alt her på jorda må fara . Men ver du sterk , og vis at du er ein mann !
11002003	Gjev akt på det som Herren din Gud har fastsett ! Gå på hans vegar og hald hans føreskrifter , bod , lover og føresegner , som dei står skrivne i Moselova . Då skal det lukkast for deg , alt det du gjer og tek deg føre .
11002004	For Herren vil oppfylla den lovnaden han gav då han sa om meg : « Dersom sønene dine aktar på si ferd og vandrar for mitt åsyn i truskap , av heile sitt hjarta og heile sin hug , skal det aldri vanta ein mann av di ætt på Israels kongsstol . »
11002005	Du veit sjølv korleis Joab Serujason har bore seg åt mot meg . Kom i hug kva han gjorde med dei to hærførarane i Israel , Abner Nersson og Amasa Jetersson . Han drap dei og rende ut blod i fredstid som om det var krig . Såleis fekk han blod på beltet han hadde om livet , og på skorne han hadde på føtene .
11002006	Bruk no det gode vitet ditt , og lat ikkje den gamle og gråhåra mannen fara i fred til dødsriket !
11002007	Men sønene til Barsillai frå Gilead skal du gjera vel imot . Lat dei vera mellom dei som et ved bordet ditt . For dei tok venleg imot meg då eg rømde for Absalom , bror din .
11002008	Du har òg hjå deg Sjimi , son til Gera frå Bakurim , av Benjamins-ætta . Det var han som forbanna meg så stygt den dagen eg fór til Mahanajim . Men sidan kom han og møtte meg nedmed Jordan . Då svor eg ved Herren og lova at eg ikkje skulle la han døy for sverd .
11002009	Men du må ikkje la han sleppa straff . Du er ein klok mann og veit nok kva du skal gjera , så du får sendt han ned til dødsriket med blod i det gråe håret .
11002010	Så gjekk David til kvile hjå fedrane sine og vart gravlagd i Davids-byen .
11002011	I førti år hadde han vore konge over Israel . Sju år styrte han i Hebron og trettitre år i Jerusalem .
11002012	Salomo fylgde etter David , far sin , på kongsstolen , og kongedømet hans vart sterkt og fast .
11002013	Ein dag kom Adonja , son til Haggit , inn til Batseba , mor åt Salomo . « Kjem du i fredeleg ærend ? » spurde ho . « Ja , » svara han ,
11002014	« eg har noko å tala med deg om . » « Tal du ! » sa ho .
11002015	Då sa han : « Du veit at kongedømet med rette var mitt , og heile Israel venta at eg skulle verta konge . Men så gjekk kongedømet over frå meg til bror min . Han fekk det av Herren sjølv .
11002016	No er det berre ein ting eg vil be deg om , og du må ikkje visa meg bort . » « Sei det ! » svara Batseba .
11002017	Då sa han : « Tal med kong Salomo — for deg viser han ikkje bort — og bed om at han lèt meg få Abisjag frå Sjunem til kone . »
11002018	Batseba svara : « Ja vel , eg skal tala med kongen for deg . »
11002019	Så gjekk Batseba til kong Salomo og ville leggja Adonjas sak fram for han . Kongen reiste seg , gjekk imot henne og bøygde seg djupt for henne . Så sette han seg på kongsstolen . Det vart sett fram ein stol for kongsmora , og ho sette seg attmed han på høgre sida .
11002020	Ho sa : « Det er berre ein liten ting eg vil be deg om , og du må ikkje visa meg bort . » Kongen svara : « Sei kva du ynskjer , mor ! Eg viser deg ikkje bort . »
11002021	Då sa ho : « Lat Adonja , bror din , få Abisjag frå Sjunem til kone ! »
11002022	Men kong Salomo tok til ords og sa til mor si : « Kvifor bed du om Abisjag frå Sjunem for Adonja ? Du kan like godt be om kongedømet for han . Han er då bror min og eldre enn eg , og han har presten Abjatar og Joab Serujason på si side . »
11002023	Og kong Salomo svor ved Herren og sa : « Gud la det gå meg ille både no og sidan om ikkje dette skal kosta Adonja livet !
11002024	Så sant Herren lever , han som har sett meg på kongsstolen etter David , far min , og grunnlagt ei kongsætt for meg , såleis som han lova : Adonja skal døy , og det i denne dag ! »
11002025	Så sende kong Salomo Benaja Jojadason i veg ; han rauk på Adonja og drap han .
11002026	Til presten Abjatar sa kongen : « Far heim til garden din i Anatot ! Du har gjort deg skuldig til døden . Men eg vil ikkje drepa deg i dag ; for du har bore paktkista åt Herren Gud framfor David , far min , og du har vore med far min og lide alt det han laut lida . »
11002027	Så dreiv Salomo Abjatar bort og lét han ikkje få vera prest for Herren lenger . Såleis vart det oppfylt , det ordet som Herren hadde tala mot Eli-ætta i Sjilo .
11002028	Då Joab fekk høyra kva som hadde hendt , rømde han til Herrens telt og greip om altarhorna . For han hadde halde med Adonja , endå han ikkje hadde halde med Absalom .
11002029	Salomo fekk melding om at Joab hadde rømt til Herrens telt og heldt seg nær til altaret . Då sende han Benaja Jojadason i veg og sa : « Gå og hogg han ned ! »
11002030	Då Benaja kom til Herrens telt , sa han til Joab : « Kongen seier at du skal gå bort herifrå . » Men han svara : « Nei , her vil eg døy . » Benaja gjekk tilbake til kongen og fortalde kva Joab hadde sagt og svara .
11002031	Då sa kongen til han : « Gjer som han seier ! Hogg han ned og få han i jorda ! Så friar du meg og farsætta mi for den skulda som Joab førte over oss då han rende ut blodet åt skuldlause menneske .
11002032	Herren vil la blodskulda koma over han , fordi han hogg ned to menn som var rettferdigare og betre enn han : Abner Nersson , hærføraren i Israel , og Amasa Jetersson , hærføraren i Juda . Han drap dei med sverd utan at David , far min , visste om det .
11002033	I all framtid skal Joab og etterkomarane hans bera skulda for drapet på dei . Men David og etterkomarane hans , huset og kongsstolen hans skal Herren la det gå vel i all framtid . »
11002034	Så gjekk Benaja Jojadason opp og gav Joab banehogg , og han vart gravlagd i heimen sin ute på landet .
11002035	Kongen sette Benaja Jojadason til hærførar etter Joab . Og han sette Sadok til prest etter Abjatar .
11002036	Så sende kongen bod etter Sjimi og sa til han : « Bygg deg eit hus i Jerusalem ! Der skal du bu , og derifrå skal du ikkje fara bort , korkje til den eine eller andre staden .
11002037	Det skal du vita at den dagen du tek ut og går over Kedron-bekken , då skal du døy . Og sjølv har du skulda for at du vert drepen . »
11002038	Sjimi svara : « Ja vel , tenaren din skal gjera som du seier , herre konge . » Sidan budde Sjimi lenge i Jerusalem .
11002039	Men då tre år var lidne , hende det at to av trælane hans rømde til Akisj Ma’akason , kongen i Gat . Då Sjimi fekk vita at trælane var i Gat ,
11002040	gjorde han seg ferdig og sala eselet sitt . Han ville fara til Akisj i Gat og leita etter trælane sine . Sjimi fór av stad og henta trælane i Gat .
11002041	Salomo fekk melding om at Sjimi hadde fare frå Jerusalem til Gat og no var komen heim att .
11002042	Då sende kongen bod etter Sjimi og sa til han : « Tok eg deg ikkje i eid ved Herren då eg åtvara deg og sa : Det skal du vita at den dagen du tek ut frå byen og fer til den eine eller andre staden , då skal du døy . Og du svara : Ja vel , eg har høyrt kva du seier .
11002043	Kvifor har du då ikkje halde den eiden du svor ved Herren , og det påbodet eg gav deg ? »
11002044	Og kongen heldt fram : « Du veit sjølv kor mykje vondt du har gjort David , far min . No lèt Herren vondskapen din koma over deg sjølv .
11002045	Men kong Salomo skal vera velsigna , og Davids kongsstol skal i alle tider stå trygt for Herrens åsyn . »
11002046	Så baud kongen Benaja Jojadason gå ut og hogga han ned . Såleis døydde Sjimi . Sidan hadde Salomo kongedømet trygt i si hand .
11003001	Salomo fekk farao , kongen i Egypt , til verfar . Han gifte seg med dotter til farao og førte henne heim til Davids-byen . Der budde ho til han hadde bygt ferdig sitt eige hus , Herrens hus og muren kring Jerusalem .
11003002	Folket ofra endå på haugane ; for på den tid var det ikkje bygt noko hus for Herrens namn .
11003003	Salomo elska Herren og fylgde føresegnene åt David , far sin . Men han slakta og brende offerdyr på haugane .
11003004	Ein gong fór kongen til Gibeon og ville ofra der , sidan det var den største offerhaugen . Tusen brennoffer bar Salomo fram på altaret der .
11003005	I Gibeon synte Herren seg for Salomo i ein draum om natta og sa : « Sei kva du vil at eg skal gje deg ! »
11003006	Salomo svara : « Du har vist stor godleik mot David , far min , tenaren din , av di han ferdast for ditt åsyn i truskap og rettferd og hadde eit hjarta som var ærleg mot deg . Og denne store godleiken mot han har du halde fast på . Du gav han ein son som skulle sitja på kongsstolen hans , så som det er i dag .
11003007	No har du , Herre min Gud , gjort meg , tenaren din , til konge etter David , far min . Men eg er berre ungguten og veit ikkje korleis eg skal bera meg åt som førar .
11003008	Her står tenaren din midt imellom folket ditt , som du har valt ut , eit folk så stort og talrikt at det ikkje kan teljast eller reknast .
11003009	Så gjev då tenaren din eit høyrsamt hjarta , så eg kan styra folket ditt og skilja mellom godt og vondt ! For kven kan elles styra dette folket , så stort som det er ? »
11003010	Herren tykte vel om bøna åt Salomo .
11003011	Og Gud sa til han : « Sidan du bad om dette og ikkje om eit langt liv eller rikdom eller at fiendane dine skulle døy , men bad om vit til å skjøna kva som er rett ,
11003012	så vil eg gjera det du har bede om . Eg vil gje deg eit hjarta som er så vist og vitug at det aldri før har vore din like og heller ikkje skal koma det sidan .
11003013	Men det du ikkje bad om , vil eg òg gje deg , både rikdom og ære . Så lenge du lever , skal det ikkje finnast din like mellom kongane .
11003014	Og ferdast du på mine vegar og held lovene og boda mine , liksom David , far din , gjorde , så skal eg gje deg eit langt liv . »
11003015	Så vakna Salomo og skjøna at det var ein draum . Og då han kom til Jerusalem , steig han fram for Herrens paktkiste . Han ofra brennoffer , bar fram måltidsoffer og heldt gjestebod for alle mennene sine .
11003016	På den tid kom det to skjøkjer og steig fram for kongen .
11003017	Den eine sa : « Høyr på meg , herre ! Eg og den kvinna der budde i same huset . Så fekk eg eit barn i huset hjå henne .
11003018	Tredje dagen etter at eg hadde født , fekk ho òg eit barn . Der var vi åleine , vi to . Det fanst ingen framand hjå oss i huset .
11003019	Ei natt døydde guten hennar , fordi ho kom til å liggja på han .
11003020	Då stod ho opp midt på natta , tok guten or armen min medan eg sov , og la han ved barmen sin , og sin eigen døde gut la ho ved min barm .
11003021	Som eg no stod opp om morgonen og skulle gje guten bryst , var han død . Men då det leid fram på morgonen , og eg såg vel på han , var det ikkje den guten eg hadde født . »
11003022	Då sa den andre kvinna : « Nei , den guten som lever , er min , og den som er død , er din . » Men den fyrste svara : « Nei , det er din gut som er død , og min som lever . » Såleis stod dei og tretta framfor kongen .
11003023	Då sa kongen : « Den eine seier : Det er min gut som lever , og din som er død . Og den andre seier : Nei , det er min gut som lever , og din som er død .
11003024	Henta eit sverd til meg ! » sa kongen . Då kom dei inn til kongen med eit sverd ,
11003025	og han sa : « Hogg det levande barnet i to , og lat dei to kvinnene få kvar sin halvpart ! »
11003026	Då loga kjærleiken opp i henne som var mor til det levande barnet , og ho sa : « Høyr på meg , herre ! Lat henne få den guten som lever , og drep han ikkje ! » Men den andre sa : « Vi skal ikkje ha han anten eg eller du . Berre hogg til ! »
11003027	Då tok kongen til ords og sa : « Lat henne få det levande barnet , og drep det ikkje ! Ho er mora . »
11003028	Det spurdest over heile Israel korleis kongen hadde dømt , og folket fekk age for kongen . For dei såg at han hadde visdom frå Gud til å skifta rett .
11004001	Salomo var konge over heile Israel .
11004002	Dette var dei øvste embetsmennene hans : Asarja , son til Sadok , var prest ;
11004003	Elihoref og Akia , sønene til Sjisja , var riksskrivarar ; Josjafat , son til Akilud , var kanslar ;
11004004	Benaja , son til Jojada , var hærførar ; Sadok og Abjatar var prestar ;
11004005	Asarja , son til Natan , var hovding over futane ; Sabud , son til Natan , var kongsven ;
11004006	Akisjar var slottshovding ; Adoniram , son til Abda , hadde tilsyn med dei som gjorde pliktarbeid .
11004007	Salomo sette tolv futar over heile Israel . Dei skulle syta for mat og drikke til kongen og hoffet hans . Kvar sin månad i året skulle dei syta for det .
11004008	Dette er namna deira : son til Hur , i Efraims-fjellet ;
11004009	son til Deker , i Makas , Sja’albim , Bet-Sjemesj , Elon og Bet-Hanan ;
11004010	son til Hesed , i Arubbot — han hadde Soko og heile Hefer-bygda ;
11004011	son til Abinadab hadde heile Dor-høglandet — han var gift med Tafat , dotter til Salomo ;
11004012	Ba’ana , son til Akilud , hadde Ta’anak , Megiddo og heile Bet-Sjean , som ligg ved Saretan , nedanfor Jisre’el , frå Bet-Sjean til Abel-Mehola og bortom Jokmeam ;
11004013	son til Geber i Ramot i Gilead — han hadde teltbyane åt Ja’ir , son til Manasse , i Gilead , og Argob-bygda i Basan , seksti store byar med murar og bronsebommar ;
11004014	Akinadab , son til Iddo , hadde Mahanajim ;
11004015	Akima’as hadde Naftali — han òg var gift med ei av døtrene til Salomo , Basmat ;
11004016	Ba’ana , son til Husjai , i Asjer og Alot ;
11004017	Josjafat , son til Paruak , i Jissakar ;
11004018	Sjimi , son til Ela , i Benjamin ;
11004019	Geber , son til Uri , i Gilead , det landet som amorittkongen Sihon og Basan-kongen Og hadde hatt ; dessutan var det ein fut i Juda .
11004020	Folket i Juda og Israel var tallaust som sanden på havsens strand . Dei åt og drakk og var glade .
11004021	Salomo rådde over alle kongerika frå Eufrat til Filistarlandet og heilt til grensa mot Egypt . Dei svara skatt og stod under han så lenge han levde .
11004022	Til hushaldet hjå Salomo gjekk det kvar dag med tretti kor kveitemjøl og seksti kor anna mjøl ,
11004023	ti gjødde oksar , tjue oksar som hadde gått på beite , og hundre sauer , forutan hjortar , gasellar , dådyr og gjødde gjæser .
11004024	Han rådde over alt land vestanfor Eufrat , frå Tifsah til Gasa , over alle kongane vestanfor Eufrat , og hadde fred på alle kantar .
11004025	I Juda og Israel , frå Dan til Be’er-Sjeba , sat kvar mann trygt under sitt vintre og sitt fikentre så lenge Salomo levde .
11004026	Salomo hadde tolv tusen hestfolk og stallrom til førti tusen vognhestar .
11004027	Dei tolv futane sytte kvar sin månad for mat og drikke til kong Salomo og alle som gjekk til hans bord ; og dei lét det ikkje skorta på noko .
11004028	Bygget og halmen til hestane og arbeidsdyra førte dei dit det skulle vera , kvar etter som han var føresagd .
11004029	Gud gav Salomo visdom , stort skjøn og eit vit som femnde vidt , liksom sanden på havsens strand .
11004030	Salomo hadde større visdom enn alle austmennene og egyptarane .
11004031	Han var visare enn alle menneske , visare enn Etan av Esrah-ætta og Mahol-sønene Heman , Kalkol og Darda . Namnet hans var kjent mellom alle folkeslaga rundt ikring .
11004032	Salomo laga tre tusen ordtøke , og songane hans var eitt tusen og fem i talet .
11004033	Han tala om trea , frå sederen på Libanon til isopen som veks ut or muren , og han tala om fe og fuglar , krypdyr og fiskar .
11004034	Frå alle land kom det folk og ville høyra visdomen åt Salomo , frå alle kongar på jorda som hadde høyrt om visdomen hans .
11005001	Då Hiram , kongen i Tyrus , fekk høyra at Salomo var salva til konge etter far sin , sende han nokre av mennene sine til han . For Hiram hadde alltid vore godvener med David .
11005002	Sidan sende Salomo bod til Hiram med desse orda :
11005003	« Du veit at David , far min , ikkje fekk bygt eit hus for namnet åt Herren sin Gud , av di han hadde ufred med fiendane sine på alle kantar , til dess Herren la dei under føtene hans .
11005004	Men no har Herren min Gud gjeve meg fred rundt ikring . Det finst ingen motstandar og ingen fare meir .
11005005	Difor tenkjer eg no å byggja eit hus for namnet åt Herren min Gud , så som Herren sa til David , far min : Son din , som eg vil setja på kongsstolen etter deg , han skal byggja huset for namnet mitt .
11005006	Sei no frå til folka dine at dei skal hogga sedertre til meg på Libanon . Så skal mine folk arbeida saman med dei , og eg skal gje deg det du bed om i løn til folka dine . For du veit at det finst ingen hjå oss som skjønar seg så vel på tømmerhogst som sidonarane . »
11005007	Då Hiram fekk denne bodskapen frå Salomo , vart han inderleg glad og sa : « Lova vere Herren i dag , han som har gjeve David så vis ein son og sett han til å styra dette store folket . »
11005008	Så sende Hiram bod til Salomo med desse orda : « Eg har fått den bodskapen du sende meg . Eg skal i alle måtar gjera som du ynskjer når det gjeld sedertrea og sypressane .
11005009	Folka mine skal føra dei frå Libanon ned til havet . Så skal vi leggja dei i flåtar på sjøen og føra dei til den staden du nemner for meg . Der skal vi ta dei frå kvarandre , og så kan de henta dei . Sidan må du gjera som eg ynskjer , og la meg få det eg treng til hushaldet mitt . »
11005010	Så lét Hiram Salomo få det han ville av sedertre og sypressar .
11005011	Og Salomo gav Hiram tjue tusen kor kveite til hushaldet hans og tjue kor fin olivenolje . Så mykje sende han til Hiram kvart år .
11005012	Herren gav Salomo visdom , så som han hadde lova . Det var fred mellom Hiram og Salomo , og dei gjorde pakt med einannan .
11005013	Kong Salomo tok ut pliktarbeidarar i heile Israel . Tretti tusen mann tok han ut ,
11005014	og han sende dei i skift til Libanon , ti tusen kvar månad . Ein månad var dei på Libanon og to månader heime . Adoniram hadde tilsyn med pliktarbeidarane .
11005015	Salomo hadde sytti tusen berarar og åtti tusen steinhoggarar i fjellet ,
11005016	forutan dei arbeidsformennene som stod under futane hans . Dei var tre tusen tre hundre i talet og hadde tilsyn med arbeidsfolket .
11005017	Kongen baud at dei skulle bryta ut store og verdfulle steinar ; for grunnmuren under templet skulle vera av hoggen stein .
11005018	Bygningsmennene åt Salomo og Hiram og mennene frå Gebal hogg dei til . Dei gjorde i stand både stokkane og steinane som templet skulle byggjast av .
11006001	Salomo tok til å byggja Herrens hus i det 480 . året etter at israelittane hadde fare frå Egypt , i siv månad , som er den andre månaden . Salomo var då konge i Israel på fjerde året .
11006002	Huset som kong Salomo bygde for Herren , var seksti alner langt , tjue alner breitt og tretti alner høgt .
11006003	Forhalla framfor tempelromet var tjue alner lang , svarande til breidda på huset , og ti alner brei , mælt ut frå huset .
11006004	På huset laga han vindaugo med skrånande karmar og gitter .
11006005	Rundt den ytre husmuren , både langs tempelhalla og det inste romet , reiste han eit tilbygg , og der laga han siderom .
11006006	Den nedste høgda var fem alner brei , den mellomste seks og den øvste sju . For han hadde laga avsatsar rundt ikring på utsida av huset , så han slapp å føra bjelkane inn i sjølve tempelveggen .
11006007	Då huset vart reist , bygde dei det av stein som var tilhoggen i steinbrotet . Det høyrdest korkje hamar eller meisel eller nokon annan jernreiskap i huset då det vart bygt .
11006008	Døra inn til nedste høgda i tilbygget var på sørsida av huset . Ei tropp førte opp i mellomste høgda og derifrå opp i tredje høgda .
11006009	Då Salomo hadde reist tempelbygget , tekte han det med bjelkar og bord av sedertre .
11006010	I tilbygget som han reiste kring heile huset , var kvar høgd fem alner . Det var fest til huset med sederbjelkar .
11006011	Då kom Herrens ord til Salomo , og det lydde så :
11006012	« No byggjer du dette huset . Dersom du då ferdast etter føresegnene mine , held lovene mine , aktar på alle boda mine og fylgjer dei , så vil eg gjera mot deg etter det ordet eg gav David , far din .
11006013	Eg vil bu midt imellom israelittane og ikkje skiljast frå Israel , folket mitt . »
11006014	Så bygde Salomo huset og gjorde det ferdig .
11006015	Han kledde veggene i huset innvendes med sederbord . Frå golvet til takbjelkane kledde han dei med tre , og golvet la han med sypressbord .
11006016	Tjue alner fram frå baksida på huset reiste han ein vegg av sederbord , som rakk frå golvet opp til takbjelkane . Bak veggen bygde han det inste romet . Det var Det høgheilage .
11006017	Tempelhalla framfor det inste romet var førti alner lang .
11006018	Innvendes var huset prydt med utskurd i sedertre , av graskar og utsprotne blomar . Alt var lagt med sedertre ; steinen synte ikkje nokon stad .
11006019	Inst i templet bygde han Det høgheilage ; der skulle Herrens paktkiste stå .
11006020	Dette romet , som var tjue alner langt , tjue alner breitt og tjue alner høgt , kledde han med fint gull . Framfor Det høgheilage sette Salomo eit altar ; det kledde han med sedertre .
11006021	Salomo kledde huset innvendes med fint gull . Han hengde gullkjeder bortover veggen framfor det inste romet og kledde han med gull .
11006022	Heile huset kledde han med gull , frå ende til annan . Og heile altaret som stod framfor det inste romet , kledde han med gull .
11006023	I det inste romet laga han to kjerubar av oliventre ; dei var ti alner høge .
11006024	Den eine kjeruben hadde ein veng som var fem alner lang , og hin vengen var òg fem alner . Det var ti alner frå vengespiss til vengespiss .
11006025	Den andre kjeruben var òg ti alner mellom vengespissane . Begge kjerubane var like store og like å sjå til .
11006026	Den eine kjeruben var ti alner høg , og det var den andre òg .
11006027	Desse kjerubane sette han i det inste romet i huset . Og dei breidde ut vengene sine , så vengen på den eine rakk bort til den eine veggen , og vengen på den andre rakk bort til den andre veggen , og dei to andre vengene nådde i hop midt i templet .
11006028	Han kledde kjerubane med gull .
11006029	Alle veggene i huset prydde han med utskorne bilete av kjerubar , palmer og utsprotne blomar , både i det indre og det ytre romet .
11006030	Golvet i huset la han med gull , både i det indre og det ytre romet .
11006031	Ved inngangen til det inste romet sette han ei vengedør av oliventre . Dørkarmane skråna innover i fem avsatsar .
11006032	Dei to vengedørene av oliventre prydde han med utskjeringar av kjerubar , palmer og utsprotne blomar , og han kledde dei med gull , som han la over kjerubane og palmene .
11006033	Like eins laga han dørstolpar av oliventre for inngangen til tempelhalla . Dørkarmane skråna innover i fire avsatsar .
11006034	Dei to dørvengene var av sypresstre . Begge dørvengene hadde to halvdører , som kunne svingast .
11006035	Han prydde dei med utskorne kjerubar , palmer og utsprotne blomar og kledde dei med gull som vart lagt jamt utover utskjeringane .
11006036	Han bygde den indre føregarden med tre lag hoggen stein og eitt lag sederbjelkar .
11006037	Grunnvollen til Herrens hus vart lagd i det fjerde året , i siv månad ;
11006038	og i det ellevte året , i bul månad , som er den åttande månaden , gjorde Salomo huset ferdig med alt som til høyrde , og i eitt og alt som det skulle vera . Då hadde han bygt på det i sju år .
11007001	Salomo bygde på kongsgarden sin i tretten år før han fekk han ferdig .
11007002	Fyrst bygde han Libanon-skoghuset . Det var hundre alner langt , femti alner breitt og tretti alner høgt . Det hadde fire rader med søyler av sedertre , og oppå søylene var det sederbjelkar .
11007003	Over sideroma , som kvilte på søylene , var det eit tak av sedertre . I alt var det førtifem rom , femten i kvar rad .
11007004	I huset var det tre rader vindaugo med karmar . Vindaugo låg midt for kvarandre i tre høgder .
11007005	Alle dørene og vindaugo hadde firkanta karmar og vende beint imot kvarandre i tre høgder .
11007006	Så bygde han søylehalla , som var femti alner lang og tretti alner brei . Framfor den var det ei forhall med søyler , og framfor den att eit skjermtak .
11007007	Sidan bygde han tronhalla , der han sat og dømde , Domshalla . Han kledde henne med sedertre frå golvet til takbjelkane .
11007008	Hans eige hus , det som han budde i , låg i den andre garden innanfor forhalla . Det var bygt på same måten . Salomo bygde òg eit hus for dotter til farao , som han hadde teke til kone . Det òg likna forhalla .
11007009	Alle desse bygningane var av dyre steinar , som var hogne etter mål . Dei var skorne til med steinsag både på innsida og utsida , frå grunnvollen opp til murkransen og frå utkanten av borga inn til den store borggarden .
11007010	Grunnmuren var av store og dyre steinar , steinar på ti alner og på åtte alner .
11007011	Over dei var det dyre steinar , som var hogne etter mål , og sedertre .
11007012	Rundt den store borggarden var det tre lag med hoggen stein og eitt lag med sederbjelkar . Såleis var det òg rundt den indre føregarden til Herrens hus og rundt forhalla til slottet .
11007013	Kong Salomo sende bod etter Hiram frå Tyrus .
11007014	Han var son til ei enkje av Naftali-ætta , og far hans var ein koparsmed frå Tyrus . Hiram var ein dugande mann og hadde godt skjøn og stor kunnskap , så han kunne gjera allslags arbeid i bronse . Han kom til Salomo og gjorde alt det arbeidet kongen ville ha gjort .
11007015	Hiram støypte dei to bronsesøylene . Den eine søyla var atten alner høg , og det trongst ei snor på tolv alner om ho skulle nå rundt henne . Den andre søyla var like stor .
11007016	Så laga han to søylehovud til å setja på toppen av søylene . Dei var støypte av bronse , og kvart av dei var fem alner høgt .
11007017	På søylehovuda øvst på søylene var det flettverksarbeid . Og på kvart søylehovud hang det sju snorer som likna kjeder .
11007018	Han laga to rader med granateple kring det eine av flettverka som skulle dekkja søylehovuda øvst på søylene . Såleis gjorde han med det andre søylehovudet òg .
11007019	Søylehovuda øvst på søylene i forhalla var på skap som lotusblomar og mælte fire alner .
11007020	På begge søylehovuda , rett ovanfor utbuktninga på den andre sida av flettverket , var det granateple . Dei var to hundre i talet og hang i rader rundt ikring søylehovuda .
11007021	Han reiste søylene attmed forhalla til templet . Den søyla som han sette på høgre sida , kalla han Jakin , og den han sette på venstre sida , kalla han Boas .
11007022	Øvst på søylene var det støypt lotusblomar . Så var arbeidet med søylene fullført .
11007023	Sidan laga han det støypte havet . Det var heilt rundt og mælte ti alner frå kant til kant . Høgda var fem alner , og det trongst ei snor på tretti alner om ho skulle nå rundt det .
11007024	Nedanfor kanten var det graskar rundt ikring , ti på kvar alen . Det var to rader med graskar , og dei var støypte i eitt med havet .
11007025	Havet stod på tolv oksar . Tre snudde mot nord , tre mot vest , tre mot sør og tre mot aust , og dei stod alle med bakkroppen innover . Havet kvilte på dei .
11007026	Sjølve karet var ei handsbreidd tjukt , og kanten var laga som kanten på eit staup , forma som ein lotusblom . Det tok to tusen bat .
11007027	Så laga han ti fotstykke for offerkjelar . Dei var av bronse , og alle var fire alner lange , fire alner breie og tre alner høge .
11007028	Fotstykka var laga såleis : Dei hadde tverrlister , og tverrlistene låg mellom rammelistene .
11007029	På tverrlistene mellom rammelistene var det løver , oksar og kjerubar , og det var det på rammelistene òg . Over og under løvene og oksane var det kransar av hamra arbeid .
11007030	Kvart fotstykke hadde fire hjul av bronse og åsar av bronse . På dei fire føtene var det berearmar , som var støypte på under kjelen . Bak kvar av dei var det kransar .
11007031	Opninga for kjelen var innanfor kransen og nådde ei alen opp over han . Ho var rund og hadde eit underlag på halvanna alen . På opninga var det utskjeringar . Men tverrlistene var firkanta , ikkje runde .
11007032	Dei fire hjula var under tverrlistene , og hjulåsane sat på fotstykket . Kvart hjul var halvanna alen høgt .
11007033	Hjula var laga som vognhjul ; åsane , hjulringane , eikene og nava — alt saman var støypt .
11007034	Dei fire berearmane var feste til dei fire hjørna på kvart fotstykke . Berearmane var støypte i eitt med fotstykket .
11007035	Øvst på kvart fotstykke gjekk det ei runding som var ei halv alen høg . Handtaka og berearmane sat øvst på fotstykket og var støypte i eitt med det .
11007036	På flatsida av handtaka og på berearmane skar han ut kjerubar , løver og palmer etter som det var rom til , og kransar rundt ikring .
11007037	Såleis laga han dei ti fotstykka for offerkjelar . Dei var alle støypte på same vis og hadde same mål og form .
11007038	Så laga han ti kjelar av bronse . Kvar kjel tok førti bat og var fire alner i tverrmål . Det var ein kjel for kvart av dei ti fotstykka .
11007039	Fem av fotstykka sette han på sørsida av templet og fem på nordsida . Havet sette han på sørsida , ved det søraustre hjørnet .
11007040	Hiram laga oskefata , eldskuflene og offerskålene . Dermed hadde han fullført alt det arbeidet han skulle gjera for kong Salomo til Herrens hus :
11007041	to søyler ; to skåler på søylehovuda øvst på søylene ; to flettverksarbeid til å dekkja dei to skålene ;
11007042	dei fire hundre granatepla til dei to flettverka , to rader med granateple til kvart flettverk , til å dekkja dei to skålene på søylehovuda øvst på søylene ;
11007043	dei ti fotstykka med dei ti kjelane på ;
11007044	havet — det var berre eitt — med dei tolv oksane under ;
11007045	oskefata , eldskuflene og offerskålene . Alt dette som Hiram laga for kong Salomo til Herrens hus , var av skinande bronse .
11007046	Det var på Jordan-sletta kongen fekk dei støypte , i den faste leirjorda mellom Sukkot og Saretan .
11007047	Salomo lét vera å vega alle desse tinga , fordi mengda var så stor . Ingen kunne seia kor mykje bronsen vog .
11007048	Salomo fekk òg laga alt det andre som skulle vera i Herrens hus : gullaltaret og gullbordet som skodebrøda skulle liggja på ;
11007049	ljosestakane framfor det inste romet , fem på sørsida og fem på nordsida , av fint gull , med blomar ; ljosesaksene og tengene av gull ;
11007050	bollane , knivane , offerskålene , kannene og glopannene av fint gull . På utsida var dørene til det inste romet i huset , til Det høgheilage , og dørene til tempelhalla lagde med gull .
11007051	Så var det fullført , alt arbeidet som kong Salomo hadde late gjera på Herrens hus . Og han flytte dit det som David , far hans , hadde vigt til Herren , både sølvet og gullet og kara . Han la det inn i skattkammera i Herrens hus .
11008001	Då kalla Salomo dei eldste i Israel og alle ættehovdingane , leiarane for Israels-ættene , saman til seg i Jerusalem . Dei skulle henta Herrens paktkiste opp frå Davids-byen , det er Sion .
11008002	Og alle menn i Israel samla seg hjå kong Salomo på høgtida i etanim månad , det er den sjuande månaden i året .
11008003	Då alle dei eldste i Israel var komne , tok prestane Herrens paktkiste
11008004	og bar henne opp , og like eins møteteltet og alle dei heilage kara som var i teltet . Det var prestane og levittane som bar dei .
11008005	Kong Salomo stod framfor kista saman med heile Israels-lyden som hadde samla seg hjå han . Dei ofra småfe og storfe i slik mengd at ingen kunne telja eller rekna dei .
11008006	Så bar prestane Herrens paktkiste inn og sette henne der ho skulle stå , i det inste tempelromet , i Det høgheilage , under vengene på kjerubane .
11008007	For kjerubane breidde ut vengene sine over den staden der kista stod , så dei tekte over både kista og berestengene .
11008008	Stengene var så lange at ein kunne sjå endane av dei frå det heilage romet framfor Det høgheilage , men ikkje utanfrå . Der har dei vore til denne dag .
11008009	I kista fanst det ikkje anna enn dei to steintavlene som Moses hadde lagt ned der ved Horeb , den gongen Herren gjorde pakt med israelittane då dei drog ut or Egypt .
11008010	Så hende det då prestane gjekk ut or heilagdomen , at skya fylte Herrens hus .
11008011	Prestane kunne ikkje stå og gjera teneste på grunn av skya ; for Herrens herlegdom fylte templet .
11008012	Då sa Salomo : Herren har sagt at han vil bu i skoddemørkret .
11008013	No har eg bygt deg ein bustad , ein stad der du kan bu — til evig tid .
11008014	Så snudde kongen seg og velsigna heile Israels-lyden medan dei alle stod .
11008015	Han sa : Lova vere Herren , Israels Gud , som i gjerning har oppfylt den lovnaden han gav David , far min , då han sa :
11008016	« Frå den dagen eg førte Israel , folket mitt , ut or Egypt , har eg ikkje valt ut nokon by i alle Israels-ættene så det skulle byggjast eit hus der til bustad for namnet mitt . Men eg valde David til å råda over Israel , folket mitt . »
11008017	Og David , far min , tenkte å byggja eit hus for namnet åt Herren , Israels Gud .
11008018	Men Herren sa til David , far min : « Når du har tenkt å byggja eit hus for namnet mitt , så har du gjort vel i det .
11008019	Men du skal ikkje byggja huset ; son din , som er av ditt eige kjøt og blod , han skal byggja huset for namnet mitt . »
11008020	Og Herren har halde den lovnaden han gav . Eg har fylgt etter David , far min , og sett meg på Israels kongsstol , som Herren har sagt , og eg har bygt dette huset for namnet åt Herren , Israels Gud .
11008021	Der har eg stelt til ein stad for den kista som gøymer vitnemålet om den pakta Herren gjorde med fedrane våre då han førte dei ut or Egypt .
11008022	Så steig Salomo fram for Herrens altar midt for heile Israels-lyden . Han breidde ut hendene mot himmelen
11008023	og sa : Herre , Israels Gud ! Det finst ingen Gud som du , korkje oppe i himmelen eller her nede på jorda . Du held pakta med tenarane dine og lèt di miskunn mot dei vara ved , når dei ferdast heilhjarta for ditt åsyn .
11008024	Du har halde den lovnaden du gav David , far min , tenaren din . Du gav han med ord og har oppfylt han i gjerning , som det syner seg i dag .
11008025	Så hald då , Herre , Israels Gud , den lovnaden du gav David , far min , tenaren din , då du sa : « Det skal aldri vanta ein mann av di ætt til å sitja på Israels kongsstol for mitt åsyn , så sant sønene dine aktar på si ferd og held seg til meg , som du har gjort . »
11008026	Lat det no stå fast , Herre , Israels Gud , det ordet du tala til David , far min , tenaren din !
11008027	Men bur Gud verkeleg på jorda ? Sjå himmelen , den høge himmel , rømer deg ikkje , langt mindre dette huset som eg har bygt !
11008028	Vend deg til den inderlege bøna åt tenaren din , Herre , min Gud , og høyr det ropet og den bøna som tenaren din ber fram for deg i dag !
11008029	Vak over dette huset natt og dag , over den staden der namnet ditt skal bu , som du har sagt . Høyr dei bønene som tenaren din ber fram , vend mot denne staden !
11008030	Ja , høyr dei inderlege bønene som tenaren din og Israel , folket ditt , bed , med augo vende mot denne staden ! Og når du høyrer dei i himmelen , der du bur , så bønhøyr og tilgjev !
11008031	Når ein mann skader nesten sin , og det vert kravt at han skal gjera eid , og han så kjem og sver framfor altaret ditt i dette huset ,
11008032	då må du høyra det i himmelen og gripa inn og hjelpa tenarane dine til deira rett . Døm den skuldige skuldig , og lat åtferda hans koma att på han sjølv ! Frikjenn den rettferdige , og lat han få løn for si rettferd !
11008033	Når Israel , folket ditt , taper i striden mot fienden fordi dei har synda mot deg , men så vender om til deg og vedkjennest namnet ditt , bed til deg og tiggar om nåde i dette huset ,
11008034	då må du høyra det i himmelen og tilgje Israel , folket ditt , synda deira og føra dei heim att til det landet du gav fedrane deira .
11008035	Når himmelen er stengd , så det ikkje kjem regn , fordi dei har synda mot deg , men dei så vender seg mot denne staden og bed til deg , vedkjennest namnet ditt og vender om frå synda si , fordi du har audmykt dei ,
11008036	då må du høyra det i himmelen og tilgje tenaren din og Israel , folket ditt , synda deira . For du lærer dei den gode vegen dei skal gå . Send då regn over landet ditt , det landet du har gjeve folket ditt til odel og eige .
11008037	Når det vert hungersnaud i landet , når det kjem pest , når det kjem kornbrann og rust , grashopper og gnagarar , når fienden kringset byane der , når det kjem allslags plager og sjukdom over folket ,
11008038	og så ein eller annan i heile folket ditt , Israel , ber fram inderlege bøner fordi han kjenner at det stikk han i hjarta , og breier ut hendene sine mot dette huset ,
11008039	då må du høyra det i himmelen , der du bur . Tilgjev , grip inn og lat kvar mann få att etter åtferda si , du som kjenner hjarta hans . For du er den einaste som kjenner menneskehjarta .
11008040	Så skal dei ottast deg så lenge dei lever i det landet du gav fedrane våre .
11008041	Det kan òg henda at utlendingar som ikkje høyrer Israel , folket ditt , til , kjem frå eit land langt borte for ditt namn skuld .
11008042	For dei får nok høyra om ditt store namn , di sterke hand og din strake arm . Når dei så kjem og ber fram bønene sine , med augo vende mot dette huset ,
11008043	så må du høyra dei i himmelen , der du bur , og gjera alt det dei ropar til deg om . Då skal alle folk på jorda læra namnet ditt å kjenna , og dei skal ottast deg liksom ditt eige folk , Israel , og skjøna at namnet ditt er nemnt over dette huset som eg har bygt .
11008044	Når folket ditt dreg ut i krig mot fienden , kvar du så sender dei , og dei bed til Herren , med augo vende mot den byen som du har valt ut , og mot det huset som eg har bygt for namnet ditt ,
11008045	då må du i himmelen høyra dei inderlege bønene deira og hjelpa dei til deira rett .
11008046	Det kan henda at folket syndar mot deg — for det finst ikkje noko menneske som ikkje syndar — og du vert harm på dei og gjev dei i fiendens hand , så han tek dei til fange og fører dei til fiendelandet , anten det no er langt borte eller nær .
11008047	Men så går dei i seg sjølve i det landet der dei er fangar , og vender om og bed deg om nåde der i landet og seier : « Vi har synda og bore oss ille åt ; gudlause har vi vore . »
11008048	Vender dei då om til deg av heile sitt hjarta og heile sin hug i fiendelandet , hjå dei som førte dei bort , og bed til deg , med augo vende mot det landet du gav fedrane deira , mot den byen som du har valt ut , og mot det huset som eg har bygt for namnet ditt ,
11008049	då må du høyra dei inderlege bønene deira i himmelen , der du bur , og hjelpa dei til deira rett .
11008050	Tilgjev folket ditt alle syndene og misgjerningane dei har gjort mot deg . Lat dei møta miskunn hjå dei som held dei fanga , så dei gjer sælebot på dei .
11008051	Dei er då ditt folk og din eigedom , som du førte ut or Egypt , midt ut or jernomnen .
11008052	Lat augo dine vera opne for dei inderlege bønene som stig opp frå tenaren din og frå folket ditt , Israel , så du alltid høyrer på dei når dei ropar til deg .
11008053	For du har skilt dei ut frå alle folkeslag på jorda , så dei skal vera din eigedom , som du sa gjennom Moses , tenaren din , då du førte fedrane våre ut or Egypt , Herre , vår Gud !
11008054	Då Salomo hadde bore fram heile denne inderlege bøna for Herren , reiste han seg opp framfor Herrens altar , der han hadde lege på kne med hendene utbreidde mot himmelen .
11008055	Han steig fram og velsigna heile Israels-lyden med høg røyst og sa :
11008056	Lova vere Herren , som har gjeve Israel , folket sitt , ro , så som han lova . Ikkje eitt av alle dei gode orda som han tala gjennom Moses , tenaren sin , har falle til jorda .
11008057	Gjev Herren vår Gud må vera med oss som han var med fedrane våre ! Gjev han aldri må sleppa oss og aldri støyta oss frå seg ,
11008058	men bøya hjarta vårt til seg , så vi alltid går på hans vegar og held dei bod , føresegner og lover som han gav fedrane våre .
11008059	Gjev denne inderlege bøna som eg har bede til Herren , må koma fram for Herren vår Gud dag og natt , så han hjelper tenaren sin og Israel , folket sitt , til retten deira , etter som det trengst dag for dag .
11008060	Då skal alle folk på jorda skjøna at Herren er Gud , han og ingen annan .
11008061	Hald dykk heilhjarta til Herren vår Gud , så de ferdast etter hans føresegner og held hans bod , som de gjer i dag .
11008062	Så ofra kongen og heile Israel med han slaktoffer til Herren .
11008063	Og Salomo bar fram måltidsofferet for Herren . Det var 22000 oksar og 120000 sauer . Såleis vigsla kongen og alle israelittane Herrens hus .
11008064	Same dagen vigsla kongen midtdelen av føregarden framfor Herrens hus . Der bar han fram brennofferet , grødeofferet og feittstykka av måltidsofferet . For bronsealtaret som stod for Herrens åsyn , var for lite til å røma både brennofferet , grødeofferet og måltidsofferet .
11008065	Samstundes heldt Salomo høgtida , og heile Israel med han . Det var ein stor festlyd som var komen saman heilt frå Lebo-Hamat til Egyptarbekken . I sju dagar og sju dagar til , i alt fjorten dagar , heldt dei høgtid for Herren vår Guds åsyn .
11008066	Den åttande dagen lét han folket fara . Dei bad farvel med kongen og drog heim , kvar til sitt , glade og fegne for alt det gode Herren hadde gjort mot David , tenaren sin , og mot Israel , folket sitt .
11009001	Då Salomo hadde fullført Herrens hus , kongsgarden og alt det andre som han hadde hug til å gjera ,
11009002	då synte Herren seg for han andre gongen , som han hadde synt seg for han i Gibeon ,
11009003	og sa til han : Eg har høyrt den inderlege bøna som du bar fram for meg . Eg har helga dette huset som du har bygt , og vil la namnet mitt bu der til evig tid . Augo mine og hjarta mitt skal alltid vera vende mot det .
11009004	Ferdast du no for mitt åsyn med heilt hjarta og ærleg hug , som David , far din , gjorde , gjer du alt det eg har sagt deg , og held du boda og lovene mine ,
11009005	så skal eg tryggja kongsstolen din i Israel til evig tid , så som eg lova David , far din , då eg sa : Det skal aldri vanta ein mann av di ætt på Israels kongsstol .
11009006	Men vender de dykk bort frå meg , de og borna dykkar , og ikkje held dei bod og føresegner som eg har lagt fram for dykk , gjev de dykk til å dyrka andre gudar og kasta dykk ned for dei ,
11009007	då vil eg rydja israelittane ut or det landet eg gav dei . Og det huset som eg har helga for namnet mitt , vil eg føykja bort frå mitt åsyn , og Israel skal verta eit ordtak og eit spottord mellom alle folk .
11009008	Om dette huset er aldri så ruvande , skal alle som fer framom , fæla og spotta og spørja : « Kvifor har Herren fare så med dette landet og dette huset ? »
11009009	Då skal folk svara : « Fordi dei vende seg bort frå Herren sin Gud , han som førte fedrane deira ut or Egypt , og heldt seg til andre gudar , som dei tilbad og dyrka , difor har Herren ført all denne ulukka over dei . »
11009010	Då dei tjue åra var lidne som Salomo hadde brukt til å byggja dei to husa , templet og slottet ,
11009011	gav han Hiram , kongen i Tyrus , tjue byar i Galilea . For Hiram hadde hjelpt han med sedertre , sypresstre og gull , så mykje han ville ha .
11009012	Men då Hiram kom frå Tyrus og skulle sjå på dei byane han hadde fått av Salomo , lika han dei ikkje .
11009013	Han sa : « Kva er dette for byar du har gjeve meg , bror ? » Og han kalla dei Kabul-landet , som dei heiter den dag i dag .
11009014	Hiram hadde sendt kongen hundre og tjue talentar gull .
11009015	Såleis hadde det seg med det pliktarbeidet som kong Salomo sette i gang då han skulle byggja Herrens hus , sitt eige hus , Millo og murane kring Jerusalem , Hasor , Megiddo og Geser :
11009016	Farao , kongen i Egypt , hadde gjort ei hærferd og teke Geser . Han hadde brent byen og drepe kanaanearane som budde der . Sidan hadde han gjeve byen i medgift til dotter si , som vart gift med Salomo .
11009017	Salomo bygde opp att Geser , og like eins Nedre Bet-Horon ,
11009018	Ba’alat og Tamar i øydemarka der i landet ,
11009019	alle byane han hadde lagerhus i , dei byane han hadde vognene og hestane sine i , og alt anna som han fekk hug til å byggja , både i Jerusalem og på Libanon og i heile det riket han rådde over .
11009020	Alle som var att av amorittane , hetittane , perisittane , hevittane og jebusittane , folk som ikkje var av Israels ætt ,
11009021	etterkomarane etter desse folka , så mange som endå var att i landet , fordi israelittane ikkje hadde makta å bannstøyta dei , dei gjorde Salomo til pliktarbeidarar , og det har dei vore til denne dag .
11009022	Men av israelittane sette han ingen til å gjera trælearbeid ; dei var krigarar , hoffmenn , hovdingar , våpensveinar og hovudsmenn for stridsvognene og hestfolket hans .
11009023	Arbeidsformennene åt Salomo var fem hundre og femti i talet . Dei hadde tilsyn med det folket som gjorde arbeidet .
11009024	Så snart dotter til farao hadde flytt opp frå Davids-byen til det huset han hadde bygt åt henne , gjekk han i gang med å byggja Millo .
11009025	Tre gonger om året bar Salomo fram brennoffer og måltidsoffer på det altaret han hadde bygt for Herren , og han brende røykjelse for Herrens åsyn . Så bygde han templet ferdig .
11009026	Kong Salomo bygde òg skip i Esjon-Geber , som ligg ved Eilat , på Sevsjø-stranda i Edom .
11009027	På desse skipa sende Hiram nokre av mennene sine som var sjøfolk og kjende havet , av stad saman med mennene åt Salomo .
11009028	Dei fór til Ofir og henta gull , fire hundre og tjue talentar , som dei hadde med seg heim til kong Salomo .
11010001	Då dronninga av Saba fekk høyra gjetordet om Salomo , det som gjekk om han for Herrens namn skuld , kom ho og ville prøva han med gåter .
11010002	Ho kom til Jerusalem med eit stort fylgje , med kamelar som bar krydder , store mengder gull og dyre steinar . Då ho steig fram for Salomo , tala ho med han om alt som låg henne på hjarta .
11010003	Og Salomo gav henne svar på alt det ho spurde om . Det fanst ikkje den ting som var duld for kongen , så han ikkje kunne gje henne svar .
11010004	No såg ho det sjølv , Saba-dronninga , kor vis Salomo var . Og ho såg huset han hadde bygt ,
11010005	rettene på bordet hans , hoffmennene der dei sat , tenarane som varta opp , og kleda deira , skjenkjarsveinane hans og brennoffera som han bar fram i Herrens hus . Ho var reint frå seg av undring
11010006	og sa til kongen : « Så var det då sant det eg høyrde heime i landet mitt om deg og visdomen din !
11010007	Eg ville ikkje tru det dei fortalde , før eg kom og fekk sjå det med eigne augo . Men no ser eg at dei ikkje har fortalt meg halvparten ; du er både visare og rikare enn eg har høyrt .
11010008	Lukkelege er mennene dine , og lukkelege er desse tenarane dine , som alltid får stå framfor deg og høyra visdomen din !
11010009	Lova vere Herren din Gud , som hadde slik hugnad i deg at han sette deg på Israels kongsstol . Fordi Herren alltid har Israel kjær , har han sett deg til konge , så du skal fremja rett og rettferd . »
11010010	Så gav ho kongen hundre og tjue talentar gull og ei stor mengd med krydder og dyre steinar . Det har aldri sidan kome slik ei mengd med krydder til landet som det Saba-dronninga gav kong Salomo .
11010011	Elles hadde skipa til Hiram , som henta gull frå Ofir , med seg store mengder sandeltre og dyre steinar derifrå .
11010012	Av sandeltreet fekk kongen laga rekkverk til Herrens hus og kongsgarden og lyrer og harper til songarane . Aldri har det kome så mykje sandeltre til landet eller vore å sjå til denne dag .
11010013	Kong Salomo gav Saba-dronninga alt det ho hadde hug på og bad om , forutan det han gav henne i kongeleg venskapsgåve . Så tok ho av stad og fór heim att til landet sitt saman med tenarane sine .
11010014	Det gullet som Salomo fekk inn på eitt år , vog 666 talentar .
11010015	Til det kom avgiftene frå kjøpmennene og inntektene frå karavanehandlarane , frå alle arabarkongane og frå statthaldarane i landet .
11010016	Kong Salomo fekk laga to hundre store skjold av hamra gull ; til kvart skjold gjekk det med seks hundre sekel gull .
11010017	Han fekk òg laga tre hundre små skjold av hamra gull ; til kvart av dei gjekk det med tre miner gull . Alle desse skjolda sette kongen i Libanon-skoghuset .
11010018	Kongen fekk òg laga ein stor kongsstol av elfenbein og kledde han med reint gull .
11010019	Kongsstolen hadde seks troppesteg , og på baksida var det ein rund topp . På begge sider av setet var det stolarmar , og attmed stolarmane stod det to løver .
11010020	På dei seks troppestega stod det tolv løver , seks på kvar side . Maken til kongsstol har aldri vore laga i noko anna kongerike .
11010021	Alle drikkekara til kong Salomo var av gull , og alle reiskapane i Libanon-skoghuset var av fint gull . Ingen ting var av sølv ; sølvet vart ikkje rekna for noko i Salomos dagar .
11010022	For kongen hadde Tarsis-skip på havet saman med skipa åt Hiram . Ein gong tredjekvart år kom Tarsis-skipa heim , lasta med gull og sølv , elfenbein , apekattar og påfuglar .
11010023	Kong Salomo var rikare og visare enn alle andre kongar på jorda .
11010024	Frå alle verdsens kantar kom dei og ville sjå han og høyra den visdomen Gud hadde lagt ned i hjarta hans .
11010025	Kvart år kom dei med gåver til han , ting av sølv og gull , kledebunader , våpen , krydder , hestar og muldyr .
11010026	Salomo la seg til vogner og hestar . Han hadde fjorten hundre vogner og tolv tusen hestar . Av dei la han somme i vognbyane , og somme hadde han hjå seg sjølv i Jerusalem .
11010027	Kongen gjorde sølv like vanleg i Jerusalem som stein , og sedertre like vanleg som morbærtre i Sjefela .
11010028	Hestane sine fekk Salomo frå Egypt og frå Kue . Kjøpmennene hans henta dei i Kue for betaling .
11010029	Kvar vogn som vart innført frå Egypt , kosta seks hundre sekel sølv , og kvar hest hundre og femti sekel . Sameleis henta dei vogner og hestar til alle hetittkongane og aramearkongane .
11011001	Kong Salomo hugla mange framande kvinner forutan dotter til farao — kvinner frå Moab , Ammon , Edom , Sidon og hetittlandet .
11011002	Dei høyrde til dei folka Herren hadde tala om då han sa til israelittane : « De skal ikkje blanda dykk med dei , og dei ikkje med dykk . Elles kjem dei visseleg til å venda hjarta dykkar til gudane sine . » Desse kvinnene heldt Salomo seg til , og han elska dei .
11011003	Han hadde sju hundre koner med fyrsteleg rang og tre hundre fylgjekoner , og dei førte hugen hans på avveg .
11011004	Det var då Salomo vart gamal at konene hans fekk vendt hjarta hans til andre gudar . Hjarta hans var ikkje lenger heilt med Herren hans Gud , som hjarta åt David , far hans , hadde vore .
11011005	Salomo heldt seg til Astarte , gudinna åt sidonarane , og til Milkom , styggedomen åt ammonittane .
11011006	Han gjorde det som vondt var i Herrens augo , og fylgde ikkje trufast Herren , som David , far hans , hadde gjort .
11011007	På den tid bygde Salomo ein offerhaug for Kamosj , styggedomen åt moabittane , på den høgda som ligg midt for Jerusalem , og for Molok , styggedomen åt ammonittane .
11011008	Det same gjorde han for alle dei utanlandske konene sine , som kveikte offereld og bar fram slaktoffer til gudane sine .
11011009	Då vart Herren harm på Salomo fordi han hadde vendt hjarta sitt bort frå Herren , Israels Gud , som hadde synt seg for han to gonger
11011010	og sagt klårt ifrå at han ikkje skulle fylgja andre gudar ; men han hadde ikkje retta seg etter Herrens bod .
11011011	Og Herren sa til han : « Sidan du har bore deg såleis åt og ikkje har halde den pakta eg gjorde med deg , og dei lovene eg gav deg , vil eg riva riket frå deg og gje det til ein av mennene dine .
11011012	Men for skuld David , far din , vil eg ikkje gjera det så lenge du lever ; det er son din eg vil riva det frå .
11011013	Heile riket vil eg likevel ikkje ta frå han . Ei ætt vil eg gje han for Davids skuld , han som var tenaren min , og for Jerusalems skuld , den byen eg har valt ut . »
11011014	Herren laga det så at Salomo fekk ein motstandar . Det var Hadad , ein mann av kongsætta i Edom .
11011015	Då David slo Edom , drog hærføraren Joab av stad og skulle gravleggja dei som var falne i striden , og han slo i hel alle menner i Edom .
11011016	I seks månader heldt Joab seg der med heile Israels-hæren , til han hadde rudt ut alle menner i Edom .
11011017	Då rømde Hadad saman med nokre edomittar , nokre av mennene til far hans , og tok vegen til Egypt . Hadad var berre småguten den gongen .
11011018	Dei tok ut frå Midjan og kom til Paran . Der fekk dei med seg nokre menn og kom så til Egypt , til farao , kongen i landet . Han gav Hadad eit hus , sytte for mat til han og lét han få jord .
11011019	Farao fekk stor godvilje for Hadad og gav han syster åt kona si , åt dronning Takpenes , til kone .
11011020	Med henne fekk Hadad ein son , Genubat . Takpenes fostra han opp i huset åt farao , og sidan vart han verande der mellom sønene til farao .
11011021	Medan Hadad var i Egypt , fekk han vita at David hadde gått til kvile hjå fedrane sine , og at Joab , hærføraren , var død . Då sa han til farao : « Lat meg få fara heim til mitt eige land ! »
11011022	Farao spurde : « Kva er det du saknar her hjå meg sidan du vil fara heim til landet ditt ? » Han svara : « Ingen ting , men lat meg få fara likevel ! »
11011023	Gud lét endå ein motstandar reisa seg mot Salomo . Det var Reson , son til Eljada . Han hadde rømt frå herren sin , Hadadeser , kongen i Soba .
11011024	Reson samla folk om seg og vart hovding for ein røvarflokk . Dei drog til Damaskus , slo seg ned der og gjorde seg til herrar i byen .
11011025	Reson låg i strid med Israel så lenge Salomo levde . Både han og Hadad valda Israel skade . Han var konge over Aram og hata Israel .
11011026	Jeroboam Nebatsson frå Sereda i Efraim var ein av Salomos menn . Mor hans heitte Serua og var enkje . Han gjorde opprør mot kongen .
11011027	Såleis gjekk det til då Jeroboam reiste seg mot kongen : Salomo heldt på og bygde Millo og tetta opninga i muren kring byen som bar namn etter David , far hans .
11011028	No var Jeroboam ein dugande kar , og då Salomo såg at denne ungguten gjorde godt arbeid , sette han han til å ha tilsyn med alt pliktarbeidet som Josefs-ætta laut gjera .
11011029	Så hende det ein gong på den tid at Jeroboam gjekk ut or Jerusalem . På vegen møtte han profeten Akia frå Sjilo , og han var kledd i ei ny kappe . Dei to var åleine ute på marka .
11011030	Då tok Akia den nye kappa han hadde på seg , reiv henne i tolv stykke
11011031	og sa til Jeroboam : Ta ti av desse stykka ! For så seier Herren , Israels Gud : Eg vil riva riket ut or hendene på Salomo og gje dei ti ættene til deg .
11011032	Berre den eine ætta skal han få ha for Davids skuld , han som var tenaren min , og for Jerusalems skuld , den byen eg har valt ut i alle Israels-ættene .
11011033	Det gjer eg fordi Salomo har vendt seg bort frå meg og tilbede Astarte , gudinna åt sidonarane , Kamosj , guden åt moabittane , og Milkom , guden åt ammonittane . Han har ikkje gått på mine vegar og ikkje gjort det som rett er i mine augo . Han har ikkje halde lovene og boda mine , som David , far hans , gjorde .
11011034	Likevel vil eg ikkje ta noko av riket frå han sjølv ; han skal få vera fyrste så lenge han lever , for Davids skuld , han som var tenaren min , han som eg valde ut , og som heldt seg etter boda og lovene mine .
11011035	Men eg vil ta riket frå son hans og gje dei ti ættene til deg .
11011036	Ei ætt vil eg gje son hans , så David , tenaren min , alltid skal ha ei lampe som lyser for mitt åsyn i Jerusalem , den byen eg har valt ut til bustad for namnet mitt .
11011037	No set eg deg til å rå over alt det du ynskjer ; du skal vera konge over Israel .
11011038	Og høyrer du på alt det eg seier deg , går du på mine vegar og gjer det som rett er i mine augo , held du boda og lovene mine , som David , tenaren min , gjorde , så skal eg vera med deg og byggja deg eit hus som står støtt , så som eg gjorde for David , og eg skal gje deg Israel .
11011039	Davids-ætta vil eg audmykja for det som er gjort , men ikkje for all framtid .
11011040	Salomo freista no å drepa Jeroboam . Men Jeroboam tok ut og rømde til Egypt , til Sjisjak , som var konge der . Og han vart verande i Egypt til Salomo var død .
11011041	Det som elles er å seia om Salomo , om alt det han gjorde , og om visdomen hans , det står skrive i krønikeboka åt Salomo .
11011042	I førti år var Salomo konge i Jerusalem og rådde over heile Israel .
11011043	Så gjekk Salomo til kvile hjå fedrane sine og vart gravlagd i byen åt David , far sin . Og Rehabeam , son hans , vart konge etter han .
11012001	Rehabeam fór til Sikem ; for heile Israel var kome dit og skulle gjera han til konge .
11012002	Dette fekk Jeroboam Nebatsson høyra . Han var endå i Egypt . Dit hadde han rømt for kong Salomo , og der budde han .
11012003	No sende dei bod etter han . Og så kom han og heile Israels-lyden til Rehabeam og sa :
11012004	« Far din la eit tungt åk på oss . Men lettar no du det harde arbeidet og det tunge åket som far din la på oss , så skal vi tena deg . »
11012005	Han svara : « Gå bort og venta i tre dagar ! Kom så hit att til meg ! » Så gjekk folket sin veg .
11012006	Kong Rehabeam samrådde seg fyrst med dei gamle , som hadde gjort teneste hjå Salomo , far hans , medan han levde . Han spurde : « Kva rår de meg til å svara dette folket ? »
11012007	Dei sa : « Høyrer du på folket i dag , gjer du dei til viljes og gjev dei eit velviljug svar , så kjem dei til å tena deg alle dine dagar . »
11012008	Men Rehabeam brydde seg ikkje om det rådet dei gamle gav . Han spurde dei unge til råds , dei som hadde vakse opp saman med han og no gjorde teneste hjå han .
11012009	« Kva rår de oss til å svara dette folket ? » spurde han . « Dei har bede meg letta det åket som far min la på dei . »
11012010	Då svara dei unge som hadde vakse opp saman med han : « Så skal du seia til dette folket som sa til deg : Far din la eit tungt åk på oss . Gjer no du det lettare for oss ! — så skal du svara dei : Litlefingeren min er tjukkare enn midja åt far min .
11012011	Far min la eit tungt åk på dykk , men eg skal gjera det tyngre . Far min tukta dykk med sveper , men eg skal tukta dykk med piggreimar . »
11012012	Tredje dagen kom Jeroboam og heile folket til Rehabeam , så som kongen hadde bede dei då han sa : « Kom hit att til meg om tre dagar ! »
11012013	Kongen gav dei no eit hardt svar . Han brydde seg ikkje om det rådet dei gamle hadde gjeve han ,
11012014	men svara så som dei unge hadde rådt han til : « Far min la eit tungt åk på dykk , men eg skal gjera det tyngre . Far min tukta dykk med sveper , men eg skal tukta dykk med piggreimar . »
11012015	Kongen høyrde ikkje på folket . Herren laga det så , fordi han ville oppfylla det ordet han hadde tala til Jeroboam Nebatsson gjennom Akia frå Sjilo .
11012016	Då no heile Israel såg at kongen ikkje ville høyra på dei , gav dei han dette svaret : « Kva del har vi i David ? Vi har ingen lut i Isai-sonen . Heim til telta dine , Israel ! Syt no , David , — for ditt eige hus ! » Så fór israelittane heim att .
11012017	Og Rehabeam vart ikkje konge over andre israelittar enn dei som budde i Juda-byane .
11012018	Kong Rehabeam sende Adoniram til dei , han som hadde tilsyn med pliktarbeidet . Men israelittane steina han i hel , og Rehabeam sjølv laut i all hast stiga opp i vogna si og røma til Jerusalem .
11012019	Såleis fall Israel frå Davids-ætta , og såleis har det vore til denne dag .
11012020	Då Israels-folket fekk høyra at Jeroboam var komen heim att , sende dei bod etter han og henta han til tings . Der gjorde dei han til konge over heile Israel . Berre Juda-ætta heldt seg til Davids hus .
11012021	Så snart Rehabeam var komen til Jerusalem , samla han heile Juda-folket og Benjamins-ætta , hundre og åtti tusen utvalde krigarar . Dei skulle strida mot Israels-riket og vinna kongedømet att åt Rehabeam , son til Salomo .
11012022	Då kom Herrens ord til gudsmannen Sjemaja , og det lydde så :
11012023	« Sei til Rehabeam , son til Salomo , kongen i Juda , og til heile Juda - og Benjamins-ætta og alt hitt folket :
11012024	Så seier Herren : De skal ikkje fara opp og strida mot israelittane , brørne dykkar . Far heim att , kvar til sitt hus ! For det som har hendt , er kome frå meg . » Då lydde dei Herrens ord ; dei snudde og fór heim att , som Herren hadde sagt .
11012025	Jeroboam bygde ut Sikem i Efraims-fjella og busette seg der . Sidan flytte han bort derifrå og bygde opp att festningsverka i Penuel .
11012026	Jeroboam tenkte med seg : « Riket kunne snart gå attende til Davids-ætta .
11012027	Skal dette folket fara opp til Jerusalem og bera fram offer i Herrens hus , kjem dei atter til å venda hugen til den gamle herren sin , Juda-kongen Rehabeam . Så drep dei meg og gjev seg under han att . »
11012028	Kongen heldt råd , og så laga han to gullkalvar og sa til folket : « No har de lenge nok fare opp til Jerusalem . Sjå , her er gudane dine , Israel , dei som førte deg opp frå Egypt . »
11012029	Den eine gullkalven sette han opp i Betel , den andre i Dan .
11012030	Dette vart opphav til synd . Folket gjekk heilt til Dan og steig fram for gullkalven der .
11012031	Jeroboam bygde òg hus på offerhaugane og sette kven han ville til prestar , endå dei ikkje var av Levi-ætta .
11012032	Den femtande dagen i den åttande månaden heldt Jeroboam ei høgtid liksom den store høgtida i Juda , og han bar fram offer på altaret . I Betel gjorde han det så : Han ofra til kalvane han hadde laga , og lét prestar frå offerhaugane som han hadde skipa til , gjera teneste i Betel .
11012033	Offeret bar han fram på det altaret han hadde bygt i Betel . Det var den femtande dagen i den åttande månaden , ein dag han hadde valt etter eige hovud . Då lét han israelittane halda høgtid , og sjølv steig han opp til altaret og ville ofra der .
11013001	Men best som Jeroboam stod for altaret og kveikte offerelden , kom det etter Herrens vilje ein gudsmann frå Juda til Betel .
11013002	På Herrens bod ropa han mot altaret : « Altar ! Altar ! Så seier Herren : Det skal fødast ein son i Davids-ætta ; Josjia skal han heita . På deg skal han ofra offerhaug-prestane som brenner offer på deg ; på deg skal han brenna menneskebein . »
11013003	Samstundes varsla han eit teikn og sa : « Dette er teiknet på at Herren har tala : Altaret skal rivna , og den feite oska som ligg på det , skal spreiast utover . »
11013004	Då kong Jeroboam høyrde det som gudsmannen ropa mot altaret i Betel , rette han ut handa frå altaret og sa : « Grip han ! » Med det same stivna handa som han rette ut , og han kunne ikkje ta henne til seg att .
11013005	Altaret rivna , og den feite oska vart spreidd utover . Det var teiknet som gudsmannen hadde varsla på Herrens bod .
11013006	Då tok kongen til ords og sa til gudsmannen : « Sjå om du kan vinna godvilje hjå Herren din Gud , og bed for meg at eg må få ta handa til meg att . » Gudsmannen gjorde som han bad , og då kunne kongen ta handa til seg ; ho vart som ho hadde vore .
11013007	Sidan sa kongen til gudsmannen : « Ver med meg heim og få noko å styrkja deg på ; så skal eg gje deg ei gåve . »
11013008	Men gudsmannen svara : « Om du gav meg halve huset ditt , ville eg ikkje vera med deg heim . På denne staden vil eg korkje smaka mat eller drikke ;
11013009	for Herren gav meg dette påbodet då han tala til meg : Du skal ikkje eta eller drikka noko og ikkje fara heim att same vegen som du kom . »
11013010	Så gjekk han , og han fór ikkje heim att den vegen han var komen til Betel , men tok ei anna lei .
11013011	I Betel budde det ein gamal profet . Sønene hans kom og fortalde han alt det gudsmannen hadde gjort i Betel den dagen , og kva han hadde sagt til kongen . Då dei hadde fortalt det til far sin ,
11013012	spurde han : « Kva veg tok han ? » Sønene viste han kva veg han hadde teke , den gudsmannen som var komen frå Juda .
11013013	Då sa han til dei : « Sala eselet for meg ! » Dei sala eselet , og han sette seg oppå
11013014	og reid av stad etter gudsmannen . Han fann han sitjande under ei terebinte og spurde : « Er du den gudsmannen som er komen frå Juda ? » « Ja , det er eg , » svara han .
11013015	Då sa profeten til han : « Ver med meg heim og få deg litt mat ! »
11013016	Men gudsmannen svara : « Eg kan ikkje fylgja deg attende og ta inn hjå deg . Eg vil korkje eta eller drikka noko saman med deg på denne staden .
11013017	For så lydde Herrens ord til meg : Du skal ikkje eta eller drikka noko der og ikkje fara heim att den vegen du kom . »
11013018	Då sa den andre : « Eg òg er profet liksom du . Ein engel kom til meg med bod frå Herren og sa : Ta han med deg heim , så han kan få seg mat og drikke . » Men då han sa det , laug han for han .
11013019	Så vart gudsmannen med han heim og åt og drakk i huset hans .
11013020	Medan dei sat til bords , kom Herrens ord til profeten som hadde fått han med seg heim ,
11013021	og han ropa til gudsmannen som var komen frå Juda : « Så seier Herren : Sidan du trassa Herrens ord og ikkje heldt deg etter det bodet som Herren din Gud gav deg ,
11013022	men gjekk attende og åt og drakk på den staden der han hadde sagt at du ikkje skulle eta eller drikka , så skal liket ditt ikkje koma i grava åt fedrane dine . »
11013023	Då gudsmannen hadde ete og drukke , sala profeten eselet for han ,
11013024	og han tok av stad . Men på vegen kom det ei løve imot han . Ho drap han , og liket vart slengt ned på vegen . Eselet vart ståande attmed liket , og der stod løva òg .
11013025	Best det var , kom det nokre menn framom . Dei såg liket som låg slengt på vegen , og løva som stod attmed det . Då dei kom til byen der den gamle profeten budde , fortalde dei om det dei hadde sett .
11013026	Då profeten som hadde fått mannen med seg heim frå vegen , fekk høyra det , sa han : « Det er den gudsmannen som trassa Herrens ord . Difor lét Herren løva ta han , og ho har rive han i hel , etter det ordet Herren hadde tala til han . »
11013027	Så sa profeten til sønene sine : « Sala eselet for meg ! » Dei så gjorde ,
11013028	og han tok av stad . Han fann liket liggjande på vegen og eselet og løva som stod attmed det . Løva hadde ikkje ete liket og ikkje rive sund eselet .
11013029	Profeten tok den drepne gudsmannen , la han på eselet og hadde han med seg heim . Den gamle profeten kom til byen og ville halda syrgjehøgtid over gudsmannen og gravleggja han .
11013030	Han la liket i si eiga grav , og dei heldt syrgjehøgtid og ropa : « Ai , ai , bror ! »
11013031	Då han hadde gravlagt gudsmannen , sa han til sønene sine : « Når eg døyr , skal de leggja meg i den grava som gudsmannen ligg i . De skal leggja beina mine attmed hans .
11013032	For det skal gå i oppfylling , det ordet han på Herrens bod ropa mot altaret i Betel og mot alle heilagdomane på haugane ved byane i Samaria . »
11013033	Trass i denne hendinga vende ikkje Jeroboam om frå si vonde ferd . Han heldt fram med å setja kven han ville til prestar på offerhaugane . Alle som hadde hug til det , vigde han til prestar på haugane .
11013034	Dette førte skuld over Jeroboams ætt , og det var grunnen til at ho vart øydd og utrudd av jorda .
11014001	På den tid vart Abia , son til Jeroboam , sjuk .
11014002	Då sa Jeroboam til kona si : « Ta og kled deg ut , så ingen kan sjå at du er kona mi . Gå så til Sjilo , der profeten Akia bur , han som spådde at eg skulle verta konge over dette folket .
11014003	Ta med deg ti brød , nokre kaker og ei krukke med honning og gå til han ; så seier han deg nok korleis det skal gå med guten . »
11014004	Kona gjorde som han bad . Ho ferda seg til og fór til Sjilo og kom til huset åt Akia . Akia kunne ikkje sjå ; han var stiv i blikket fordi han var så gamal .
11014005	Men Herren hadde sagt til han : « No kjem kona åt Jeroboam og vil spørja deg til råds om son sin ; for han er sjuk . Så og så skal du svara henne . Men når ho kjem , læst ho vera ei anna . »
11014006	Då Akia høyrde lyden av fotstega hennar i døra , sa han : « Kom inn , du kona åt Jeroboam ! Kvifor læst du vera ei anna ? Eg har fått så tung ein bodskap til deg .
11014007	Gå og sei til Jeroboam : Så seier Herren , Israels Gud : Eg lyfte deg ut or folket og sette deg til fyrste over Israel , folket mitt .
11014008	Eg reiv riket frå Davidsætta og gav det til deg . Men du har ikkje vore som David , tenaren min . Han heldt boda mine og fylgde meg av heile sitt hjarta , så han berre gjorde det som rett var i mine augo .
11014009	Men du har bore deg verre åt enn alle dei som var før deg . Du har gått bort og laga deg andre gudar , støypte gudebilete . Såleis har du harma meg , og du har vendt meg ryggen .
11014010	Difor vil eg føra ulukke over Jeroboams hus og rydja ut alle mannfolk i ætta hans i Israel , både store og små . Og eg vil sopa etter Jeroboams ætt , som når ein sopar bort bos , til det ikkje finst eit grann att .
11014011	Den av Jeroboams-ætta som døyr i byen , skal hundane eta opp , og den som døyr utpå marka , skal fuglane under himmelen eta opp . Herren har tala .
11014012	No skal du gå heim att . Med det same du set foten din i byen , døyr barnet .
11014013	Heile Israel skal halda syrgjehøgtid over guten og fylgja han til grava . For han var den einaste i Jeroboams ætt som Herren , Israels Gud , fann noko godt hjå .
11014014	Men Herren vil reisa opp ein konge over Israel som skal rydja ut Jeroboams ætt . No er dagen komen
11014015	då Herren skal slå israelittane , så dei vert liksom sevet som svagar hit og dit i vatnet . Han skal rykkja dei opp or dette gode landet som han gav fedrane deira , og spreia dei bortanfor Eufrat , fordi dei har laga seg Asjera-pålar og harma Herren .
11014016	Han skal gje Israel i fiendevald for dei syndene skuld som Jeroboam har gjort og fått Israel til å gjera . »
11014017	Då tok kona til Jeroboam ut og fór heim att til Tirsa . Med det same ho sette foten på dørstokken i huset , døydde guten .
11014018	Heile Israel fylgde han til grava og heldt syrgjehøgtid over han . Det gjekk som Herren hadde sagt gjennom profeten Akia , tenaren sin .
11014019	Det som elles er å seia om Jeroboam , om krigane han førte , og korleis han styrte , det står skrive i krønikeboka åt Israels-kongane .
11014020	Jeroboam styrte i tjueto år . Så gjekk han til kvile hjå fedrane sine , og Nadab , son hans , vart konge etter han .
11014021	I Juda rådde Rehabeam , son til Salomo . Han var førtiein år gamal då han vart konge , og han styrte i sytten år i Jerusalem , den byen Herren hadde valt ut i alle Israels-ættene og gjort til bustad for namnet sitt . Mor hans heitte Na’ama og var frå Ammon .
11014022	Folket i Juda gjorde det som vondt var i Herrens augo . Med syndene sine eggja dei han til harme endå meir enn fedrane deira hadde gjort .
11014023	Dei bygde seg offerhaugar og reiste steinstøtter og Asjera-pålar på kvar høg haug og under kvart grønt tre .
11014024	Det fanst jamvel folk i landet som dreiv tempelutukt . Dei tok etter all den styggedomen som gjekk føre seg hjå dei folkeslaga Herren hadde drive bort for israelittane .
11014025	Så hende det i det femte styringsåret åt Rehabeam at Sjisjak , kongen i Egypt , gjorde ei hærferd mot Jerusalem .
11014026	Han tok alle skattane både i Herrens hus og i kongsgarden . Like eins tok han alle gullskjolda som Salomo hadde fått laga .
11014027	I staden fekk kong Rehabeam laga bronseskjold , og han sette hovdingane over livvakta som heldt vakt i slottsporten , til å ta vare på dei .
11014028	Kvar gong kongen gjekk inn i Herrens hus , bar vaktene desse skjolda og tok dei så med seg attende til vaktromet .
11014029	Det som elles er å seia om Rehabeam og alt det han gjorde , det står skrive i krønikeboka åt Juda-kongane .
11014030	Mellom Rehabeam og Jeroboam var det ufred heile tida .
11014031	Så gjekk Rehabeam til kvile hjå fedrane sine . Han vart gravlagd i Davids-byen . Mor hans heitte Na’ama og var frå Ammon . Abia , son hans , vart konge etter han .
11015001	I det attande styringsåret åt Jeroboam Nebatsson vart Abia konge i Juda .
11015002	Han styrte i Jerusalem i tre år . Mor hans heitte Ma’aka og var dotter til Absalom .
11015003	Abia fylgde den same vegen som faren og gjorde dei same syndene som han . Han heldt seg ikkje til Herren sin Gud av heile sitt hjarta , som David , ættefar hans , hadde gjort .
11015004	Men for Davids skuld lét Herren hans Gud ei lampe lysa for han i Jerusalem . Han gav han ein son som kunne fylgja etter han , og lét Jerusalem få stå .
11015005	For David gjorde det som rett var i Herrens augo . I heile sitt liv veik han ikkje av frå noko av det Herren hadde bode han , så nær som den gongen han synda mot hetitten Uria .
11015006	Abia hadde ufred med Jeroboam så lenge han levde .
11015007	Det som elles er å seia om Abia og alt det han gjorde , det står skrive i krønikeboka åt Juda-kongane . Abia og Jeroboam låg i strid med einannan .
11015008	Så gjekk Abia til kvile hjå fedrane sine . Dei gravla han i Davids-byen , og Asa , son hans , vart konge etter han .
11015009	I det tjuande året Jeroboam var konge i Israel , vart Asa konge i Juda .
11015010	Han styrte i Jerusalem i førtiein år . Farmor hans heitte Ma’aka og var dotter til Absalom .
11015011	Asa gjorde det som rett var i Herrens augo , liksom David , far hans , hadde gjort .
11015012	Dei mennene som dreiv tempelutukt , jaga han ut or landet , og han fekk bort alle avgudane som fedrane hans hadde laga .
11015013	Han tok jamvel frå Ma’aka , farmor si , dei rettar som fylgde med det å vera kongsmor , fordi ho hadde laga eit grysjeleg bilete for Asjera . Dette biletet hogg han ned og brende det i Kedron-dalen .
11015014	Men offerhaugane vart ikkje nedlagde . Likevel heldt Asa seg til Herren av heile sitt hjarta så lenge han levde .
11015015	Dei gåvene som far hans hadde vigt til Herren , og dei han sjølv hadde vigt , førte han til Herrens hus . Det var både sølv og gull og andre ting .
11015016	Mellom Asa og Basja , kongen i Israel , var det ufred så lenge dei levde .
11015017	Basja , Israels-kongen , gjorde ei hærferd mot Juda og bygde festningsverk i Rama , så ingen skulle få fara til eller frå kong Asa i Juda .
11015018	Då tok Asa fram alt sølvet og gullet som var att i skattkammera , både i Herrens hus og i kongsgarden . Han gav det til mennene sine og sende dei til Benhadad , kongen i Aram , som var son til Tabrimmon og soneson til Hesjon og budde i Damaskus . Dei skulle seia til han :
11015019	« Som du veit , er det ei pakt mellom meg og deg , som det var mellom far min og far din . Her sender eg deg ei gåve av sølv og gull . Bryt no den pakta du har med Basja , kongen i Israel , så han må fara bort frå meg . »
11015020	Benhadad gjorde som kong Asa sa . Han sende hærførarane sine mot byane i Israel og tok Ijjon , Dan , Abel-Bet-Ma’aka og alle Kinneret-bygdene , attåt heile Naftali-landet .
11015021	Då Basja fekk melding om det , heldt han opp med å byggja festningsverk i Rama . Han busette seg i Tirsa .
11015022	No kalla kong Asa inn alt mannskap i Juda — ingen vart friteken ; og dei førte bort steinane og tømmeret som Basja hadde nytta då han bygde ut Rama . Med det reiste kong Asa festningsverk i Geba i Benjamin og i Mispa .
11015023	Det som elles er å seia om Asa , om alle storverka hans og alt det andre han gjorde , og om byane han bygde , det står skrive i krønikeboka åt Juda-kongane . På sine gamle dagar fekk han ein sjukdom i føtene .
11015024	Så gjekk Asa til kvile hjå fedrane sine . Han vart gravlagd hjå dei i byen åt David , far sin , og Josjafat , son hans , vart konge etter han .
11015025	I det andre året Asa var konge i Juda , vart Nadab , son til Jeroboam , konge i Israel . Han styrte i Israel i to år .
11015026	Nadab gjorde det som vondt var i Herrens augo ; han fylgde den same vegen som faren og heldt fram med dei same syndene som han hadde gjort og fått israelittane til å gjera .
11015027	Basja , son til Akia av Jissakars-ætta , fekk til ei samansverjing mot Nadab og slo han i hel bortmed Gibbeton , ein by som høyrde filistarane til . Det hende medan Nadab og alle israelittane heldt byen kringsett .
11015028	Det var i tredje styringsåret åt Asa , Juda-kongen , at Basja drap Nadab og vart konge etter han .
11015029	Då han hadde vorte konge , slo han i hel heile Jeroboams ætt . Han sparte ikkje eit einaste liv i kongsætta , men rudde dei heilt ut . Då vart det oppfylt , det ordet som Herren hadde tala gjennom Akia frå Sjilo , tenaren sin .
11015030	Dette var straffa for dei syndene som Jeroboam hadde gjort og fått israelittane til å gjera . For på den måten hadde han harma Herren , Israels Gud .
11015031	Det som elles er å seia om Nadab og alt det han gjorde , det står skrive i krønikeboka åt Israels-kongane .
11015032	Mellom Asa og Basja , kongen i Israel , var det ufred så lenge dei levde .
11015033	I det tredje året Asa var konge i Juda , vart Basja , son til Akia , konge over heile Israel . Han styrte i Tirsa i tjuefire år .
11015034	Basja gjorde det som vondt var i Herrens augo ; han fylgde den same vegen som Jeroboam og heldt fram med dei same syndene som han hadde gjort og fått israelittane til å gjera .
11016001	Då kom Herrens ord om Basja til Jehu Hananison , og det lydde så :
11016002	« Eg har lyft deg opp or støvet og sett deg til fyrste over Israel , folket mitt . Men du har fylgt den same vegen som Jeroboam og fått Israel , folket mitt , til å synda . Og dei har harma meg med syndene sine .
11016003	Difor vil eg no sopa etter Basja og ætta hans . Eg vil gjera med di ætt som eg gjorde med ætta åt Jeroboam Nebatsson .
11016004	Den av Basjas ætt som døyr i byen , skal hundane eta opp , og den som døyr utpå marka , skal fuglane under himmelen eta opp . »
11016005	Det som elles er å seia om Basja og det han gjorde , om storverka hans , det står skrive i krønikeboka åt Israels-kongane .
11016006	Så gjekk Basja til kvile hjå fedrane sine . Han vart gravlagd i Tirsa , og Ela , son hans , vart konge etter han .
11016007	Men gjennom profeten Jehu Hananison hadde Herrens ord alt nått Basja og hans ætt , ikkje berre for alt det vonde han gjorde for Herrens augo då han vekte harmen hans på same vis som Jeroboams-ætta , men òg fordi han hadde tynt heile den ætta .
11016008	I det tjuesjette året Asa var konge i Juda , vart Ela , son til Basja , konge i Israel . Han styrte i Tirsa i to år .
11016009	Ein av mennene hans , som heitte Simri og var hovding over halvparten av stridsvognene , fekk til ei samansverjing mot han . Ein gong han var i Tirsa og drakk seg eit rus hjå Arsa , slottshovdingen der ,
11016010	kom Simri dit og slo han i hel . Det hende i det tjuesjuande styringsåret åt Juda-kongen Asa . Og så vart Simri konge etter Ela .
11016011	Med det same han hadde vorte konge og sett seg på kongsstolen , slo han i hel heile Basjas ætt . Han sparte ikkje ein einaste mann , korkje av dei næraste frendane eller venene hans .
11016012	Simri rudde ut heile Basjas ætt , så som Herren hadde sagt til Basja gjennom profeten Jehu .
11016013	For Basja og Ela , son hans , hadde synda og fått israelittane med på all si synd , og med dei gagnlause gudane sine hadde dei harma Herren , Israels Gud .
11016014	Det som elles er å seia om Ela og alt det han gjorde , det står skrive i krønikeboka åt Israels-kongane .
11016015	I det tjuesjuande året Asa var konge i Juda , vart Simri konge . Han styrte i Tirsa i sju dagar . Hæren låg den gongen i leir kring Gibbeton , som høyrde filistarane til .
11016016	Same dagen som alle israelittane i leiren fekk høyra at Simri hadde fått til ei samansverjing og slege kongen i hel , då gjorde dei der i leiren hærføraren Omri til konge over Israel .
11016017	Så drog Omri opp frå Gibbeton med heile hæren , og dei kringsette Tirsa .
11016018	Då Simri såg at byen var teken , gjekk han inn i borgtårnet i slottet , brende slottet opp over hovudet på seg og døydde .
11016019	Dette hende fordi han hadde synda og gjort det som vondt var i Herrens augo . Han hadde fylgt den same vegen som Jeroboam , gjort dei same syndene som han og fått israelittane med på dei .
11016020	Det som elles er å seia om Simri og den samansverjinga han fekk til , det står skrive i krønikeboka åt Israels-kongane .
11016021	No delte Israels-folket seg i to . Den eine halvparten fylgde Tibni , son til Ginat , og ville ta han til konge ; den andre halvparten fylgde Omri .
11016022	Dei som heldt med Omri , fekk overtaket over dei som heldt med Tibni , son til Ginat . Så døydde Tibni , og Omri vart konge .
11016023	I det trettifyrste året Asa var konge i Juda , vart Omri konge i Israel , og det var han i tolv år . I Tirsa styrte han i seks år .
11016024	Omri kjøpte Samaria-fjellet av Sjemer for to talentar sølv . Der bygde han ein by og kalla han Samaria etter Sjemer , som hadde ått fjellet .
11016025	Omri gjorde det som vondt var i Herrens augo . Han bar seg jamvel verre åt enn alle dei som hadde vore før han .
11016026	Han fylgde i eitt og alt den same vegen som Jeroboam Nebatsson og heldt fram med dei same syndene som han hadde gjort og fått israelittane til å gjera . Med dei gagnlause gudane sine harma han Herren , Israels Gud .
11016027	Det som elles er å seia om Omri og det han gjorde , om storverka hans , det står skrive i krønikeboka åt Israels-kongane .
11016028	Så gjekk Omri til kvile hjå fedrane sine . Han vart gravlagd i Samaria , og Akab , son hans , vart konge etter han .
11016029	I det trettiåttande året Asa var konge i Juda , vart Akab , son til Omri , konge i Israel . Han styrte Israel i Samaria i tjueto år .
11016030	Akab , son til Omri , gjorde det som vondt var i Herrens augo , endå meir enn alle dei som hadde vore før han .
11016031	Det var ikkje nok med at han gjorde dei same syndene som Jeroboam Nebatsson hadde gjort . Men han gifte seg med Jesabel , dotter til Etba’al , sidonarkongen , og gav seg til å dyrka Ba’al og kasta seg ned for han .
11016032	I det Ba’al-templet han bygde i Samaria , reiste han eit altar for Ba’al .
11016033	Akab fekk òg laga ein Asjera-påle , og han gjorde endå meir som harma Herren , Israels Gud . Han bar seg verre åt enn alle dei som hadde vore kongar i Israel før han .
11016034	I Akabs tid bygde Hiel frå Betel opp att Jeriko . Då han la grunnvollen , kosta det han Abiram , eldste son hans , og då han sette opp portane , kosta det han Segub , yngste son hans . Såleis vart det oppfylt , det ordet Herren hadde tala gjennom Josva Nunsson .
11017001	Elia frå Tisjbe , ein av innflyttarane i Gilead , sa til Akab : « Så sant Herren , Israels Gud , lever , han som eg tener : Dei fyrste åra skal det korkje koma dogg eller regn utan at eg seier det . »
11017002	Då kom Herrens ord til Elia , og det lydde så :
11017003	« Far bort herifrå , ta vegen mot aust og gøym deg i Krit-dalen , austanfor Jordan !
11017004	Der kan du drikka or bekken , og eg har sagt frå til ramnane at dei skal syta for mat åt deg . »
11017005	Så tok Elia ut og gjorde som Herren hadde sagt . Han gjekk til Krit-dalen , austanfor Jordan , og der gav han seg til .
11017006	Ramnane kom til han med brød og kjøt kvar morgon , og med brød og kjøt kvar kveld , og han drakk or bekken .
11017007	Men då det leid av ei tid , turka bekken bort , for det kom ikkje regn i landet .
11017008	Då kom Herrens ord til Elia , og det lydde så :
11017009	« Ta ut og gå til Sarepta , som høyrer Sidon til , og gjev deg til der ! Eg har sagt frå til ei enkje som bur der , at ho skal syta for mat åt deg . »
11017010	Så tok Elia ut og gjekk til Sarepta . Då han kom til byporten , fekk han sjå ei enkje som gjekk og sanka ved . Han ropa til henne og sa : « Henta litt vatn til meg i ei skål , så eg får drikka ! »
11017011	Då ho gjekk og ville henta vatn , ropa han etter henne : « Ta med deg eit stykke brød til meg òg ! »
11017012	Ho svara : « Så sant Herren din Gud lever : Eg eig ikkje så mykje som ein brødbit ; eg har berre ein neve mjøl i krukka og eit grann olje i krusa . No fer eg her og sankar nokre vedpinnar og vil gå heim og laga mat til meg og son min . Så vil vi eta og leggja oss til å døy . »
11017013	Elia sa til henne : « Ver ikkje redd ! Gå heim og gjer som du har sagt . Men bak fyrst eit lite brød av mjølet , og kom ut til meg med det ! Sidan kan du laga til noko åt deg og son din .
11017014	For så seier Herren , Israels Gud : Mjølkrukka skal ikkje verta tom , og oljen skal ikkje tryta i krusa til den dagen kjem då Herren sender regn over jorda . »
11017015	Då gjekk ho og gjorde som Elia hadde sagt , og sidan hadde dei mat i lang tid , både han og ho og folket i huset hennar .
11017016	Mjølkrukka vart ikkje tom , og oljen traut ikkje i krusa . Det gjekk som Herren hadde sagt gjennom Elia .
11017017	Ei tid etter at dette hadde hendt , vart son til kona som åtte huset , sjuk . Og sjukdomen tok han så hardt at det til sist ikkje var livspust i han .
11017018	Då sa ho til Elia : « Kva har eg med deg å gjera , gudsmann ? Du er komen og vil minna meg om synda mi , så guten min skal døy . »
11017019	Han svara : « Lat meg få son din ! » Så tok han guten or fanget hennar , bar han opp på tak-kammeret der han budde , og la han på senga si .
11017020	Han ropa til Herren og sa : « Herre , min Gud ! Vil du verkeleg gjera så vondt mot denne enkja som eg får bu hjå , at du lèt son hennar døy ? »
11017021	Så tøygde han seg tre gonger bortover barnet og ropa til Herren : « Herre , min Gud ! Lat barnet få att livet ! »
11017022	Og Herren høyrde bøna åt Elia . Guten fekk att livet ; han livna til .
11017023	Elia tok barnet og bar det frå loftet og ned i stova . Han gav det til mora og sa : « Sjå , son din lever ! »
11017024	Då sa kona til Elia : « No veit eg at du er ein gudsmann , og at Herren verkeleg talar gjennom deg . »
11018001	Så gjekk det ei lang tid . Tredje året kom Herrens ord til Elia , og det lydde så : « Gå og stig fram for Akab ! Eg vil senda regn over jorda . »
11018002	Elia gjekk i veg og steig fram for Akab . Det var stor hungersnaud i Samaria .
11018003	Då kalla Akab til seg Obadja , slottshovdingen sin . Obadja var ein mann som hadde stor age for Herren .
11018004	Den gongen Jesabel rudde ut Herrens profetar , tok han hundre profetar og løynde dei i to holer , femti i kvar hole , og sytte for mat og drikke til dei .
11018005	No sa Akab til han : « Kom , lat oss fara gjennom landet , til alle kjelder og bekker ! Kanskje vi då finn gras , så vi kan halda liv i hestar og muldyr og ikkje treng slakta noko av buskapen . »
11018006	Så delte dei landet mellom seg ; dei skulle fara gjennom det kvar for seg . Akab fór ein veg og Obadja ein annan .
11018007	Som no Obadja gjekk framover vegen , møtte han Elia . Med det same han drog kjensel på han , kasta han seg ned og sa : « Er det du , min herre Elia ? »
11018008	Han svara : « Ja , det er eg . Gå og sei til herren din at Elia er her . »
11018009	Men Obadja sa : « Kva vondt har eg gjort , sidan du vil gje meg i hendene på Akab og la han drepa meg ?
11018010	Så sant Herren din Gud lever : Det finst ikkje det folk eller rike som herren min ikkje har sendt bod til og spurt etter deg . Når dei så svara at du ikkje var der , lét han det riket og det folket gjera eid på at dei ikkje kunne finna deg .
11018011	Og så seier du at eg skal gå og seia til herren min at Elia er her .
11018012	Når eg no går frå deg , vil Herrens Ande ta deg og føra deg bort til ein stad som eg ikkje veit om . Kjem eg så og seier frå til Akab , og han ikkje finn deg , drep han meg . Og eg , tenaren din , har då hatt age for Herren heilt ifrå ungdomen .
11018013	Har du ikkje høyrt , herre , kva eg gjorde den gongen Jesabel drap Herrens profetar ? Eg løynde hundre mann i to holer , femti i kvar hole , og sytte for mat og drikke til dei .
11018014	Og no seier du at eg skal gå og seia til herren min at Elia er her . Då drep han meg ! »
11018015	Då sa Elia : « Så sant han lever , Herren , Allhærs Gud , som eg tener : I denne dag skal eg stiga fram for kongen . »
11018016	Så gjekk Obadja sin veg . Han møtte Akab og fortalde han dette , og Akab gjekk av stad , ville møta Elia .
11018017	Med det same Akab vart var Elia , sa han : « Er du her , du som fører ulukke over Israel ? »
11018018	Elia svara : « Det er ikkje eg som fører ulukke over Israel , men du og ætta di . For de har vendt dykk frå Herrens bod og fylgt Ba’al-gudane .
11018019	Men send no bod ikring og kall heile Israel saman hjå meg på Karmel-fjellet , og like eins dei fire hundre og femti Ba’al-profetane og dei fire hundre Asjera-profetane som går til bords hjå Jesabel ! »
11018020	Så sende Akab bod ikring til alle israelittane og stemnde profetane saman på Karmel-fjellet .
11018021	Då steig Elia fram for alt folket og sa : « Kor lenge vil de halta til begge sider ? Er Herren Gud , så hald dykk til han , og er Ba’al Gud , så hald dykk til han ! » Men folket svara ikkje eit ord .
11018022	Då sa Elia til dei : « Eg er den einaste som er att av Herrens profetar . Men Ba’al-profetane er fire hundre og femti mann .
11018023	Lat oss no få to oksar ! Så kan dei velja seg den eine oksen , lema han sund og leggja han på veden ; men dei må ikkje kveikja eld på . Og eg skal stella til den andre oksen og leggja han på veden , men ikkje kveikja eld .
11018024	Så kan de kalla på guden dykkar , og eg vil kalla på Herren . Den guden som då svarar med eld , han er Gud . » Heile folket svara : « Ja , lat det vera så ! »
11018025	Då sa Elia til Ba’al-profetane : « Vel dykk ein av oksane og stell han til fyrst , sidan de er flest ! Kall så på guden dykkar , men kveik ikkje eld ! »
11018026	Så tok dei den oksen han hadde gjeve dei , stelte han til og ropa på Ba’al frå morgon til middag . « Svar oss , Ba’al ! » sa dei . Men det kom ikkje ein lyd ; det var ingen som svara . Imedan hinka dei kring altaret dei hadde reist .
11018027	Då det var middag vorte , tok Elia til å spotta dei og sa : « Rop høgare ! Han er då gud . Han er vel fallen i tankar , eller han har gått for seg sjølv eller er ute og ferdast . Kan henda søv han og må vakna fyrst . »
11018028	Så ropa dei endå høgare og rispa seg med sverd og spyd , som dei hadde for vis , til blodet rann ned over dei .
11018029	Då det leid over middag , tok dei til å rasa . Såleis heldt dei på til den tid grødeofferet vert frambore . Men det kom ikkje ein lyd ; det var ingen som svara , og ingen som ansa dei .
11018030	Då sa Elia til folkehopen : « Kom hit til meg ! » Og alt folket gjekk bortåt han . Så bygde han opp att Herrens altar , som var nedrive .
11018031	Han tok tolv steinar , ein for kvar av dei folkegreinene som var ætta frå sønene til Jakob , han som Herren hadde tala dette ordet til : « Israel skal namnet ditt vera . »
11018032	Av desse steinane bygde han eit altar i Herrens namn . Og rundt ikring altaret grov han ei veit så stor at ho svara til ein åker som tek to mål såkorn .
11018033	Han la veden til rettes , lema sund oksen og la han oppå veden .
11018034	Så sa han : « Fyll fire krukker med vatn og aus det ut over brennofferet og veden ! » Og han sa : « Gjer det ein gong til ! » Så gjorde dei det andre gongen . Då sa han : « Gjer det endå ein gong ! » Så gjorde dei det tredje gongen .
11018035	Vatnet rann rundt ikring altaret . Jamvel veita fylte han med vatn .
11018036	Då tida for grødeofferet var komen , steig profeten Elia fram og sa : « Herre , Abrahams , Isaks og Israels Gud ! Lat det verta kjent i dag at du er Gud i Israel , at eg er tenaren din , og at det er på ditt ord eg har gjort alt dette !
11018037	Svar meg , Herre , svar meg , så dette folket kan sjå at du , Herre , er Gud , og at du vender hjarta deira attende til deg ! »
11018038	Då fór Herrens eld ned og øydde både offeret og veden , steinane og molda , og sleikte opp vatnet som var i veita .
11018039	Då folket såg det , kasta dei seg til jorda og sa : « Herren , han er Gud ! Herren , han er Gud ! »
11018040	Elia sa til dei : « Ta Ba’al-profetane ! Lat ikkje ein av dei sleppa unna ! » Då tok dei Ba’al-profetane , og Elia førte dei ned til Kisjon-bekken og drap dei der .
11018041	Sidan sa Elia til Akab : « No kan du gå opp og få deg mat og drikke ; for eg høyrer susen av regnet . »
11018042	Då gjekk Akab opp og heldt måltid . Og Elia steig opp på toppen av Karmel og bøygde seg mot jorda med andletet mellom knea .
11018043	Så sa han til tenaren sin : « Gå opp og sjå ut mot havet ! » Guten gjekk opp og såg utover , men sa : « Det er ingenting å sjå . » Sju gonger sa Elia : « Gå opp att ! »
11018044	Sjuande gongen sa guten : « Eg ser ei lita sky som stig opp or havet . Ho er ikkje større enn neven på ein mann . » Då sa Elia : « Gå og sei til Akab at han må spenna føre og fara heim , så regnet ikkje skal hefta han ! »
11018045	På ein augneblink svartna himmelen til med skyer og storm , og det tok til å stridregna . Akab steig opp i vogna si og køyrde til Jisre’el .
11018046	Då kom Herrens hand over Elia . Han batt beltet om livet og sprang føre Akab heilt til Jisre’el .
11019001	Akab fortalde Jesabel om alt det Elia hadde gjort , og korleis han hadde drepe alle profetane med sverd .
11019002	Då sende ho ein mann til Elia med det bodet : « Gudane la det gå meg ille både no og sidan om eg ikkje i morgon på denne tid lèt det gå deg som dei . »
11019003	Då vart Elia redd , gjorde seg ferdig og drog av stad på harde livet . Han kom til Be’er-Sjeba , som ligg i Juda . Der lét han guten sin vera att ,
11019004	og sjølv gjekk han ei dagslei ut i øydemarka . Der sette han seg under ein gyvelbusk og ynskte at han måtte få døy . « No er det nok , » sa han , « ta livet mitt , Herre ! For eg er ikkje betre enn fedrane mine . »
11019005	Så la han seg ned og sovna der under gyvelbusken . Men best det var , kom ein engel og tok bortpå han og sa : « Stå opp og et ! »
11019006	Og då han såg seg ikring , fekk han auga på eit lite nybakt brød og ei krukke med vatn tett attmed hovudet sitt . Han åt og drakk og la seg att .
11019007	Men Herrens engel kom ein gong til , tok i han og sa : « Stå opp og et ! Elles vert vegen for lang for deg . »
11019008	Då stod han opp og åt og drakk . Og styrkt av maten gjekk han førti dagar og førti netter , til han kom til Horeb , Guds-fjellet .
11019009	Der gjekk han inn i ei hole , som han var i om natta . Då kom Herrens ord til han , og det lydde så : « Kva vil du her , Elia ? »
11019010	Han svara : « Eg har vore brennhuga for Herren , Allhærs Gud . For israelittane har svike pakta di ; altara dine har dei rive ned , og profetane dine har dei drepe med sverd . Eg er den einaste som er att , og no står dei meg etter livet . »
11019011	Då sa Herren : « Gå ut og stå på fjellet for Herrens åsyn ! » Så gjekk Herren framom . Føre han fór ein stor og sterk storm , som kløyvde fjell og knuste knausar ; men Herren var ikkje i stormen . Etter stormen kom det eit jordskjelv ; men Herren var ikkje i jordskjelvet .
11019012	Etter jordskjelvet kom det ein eld ; men Herren var ikkje i elden . Etter elden kom lyden av ei linn susing .
11019013	Då Elia høyrde den , drog han kappa for andletet , gjekk ut og stod attmed inngangen til hola . Då bar det imot han ei røyst som sa : « Kva vil du her , Elia ? »
11019014	Han svara : « Eg har vore brennhuga for Herren , Allhærs Gud . For israelittane har svike pakta di ; altara dine har dei rive ned , og profetane dine har dei drepe med sverd . Eg er den einaste som er att , og no står dei meg etter livet . »
11019015	Då sa Herren til han : « Far attende og ta vegen til øydemarka ved Damaskus ! Gå så inn i byen og salva Hasael til konge over aramearane !
11019016	Og Jehu , son til Nimsji , skal du salva til konge over Israel , og Elisja , son til Sjafat frå Abel-Mehola , skal du salva til profet etter deg .
11019017	Det skal gå så at den som slepp unna sverdet åt Hasael , skal Jehu drepa ; og den som slepp unna sverdet åt Jehu , skal Elisja drepa .
11019018	Men eg vil spara sju tusen i Israel , alle som ikkje har bøygt kne for Ba’al og ikkje har kyst han med sin munn . »
11019019	Då Elia fór bort frå Horeb , møtte han Elisja , son til Sjafat , som heldt på og pløgde . Tolv par oksar gjekk føre han , og sjølv fylgde han siste paret . Med det same Elia gjekk framom , kasta han kappa si over han .
11019020	Då lét Elisja oksane gå , sprang etter Elia og sa : « Lat meg fyrst få kyssa far og mor til avskil , så skal eg fylgja deg ! » Elia svara : « Gå berre heim , du ! For du veit kva eg har gjort med deg . »
11019021	Då snudde Elisja seg frå han . Han tok dei to oksane og slakta dei , og med åket koka han kjøtet . Det gav han til folket , og dei heldt måltid . Så reiste han seg og fylgde Elia , og han var tenaren hans .
11020001	Benhadad , kongen i Aram , samla heile hæren sin . Trettito kongar fylgde han med hestar og vogner då han fór i hærferd . Benhadad kringsette Samaria og gjekk til åtak på byen .
11020002	Han sende nokre menn inn i byen til Akab , kongen i Israel ,
11020003	med det bodet : « Så seier Benhadad : Sølvet og gullet ditt er mitt , og dei venaste konene og borna dine er mine . »
11020004	Israels-kongen svara : « Det er som du seier , herre konge . Eg og alt mitt er ditt . »
11020005	Men sendemennene kom att og sa : « Så seier Benhadad : Eg sende deg dette bodet : Du skal gje meg sølvet og gullet ditt og konene og borna dine .
11020006	I morgon på denne tid sender eg folka mine til deg . Dei skal ransaka både huset ditt og husa åt mennene dine , og alt det du set pris på , skal dei ta med seg . »
11020007	Då kalla Israels-kongen til seg alle dei eldste i landet og sa : « No ser de vel klårt at han berre vil oss vondt . For då han sende bod til meg , var det konene og borna mine og sølvet og gullet mitt han kravde , og eg nekta han ikkje det . »
11020008	Då sa alle dei eldste og alt folket til han : « Du må ikkje høyra på han og ikkje gjera han til viljes . »
11020009	Akab sa til sendemennene frå Benhadad : « Sei til min herre kongen at alt det han sende bod til meg om fyrste gongen , det skal eg gjera . Men dette kan eg ikkje gjera . » Det svaret fór sendemennene attende med .
11020010	Endå ein gong sende Benhadad bod til han og sa : « Gudane la det gå meg ille både no og sidan om det vert nok grus att av Samaria til å fylla nevane på alt det folket som fylgjer meg . »
11020011	Israels-kongen svara : « Sei til herren dykkar at den som bind sverdet om seg , ikkje må skryta liksom den som løyser det av seg . »
11020012	Dette svaret fekk Benhadad medan han og dei andre kongane sat og drakk i Sukkot . Han sa til mennene sine : « Stell dykk opp ! » Dei så gjorde og ville storma byen .
11020013	Då gjekk ein profet fram for Akab , Israels-kongen , og sa : « Så seier Herren : Ser du denne store hopen ? I dag gjev eg dei i dine hender , og du skal skjøna at eg er Herren . »
11020014	« Kven skal gjera dette ? » spurde Akab . Profeten svara : « Så seier Herren : Det skal dei unge mennene åt futane gjera . » Kongen spurde : « Kven skal byrja striden ? » Hin svara : « Du sjølv . »
11020015	Så mønstra Akab mennene åt futane . Dei var to hundre og trettito i talet . Sidan mønstra han heile hæren , alle israelittane ; det var sju tusen mann .
11020016	Dei slo til ved middagstid , medan Benhadad sat i Sukkot og drakk i lag med dei trettito kongane som fylgde han .
11020017	Mennene åt futane var dei fyrste som tok av stad . Benhadad hadde folk ute , og dei kom til han og sa frå : « Det har drege ut nokre menn frå Samaria . »
11020018	Då sa han : « Ta dei levande , anten dei kjem i fredeleg ærend , eller dei kjem og vil slåst . »
11020019	Så drog dei ut or byen , både mennene åt futane og hæren som fylgde dei .
11020020	Dei hogg ned kvar sin mann . Aramearane rømde , og israelittane forfylgde dei . Benhadad , aramearkongen , kom seg unna på ein hest saman med nokre ryttarar .
11020021	Sidan drog Israels-kongen sjølv ut og tok hestane og vognene deira . Såleis vann han ein stor siger over aramearane .
11020022	Då gjekk profeten fram for Israels-kongen og sa til han : « Bu deg til strid ! Tenk vel etter kva du skal gjera . For til års kjem aramearkongen og tek på deg att . »
11020023	Mennene åt aramearkongen sa til kongen sin : « Guden deira er ein fjellgud . Difor vann dei over oss . Men slåst vi med dei på slettlende , vinn vi over dei .
11020024	Gjer no som vi seier : Set av alle desse kongane , og set inn statthaldarar i staden !
11020025	Bygg så opp ein hær som er like stor som den du miste , og få deg like mange hestar og vogner som du hadde før . Lat oss så strida med dei på slett mark ! Då kan du vera viss på at vi slår dei . » Kongen høyrde på det rådet og gjorde som dei sa .
11020026	Året etter mønstra Benhadad aramearhæren . Han drog fram til Afek og ville strida mot Israel .
11020027	Israelittane vart òg kalla til våpen og fekk utstyr . Dei drog ut mot aramearane og leira seg midt for dei som to små geiteflokkar , medan aramearane fylte heile sletta .
11020028	Då gjekk gudsmannen fram for Israels-kongen og sa til han : « Så seier Herren : Fordi aramearane har sagt at Herren berre er ein fjellgud og ikkje ein dalgud , så vil eg gje heile denne store hopen i dine hender , og de skal skjøna at eg er Herren . »
11020029	I sju dagar låg hærane midt for einannan . Men den sjuande dagen kom det til strid . Og israelittane felte på ein dag hundre tusen mann av fotfolket åt aramearane .
11020030	Dei som var att , rømde til Afek og berga seg inn i byen . Men bymuren ramla ned over dei 27000 mennene som var att . Benhadad òg rømde . Han kom seg inn i byen , der han flaug frå rom til rom .
11020031	Då sa mennene hans til han : « Vi har høyrt at kongane åt Israels-folket er milde kongar . Lat oss kle oss i strie og leggja reip om halsen og så gå ut til Israels-kongen ! Kanskje han då lèt deg få leva . »
11020032	Så kledde dei seg i strie og la reip om halsen , og då dei kom til Israels-kongen , sa dei : « Benhadad , tenaren din , bed om at du må la han få leva . » Akab svara : « Lever han enno ? Han er bror min . »
11020033	Det tykte mennene varsla godt . Dei tok han straks på ordet og sa : « Ja , Benhadad er bror din . » Då sa Akab : « Gå og henta han ! » Så kom Benhadad ut til han , og Akab bad han stiga opp i vogna til seg .
11020034	Då sa Benhadad til han : « Dei byane som far min tok frå far din , vil eg gje frå meg att . Og du kan få byggja eit handelskvartal i Damaskus , liksom far min gjorde i Samaria . » Akab svara : « På det vilkåret gjev eg deg fri . » Så gjorde han ei pakt med Benhadad og gav han fri .
11020035	Ein av profetsveinane sa på Herrens bod til ein av dei andre : « Slå til meg ! » Men mannen ville ikkje .
11020036	Då sa profeten til han : « Fordi du ikkje lydde Herrens røyst , skal det koma ei løve og drepa deg når du går frå meg . » Og med det same den andre gjekk , kom det ei løve imot han og drap han .
11020037	Sidan møtte profeten ein annan mann og sa : « Slå til meg ! » Då slo mannen til han så han vart såra .
11020038	Og profeten gjekk av stad og stod på vegen der kongen skulle koma . Han hadde lagt eit bind over augo , så ingen kjende han att .
11020039	Då kongen fór framom , ropa profeten til han : « Herre , eg var med på ei hærferd . Midt i striden kom det ein mann bort til meg . Han hadde med seg ein annan mann og sa : Ta vel vare på denne karen ! Slepp han unna , må du bøta for det med ditt eige liv eller betala ein talent sølv .
11020040	Men tenaren din hadde litt å gjera både her og der , og mannen vart borte . » Israels-kongen sa : « Der felte du din eigen dom . »
11020041	Då reiv profeten bindet frå augo , og kongen kjende han att og såg at det var ein av profetane .
11020042	Profeten sa til han : « Så seier Herren : Fordi du sleppte frå deg den mannen som eg hadde bannlyst , skal du lata livet i staden for han , og ditt folk i staden for hans folk . »
11020043	Så fór Israels-kongen heim . Mismodig og harm kom han til Samaria .
11021001	Ei tid etter hende dette : Nabot , ein mann i Jisre’el , hadde ein vingard . Han låg innmed eit slott som høyrde Akab , kongen i Samaria , til .
11021002	Akab tala med Nabot og sa : « Lat meg få vingarden din ! Eg vil ha han til grønsakhage , for han ligg så nær huset mitt . Eg skal gje deg ein betre vingard i staden , eller eg skal , om du så vil , gje deg det han er verd i pengar . »
11021003	Men Nabot svara : « Herren fri meg frå å gje deg fedrearven min ! »
11021004	Så gjekk Akab heim , mismodig og harm fordi Nabot frå Jisre’el hadde svara han så og sagt : « Eg gjev deg ikkje fedrearven min . » Han kasta seg på senga , vende andletet mot veggen og ville ikkje eta .
11021005	Då kom Jesabel , kona hans , inn og spurde : « Kvifor er du så sturen og smakar ikkje mat ? »
11021006	Han svara : « Eg tala med Nabot frå Jisre’el og bad han selja meg vingarden sin for pengar , eller om han så ville , byta med meg i ein annan vingard . Men han svara : Eg vil ikkje selja deg vingarden min . »
11021007	Då sa Jesabel , kona hans , til han : « No får du visa at det er du som er konge i Israel ! Stå opp , få deg mat og ver ved godt mot ! Eg skal syta for at du får vingarden åt Nabot frå Jisre’el . »
11021008	Så skreiv Jesabel eit brev i Akabs namn , sette seglet hans på og sende det til dei eldste og stormennene som budde i same byen som Nabot .
11021009	I brevet skreiv ho : « Lys ut ei faste , og lag det så at Nabot får sitja øvst mellom folket !
11021010	Set to ringe karar midt for han , så dei kan vitna mot han og seia : Du har banna Gud og kongen . Før han så ut og stein han i hel ! »
11021011	Dei eldste og stormennene i Jisre’el gjorde det Jesabel hadde sendt bod til dei om , så som det stod i brevet ho hadde sendt dei .
11021012	Dei lyste ut ei faste og laga det så at Nabot fekk sitja øvst mellom folket .
11021013	Då kom dei to skarvane og sette seg midt for han . Dei vitna mot han så folket høyrde det , og sa : « Nabot har banna Gud og kongen . » Og dei førte han ut or byen og steina han .
11021014	Så sende dei bod til Jesabel og sa : « Nabot har vorte steina . Han er død . »
11021015	Med det same Jesabel fekk høyra at Nabot hadde vorte steina , sa ho til Akab : « Stå opp og ta vingarden til Nabot frå Jisre’el i eige , den som han ikkje ville selja deg for pengar ! For Nabot lever ikkje lenger ; han er død . »
11021016	Då Akab høyrde at Nabot var død , stod han opp og fór ned til vingarden og ville ta han i eige .
11021017	Då kom Herrens ord til Elia frå Tisjbe , og det lydde så :
11021018	« Stå opp , gå ned og møt Akab , Israels-kongen , som bur i Samaria ! No er han i vingarden åt Nabot ; han er faren dit og vil ta han i eige .
11021019	Såleis skal du tala til han : Så seier Herren : Fyrst har du myrda , og så vil du ha tak i eigedomen ! Deretter skal du seia : Så seier Herren : På den staden der hundane sleikte blodet åt Nabot , skal dei sleikja ditt blod òg . »
11021020	Akab sa til Elia : « Har du funne meg no , uvenen min ? » Han svara : « Ja , eg har funne deg . Fordi du har selt deg til å gjera det som vondt er i Herrens augo ,
11021021	vil eg føra ulukke over deg . Eg vil sopa etter deg og rydja ut alle mannfolk i Akabs-ætta , i Israel , både store og små .
11021022	Eg vil gjera med di ætt som eg gjorde med ætta åt Jeroboam Nebatsson og med ætta åt Basja Akiason . For du har harma meg og fått Israel til å synda .
11021023	Og om Jesabel har Herren sagt : Hundane skal eta opp Jesabel på Jisre’el-vollen .
11021024	Den av Akabs-ætta som døyr i byen , skal hundane eta opp ; og den som døyr utpå marka , skal fuglane under himmelen eta opp . »
11021025	Aldri har det vore ein slik konge som Akab . Han selde seg til å gjera det som vondt var i Herrens augo , fordi Jesabel , kona hans , lokka han til det .
11021026	Aller verst bar han seg åt då han gav seg til å fylgja avgudane , heilt og fullt som amorittane hadde gjort , dei som Herren dreiv bort for israelittane .
11021027	Då Akab høyrde dette , reiv han sund kleda sine , batt strieplagg om kroppen og fasta . Og han sov i strieplagga og gjekk stilt ikring .
11021028	Då kom Herrens ord til Elia frå Tisjbe , og det lydde så :
11021029	« Har du sett kor liten og mjuk Akab har gjort seg for meg ? Fordi han har gjort seg så mjuk , vil eg ikkje la ulukka koma i hans tid . Men medan son hans lever , vil eg la ulukka koma over ætta hans . »
11022001	No heldt aramearane og israelittane seg i ro i tre år ; det var ingen ufred mellom dei .
11022002	Men tredje året fór Josjafat , kongen i Juda , ned til kongen i Israel .
11022003	Då sa Israels-kongen til mennene sine : « Veit de ikkje at Ramot i Gilead høyrer oss til ? Og så sit vi i ro og tek ikkje byen frå aramearkongen ! »
11022004	Og til Josjafat sa han : « Vil du vera med meg på ei hærferd mot Ramot i Gilead ? » Josjafat svara : « Eg som du , mitt folk som ditt folk , mine hestar som dine hestar . »
11022005	Men sidan sa Josjafat : « Spør fyrst Herren til råds ! »
11022006	Då kalla Israels-kongen saman profetane , om lag fire hundre mann , og spurde dei : « Skal eg fara i hærferd mot Ramot i Gilead , eller skal eg la det vera ? » Dei svara : « Far du ! Herren vil gje byen i hendene dine , konge . »
11022007	Men Josjafat sa : « Er det ingen annan av Herrens profetar her som vi òg kunne spørja ? »
11022008	Israels-kongen svara : « Det finst endå ein som vi kunne få til å spørja Herren . Men eg hatar han ; for han spår meg aldri noko godt , berre vondt . Det er Mika Jimlason . » Josjafat sa : « Kongen skulle ikkje tala så ! »
11022009	Då ropa Israels-kongen på ein av hoffmennene og sa : « Skunda deg og henta Mika Jimlason ! »
11022010	Imedan sat Israels-kongen og Josjafat , Juda-kongen , i kongeleg skrud på kvar sin kongsstol , på ein treskjevoll utmed byporten i Samaria , og alle profetane stod framføre dei og sa fram spådomane sine .
11022011	Då laga Sidkia , son til Kena’ana , seg horn av jern og sa : « Så seier Herren : Med desse skal du stanga aramearane til det er ute med dei . »
11022012	Og alle dei andre profetane spådde like eins og sa : « Far opp mot Ramot i Gilead , så skal du ha lukka med deg . Herren vil gje byen i hendene dine , konge . »
11022013	Sendebodet som hadde gått av stad og skulle henta Mika , sa til han : « Dei andre profetane spår alle som ein at det skal gå kongen vel . Lat no dine ord vera som deira , og spå godt , du òg ! »
11022014	Men Mika svara : « Så sant Herren lever : Det Herren seier til meg , det må eg tala . »
11022015	Då han kom fram , sa kongen til han : « Mika , skal vi fara i hærferd mot Ramot i Gilead , eller skal vi la det vera ? » Han svara : « Far du , så skal du ha lukka med deg ! Herren vil gje byen i hendene dine , konge . »
11022016	Men kongen sa til han : « Kor mange gonger skal eg la deg sverja på at du ikkje seier meg anna enn sanninga i Herrens namn ? »
11022017	Då sa Mika : « Eg såg heile Israel spreitt utover fjella som ein saueflokk utan gjætar . Og Herren sa : Dei har ingen herre . Lat dei fara heim att i fred , kvar til sitt ! »
11022018	Då sa Israels-kongen til Josjafat : « Var det ikkje det eg sa deg : Han spår meg aldri noko godt , berre vondt ? »
11022019	Mika sa : Så høyr då Herrens ord ! Eg såg Herren sitja på kongsstolen sin , og heile himmelhæren stod ikring han , somme på høgre og somme på venstre sida .
11022020	Då spurde Herren : « Kven vil dåra Akab , så han gjer ei hærferd til Ramot i Gilead og fell der ? » Ein svara så og ein annan så .
11022021	Då gjekk ånda fram , stod for Herrens åsyn og sa : « Eg skal dåra han . » « Korleis ? » spurde Herren .
11022022	Ho svara : « Eg vil fara av stad og vera ei lygnarånd i munnen på alle profetane hans . » Då sa Herren : « Ja , du kan få dåra han , og det skal lukkast for deg òg . Far av stad og gjer så ! »
11022023	Så har då Herren lagt ei lygnarånd i munnen på alle desse profetane dine . Men han har varsla ulukke for deg .
11022024	Då gjekk Sidkia , son til Kenaana , bort og gav Mika eit slag på kinnet og sa : « Korleis har Herrens Ande fare over frå meg for å tala til deg ? »
11022025	Mika svara : « Det skal du få sjå den dagen du lyt røma frå rom til rom og leita etter ein stad der du kan gøyma deg . »
11022026	Då sa Israels-kongen : « Ta Mika og før han bort til byhovdingen Amon og kongssonen Joasj
11022027	og sei : Så seier kongen : Set denne mannen i fengsel , og lat han leva på vatn og brød til eg kjem uskadd heim att ! »
11022028	Mika sa : « Kjem du uskadd heim att , så har ikkje Herren tala gjennom meg . » Og han la til : « Høyr dette , alle folkeslag ! »
11022029	Så drog Israels-kongen og Josjafat , Juda-kongen , opp mot Ramot i Gilead .
11022030	Og Israels-kongen sa til Josjafat : « Eg vil kle meg ut før eg går i striden . Men du kan ha på deg den vanlege kledebunaden din . » Så kledde Israels-kongen seg ut og gjekk i striden .
11022031	No hadde aramearkongen sagt frå til dei trettito hovdingane for stridsvognene sine : « De skal ikkje ta på nokon , anten dei er små eller store , anna enn på Israels-kongen . »
11022032	Då hovdingane for stridsvognene fekk auga på Josjafat , sa dei : « Det må vera Israels-kongen . » Så snudde dei seg dit og ville strida mot han . Då sette Josjafat i eit høgt rop .
11022033	Og straks vognhovdingane såg at det ikkje var Israels-kongen , drog dei seg bort frå han .
11022034	Men ein mann spente bogen og skaut på måfå . Han råka Israels-kongen mellom brynjestakken og brynja . Då sa kongen til vognstyraren sin : « Snu og køyr meg ut or slaget ! Eg er såra . »
11022035	Striden vart hardare og hardare den dagen , og dei heldt kongen oppreist i vogna , så han kunne fylgja striden mot aramearane . Blodet rann frå såret ned i vogna , og då kvelden kom , døydde han .
11022036	Ved soleglad gjekk det eit rop gjennom leiren : « Kvar mann heim til sin by og sitt land ! »
11022037	Såleis døydde kongen , og dei førte han til Samaria og gravla han .
11022038	Og då dei skylde vogna ved Samaria-dammen , sleikte hundane blodet hans , medan skjøkjene lauga seg der . Det gjekk som Herren hadde sagt .
11022039	Det som elles er å seia om Akab og alt det han gjorde , om elfenbeinshuset han reiste , og alle byane han bygde , det står skrive i krønikeboka åt Israels-kongane .
11022040	Så gjekk Akab til kvile hjå fedrane sine , og Akasja , son hans , vart konge etter han .
11022041	Då Akab hadde vore konge i Israel i fire år , vart Josjafat , son til Asa , konge i Juda .
11022042	Han var trettifem år gamal då han vart konge , og han styrte i Jerusalem i tjuefem år . Mor hans heitte Asuba og var dotter til Sjilki .
11022043	Josjafat fylgde i eitt og alt den same vegen som Asa , far sin , og veik ikkje av frå den , men gjorde det som rett var i Herrens augo .
11022044	Likevel vart ikkje offerhaugane nedlagde ; folket heldt fram med å slakta og ofra på haugane .
11022045	Josjafat levde i fred med kongen i Israel .
11022046	Det som elles er å seia om Josjafat og dei storverk han gjorde , og krigane han førte , det står skrive i krønikeboka åt Juda-kongane .
11022047	Resten av dei som dreiv tempelutukt og som var att frå den tid Asa , far hans , levde , jaga han ut or landet .
11022048	Den gongen var det ingen konge i Edom . Ein statthaldar stod for styret der .
11022049	Josjafat bygde Tarsis-skip som skulle gå til Ofir etter gull . Men dei kom ikkje av stad , for nokre skip forliste ved Esjon-Geber .
11022050	Den gongen sa Akasja , son åt Akab , til Josjafat : « Lat mine folk fara saman med dine på skipa ! » Men det ville ikkje Josjafat .
11022051	Så gjekk Josjafat til kvile hjå fedrane sine . Han vart gravlagd i fedregrava i byen åt David , far sin , og Joram , son hans , vart konge etter han .
11022052	Då Josjafat hadde vore konge i Juda i sytten år , vart Akasja , son til Akab , konge over Israel i Samaria . Han styrte i Israel i to år .
11022053	Akasja gjorde det som vondt var i Herrens augo . Han fylgde den same vegen som far hans og mor hans hadde fylgt , og som Jeroboam Nebatsson hadde fylgt , han som fekk Israel til å synda .
11022054	Han dyrka Ba’al og kasta seg ned for han og harma Herren , Israels Gud , heilt og fullt som far hans hadde gjort .
12001001	Etter at Akab var død , gjorde Moab opprør mot Israel .
12001002	Ein dag datt Akasja ut gjennom gittervindauga i høgsalen sin i Samaria og vart liggjande sjuk . Då sende han nokre menn av stad og sa : « Gå og spør Ba’al-Sebub , guden i Ekron , om eg skal koma meg av denne sjukdomen . »
12001003	Men Herrens engel sa til Elia frå Tisjbe : « Stå opp og gå til møtes med dei mennene som kongen i Samaria har sendt , og sei til dei : Er det ingen Gud i Israel , sidan de skal av og rådspørja Ba’al-Sebub , guden i Ekron ?
12001004	Difor seier Herren så : Du kjem ikkje til å stå opp or den senga du har lagt deg i ; du skal døy . » Så gjekk Elia .
12001005	Då mennene kom attende til kongen , spurde han : « Kvifor kjem de alt att ? »
12001006	Dei svara : « Det kom ein mann imot oss , og han sa til oss : Gå attende til kongen som har sendt dykk , og sei til han : Så seier Herren : Er det ingen Gud i Israel , sidan du sender bod og rådspør Ba’al-Sebub , guden i Ekron ? Difor kjem du ikkje til å stå opp or den senga du har lagt deg i ; du skal døy . »
12001007	Kongen spurde : « Korleis såg han ut , den mannen som møtte dykk og tala såleis til dykk ? »
12001008	Dei svara : « Han var kledd i ei loden kappe og hadde eit lerbelte om livet . » Då sa kongen : « Det var Elia frå Tisjbe ! »
12001009	Så sende kongen ein femtimannsførar med mennene sine til Elia . Han kom opp til profeten medan han sat på toppen av eit berg , og sa : « Gudsmann , kongen seier at du skal koma ned ! »
12001010	Men Elia svara : « Er eg ein gudsmann , så gjev det må fara eld ned frå himmelen og øyda deg og dei femti mennene dine ! » Då fór det eld ned frå himmelen og øydde både føraren og dei femti mennene hans .
12001011	Så sende kongen ein annan femtimannsførar og mennene hans , og han sa til Elia : « Gudsmann , så seier kongen : Skunda deg og kom ned ! »
12001012	Men Elia svara : « Er eg ein gudsmann , så gjev det må fara eld ned frå himmelen og øyda deg og dei femti mennene dine ! » Då fór Guds eld ned frå himmelen og øydde han og mennene hans .
12001013	Tredje gongen sende kongen ein femtimannsførar og mennene hans til han . Denne føraren gjekk opp til Elia , la seg på kne for han og bad for seg . « Gudsmann , » sa han , « kom i hug kor dyrt livet er for meg og desse femti tenarane dine !
12001014	Det fór eld ned frå himmelen og øydde dei to førre førarane og mennene deira . No må du spara meg ! »
12001015	Då sa Herrens engel til Elia : « Gå med han og ver ikkje redd han ! » Så reiste han seg , fylgde føraren ned til kongen
12001016	og sa til han : « Så seier Herren : Fordi du sende bod og ville rådspørja Ba’al-Sebub , guden i Ekron , som om det ikkje var nokon Gud å spørja i Israel , skal du ikkje stå opp or den senga du har lagt deg i ; du skal døy . »
12001017	Og det gjekk i oppfylling , det ordet frå Herren som Elia hadde tala . Akasja døydde , og Joram , bror hans , vart konge etter han ; for han hadde ingen son . Dette hende i det andre året Joram , son til Josjafat , var konge i Juda .
12001018	Det som elles er å seia om Akasja og det han gjorde , det står skrive i krønikeboka åt Israels-kongane .
12002001	Den gongen Herren tok Elia opp til himmelen i ein storm , bar det så til : Elia og Elisja gjekk saman ut frå Gilgal .
12002002	Elia sa til Elisja : « Ver du her ! For Herren sender meg til Betel . » Men Elisja svara : « Så sant Herren lever , og så sant du sjølv lever : Eg skil ikkje lag med deg . » Så fór dei ned til Betel .
12002003	Profetsveinane i Betel kom ut til Elisja og sa til han : « Veit du at Herren i dag vil ta meisteren din bort beint over hovudet på deg ? » Han svara : « Ja , eg veit det , eg òg . Tei berre stilt ! »
12002004	Så sa Elia til han : « Ver du her , Elisja ! For Herren sender meg til Jeriko . » Men han svara : « Så sant Herren lever , og så sant du sjølv lever : Eg skil ikkje lag med deg . » Så gjekk dei til Jeriko .
12002005	Profetsveinane der i byen kom bort til Elisja og sa til han : « Veit du at Herren i dag vil ta meisteren din bort beint over hovudet på deg ? » Han svara : « Ja , eg veit det . Tei berre stilt ! »
12002006	No sa Elia til han : « Ver du her ! For Herren sender meg til Jordan . » Men Elisja svara : « Så sant Herren lever , og så sant du sjølv lever : Eg skil ikkje lag med deg . » Så gjekk dei frametter , dei to .
12002007	Då kom femti av profetsveinane ut og stelte seg opp midt for dei eit stykke unna , medan dei to stod nedmed Jordan .
12002008	Elia tok kappa si , rulla henne saman og slo på vatnet . Då delte vatnet seg , og begge gjekk over på turre botnen .
12002009	Medan dei gjekk over , sa Elia til Elisja : « Sei kva du vil at eg skal gjera for deg før eg vert teken frå deg . » Elisja svara : « Lat meg få ånda di i dobbelt mål ! »
12002010	Elia sa : « Det er ikkje lite , det du bed om . Men ser du meg når eg vert teken frå deg , skal du få det , elles ikkje . »
12002011	Som dei gjekk der og tala saman , kom det brått ei eldvogn med eldhestar føre og skilde dei åt . Og Elia fór opp til himmelen i stormen .
12002012	Då Elisja såg det , ropa han : « Å far , far ! Israels vogner og hestfolk ! » Då han ikkje kunne sjå han lenger , tok han tak i kleda sine og reiv dei i to stykke .
12002013	Så tok han opp kappa åt Elia , som hadde falle av han , gjekk attende til Jordan og vart ståande på elvebakken .
12002014	Der tok han kappa som hadde falle av Elia , slo på vatnet og sa : « Kvar er Herren , Elias Gud ? » Då Elisja slo på vatnet , delte det seg , og han gjekk over .
12002015	Det såg profetsveinane frå Jeriko der dei stod midt for han , og dei sa : « Ånda åt Elia kviler over Elisja . » Og dei kom til møtes med han og kasta seg til jorda for han .
12002016	Så sa dei : « Det er femti sterke karar her hjå tenarane dine . Lat dei gå av stad og leita etter meisteren din ! Kanskje Herrens Ande har ført han bort og sleppt han ned på eit fjell eller i ein dal . » Han svara : « De skal ikkje senda nokon . »
12002017	Men dei bad han så lenge at han gav etter og sa : « Lat dei gå då ! » Så sende dei ut femti mann , og dei leita etter Elia i tre dagar , men fann han ikkje .
12002018	Dei kom attende til Elisja medan han var i Jeriko . Og han sa til dei : « Var det ikkje det eg sa at de ikkje skulle gå ? »
12002019	Folket i Jeriko sa til Elisja : « Som du ser , herre , ligg byen lagleg til . Men vatnet er ringt , og jorda gjev ikkje grøde . »
12002020	Då sa han : « Henta eit nytt fat til meg og ha salt opp i det ! » Dei så gjorde .
12002021	Og han gjekk ut til kjelda som vatnet kom frå , kasta salt nedi og sa : « Så seier Herren : No gjer eg dette vatnet friskt . Det skal aldri meir valda død eller øydeleggja avling . »
12002022	Sidan har vatnet vore friskt , heilt til denne dag . Det gjekk som Elisja sa .
12002023	Frå Jeriko fór profeten opp til Betel . Medan han var på vegen , kom det nokre smågutar ut or byen . Dei gjorde narr av han og ropa : « Kom deg vekk , din snauskalle ! Kom deg vekk , din snauskalle ! »
12002024	Då snudde han seg , såg på dei og forbanna dei i Herrens namn . Brått kom det to bjørnar ut or skogen , og dei reiv i hel førtito av borna .
12002025	Frå Betel gjekk Elisja til Karmel-fjellet og så attende til Samaria .
12003001	I det attande året Josjafat var konge i Juda , vart Joram , son til Akab , konge i Israel . Han styrte i Samaria i tolv år .
12003002	Joram gjorde det som vondt var i Herrens augo , men bar seg ikkje så ille åt som far og mor hans hadde gjort . Han tok bort den Ba’al-støtta som far hans hadde laga .
12003003	Men han heldt fast ved dei syndene som Jeroboam Nebatsson hadde gjort og fått israelittane til å gjera . Dei vende han seg ikkje bort ifrå .
12003004	Mesja , kongen i Moab , hadde mykje småfe . Kvart år betalte han Israels-kongen hundre tusen lam og ulla av hundre tusen verar i skatt .
12003005	Men då Akab døydde , reiv Moab-kongen seg laus frå Israels-kongen .
12003006	Straks drog kong Joram ut or Samaria og mønstra heile Israel .
12003007	Så sende han bod til Josjafat , Juda-kongen , og sa : « Kongen i Moab har rive seg laus frå meg . Vil du vera med meg på ei hærferd mot Moab ? » Han svara : « Ja , det vil eg ; eg som du , mitt folk som ditt folk , mine hestar som dine hestar . »
12003008	« Kva veg skal vi ta ? » spurde Joram . Josjafat svara : « Vegen gjennom øydemarka i Edom . »
12003009	Så tok dei av stad , kongane i Israel , Juda og Edom . Men då dei hadde fare sju dagsleier fram , fanst det ikkje vatn , korkje til hæren eller til dyra som dei hadde med seg .
12003010	Då sa Israels-kongen : « Å , Herren har visst kalla desse tre kongane saman for å gje dei i hendene på moabittane . »
12003011	Men Josjafat sa : « Finst det ingen av Herrens profetar her , så vi kan spørja Herren til råds gjennom han ? » Ein av mennene åt Israels-kongen svara : « Her er Elisja , son til Sjafat , den tenaren som stod Elia serleg nær . »
12003012	Josjafat sa : « Ja , han har ord frå Herren . » Så gjekk dei ned til profeten alle tre , Israels-kongen , Josjafat og Edom-kongen .
12003013	Elisja sa til Israels-kongen : « Kva vil du meg ? Gå til profetane åt far din og mor di ! » Men Israels-kongen svara : « Nei , det er Herren som har kalla desse tre kongane hit for å gje dei i hendene på moabittane . »
12003014	Då sa Elisja : « Så sant Herren , Allhærs Gud , lever , han som eg tener : Var det ikkje av vørdnad for Josjafat , Juda-kongen , ville eg ikkje sjå på deg eingong .
12003015	Men henta no ein harpespelar til meg ! » Då så harpespelaren tok til å spela , kom Herrens hand over Elisja .
12003016	Og han sa : « Så seier Herren : Grav grøft etter grøft her i dalen !
12003017	For så seier Herren : Utan at de ser vind eller regn , skal denne dalen fyllast med vatn , så de får drikka , både de og buskapen og dei andre dyra dykkar .
12003018	Men dette er det minste Herren kan gjera . Han vil òg gje moabittane i dykkar hand .
12003019	De skal ta kvar festningsby og kvar storby , fella kvart frukttre og dytta att kvar vasskjelde . Og kvar grøderik åker skal de øydeleggja med stein . »
12003020	Morgonen etter , på den tid grødeofferet vert frambore , kom vatnet strøymande frå den kanten der Edom ligg , og landet vart fylt med vatn .
12003021	No fekk moabittane høyra at kongane var komne og ville strida mot dei . Alle våpenføre menn vart mønstra og tok stilling ved grensa .
12003022	Då moabittane stod opp morgonen etter , skein sola på vatnet , og dei tykte det var raudt som blod .
12003023	« Det er blod , » ropa dei . « Kongane har stridt mot kvarandre og slege kvarandre i hel . No skal vi ta hærfang , moabittar ! »
12003024	Men då dei kom til Israels-leiren , storma israelittane fram og slo moabittane , så dei laut røma . Så sette dei etter moabittane og slo dei heilt .
12003025	No reiv dei ned byane , og kvar grøderik åker fylte dei med stein ; for kvar mann kasta sin stein . Kvar vasskjelde dytte dei att , og kvart frukttre felte dei . Til slutt var det berre stein att i Kir-Hareset . Slyngjekastarane kringsette byen og gjekk til åtak på han .
12003026	Då Moab-kongen såg at striden vart for hard for han , tok han med seg sju hundre mann , væpna med sverd , og ville bryta igjennom og nå bort til Edom-kongen . Men det greidde dei ikkje .
12003027	Då tok kongen eldste son sin , som skulle verta konge etter han , og ofra han som brennoffer på bymuren . Og israelittane fekk slik støkk i seg at dei drog bort derifrå og fór heim att til sitt eige land .
12004001	Ei kvinne som hadde vore gift med ein av profetsveinane , ropa ein gong til Elisja : « Mannen min , som var tenaren din , er død . Du veit at han var ein mann som hadde age for Herren . Men no kjem ein som han stod i skuld til , og vil ta begge sønene mine til trælar . »
12004002	Elisja sa til henne : « Kva kan eg gjera for deg ? Sei meg kva du har i huset ! » Ho svara : « Tenestkvinna di har ikkje anna i huset enn ei krus med olje . »
12004003	Då sa han : « Gå til alle grannane dine og lån deg kar , så mange tome kar som du kan få tak i .
12004004	Gå så inn og steng døra etter deg og sønene dine ! Slå olje i alle desse kara , og set dei bort når dei er fulle ! »
12004005	Kvinna gjekk frå han , og ho stengde døra etter seg og sønene sine . Dei bar kara bort til henne , og ho slo olje i dei .
12004006	Då kara var fulle , sa ho til ein av sønene : « Lat meg få eit kar til ! » Men han svara : « Her er ikkje fleire . » Då heldt oljen opp å renna .
12004007	Ho gjekk og fortalde dette til gudsmannen . Han sa : « Gå av stad og sel oljen , og betal skulda di ! Så kan du og sønene dine leva av det som vert att . »
12004008	Ein dag gjekk Elisja over til Sjunem . Der var det ei velståande kvinne som nøydde han til å eta hjå seg . Og sidan tok han inn der og fekk seg mat kvar gong han fór den vegen .
12004009	Ein gong sa ho til mannen sin : « Høyr her ! Eg veit at han som støtt kjem innom oss , er ein heilag gudsmann .
12004010	Lat oss byggja eit lite takkammer til han og setja inn ei seng , eit bord , ein stol og ein ljosestake . Så kan han ta inn der når han kjem til oss . »
12004011	Ein dag profeten kom dit , tok han inn i takkammeret og la seg der .
12004012	Så sa han til Gehasi , tenaren sin : « Ropa på denne Sjunem-kvinna ! » Han så gjorde , og ho kom bort til han .
12004013	Elisja sa til han : « Sei til henne : Du har hatt mykje bry for vår skuld . Kva kan eg gjera for deg ? Kan eg leggja inn eit godt ord for deg hjå kongen eller hærføraren ? » Men ho svara : « Eg bur då midt iblant mitt eige folk . »
12004014	« Kva kan eg så gjera for henne ? » spurde profeten . Gehasi svara : « Ho har ingen son , og mannen hennar er gamal . »
12004015	Då sa Elisja : « Bed henne koma ! » Han så gjorde , og ho kom og vart ståande i døra .
12004016	Profeten sa : « Til års på denne tid skal du ha ein son i armane . » Men ho svara : « Nei , herre , du som er ein gudsmann , må ikkje narra tenestkvinna di ! »
12004017	Kvinna vart med barn , og året etter , på same tid , fekk ho ein son , som Elisja hadde sagt henne .
12004018	Då guten voks opp , hende det ein dag at han gjekk ut til far sin , som arbeidde saman med onnefolket .
12004019	Best det var , sa han til faren : « Å , eg har så vondt i hovudet ! » Då sa faren til gardsguten : « Ber han heim til mor hans ! »
12004020	Gardsguten lyfte han opp og bar han heim til mora , og guten sat på fanget hennar til middag ; då døydde han .
12004021	Ho gjekk opp og la han på senga til gudsmannen . Så stengde ho døra og gjekk ut .
12004022	Kona ropa på mannen sin og sa : « Send ein av tenestgutane til meg med eit esel ! Eg skal skunda meg til gudsmannen , og så kjem eg att . »
12004023	Han spurde : « Kvifor vil du fara dit i dag ? Det er då korkje nymånedag eller sabbat . » Ho svara : « Lat meg fara likevel ! »
12004024	Så sala ho eselet og sa til tenestguten : « Driv det av garde , og stogga meg ikkje medan eg rid , utan at eg bed deg om det . »
12004025	Så tok kvinna i veg og kom til gudsmannen på Karmel-fjellet . Då han såg henne langt borte , sa han til Gehasi , tenaren sin : « Sjå , der kjem kvinna frå Sjunem !
12004026	Spring til møtes med henne og sei : Står det bra til med deg og mannen din og guten ? » « Ja , det står bra til , » svara ho .
12004027	Då ho kom opp på fjellet til gudsmannen , tok ho om føtene hans . Gehasi gjekk fram og ville jaga henne bort . Men gudsmannen sa : « Lat henne vera ! Ho ber på ei sorg , men Herren har løynt det for meg og har ikkje late meg få vita det . »
12004028	Kvinna sa : « Har eg bede deg om ein son , herre ? Eg sa då at du ikkje måtte narra meg . »
12004029	Då sa Elisja til Gehasi : « Spenn beltet om livet , ta staven min i handa og gå av stad ! Møter du nokon på vegen , så helsa ikkje på han , og helsar nokon på deg , så svara han ikkje ! Du skal leggja staven min over andletet åt guten . »
12004030	Mor til guten sa : « Så sant Herren lever , og så sant du sjølv lever : Eg går ikkje frå deg ! » Då stod profeten opp og fylgde henne .
12004031	Gehasi fór føre dei og la staven over andletet åt guten . Men det var ikkje ein lyd å høyra , ikkje eit livsteikn å sjå . Så gjekk han attende , og då han møtte Elisja , fortalde han at guten ikkje hadde vakna .
12004032	Då Elisja kom fram til huset , fekk han sjå at guten låg livlaus i senga .
12004033	Han gjekk inn og stengde døra , så han vart åleine med guten . Han bad til Herren ,
12004034	og så steig han opp i senga og la seg over guten med munnen mot hans munn , augo mot hans augo og hendene mot hans hender . Då han bøygde seg ned over han , vart kroppen åt guten varm .
12004035	Så stod han opp og gjekk ein gong att og fram i huset . Då han steig opp i senga att og bøygde seg over guten , naus han sju gonger og slo opp augo .
12004036	Elisja ropa på Gehasi og sa : « Bed kvinna koma ! » Han så gjorde , og ho kom . Då sa profeten : « Ta guten din ! »
12004037	Ho kom og kasta seg ned for føtene hans og bøygde seg med andletet mot jorda . Så tok ho guten sin og gjekk .
12004038	Elisja fór attende til Gilgal . På den tid var det uår i landet . Ein gong medan profetsveinane sat framfor han , sa han til tenaren sin : « Set over den store gryta og kok mat til profetsveinane ! »
12004039	Då gjekk ein av dei ut på marka og ville sanka etande vokstrar . Han fann ei ranke med ville agurkar . Av dei plukka han så mange at han fekk kappa full . Då han kom inn , skar han dei opp og hadde dei i gryta , utan at nokon visste kva det var .
12004040	Dei auste opp til mennene og bad dei eta . Men då dei smaka på maten , skreik dei opp og ropa : « Det er død i gryta , gudsmann ! » Og dei kunne ikkje eta det .
12004041	Då sa Elisja : « Henta litt mjøl ! » Det hadde han opp i gryta og sa : « Aus no opp til folket , så dei får eta . » Då var det ikkje lenger noko farleg i gryta .
12004042	Ein dag kom det ein mann frå Ba’al-Sjalisja . Han hadde med seg brød til gudsmannen , tjue byggbrød som var baka av fyrstegrøda . Nyhausta korn hadde han òg i skreppa . Då sa Elisja : « Gjev det til folket , så dei får eta . »
12004043	Men tenaren hans sa : « Korleis kan eg setja fram dette for hundre mann ? » Han svara : « Gjev det til folket , så dei får eta . For så seier Herren : Dei skal eta og få meir enn nok . »
12004044	Så sette han det fram for dei . Dei åt , og det vart meir enn nok , som Herren hadde sagt .
12005001	Na’aman , hærføraren åt aramearkongen , hadde mykje å seia hjå herren sin og var høgt vørd ; for med hans hjelp hadde Herren gjeve aramearane siger . Han var ein stor krigar , men han hadde ein hudsjukdom som gjorde han urein .
12005002	På ei av herjeferdene sine hadde aramearane ein gong ført bort ei lita jente frå Israel . No tente ho hjå kona åt Na’aman .
12005003	Ein dag sa ho til matmor si : « Berre husbonden min var hjå profeten i Samaria , så skulle han nok gjera han god att av hudsjukdomen . »
12005004	Na’aman gjekk til herren sin og fortalde han kva jenta frå Israel hadde sagt .
12005005	Då sa aramearkongen : « Far du dit ! Eg skal senda med deg eit brev til kongen i Israel . » Så tok han ut og hadde med seg ti talentar sølv , seks tusen sekel gull og ti festkledningar .
12005006	Na’aman gjekk fram for Israels-kongen og gav han brevet . Der stod : « Når du får dette brevet , ser du at eg har sendt Na’aman , tenaren min , til deg for at du skal gjera han god att av den sjukdomen han lid av . »
12005007	Då Israels-kongen hadde lese brevet , reiv han sund kleda sine og sa : « Er eg Gud , så eg rår for liv og død , sidan han sender bod til meg og vil at eg skal gjera han god att av hudsjukdomen ? No kan de vel sjå og skjøna at han vil yppa strid med meg ! »
12005008	Men då Elisja , gudsmannen , fekk høyra at kongen hadde rive sund kleda sine , sende han bod til han og sa : « Kvifor har du rive sund kleda dine ? Lat mannen koma til meg , så skal han få sanna at det finst ein profet i Israel ! »
12005009	Så kom Na’aman med hestar og vogner og stogga utfor døra til huset åt Elisja .
12005010	Elisja sende ut ein mann som skulle seia : « Gå ned og lauga deg sju gonger i Jordan ! Så vert kroppen din frisk og du rein . »
12005011	Då vart Na’aman harm og fór sin veg . Han sa : « Eg trudde han ville koma ut til meg , stå fram og kalla på Herren sin Gud og føra handa att og fram over den sjuke staden , så eg vart god att av sjukdomen .
12005012	Er ikkje elvane ved Damaskus , Abana og Parpar , like gode som alle vassdrag i Israel ? Kunne eg ikkje lauga meg i dei og verta rein ? » Så snudde Na’aman om og fór bort i fullt sinne .
12005013	Men tenarane hans kom til han og sa : « Kjære husbond , hadde profeten lagt på deg noko vanskeleg , ville du ikkje då ha gjort det ? Kor mykje meir no , når han berre seier til deg : Lauga deg , så vert du rein ! »
12005014	Så gjekk Na’aman ned til Jordan og dukka seg sju gonger i elva , som gudsmannen hadde sagt . Då vart kroppen hans frisk att som kroppen åt ein smågut , og han vart rein .
12005015	Så fór han attende til gudsmannen med heile fylgjet sitt . Då han kom dit , gjekk han fram for profeten og sa : « No veit eg at det ikkje finst nokon Gud på heile jorda utan i Israel . Gjer vel og ta imot ei gåve av tenaren din ! »
12005016	Men Elisja svara : « Så sant Herren lever , han som eg tener : Eg tek ikkje imot noko . » Na’aman bad han inntrengjande om å ta imot , men han ville ikkje .
12005017	Då sa Na’aman : « Når du ikkje vil , så lat tenaren din få så mykje mold som eit par muldyr kan bera . For eg vil aldri meir bera fram brennoffer og slaktoffer til andre gudar , men berre til Herren .
12005018	Men ein ting må Herren tilgje meg : Når herren min , kongen , går inn i Rimmon-templet for å kasta seg ned og tilbe der , og han stør seg på handa mi , så eg òg kastar meg ned der i Rimmon-templet , då må Herren tilgje meg det . »
12005019	Elisja svara : « Far i fred ! » Då Na’aman hadde gått frå han og var komen eit stykke på vegen ,
12005020	tenkte Gehasi , som var tenestgut hjå gudsmannen Elisja : « No har husbonden min spart denne aramearen Na’aman og ikkje teke imot det han hadde med seg . Så sant Herren lever : Eg vil springa etter han og få eitkvart av han . »
12005021	Dermed sette Gehasi av stad etter Na’aman . Då Na’aman såg at det kom ein springande etter han , hoppa han ned av vogna , gjekk imot han og spurde : « Kva er i vegen ? »
12005022	« Ikkje noko , » sa Gehasi , « men herren min har sendt meg med dette bodet : To unge profetsveinar frå Efraims-fjella er nett komne til meg . Lat dei få ein talent sølv og eit par festkledningar ! »
12005023	Na’aman svara : « Gjer vel og ta to talentar ! » Han nøydde han og knytte to talentar sølv inn i to pungar . Så tok han to festkledningar og gav til to av tenestgutane sine , som bar dei føre Gehasi .
12005024	Men då dei kom opp på haugen , tok han det frå dei og gøymde det i huset . Så bad han farvel med mennene , og dei fór sin veg .
12005025	Då Gehasi kom inn og gjekk bort til herren sin , sa Elisja til han : « Kvar kjem du frå , Gehasi ? » « Eg har ikkje vore nokon stad , » svara han .
12005026	Men profeten sa til han : « Trur du ikkje eg var der i ånda då mannen snudde seg frå vogna og gjekk til møtes med deg ? Har du no teke imot pengar for å få deg klede , oliventre og vingardar , småfe og storfe , trælar og trælkvinner ?
12005027	Difor skal hudsjukdomen åt Na’aman for alltid hanga ved deg og ætta di . » Då Gehasi gjekk bort frå han , var han sjuk ; huda hans var som snø .
12006001	Ein dag sa profetsveinane til Elisja : « Det romet vi held til i her hjå deg , er for trongt for oss .
12006002	Lat oss få gå ned til Jordan og henta kvar sin stokk , og så lagar vi oss eit rom som vi kan vera i . » « Gjer det ! » svara Elisja .
12006003	Ein av dei sa : « Gjer vel og gå med oss , herre . » Han svara : « Det skal eg . »
12006004	Så gjekk han med dei , og då dei kom til Jordan , tok dei til å fella tre .
12006005	Men best som ein av dei heldt på å hogga treet sitt , datt øksa i vatnet . Då ropa han : « Ai , ai , herre ! Og eg som hadde lånt henne ! »
12006006	« Kvar datt ho ? » spurde gudsmannen . Han viste han staden . Då hogg Elisja av ei grein og kasta ned i vatnet . Såleis fekk han øksa til å flotna .
12006007	« Ta henne opp ! » sa han . Og mannen rette ut handa og tok øksa .
12006008	Ein gong medan aramearkongen låg i krig med Israel , samdest han med mennene sine om at dei skulle slå leir på den og den staden .
12006009	Då sende gudsmannen bod til Israels-kongen og sa : « Ta deg i vare , så du ikkje fer framom den staden ; for aramearane har gått dit ned . »
12006010	Så sende Israels-kongen folk til den staden som gudsmannen hadde nemnt og åtvara han mot ; og han akta seg der . Såleis gjekk det både ein og fleire gonger .
12006011	Aramearkongen vart oppøst over dette . Han kalla saman mennene sine og sa til dei : « Kan de ikkje seia meg kven det er av våre folk som held med Israels-kongen ? »
12006012	Ein av mennene svara : « Det er ingen av oss , herre konge . Men Elisja , profeten i Israel , lèt Israels-kongen få vita kva du seier i soveromet ditt . »
12006013	Då sa kongen : « Gå av stad og finn ut kvar han er , så skal eg senda folk og henta han . » Dei kom att og sa frå at profeten var i Dotan .
12006014	Dit sende så kongen ein stor hær med hestar og vogner . Dei kom fram om natta og kringsette byen .
12006015	Tidleg andre morgonen , då tenaren åt gudsmannen stod opp og gjekk ut , fekk han auga på ein hær med hestar og vogner som låg rundt byen . « Å , herre , kva skal vi no gjera ? » sa guten til Elisja .
12006016	Han svara : « Ver ikkje redd ! Det er fleire med oss enn med dei . »
12006017	Så bad Elisja til Herren og sa : « Opna augo åt guten , så han kan sjå ! » Då opna Herren augo hans , og han fekk sjå at fjellet var fullt av eldhestar og eldvogner rundt ikring Elisja .
12006018	Då aramearane kom ned mot Elisja , bad han til Herren : « Vildra synet på dette folket ! » Herren gjorde som Elisja bad , og vildra synet deira .
12006019	Då sa Elisja til dei : « Dette er ikkje den rette vegen og den rette byen . Fylg meg , så skal eg føra dykk til den mannen de leitar etter . » Så førte han dei til Samaria .
12006020	Då dei kom dit , bad Elisja : « Herre , opna augo deira , så dei kan sjå ! » Herren opna augo deira , og dei såg at dei var midt i Samaria .
12006021	Då Israels-kongen fekk auga på dei , sa han til Elisja : « Skal eg hogga dei ned , far ? »
12006022	Men han svara : « Nei , det skal du ikkje . Du høgg då ikkje eingong ned dei som du tek til fange med sverd eller boge . Set fram for dei brød og vatn , så dei kan eta og drikka og sidan fara attende til herren sin . »
12006023	Kongen stelte til eit stort gjestebod for dei , og dei åt og drakk . Så lét han dei gå , og dei fór attende til herren sin . Sidan kom det ikkje fleire flokkar frå Aram og herja i Israel .
12006024	Ei tid etter hende det at Benhadad , kongen i Aram , samla heile hæren sin og drog opp og kringsette Samaria .
12006025	Medan aramearane heldt byen kringsett , vart det slik hungersnaud der at eit eselhovud kosta åtti sekel sølv , og fjerdeparten av ein kab duemøk fem sekel .
12006026	Då Israels-kongen ein dag gjekk att og fram oppå muren , var det ei kvinne som ropa til han : « Hjelp , herre konge ! »
12006027	Han svara : « Når Herren ikkje hjelper deg , kvar skal så eg henta hjelp frå ? Frå treskjevoll eller vinpresse ? »
12006028	Og kongen spurde : « Kva er i vegen med deg ? » Ho svara : « Denne kvinna sa til meg : Kom hit med son din , og lat oss eta han i dag , så kan vi eta min son i morgon .
12006029	Så koka vi son min og åt han . Dagen etter sa eg til henne : Kom no med son din , og lat oss eta han ! Men då heldt ho guten løynd . »
12006030	Då kongen høyrde det kvinna fortalde , reiv han sund kleda sine der han gjekk att og fram oppå muren . Og folket såg at han hadde botsklede inst på kroppen .
12006031	« Gud la det gå meg ille både no og sidan , » sa han , « om hovudet får sitja på Elisja Sjafatsson dagen ut ! »
12006032	Imedan sat Elisja heime i huset sitt , og dei eldste var hjå han . Då sende kongen ein mann dit føre seg . Men før mannen kom fram , sa Elisja til dei eldste : « Veit de at denne mordarsonen har sendt ein mann hit som skal hogga hovudet av meg ? Når han kjem , må de stengja døra og halda han ute . Eg høyrer alt lyden av kongens fotsteg bak han . »
12006033	Medan Elisja endå tala med dei , kom kongen til han . Han sa : « Sjå , denne ulukka kjem frå Herren . Kvifor skal eg då venta på Herren lenger ? »
12007001	Då sa Elisja : « Høyr Herrens ord ! Så seier Herren : I morgon på denne tid skal dei selja ein sea kveitemjøl for ein sekel og to sea byggmjøl for ein sekel på torget i Samaria . »
12007002	Men våpensveinen som kongen stødde seg til , sa til gudsmannen : « Om så Herren laga luker på himmelen , kunne då ikkje slikt henda ! » Elisja svara : « Du skal få sjå det med eigne augo , men du får ikkje eta av mjølet . »
12007003	Fire menn som leid av hudsjukdom , heldt til utmed byporten . Dei sa seg imellom : « Kvifor skal vi sitja her til vi døyr ?
12007004	Seier vi at vi vil gå inn i byen , må vi døy ; for det er hungersnaud der . Og vert vi sitjande her , må vi òg døy . Kom , lat oss gå over til leiren åt aramearane ! Lèt dei oss leva , bergar vi livet ; og drep dei oss , får vi døy . »
12007005	I skumringa tok dei av stad og gjekk til aramearleiren . Men då dei kom til utkanten av leiren , fanst det ikkje eit menneske der .
12007006	For Herren hadde laga det så at aramearane høyrde larmen av vogner og hestar , larmen av ein stor hær . Då sa dei seg imellom : « Du skal sjå at Israels-kongen har leigt hetittkongane og egyptarkongane til å strida mot oss ! »
12007007	Så tok dei ut og rømde i skumringa . Dei lét etter seg telta , hestane og esla sine , heile leiren som han stod , og rømde på harde livet .
12007008	Då mennene med hudsjukdom kom til utkanten av leiren , gjekk dei inn i eit telt , der dei åt og drakk . Dei tok med seg sølv , gull og klede og gjekk bort og gøymde det . Så kom dei attende og gjekk inn i eit anna telt . Der òg tok dei det som var , og gjekk bort og gøymde det .
12007009	Men så sa dei seg imellom : « Det er ikkje rett det vi no gjer . Dette er dagen då vi kan bera gledebod . Teier vi og dryer til det ljosnar i morgon , fører vi skuld over oss . Kom , lat oss gå og seia frå i kongsgarden ! »
12007010	Så gjekk dei og ropa på vakta i byporten . « Vi kom til leiren åt aramearane , » fortalde dei , « og der var det ingen å sjå og ingen å høyra . Men hestane og esla stod bundne , og telta var som dei plar vera . »
12007011	Portvaktarane kunngjorde dette , og det vart meldt i kongsgarden .
12007012	Då stod kongen opp midt på natta og sa til mennene sine : « Eg skal seia dykk kva aramearane har gjort mot oss . Dei veit at vi svelt . Difor har dei teke av stad frå leiren og gøymt seg utpå marka . Dei tenkjer som så : Når israelittane går ut or byen , tek vi dei levande , og så kan vi trengja inn i byen . »
12007013	Men ein av kongsmennene svara : « Lat nokre av folka dine ta fem av dei hestane som er att i byen . Vi sender dei av stad , så får vi sjå . Det kan ikkje gå dei verre enn alle israelittane som er att i byen , eller alle israelittane som har sett livet til . »
12007014	Så henta dei to ryttarar , som kongen sende av stad etter aramearhæren . « Far i veg og sjå ! » sa han .
12007015	Dei fylgde etter aramearane radt til Jordan , og heile vegen låg det fullt av klede og våpen som aramearane hadde kasta frå seg då dei rømde . Sendeboda kom att og sa frå om dette til kongen .
12007016	No drog folket ut og plyndra aramearleiren . Og det gjekk som Herren hadde sagt : Ein sea kveitemjøl vart seld for ein sekel og to sea byggmjøl for ein sekel .
12007017	Kongen hadde sett den våpensveinen som var hans beste støtte , til å ha oppsyn med byporten . Men folket trakka han i hel i porten . Det gjekk som gudsmannen hadde sagt den gongen kongen kom til han .
12007018	Då sa han til kongen : « I morgon på denne tid skal dei selja to sea byggmjøl for ein sekel og ein sea kveitemjøl for ein sekel på torget i Samaria . »
12007019	Då tok våpensveinen til ords og sa til gudsmannen : « Om så Herren laga luker på himmelen , kunne ikkje slikt henda ! » Men gudsmannen svara : « Du skal få sjå det med eigne augo , men du får ikkje eta av mjølet . »
12007020	Og såleis gjekk det . Folket trakka han i hel i porten .
12008001	Ein dag sa Elisja til mor åt den guten han hadde vekt til live : « Gjer deg ferdig , ta ut med huslyden din og gjev deg til ein annan stad , der det måtte høva . For Herren har kalla på hungersnauda . No kjem ho over landet og skal vara i sju år . »
12008002	Kona ferda seg til og gjorde som gudsmannen sa : Ho tok ut med heile huslyden sin , og i sju år budde ho i Filistarlandet .
12008003	Då dei sju åra var lidne , kom kona heim att frå Filistarlandet . Ho gjekk til kongen og ville be om hjelp til å få att huset sitt og jorda si .
12008004	Kongen tala nett då med Gehasi , som hadde vore tenar hjå gudsmannen , og bad han fortelja om dei store undera Elisja hadde gjort .
12008005	Og medan han fortalde kongen korleis profeten hadde vekt opp den døde guten , kom mor til guten . Ho bad kongen om hjelp til å få att huset sitt og jorda si . Då sa Gehasi : « Herre konge , dette er kona , og her er son hennar , som Elisja vekte opp . »
12008006	Kongen spurde kona ut , og ho fortalde . Så sende han ein av hoffmennene med henne og sa : « Syt for at ho får att alt det som høyrer henne til , og alt det som er hausta på jorda hennar frå den dagen ho fór frå landet , og til no . »
12008007	Ein gong kom Elisja til Damaskus medan Benhadad , aramearkongen , låg sjuk . Då kongen fekk melding om at gudsmannen var komen ,
12008008	sa han til Hasael : « Ta med deg ei gåve og gå og møt gudsmannen ! Bed han spørja Herren om eg skal koma meg av denne sjukdomen ! »
12008009	Hasael gjekk til møtes med Elisja og hadde med seg ei gåve av det beste som fanst i Damaskus , så mykje som førti kamelar kunne bera . Då han steig fram for profeten , sa han : « Son din , Benhadad , kongen i Aram , sender meg til deg og spør om han skal koma seg av denne sjukdomen . »
12008010	Elisja svara : « Gå og sei til kongen at han skal koma seg . Men Herren har synt meg at han skal døy . »
12008011	Gudsmannen stirte lenge på han . Så tok han til å gråta .
12008012	« Kvifor græt du , herre ? » spurde Hasael . Elisja svara : « Fordi eg veit kor mykje vondt du kjem til å gjera israelittane . Du kjem til å setja eld på festningsbyane deira , drepa dei unge mennene deira med sverd , knusa småborna deira og skjera opp kvinner som er med barn . »
12008013	Hasael sa : « Korleis skulle tenaren din , ein hund som eg , gjera så store ting ? » Elisja svara : « Herren har late meg sjå deg som konge over aramearane . »
12008014	Så skildest dei , og Hasael gjekk heim til herren sin . « Kva sa Elisja til deg ? » spurde kongen . Hasael svara : « Han sa at du kjem til å leva . »
12008015	Men dagen etter tok Hasael eit klede , duppa det i vatn og breidde det over andletet hans , og han døydde . Og Hasael vart konge etter han .
12008016	I det femte året Joram , son til Akab , var konge i Israel , vart Joram , son til Josjafat , konge i Juda , medan far hans endå styrte der .
12008017	Joram var trettito år gamal då han vart konge , og han styrte i Jerusalem i åtte år .
12008018	I si ferd var han som dei andre Israels-kongane . Han levde som Akabs ætt hadde gjort . For han var gift med ei dotter til Akab , og han gjorde det som vondt var i Herrens augo .
12008019	Men for Davids skuld ville Herren ikkje øydeleggja Juda ; for han hadde lova David , tenaren sin , at det alltid skulle lysa ei lampe for han og sønene hans .
12008020	I Jorams tid reiv Edom seg laus frå Juda og tok seg ein konge .
12008021	Då drog Joram over til Sa’ir med alle stridsvognene sine . Han tok ut om natta og slo edomittane , som hadde omringa han og førarane for stridsvognene . Men hæren rømde og fór heim .
12008022	Edomittane reiv seg laus frå Juda , og har styrt seg sjølve til denne dag . På same tid reiv Libna seg laus .
12008023	Det som elles er å seia om Joram og alt det han gjorde , det står skrive i krønikeboka åt Juda-kongane .
12008024	Joram gjekk til kvile hjå fedrane sine . Han vart gravlagd hjå dei i Davids-byen , og Akasja , son hans , vart konge etter han .
12008025	I det tolvte året Joram , son til Akab , var konge i Israel , vart Akasja , son til Joram , konge i Juda .
12008026	Akasja var tjueto år gamal då han vart konge , og han styrte i Jerusalem i eitt år . Mor hans heitte Atalja og var dotter til Israels-kongen Omri .
12008027	I si ferd var Akasja som kongane av Akabs ætt . Liksom dei gjorde han det som vondt var i Herrens augo ; for han var knytt til Akabs-ætta ved giftarmål .
12008028	Saman med Joram Akabsson gjorde Akasja ei hærferd mot aramearkongen Hasael og stridde mot han ved Ramot i Gilead . Men Joram vart såra av aramearane .
12008029	Så fór kong Joram heim att til Jisre’el , han ville få lækt dei såra som aramearane hadde gjeve han ved Ramot då han stridde mot kong Hasael . Og Akasja Joramsson , Juda-kongen , drog ned til Jisre’el og ville sjå om Joram Akabsson , medan han låg sjuk .
12009001	Profeten Elisja kalla til seg ein av profetsveinane og sa : « Spenn beltet om livet , ta med deg denne oljekrukka og gå til Ramot i Gilead !
12009002	Når du kjem dit , finn du Jehu , son til Josjafat Nimsjison . Gå inn og bed han reisa seg der han sit mellom venene sine , og før han inn i det inste romet !
12009003	Ta så fram krukka , renn olje ut over hovudet hans og sei : Så seier Herren : Eg har salva deg til konge over Israel . — Med så gjort skal du opna døra og koma deg unna så fort du kan . »
12009004	Så gjekk sveinen , den unge profeten , til Ramot i Gilead .
12009005	Då han kom fram , såg han hærførarane sitja der saman . « Eg har noko å seia deg , hærførar , » sa han . « Kven av oss gjeld det ? » spurde Jehu . « Deg , hærførar , » svara han .
12009006	Då reiste Jehu seg og gjekk inn i huset . Profeten rende olje ut over hovudet hans og sa til han : « Så seier Herren , Israels Gud : Eg har salva deg til konge over Herrens folk , over Israel .
12009007	Du skal gjera ende på ætta åt Akab , herren din . Eg vil ta hemn på Jesabel for drapet på profetane , tenarane mine , alle Herrens tenarar som leid døden .
12009008	Heile Akabs ætt skal gå til grunne . Eg vil rydja ut alle mannfolk , både store og små , or Akabs ætt i Israel .
12009009	Eg vil gjera like eins med Akabs ætt som eg gjorde med ætta åt Jeroboam Nebatsson og med ætta åt Basja Akiason .
12009010	Og Jesabel skal hundane eta opp på Jisre’el-sletta ; ingen skal gravleggja henne . » Så opna profetsveinen døra og rømde sin veg .
12009011	Då Jehu kom ut til kongsmennene , spurde dei han : « Står det bra til ? Kva ville han deg , denne galne mannen ? » Han svara : « De kjenner då både han og pratet hans ! »
12009012	Men dei sa : « Det er lygn ! Sei oss kva det var ! » Då fortalde han kva mannen hadde sagt til han : « Så seier Herren : Eg har salva deg til konge over Israel . »
12009013	Då skunda dei seg , tok kvar si kappe og la under han på troppestega . Så bles dei i horn og ropa : « Jehu er konge ! »
12009014	Såleis fekk Jehu , son til Josjafat Nimsjison , i stand ei samansverjing mot kong Joram . Joram hadde lege ute med heile Israels-hæren og forsvart Ramot i Gilead mot aramearkongen Hasael .
12009015	Men sjølv var han faren heim att til Jisre’el og ville få lækt dei såra som aramearane hadde gjeve han då han stridde mot Hasael , kongen i Aram . No sa Jehu : « Vil de som eg , så lat ingen sleppa ut or byen og koma til Jisre’el og fortelja om dette . »
12009016	Så steig Jehu opp i vogna si og køyrde til Jisre’el , der Joram låg sjuk . Akasja , Juda-kongen , var òg komen dit ; han ville sjå om Joram .
12009017	Då vaktmannen som stod oppi tårnet i Jisre’el , såg Jehu koma med flokken sin , ropa han : « Eg ser ein stor flokk som kjem farande . » Joram svara : « Få tak i ein ryttar og send han til møtes med dei ; han skal spørja om dei kjem i fredeleg ærend . »
12009018	Ryttaren reid til møtes med dei og ropa : « Kongen spør : Kjem de i fredeleg ærend ? » Jehu svara : « Kva skil det deg ? Snu om og fylg etter meg ! » Då sa vaktmannen frå : « Bodberaren har nått fram , men han kjem ikkje attende . »
12009019	Så sende kongen ein annan ryttar . Då han kom fram til dei , ropa han : « Kongen spør om de kjem i fredeleg ærend . » Jehu svara : « Kva skil det deg ? Snu om og fylg etter meg ! »
12009020	Vaktmannen sa frå : « Han har nått fram til flokken , men kjem ikkje att . Når ein ser korleis dei køyrer , skulle ein tru det var Jehu Nimsjison . For han køyrer som ein galen ! »
12009021	Då sa Joram : « Spenn føre ! » Og dei spente føre vogna hans . Så køyrde dei ut i kvar si vogn , Joram , kongen i Israel , og Akasja , kongen i Juda . Dei køyrde mot Jehu og møtte han på den marka som hadde høyrt Nabot frå Jisre’el til .
12009022	Med det same Joram fekk auga på Jehu , ropa han : « Kjem du i fredeleg ærend , Jehu ? » Han svara : « Korleis kan du tala om fred så lenge Jesabel , mor di , held på med sin horelivnad og sine mange trolldomskunster ? »
12009023	Då drog Joram i taumen , snudde og rømde , og han ropa til Akasja : « Det er svik , Akasja ! »
12009024	Men Jehu spente bogen , og han råka Joram mellom armane , så pila gjekk rett gjennom hjarta , og han seig saman i vogna .
12009025	Då ropa Jehu til Bidkar , våpensveinen sin : « Ta og kast han inn på den marka som høyrde Nabot frå Jisre’el til . Kom i hug korleis eg og du reid side om side etter Akab , far hans , den gongen Herren tala dette domsordet mot han :
12009026	Sanneleg , i går såg eg blodet åt Nabot og sønene hans , lyder ordet frå Herren . Og det vil eg gje deg lika for på denne marka , seier Herren . Ta no og kast han inn på marka , som Herren har sagt . »
12009027	Då Akasja , Juda-kongen , såg det , rømde han og tok vegen til hagehuset . Men Jehu sette etter han og ropa : « Slå han ned , han òg ! » Og det gjorde dei medan han sat i vogna si , i Gur-kleiva ved Jibleam . Han rømde til Megiddo , og der døydde han .
12009028	Mennene hans køyrde han til Jerusalem og la han i ei grav som var stelt til åt han hjå fedrane hans i Davids-byen .
12009029	Akasja hadde vorte konge i det ellevte styringsåret åt Joram , son til Akab .
12009030	Så kom Jehu til Jisre’el . Då Jesabel høyrde det , sminka ho seg kring augo , pynta seg på hovudet og såg ut gjennom vindauga .
12009031	Då Jehu kom inn gjennom porten , ropa ho : « Kjem du i fredeleg ærend , du Simri som har drepe herren din ? »
12009032	Jehu såg opp mot vindauga og sa : « Er det nokon her som held med meg ? » Då to — tre hoffmenn såg ut gjennom vindauga ,
12009033	ropa han : « Kast henne ned ! » Og dei kasta henne ned , så blodet spruta opp etter veggen og på hestane , som trødde henne under fot .
12009034	Så gjekk Jehu inn . Då han hadde ete og drukke , sa han : « Sjå til å få denne forbanna kvinna i jorda ! Ho var då ei kongsdotter . »
12009035	Men då dei kom og skulle gravleggja henne , fann dei ikkje anna enn hovudskallen , føtene og hendene .
12009036	Dei gjekk attende og fortalde dette til Jehu . Då sa han : « No er det oppfylt , det ordet som Herren tala gjennom tenaren sin , Elia frå Tisjbe , då han sa : På Jisre’el-marka skal hundane eta opp kroppen åt Jesabel .
12009037	Liket hennar skal verta som møk på jorda i Jisre’el , og ingen skal kunna seia : Dette er Jesabel . »
12010001	Akab hadde sytti søner i Samaria . Jehu skreiv brev og sende til Samaria , til stormennene i byen , til dei eldste og til fosterfedrane for sønene åt Akab . Han skreiv :
12010002	« Når dette brevet kjem til dykk som har kongssønene hjå dykk , og som rår over vognene og hestane , festningsbyane og våpna ,
12010003	så vel dykk ut den beste og mest dugande av sønene åt herren dykkar ! Set han på kongsstolen åt far hans og strid for kongens ætt ! »
12010004	Då vart dei fælande redde og sa : « Dei to kongane kunne ikkje stå seg mot han . Korleis skal då vi greia det ? »
12010005	Så sende slottshovdingen , kommandanten i byen , dei eldste og fosterfedrane åt kongssønene bod til Jehu og sa : « Vi er tenarane dine , og alt det du byd oss , vil vi gjera . Vi vil ikkje velja nokon konge . Gjer du det du sjølv tykkjer best ! »
12010006	Så skreiv Jehu eit nytt brev til dei , og der stod : « Er det så at de held med meg og vil lyda meg , så hogg hovudet av sønene åt herren dykkar og kom til meg i Jisre’el i morgon på denne tid ! » Kongssønene , alle sytti , var hjå stormennene i byen , som fostra dei opp .
12010007	Med det same dei fekk brevet , tok dei kongssønene og drap dei , alle sytti . Hovuda la dei i to korger og sende dei til Jehu i Jisre’el .
12010008	Då han fekk bod om at dei var komne med hovuda åt kongssønene , sa han : « Legg dei i to haugar utfor porten til i morgon ! »
12010009	Då Jehu kom ut om morgonen , steig han fram og sa til alt folket : « De er utan skuld . Det var eg som fekk i stand samansverjinga mot herren min og drap han . Men kven har slege i hel alle desse ?
12010010	Ver visse på at ikkje eit ord av det Herren har tala mot Akabs ætt , fell maktlaust til jorda . Herren har gjort det han forkynte gjennom Elia , tenaren sin . »
12010011	Så slo Jehu i hel alle som var att av Akabs ætt i Jisre’el , og alle stormennene , kjenningane og prestane hans . Han sparte ingen og lét ingen sleppa unna .
12010012	Sidan tok Jehu ut og fór til Samaria . På vegen dit kom han til Bet-Eked-Haro’im .
12010013	Der møtte han brørne til Akasja , Juda-kongen , og han spurde : « Kven er de ? » « Vi er brørne til Akasja , » svara dei . « Vi skal ned og helsa på kongslyden og sønene til dronninga . »
12010014	Då sa Jehu : « Ta dei levande ! » Dei så gjorde og slo dei i hel attmed brunnen i Bet-Eked , førtito mann i alt . Han sparte ikkje ein einaste av dei .
12010015	Då han fór derifrå , råka han Jonadab Rekabsson , som kom imot han . Jehu helsa på han og sa : « Er du like ærleg mot meg som eg er mot deg ? » « Ja , » svara Jonadab . « Er det så , » sa Jehu , « så gjev meg handa på det ! » Han gav han handa , og Jehu lét han stiga opp til seg i vogna .
12010016	« Fylg meg , » sa han , « så skal du få sjå kor brennhuga eg er for Herren . » Så fekk han køyra med han i vogna .
12010017	Då Jehu kom til Samaria , slo han i hel alle som var att av Akabs ætt der i byen . Han rudde ut kvar einaste ein , som Herren hadde sagt til Elia .
12010018	Sidan samla Jehu heile folket og sa til dei : « Akab dyrka Ba’al litt , Jehu skal dyrka han mykje .
12010019	Kall no alle Ba’al-profetane hit til meg , alle som dyrkar han , og alle som er prestar for han ! Ikkje ein må vanta ! For no skal eg halda ein stor offerfest for Ba’al . Kvar den som ikkje møter fram , skal lata livet . » Det var ei list Jehu fann på , så han kunne få rudt ut alle Ba’al-dyrkarane .
12010020	« Lys ut ei høgtidssamling for Ba’al ! » sa han , og det gjorde dei .
12010021	Jehu sende bod kring i heile Israel , og alle Ba’al-dyrkarane kom . Det fanst ikkje ein som heldt seg borte . Og då dei gjekk inn i Ba’al-templet , vart huset fullt frå ende til annan .
12010022	Så sa han til den mannen som hadde tilsyn med kleskammeret : « Ta fram kledebunader til alle Ba’al-dyrkarane ! » Og han henta fram bunader til dei .
12010023	Då Jehu , saman med Jonadab Rekabsson , kom inn i Ba’al-templet , sa han til Ba’al-dyrkarane : « Sjå vel etter at det ikkje er nokon av dei som dyrkar Herren , mellom dykk , men berre Ba’al-dyrkarar . »
12010024	Så gjekk dei inn og bar fram slaktoffer og brennoffer . Men Jehu sette åtti mann utanfor huset og sa : « Den som lèt nokon sleppa unna av dei mennene eg gjev i hendene på dykk , skal sjølv bøta med livet . »
12010025	Då dei var ferdige med å bera fram brennofferet , sa Jehu til livvakta og våpensveinane : « Gå inn og hogg dei ned ! Lat ingen sleppa unna ! » Livvakta og våpensveinane hogg dei ned med sverd og kasta dei ut . Så gjekk dei inn i Ba’al-templet ,
12010026	bar ut støttene som stod der , og brende dei opp .
12010027	Dei knuste Ba’al-støtta , reiv ned Ba’al-templet og gjorde det om til eit do , som det er den dag i dag .
12010028	Såleis rudde Jehu ut Ba’al or Israel .
12010029	Men sjølv heldt han ikkje opp med dei syndene som Jeroboam Nebatsson hadde gjort og fått israelittane til å gjera : å dyrka gullkalvane i Betel og Dan .
12010030	Herren sa til Jehu : « Fordi du til gagns har gjort det som rett er i mine augo , og i alle måtar har fare såleis med Akabs ætt som eg ville , så skal etterkomarane dine sitja på Israels kongsstol i fire ættleder . »
12010031	Men Jehu la ikkje vinn på å ferdast heilhjarta etter den lova som Herren , Israels Gud , hadde gjeve . Han gav ikkje opp dei syndene som Jeroboam hadde gjort og fått israelittane til å gjera .
12010032	På den tid tok Herren til å skjera stykke or Israel . Hasael vann over israelittane langs heile grensa .
12010033	På austsida av Jordan tok han heile Gilead , landet åt Gads-ætta , Rubens-ætta og Manasse-ætta , alt frå Aroer ved Arnon-elva og nordover , både Gilead og Basan .
12010034	Det som elles er å seia om Jehu og alt det han gjorde , alle storverka hans , det står skrive i krønikeboka åt Israels-kongane .
12010035	Jehu gjekk til kvile hjå fedrane sine og vart gravlagd i Samaria . Og Joakas , son hans , vart konge etter han .
12010036	Då hadde Jehu vore konge over Israel i Samaria i tjueåtte år .
12011001	Då Atalja , mor til Akasja , fekk vita at son hennar var død , sette ho seg føre å rydja ut heile kongsætta .
12011002	Men Josjeba , dotter til kong Joram og syster til Akasja , tok i løynd Joasj , son til Akasja , bort frå flokken av kongssøner som skulle drepast . Ho hadde han og fostermor hans inn i eit kammer . Der gøymde dei han for Atalja , så han ikkje vart drepen .
12011003	Sidan var han hjå Josjeba i Herrens hus . Han heldt seg løynd i seks år , medan Atalja styrte i landet .
12011004	Men i det sjuande året sende Jojada bod etter livvakta og dei andre vaktmennene og lét dei koma til seg i Herrens hus . Han gjorde ein avtale med dei og tok dei i eid i Herrens hus . Så synte han dei kongssonen
12011005	og sa frå kva dei skulle gjera : « Den tredjeparten av dykk som gjer teneste ved kongsgarden på sabbaten ,
12011006	den tredjeparten som er ved Surporten , og den som er ved porten bak vaktmennene , de skal skiftevis halda vakt ved templet .
12011007	Og to flokkar , alle de som skulle ha avløysing på sabbaten , skal halda vakt over kongen i Herrens hus .
12011008	De skal fylka dykk rundt ikring kongen , kvar mann med våpen i hand , og vil nokon trengja seg inn i rekkjene , skal han drepast . De må fylgja kongen kvar han går og står . »
12011009	Hovdingane over livvakta gjorde i eitt og alt som presten Jojada baud dei . Dei tok kvar sine menn , både dei som gjekk på vakt på sabbaten , og dei som skulle ha avløysing , og kom til presten Jojada .
12011010	Presten lét hovdingane få dei spyda og skjolda som hadde høyrt kong David til , og som var i Herrens hus .
12011011	Og vaktmennene stelte seg opp , kvar mann med våpen i hand , frå sørsida til nordsida av templet , bort imot altaret og huset , i ein ring kring kongen .
12011012	Så leidde Jojada kongssonen ut , sette på han krona og gav han vitnemålet , og dei kåra han til konge og salva han . Og folket klappa i hendene og ropa : « Leve kongen ! »
12011013	Då Atalja høyrde korleis vaktmennene og folkehopen ropa , gjekk ho opp til folket i Herrens hus .
12011014	Der fekk ho sjå kongen stå ved søyla , som skikken var , og hovdingane og hornblåsarane attmed han , medan alt folket jubla og bles i trompetar . Då reiv Atalja sund kleda sine og ropa : « Opprør , opprør ! »
12011015	Men presten Jojada sa til hovdingane over livvakta , dei som stod over hæren : « Lei henne ut mellom rekkjene ! Og fylgjer nokon etter henne , så hogg han ned med sverd ! » For presten hadde sagt : « Ho må ikkje drepast i Herrens hus ! »
12011016	Så greip dei Atalja . Ho laut gå gjennom Hesteporten inn i kongsgarden , og der vart ho drepen .
12011017	Sidan gjorde Jojada ei pakt mellom Herren og kongen og folket : Dei skulle vera Herrens folk . Mellom kongen og folket gjorde han òg ei pakt .
12011018	Så gjekk alt folket til Ba’al-templet og reiv det ned . Altara og gudebileta der slo dei i knas , og Ba’al-presten Mattan drap dei framfor altaret . Presten sette ut vaktpostar ved Herrens hus .
12011019	Så tok han med seg hovdingane over livvakta , dei andre vaktmennene og alt folket . Dei førte kongen ned frå Herrens hus og fylgde han inn i kongsgarden gjennom vaktmannsporten . Der sette han seg på kongsstolen .
12011020	Folket jubla , og det var ro i byen . Men Atalja hadde dei drepe med sverd i kongsgarden .
12012001	Joasj var sju år gamal då han vart konge .
12012002	Det var i det sjuande styringsåret åt Jehu at Joasj vart konge , og han styrte i Jerusalem i førti år . Mor hans heitte Sibja og var frå Be’er-Sjeba .
12012003	Joasj gjorde alltid det som rett var i Herrens augo , så lenge presten Jojada rettleidde han .
12012004	Men offerhaugane vart ikkje nedlagde . Folket heldt fram med å slakta og ofra på haugane .
12012005	Joasj sa til prestane : « Alle dei heilage gåvene som kjem inn til Herrens hus i pengar , både det som kvar einskild er ilikna i skatt , og det som nokon sjølvmint kjem til Herrens hus med ,
12012006	det skal prestane ta imot , kvar frå dei han kjenner . Så skal dei setja Herrens hus i stand , alle stader der det er skadt .
12012007	Men i det tjuetredje året Joasj var konge , hadde prestane endå ikkje vølt templet der det var skadt .
12012008	Då kalla kong Joasj presten Jojada og dei andre prestane til seg og sa : « Kvifor bøter de ikkje brestene i Herrens hus ? No skal de ikkje lenger ta imot pengar av kjenningane dykkar , men gje dei frå dykk , så templet kan setjast i stand . »
12012009	Prestane gjekk med på at dei ikkje skulle ta imot pengar av folket lenger . Men så skulle dei heller ikkje vøla templet .
12012010	No tok presten Jojada ei kiste , bora hol i loket og sette henne attmed altaret , på høgre sida av inngangen til templet . I den la prestane som heldt vakt ved inngangen , alle pengane som kom inn til Herrens hus .
12012011	Når dei såg at det var mange pengar i kista , kom skrivaren åt kongen og overpresten ; dei samla pengane som fanst i Herrens hus , og talde dei opp .
12012012	Så vog dei opp pengane og gav dei til arbeidsleiarane som hadde tilsyn med Herrens hus . Og dei gav dei til tømmermennene og bygningsmennene som arbeidde på huset ,
12012013	og til murarane og steinhoggarane . Desse pengane nytta dei òg til å kjøpa trevyrke og hoggen stein , så dei kunne setja Herrens hus i stand att . Såleis greidde dei alle utgiftene då templet skulle vølast .
12012014	Men dei pengane som kom inn til templet , vart ikkje nytta til å laga sølvbollar , knivar , offerskåler , trompetar eller noko slag kar av gull eller sølv .
12012015	Pengane vart gjevne til arbeidsleiarane , som nytta dei til å vøla på Herrens hus .
12012016	Ingen heldt rekneskap med dei mennene som tok imot pengane og gav dei til arbeidsleiarane ; for dei fór ærleg fram .
12012017	Men pengane som kom inn ved skuldoffer og syndoffer , gjekk ikkje til Herrens hus ; dei fekk prestane .
12012018	På den tid gjorde aramearkongen Hasael ei hærferd mot Gat . Då han hadde teke byen , sette han seg føre å gå mot Jerusalem .
12012019	Då tok Joasj , Juda-kongen , alle dei heilage tinga som fedrane hans , Juda-kongane Josjafat , Joram og Akasja , hadde vigt til templet , og det han sjølv hadde vigt . Saman med alt gullet og sølvet som fanst i skattkammera , både i Herrens hus og i kongsgarden , sende han det til Hasael , aramearkongen . Då drog han bort og gjekk ikkje mot Jerusalem .
12012020	Det som elles er å seia om Joasj og alt det han gjorde , det står skrive i krønikeboka åt Juda-kongane .
12012021	Mennene åt kongen reiste seg mot han og fekk til ei samansverjing . Dei drap Joasj i Millo-huset , då han var på veg ned til Silla .
12012022	Dei kongsmennene som drap han , var Josakar , son til Sjimat , og Josabad , son til Sjomer . Då han var død , gravla dei han hjå fedrane hans i Davids-byen , og Amasja , son hans , vart konge etter han .
12013001	I det tjuetredje året Joasj , son til Akasja , var konge i Juda , vart Joakas , son til Jehu , konge i Israel . Han styrte i Samaria i sytten år .
12013002	Joakas gjorde det som vondt var i Herrens augo , og heldt fram med dei same syndene som Jeroboam Nebatsson hadde gjort og fått israelittane til å gjera . Dei gav han ikkje opp .
12013003	Då vart Herren brennande harm på Israel . Gong på gong gav han dei i hendene på aramearkongen Hasael og son hans , Benhadad .
12013004	Men Joakas bad Herren om nåde , og Herren høyrde bøna hans ; for han såg kor vondt israelittane hadde det når aramearkongen plaga dei .
12013005	Herren gav dei ein bergingsmann , så dei kom seg fri frå aramearveldet . No kunne israelittane bu i heimane sine som før .
12013006	Likevel gav dei ikkje opp dei syndene som Jeroboams ætt hadde gjort og fått israelittane til å gjera . Dei heldt dei fram med . Jamvel Asjera-biletet vart ståande i Samaria .
12013007	Joakas hadde ikkje meir att enn femti hestfolk med ti vogner og ti tusen fotfolk . Resten hadde aramearkongen øydelagt og trakka ned som støv .
12013008	Det som elles er å seia om Joakas og alt det han gjorde , om storverka hans , det står skrive i krønikeboka åt Israels-kongane .
12013009	Joakas gjekk til kvile hjå fedrane sine . Han vart gravlagd i Samaria , og Joasj , son hans , vart konge etter han .
12013010	I det trettisjuande året Joasj var konge i Juda , vart Joasj , son til Joakas , konge i Israel . Han styrte i Samaria i seksten år .
12013011	Joasj gjorde det som vondt var i Herrens augo . Han gav ikkje opp alle dei syndene som Jeroboam Nebatsson hadde gjort og fått israelittane til å gjera . Dei heldt han fram med .
12013012	Det som elles er å seia om Joasj og alt det han gjorde , om storverka hans i striden med Amasja , kongen i Juda , det står skrive i krønikeboka åt Israels-kongane .
12013013	Då Joasj gjekk til kvile hjå fedrane sine , sette Jeroboam seg på kongsstolen hans . Joasj vart gravlagd i Samaria , der dei andre Israels-kongane låg .
12013014	Då Elisja hadde fått den sjukdomen som han døydde av , kom Joasj , Israels-kongen , til han . Gråtande bøygde han seg ned over han og sa : « Å far , far ! Israels vogner og hestfolk ! »
12013015	Elisja sa til han : « Henta ein boge og nokre piler ! » Då han det hadde gjort ,
12013016	sa Elisja til kongen : « Legg handa di på bogen ! » Han så gjorde , og Elisja la hendene sine på hendene åt kongen
12013017	og sa : « Lat opp vindauga som vender mot aust ! » Han lét det opp , og Elisja sa : « Skyt ! » Så skaut kongen . Då sa profeten : « Ei sigerspil frå Herren , ei sigerspil mot Aram ! Du skal slå aramearane i Afek og gjera ende på dei . »
12013018	Så sa han : « Ta pilene ! » Kongen tok dei , og profeten sa til han : « Slå på jorda ! » Han slo tre gonger , men så heldt han opp .
12013019	Då vart gudsmannen harm på han og sa : « Du skulle ha slege fem eller seks gonger ! Då hadde du slege aramearane og gjort heilt ende på dei . No kjem du berre til å slå dei tre gonger . »
12013020	Så døydde Elisja og vart gravlagd . På den tid kom det kvart år herjeflokkar frå Moab inn i landet .
12013021	Ein gong fekk nokre som skulle gravleggja ein mann , sjå at det kom ein slik herjeflokk . Då kasta dei mannen ned i grava til Elisja . Med det same mannen kom nær beina åt Elisja , livna han opp att og reiste seg .
12013022	Hasael , kongen i Aram , plaga israelittane hardt så lenge Joakas levde .
12013023	Men Herren var nådig og mild mot dei . Han tok seg av dei på grunn av den pakta han hadde gjort med Abraham , Isak og Jakob . Han ville ikkje øyda dei ut og støytte dei endå ikkje bort frå seg .
12013024	Då aramearkongen Hasael døydde , vart Benhadad , son hans , konge etter han .
12013025	Joasj , son til Joakas , vann då att frå Benhadad , son til Hasael , dei byane som Hasael hadde teke frå Joakas , far hans , då det var ufred mellom dei . Tre gonger slo han Benhadad og tok att dei byane som hadde høyrt Israel til .
12014001	I det andre året Joasj , son til Joakas , var konge i Israel , vart Amasja , son til Joasj , konge i Juda .
12014002	Han var tjuefem år gamal då han vart konge , og han styrte i Jerusalem i tjueni år . Mor hans heitte Joaddan og var frå Jerusalem .
12014003	Amasja gjorde det som rett var i Herrens augo , men ikkje som David , ættefar hans . Han bar seg i alle måtar så åt som Joasj , far hans , hadde gjort .
12014004	Men offerhaugane vart ikkje nedlagde . Folket heldt fram med å slakta og ofra på haugane .
12014005	Så snart Amasja hadde riket trygt i si hand , slo han i hel dei mennene som hadde drepe far hans , kongen .
12014006	Men borna åt drapsmennene slo han ikkje i hel . Han heldt seg etter det bodet frå Herren som står skrive i lovboka åt Moses : Fedrar skal ikkje lata livet for det borna har gjort , og born ikkje for det fedrane har gjort . Kvar skal døy for si eiga synd .
12014007	Amasja slo edomittane i Saltdalen , ti tusen mann . Han tok Sela og kalla byen Jokte’el , som han har heitt til denne dag .
12014008	På den tid sende Amasja bod til Israels-kongen Joasj , son til Joakas Jehuson . « Kom , lat oss prøva styrke med kvarandre ! » sa han .
12014009	Men Joasj , kongen i Israel , sende dette bodet attende til Amasja , Juda-kongen : « Klungeren på Libanon sende ein gong bod til sederen der og sa : Lat son min få dotter di til kone ! Men villdyra på Libanon kom farande og trakka ned klungeren .
12014010	Du har vunne over edomittane , og difor har du vorte så stormodig . Lat deg no nøya med den æra du har , og hald deg heime ! Kvifor vil du styrta deg i ulukke ? Du kjem berre til å falla , og judearane med deg . »
12014011	Men Amasja ville ikkje høyra på han . Så drog Joasj , Israels-kongen , ut mot Amasja , Juda-kongen . Det kom til styrkeprøve mellom dei ved Bet-Sjemesj , som ligg i Juda .
12014012	Judearane tapte for israelittane og rømde kvar til sitt .
12014013	Juda-kongen Amasja , son til Joasj Akasjason , vart teken til fange ved Bet-Sjemesj av Joasj , Israels-kongen . Då dei kom til Jerusalem , reiv han ned bymuren frå Efraims-porten til Hjørneporten , eit stykke på fire hundre alner .
12014014	Og han tok alt gullet og sølvet og alle dei kar som fanst i Herrens hus og i skattkammeret i kongsgarden . Gislar tok han òg med seg då han fór heim att til Samaria .
12014015	Det som elles er å seia om Joasj og alt det han gjorde , om storverka hans i krigen mot Juda-kongen Amasja , det står skrive i krønikeboka åt Israels-kongane .
12014016	Joasj gjekk til kvile hjå fedrane sine . Han vart gravlagd i Samaria , der dei andre Israels-kongane låg , og Jeroboam , son hans , vart konge etter han .
12014017	Juda-kongen Amasja , son til Joasj , levde femten år etter at Israels-kongen Joasj , son til Joakas , var død .
12014018	Det som elles er å seia om Amasja , det står skrive i krønikeboka åt Juda-kongane .
12014019	Dei fekk til ei samansverjing mot han i Jerusalem . Då rømde han til Lakisj . Men dei sende folk etter han og drap han der .
12014020	Så køyrde dei han til Jerusalem med hestar , og han vart gravlagd i Davids-byen , der fedrane hans låg .
12014021	Så tok heile Juda-folket og gjorde Asarja , som då var seksten år gamal , til konge etter Amasja , far hans .
12014022	Det var han som vann Eilat att åt Juda og bygde byen om til ei borg , etter at kongen hadde gått til kvile hjå fedrane sine .
12014023	I det femtande året Amasja , son til Joasj , var konge i Juda , vart Jeroboam , son til Joasj , konge i Israel . Han styrte i Samaria i førtiein år .
12014024	Jeroboam gjorde det som vondt var i Herrens augo , og gav ikkje opp dei syndene som Jeroboam Nebatsson hadde gjort og fått israelittane til å gjera .
12014025	Han vann att landområde som hadde høyrt Israel til , frå Lebo-Hamat til Øydemarksjøen . Det gjekk som Herren , Israels Gud , hadde sagt gjennom tenaren sin , profeten Jona Amittaison frå Gat-Hefer .
12014026	For Herren hadde sett kor ille det stod til med israelittane . Det var ute både med store og små , og det fanst ingen som hjelpte dei .
12014027	Herren hadde ikkje sagt at han ville stryka ut Israels namn under himmelen . Difor lét han Jeroboam , son til Joasj , berga dei .
12014028	Det som elles er å seia om Jeroboam og alt det han gjorde , om storverka hans i krigen då han vann att Damaskus og Hamat for Israel , det står skrive i krønikeboka åt Israels-kongane .
12014029	Jeroboam gjekk til kvile hjå fedrane sine , Israels-kongane , og Sakarja , son hans , vart konge etter han .
12015001	I det tjuesjuande året Jeroboam var konge i Israel , vart Asarja , son til Amasja , konge i Juda .
12015002	Han var seksten år gamal då han vart konge , og han styrte i Jerusalem i femtito år . Mor hans heitte Jekolja og var frå Jerusalem .
12015003	Asarja gjorde det som rett var i Herrens augo , heilt og fullt som Amasja , far hans , hadde gjort .
12015004	Men offerhaugane vart ikkje nedlagde . Folket heldt fram med å slakta og ofra på haugane .
12015005	Men Herren rørte ved kongen , så han fekk ein hudsjukdom som gjorde han urein , og den hadde han til sin døyande dag . Difor budde han i eit hus for seg sjølv , og Jotam , son til kongen , stod for kongsgarden og styrte folket i landet .
12015006	Det som elles er å seia om Asarja og alt det han gjorde , det står skrive i krønikeboka åt Juda-kongane .
12015007	Asarja gjekk til kvile hjå fedrane sine . Han vart gravlagd i Davids-byen , der fedrane hans låg , og Jotam , son hans , vart konge etter han .
12015008	I det trettiåttande året Asarja var konge i Juda , vart Sakarja , son til Jeroboam , konge i Israel . Han styrte i Samaria i seks månader .
12015009	Sakarja gjorde det som vondt var i Herrens augo , liksom fedrane hans . Han gav ikkje opp dei syndene som Jeroboam Nebatsson hadde gjort og fått israelittane til å gjera .
12015010	Sjallum , son til Jabesj , fekk til ei samansverjing mot Sakarja . Han slo han i hel så folket såg på , og vart sjølv konge etter han .
12015011	Det som elles er å seia om Sakarja , det står skrive i krønikeboka åt Israels-kongane .
12015012	Det gjekk i oppfylling , det ordet som Herren hadde tala til Jehu : « I fire ættleder skal etterkomarane dine sitja på Israels kongsstol . » Og så vart det .
12015013	Sjallum , son til Jabesj , vart konge i det trettiniande året Ussia var konge i Juda . Han styrte i Samaria ein månads tid .
12015014	Då drog Menahem , son til Gadi , opp frå Tirsa og kom til Samaria . Der slo han i hel Sjallum , son til Jabesj , og vart konge i staden hans .
12015015	Det som elles er å seia om Sjallum og den samansverjinga han fekk i stand , det står skrive i krønikeboka åt Israels-kongane .
12015016	Den gongen drog Menahem ut frå Tirsa og herja Tappuah , alt som var i byen , og bygdene ikring . Fordi folket ikkje hadde opna porten for han , herja han byen og skar opp alle kvinnene der som var med barn .
12015017	Det var i det trettiniande styringsåret åt Juda-kongen Asarja at Menahem , son til Gadi , vart konge i Israel . Han styrte i Samaria i ti år .
12015018	Menahem gjorde det som vondt var i Herrens augo . Så lenge han levde , gav han ikkje opp dei syndene som Jeroboam Nebatsson hadde gjort og fått israelittane til å gjera .
12015019	Pul , kongen i Assyria , gjorde ei hærferd mot landet . Då gav Menahem han tusen talentar sølv , for at han skulle støtta han og tryggja kongedømet hans .
12015020	Dei pengane Menahem laut gje til assyrarkongen , fekk han inn på den måten at han la skatt på alle velståande menn i Israel , femti sekel på kvar . Så fór assyrarkongen heim att og stogga ikkje lenger i landet .
12015021	Det som elles er å seia om Menahem og alt det han gjorde , det står skrive i krønikeboka åt Israels-kongane .
12015022	Menahem gjekk til kvile hjå fedrane sine , og Pekahja , son hans , vart konge etter han .
12015023	I det femtiande året Asarja var konge i Juda , vart Pekahja , son til Menahem , konge i Israel . Han styrte i Samaria i to år .
12015024	Pekahja gjorde det som vondt var i Herrens augo , og gav ikkje opp dei syndene som Jeroboam Nebatsson hadde gjort og fått israelittane til å gjera .
12015025	Våpensveinen hans , Pekah , son til Remalja , fekk til ei samansverjing mot Pekahja . Han hogg ned både han og Argob og Arje i Samaria , inne i borga i kongsgarden . Pekah hadde med seg femti mann frå Gilead . Då han hadde drepe Pekahja , vart han konge i staden hans .
12015026	Det som elles er å seia om Pekahja og alt det han gjorde , det står skrive i krønikeboka åt Israels-kongane .
12015027	Det var i det femtiandre styringsåret åt Juda-kongen Asarja at Pekah Remaljason vart konge i Israel . Han styrte i Samaria i tjue år .
12015028	Pekah gjorde det som vondt var i Herrens augo , og gav ikkje opp dei syndene som Jeroboam Nebatsson hadde gjort og fått israelittane til å gjera .
12015029	På den tid Pekah var konge i Israel , kom Tiglat-Pileser , kongen i Assyria , og tok Ijjon , Abel-Bet-Ma’aka , Janoak , Kedesj , Hasor , Gilead og Galilea , heile Naftali-landet . Og folket som budde der , førte han bort til Assyria .
12015030	Då fekk Hosea , son til Ela , i stand ei samansverjing mot Pekah Remaljason . Hosea slo han i hel og vart konge i staden hans . Det var i det tjuande året etter at Jotam , son til Ussia , vart konge .
12015031	Det som elles er å seia om Pekah og alt det han gjorde , det står skrive i krønikeboka åt Israels-kongane .
12015032	I det andre året Pekah Remaljason var konge i Israel , vart Jotam , son til Ussia , konge i Juda .
12015033	Han var tjuefem år gamal då han vart konge , og han styrte i Jerusalem i seksten år . Mor hans heitte Jerusja og var dotter til Sadok .
12015034	Jotam gjorde det som rett var i Herrens augo , heilt og fullt som Ussia , far hans , hadde gjort .
12015035	Men offerhaugane vart ikkje nedlagde . Folket heldt fram med å slakta og ofra på haugane . Det var Jotam som bygde Øvreporten i Herrens hus .
12015036	Det som elles er å seia om Jotam og alt det han gjorde , det står skrive i krønikeboka åt Juda-kongane .
12015037	På den tid tok Herren til å senda Resin , kongen i Aram , og Pekah , son til Remalja , mot Juda .
12015038	Jotam gjekk til kvile hjå fedrane sine . Han vart gravlagd i Davids-byen , der fedrane hans låg , og Akas , son hans , vart konge etter han .
12016001	I det syttande styringsåret åt Pekah Remaljason vart Akas , son til Jotam , konge i Juda .
12016002	Han var tjue år gamal då han vart konge , og han styrte i Jerusalem i seksten år . Akas gjorde ikkje det som rett var for Herren hans Gud , så som David , ættefar hans , hadde gjort ,
12016003	men fylgde den same vegen som Israels-kongane . Han lét jamvel son sin gå gjennom elden , ein stygg skikk som han fekk frå dei folkeslaga Herren hadde drive ut or landet for israelittane .
12016004	Og han slakta og ofra på haugane og høgdene og under kvart grønt tre .
12016005	På den tid gjorde aramearkongen Resin og Israels-kongen Pekah Remaljason ei hærferd mot Jerusalem . Dei kringsette Akas , men greidde ikkje å gå til åtak .
12016006	Det var den gongen aramearkongen Resin vann att Eilat til Edom og dreiv judearane ut or byen . Så kom det edomittar og busette seg i Eilat , og der har dei butt til denne dag .
12016007	Då sende Akas bod til Tiglat-Pileser , kongen i Assyria , og sa : « Eg er din tenar og din son . Kom og berga meg frå aramearkongen og Israels-kongen , som har gått til strid mot meg . »
12016008	Akas tok alt sølvet og gullet i Herrens hus og i skattkammeret i kongsgarden , og sende det til assyrarkongen i gåve .
12016009	Og assyrarkongen gjorde som han bad . Han gjekk mot Damaskus og tok byen . Folket som budde der , førte han bort til Kir , og Resin drap han .
12016010	Kong Akas fór til Damaskus og ville møta assyrarkongen Tiglat-Pileser . Då han fekk sjå det altaret som var der , sende han bod til presten Uria med bilete av altaret , ei teikning som i eitt og alt synte korleis det var laga .
12016011	Og før kong Akas kom att frå Damaskus , hadde presten Uria bygt altaret . Det svara heilt og fullt til det biletet kong Akas hadde sendt frå Damaskus .
12016012	Då kongen kom heim att frå Damaskus og såg altaret , gjekk han fram for det og ofra på det .
12016013	Han brende brennofferet og grødeofferet sitt og auste ut drikkofferet , og blodet av det måltidsofferet han bar fram , skvette han på altaret .
12016014	Men bronsealtaret , som stod for Herrens åsyn , flytte han bort frå den staden det hadde hatt framfor templet , mellom det nye altaret og Herrens hus . Han sette det på nordsida av det nye altaret .
12016015	Kong Akas gav presten Uria dette påbodet : « På det store altaret skal du brenna brennofferet som vert frambore om morgonen , og grødeofferet som vert frambore om kvelden , både brennofferet for kongen og grødeofferet hans og brennofferet for heile folket og grødeofferet og drikkofferet deira . Og alt blodet av brennofferet og slaktofferet skal du skvetta på det store altaret . Men bronsealtaret vil eg bruka når eg tek varsel . »
12016016	Og presten Uria gjorde i eitt og alt som kongen baud han .
12016017	Kong Akas skar av tverrlistene på fotstykka og tok ned offerkjelane som stod på dei . Så tok han havet ned av bronseoksane som det kvilte på , og sette det på eit steingolv .
12016018	For assyrarkongen skuld tok han bort den sabbatsgangen med tak over som dei hadde bygt i Herrens hus , og like eins den ytre kongeinngangen .
12016019	Det som elles er å seia om Akas og det han gjorde , det står skrive i krønikeboka åt Juda-kongane .
12016020	Akas gjekk til kvile hjå fedrane sine . Han vart gravlagd i Davids-byen , og Hiskia , son hans , vart konge etter han .
12017001	I det tolvte året Akas var konge i Juda , vart Hosea , son til Ela , konge i Israel . Han styrte i Samaria i ni år .
12017002	Hosea gjorde det som vondt var i Herrens augo , men bar seg ikkje så ille åt som Israels-kongane før han .
12017003	Salmanassar , kongen i Assyria , gjorde ei hærferd mot han , og Hosea laut gje seg under han og svara skatt .
12017004	Men sidan fekk assyrarkongen greie på at Hosea var med på ei samansverjing . Han hadde sendt bod til egyptarkongen i Sa’is og betalte ikkje lenger den årlege skatten til assyrarkongen . Då greip assyrarkongen han og sette han i fengsel .
12017005	Så drog han inn i landet og gjekk mot Samaria , som han heldt kringsett i tre år .
12017006	I det niande styringsåret åt Hosea tok assyrarkongen Samaria og førte israelittane bort til Assyria . Han lét dei busetja seg i Halak og bortmed Habor , ei elv i Gosan , og i byane i Media .
12017007	Såleis gjekk det fordi israelittane synda mot Herren sin Gud , han som hadde ført dei opp frå Egypt og fria dei frå farao , egyptarkongen , og hans velde . Dei ottast andre gudar
12017008	og fylgde skikkane åt dei folka som Herren hadde drive ut for israelittane , og bar seg åt som kongane deira hadde gjort .
12017009	Israelittane fann på usømelege ting som var Herren deira Gud imot . Dei bygde offerhaugar i alle byane sine , anten det var stader med vakttårn eller det var festningsbyar .
12017010	Dei reiste steinstøtter og Asjera-pålar på kvar høg haug og under kvart grønt tre .
12017011	På alle desse haugane brende dei offer , liksom dei folkeslaga Herren hadde drive bort for dei . Og dei gjorde mykje anna vondt som harma Herren .
12017012	Dei dyrka avgudar , endå Herren hadde sagt til dei : « Det skal de ikkje gjera ! »
12017013	Herren åtvara Israel og Juda gjennom alle profetane og sjåarane sine . Han sa : « Vend om frå dykkar vonde ferd ! Hald boda og føresegnene mine , i samsvar med heile den lova eg gav fedrane dykkar og sende dykk gjennom tenarane mine , profetane . »
12017014	Men dei ville ikkje høyra . Dei var stridlyndte liksom fedrane deira , som ikkje trudde på Herren sin Gud .
12017015	Dei vraka føreskriftene hans ; dei vanvørde den pakta han hadde gjort med fedrane deira , og dei åtvaringane han hadde gjeve dei . Dei heldt seg til gudar som ikkje duger , og vart duglause sjølve . Dei gjorde som folkeslaga ikring dei , endå Herren hadde sagt : « De skal ikkje gjera som dei ! »
12017016	Dei brydde seg ikkje om alle dei boda som Herren deira Gud hadde gjeve dei . Dei laga seg støypte bilete , to kalvar , og reiste ein Asjera-påle . Dei bøygde seg og tilbad heile himmelhæren og dyrka Ba’al .
12017017	Dei lét sønene og døtrene sine gå gjennom elden , tok varsel og dreiv med spådomskunster . Dei selde seg til å gjera det som vondt var i Herrens augo , og såleis vekte dei hans harme .
12017018	Difor vart Herren brennande harm på israelittane og støytte dei frå seg . Berre Juda-ætta vart att .
12017019	Men heller ikkje Juda heldt dei bod som Herren deira Gud hadde gjeve . Dei fylgde dei skikkane som israelittane hadde ført inn .
12017020	Difor vraka Herren heile Israels-ætta . Han fór hardt fram mot dei , gav dei i hendene på ransmenn og kasta dei til sist frå seg .
12017021	Den gongen Herren reiv Israel laus frå Davids hus , tok dei Jeroboam Nebatsson til konge . Jeroboam førte israelittane vilt , så dei ikkje fylgde Herren ; han fekk dei til å gjera ei stor synd .
12017022	Israelittane gjorde dei same syndene som Jeroboam og heldt ikkje opp med det .
12017023	Til sist støytte Herren dei frå seg , som han hadde varsla gjennom alle tenarane sine , profetane . Israelittane vart bortførte frå landet sitt til Assyria , og der har dei vore til denne dag .
12017024	Kongen i Assyria henta folk frå Babylon , Kuta , Avva , Hamat og Sefarvajim og lét dei busetja seg i byane i Samaria i staden for israelittane . Dei tok Samaria i eige og slo seg ned i byane der .
12017025	Den fyrste tida dei budde der , hadde dei ikkje age for Herren . Difor sende Herren løver inn mellom dei , og løvene drap mange av dei .
12017026	Då sa dei til assyrarkongen : « Dei folka som du førte bort og lét busetja seg i byane i Samaria , veit ikkje korleis dei skal dyrka guden her i landet . Difor har han sendt løver inn mellom dei , og løvene drep dei , fordi dei ikkje veit korleis guden i landet skal dyrkast . »
12017027	Då sa assyrarkongen til mennene sine : « Send ein av dei prestane som de har ført bort frå landet ! Lat han fara av stad og busetja seg der , og så skal han læra folket korleis guden i landet skal dyrkast . »
12017028	Så kom ein av prestane som dei hadde ført bort frå Samaria , og busette seg i Betel . Han lærte folket korleis dei skulle ottast Herren .
12017029	Desse folka hadde laga seg kvar sin gud og sett dei i eigne hus som mennene i Samaria hadde bygt på haugane . Det gjorde kvart folk i dei byane dei budde i .
12017030	Mennene frå Babylon laga eit bilete av Sukkot-Benot , mennene frå Kut eit bilete av Nergal og mennene frå Hamat eit bilete av Asjima .
12017031	Folk frå Avva laga bilete av Nibhas og Tartak , og dei som kom frå Sefarvajim , brende sønene sine i elden for Adrammelek og Anammelek , gudane i Sefarvajim .
12017032	Dei hadde nok age for Herren , men sette nokre av sine eigne folk til prestar på haugane , og dei bar fram offer for dei i husa der .
12017033	Samstundes som dei hadde age for Herren , dyrka dei sine eigne gudar på same vis som dei folkeslaga dei var bortførte frå .
12017034	Til denne dag har dei fylgt dei gamle skikkane sine . Dei har ikkje age for Herren og held seg ikkje etter dei føresegnene og reglane dei har fått , dei lovene og boda Herren har gjeve etterkomarane etter Jakob , som han gav namnet Israel .
12017035	Herren gjorde ei pakt med dei og gav dei dette bodet : « De skal ikkje ottast andre gudar , ikkje bøya dykk og tilbe dei og ikkje dyrka dei eller ofra til dei .
12017036	Men Herren , som førte dykk opp frå Egypt med stor styrke og med strak arm , han skal de ottast . Han skal de bøya dykk for og tilbe , og til han skal de ofra .
12017037	Dei føresegnene og reglane , dei lovene og boda som han skreiv opp åt dykk , skal de alltid leggja vinn på å leva etter . Og de må ikkje ottast andre gudar .
12017038	Gløym ikkje den pakta eg gjorde med dykk , og ottast ikkje andre gudar !
12017039	Berre Herren dykkar Gud skal de ottast ; så vil han berga dykk frå alle fiendane dykkar . »
12017040	Men dei ville ikkje høyra på Herren . Dei bar seg åt på same vis som før .
12017041	Så hadde nok desse framande folka age for Herren , men dyrka samstundes gudebileta sine . Og borna og barneborna deira har gjort som fedrane sine til denne dag .
12018001	I det tredje året Hosea , son til Ela , var konge i Israel , vart Hiskia , son til Akas , konge i Juda .
12018002	Han var tjuefem år gamal då han vart konge , og han styrte i Jerusalem i tjueni år . Mor hans heitte Abi og var dotter til Sakarja .
12018003	Hiskia gjorde det som rett var i Herrens augo , heilt og fullt som David , ættefar hans , hadde gjort .
12018004	Han la ned offerhaugane , slo sund steinstøttene , hogg ned Asjera-pålane og knasa koparormen som Moses hadde laga . For alt til den tid hadde israelittane ofra til ormen . Dei kalla han Nehusjtan .
12018005	Hiskia sette si lit til Herren , Israels Gud . Det har ikkje vore hans like mellom alle Juda-kongane som kom etter han , og heller ikkje mellom dei som var før han .
12018006	Han heldt seg nær til Herren og veik aldri frå han ; han heldt dei boda som Herren hadde gjeve Moses .
12018007	Herren var med han , og han hadde lukka med seg i alt han tok seg føre . Han reiste seg mot assyrarkongen og ville ikkje tena han lenger .
12018008	Han slo filistarane og tok landet deira heilt ned til Gasa og bygdene der ikring , både dei stadene som hadde vakttårn og festningsbyane .
12018009	I det fjerde styringsåret åt Hiskia , det sjuande året Hosea , son til Ela , var konge i Israel , gjorde Salmanassar , kongen i Assyria , ei hærferd mot Samaria og kringsette byen .
12018010	Då tre år var lidne , tok dei han . Det var i det sjette styringsåret åt Hiskia at Samaria fall , det niande året Hosea var konge i Israel .
12018011	Assyrarkongen førte israelittane bort til Assyria og lét dei busetja seg i Halak og bortmed Habor , ei elv i Gosan , og i byane i Media .
12018012	Så gjekk det fordi dei ikkje ville høyra på Herren sin Gud , men braut hans pakt og alle dei bod som Moses , Herrens tenar , hadde gjeve dei . Dei ville korkje høyra eller gjera det han baud dei .
12018013	I det fjortande året Hiskia var konge , drog Sankerib , kongen i Assyria , mot alle festningsbyane i Juda og tok dei .
12018014	Då han var komen til Lakisj , sende Hiskia , Juda-kongen , bod til han og sa : « Eg har bore meg ille åt . Far bort frå meg ! Det du legg på meg , skal eg bera . » Assyrarkongen kravde tre hundre talentar sølv og tretti talentar gull av Hiskia .
12018015	Og Hiskia gav han alt sølvet som fanst i Herrens hus og i skattkammera i kongsgarden .
12018016	Same gongen braut han gullet av dørene i Herrens hus og av dørkarmane som han sjølv hadde kledt med gull , og gav det til assyrarkongen .
12018017	Men assyrarkongen sende kommandanten , hoffsjefen og hærføraren med ein stor hær frå Lakisj mot kong Hiskia i Jerusalem . Dei drog fram , og då dei kom til Jerusalem , stelte dei seg opp ved vassleidningen frå Øvredammen , attmed vegen til Bleikjevollen .
12018018	Så tok dei til å ropa på kongen . Då gjekk slottshovdingen Eljakim , son til Hilkia , ut til dei saman med riksskrivaren Sjebna og kanslaren Joak , son til Asaf .
12018019	Hærføraren ropa til dei : Sei til Hiskia : Så seier storkongen , kongen i Assyria : Kva er det du lit på , sidan du kjenner deg så trygg ?
12018020	Meiner du at tome ord er råd og styrke i krig ? Kven er det du lit på , sidan du har sett deg opp mot meg ?
12018021	Du set nok di lit til Egypt , den brotne røyrstaven som stikk hol i handa på dei som stør seg på han . Såleis er farao , kongen i Egypt , for alle som lit på han .
12018022	Men svarar du meg : « Det er Herren vår Gud vi set vår lit til , » då spør eg deg : Var det ikkje hans offerhaugar og altar Hiskia tok bort då han sa til folket i Juda og Jerusalem : « Berre framfor dette altaret i Jerusalem skal de bøya dykk og tilbe ? »
12018023	Gjer no eit vågemål med herren min , kongen i Assyria : Eg gjev deg to tusen hestar dersom du kan finna ryttarar til dei !
12018024	Korleis kan du då driva attende ein einaste statthaldar , ein av dei ringaste tenarane åt herren min , du som set di lit til Egypt og vonar at du skal få vogner og hestfolk derifrå ?
12018025	Trur du kanskje at eg har drege mot denne staden for å øydeleggja han utan at Herren ville det ? Nei , Herren sjølv sa til meg at eg skulle dra opp mot dette landet og leggja det i øyde .
12018026	Då sa Eljakim , Sjebna og Joak til hærføraren : « Tal til tenarane dine på arameisk , for vi skjønar det . Tal ikkje Judea-mål til oss , så folket som står på muren , høyrer det . »
12018027	Men hærføraren svara : « Trur du herren min har sendt meg for å seia dette berre til herren din og til deg ? Nei , det er like mykje til mennene som sit på muren , dei som snart må eta sin eigen skit og drikka sitt eige vatn , liksom de . »
12018028	Så steig hærføraren fram og ropa med høg røyst på judeisk : Høyr kva storkongen , kongen i Assyria , seier !
12018029	Så seier kongen : Lat ikkje Hiskia narra dykk ! For han kan ikkje berga dykk ut or hendene mine .
12018030	Lat ikkje Hiskia få dykk til å lita på Herren , når han seier : « Herren vil nok berga oss . Denne byen skal ikkje gjevast i hendene på assyrarkongen . »
12018031	Høyr ikkje på Hiskia ! For så seier kongen i Assyria : Gjer fred med meg og gjev dykk over til meg ! Så skal de få eta , kvar av sitt vintre og sitt fikentre , og drikka vatn , kvar or sin brunn ,
12018032	til dess eg kjem og tek dykk med til eit land som er likt dykkar eige , eit land med korn og druesaft , med brød og vingardar , med oliventre , olje og honning . Då skal de ikkje døy , men leva . Høyr ikkje på Hiskia når han lokkar dykk og seier : « Herren vil nok berga oss . »
12018033	Har vel andre folks gudar berga sine land for kongen i Assyria ?
12018034	Kvar er gudane åt Hamat og Arpad ? Kvar er gudane åt Sefarvajim , Hena og Ivva ? Og kvar er gudane åt Samaria ? Har dei berga landet ut or mi hand ?
12018035	Kven var det av gudane i alle desse landa som berga landet sitt ut or mi hand ? Og så skulle Herren kunna berga Jerusalem !
12018036	Folket tagde og svara ikkje eit ord . For kongen hadde sagt frå at dei ikkje skulle svara han .
12018037	Så kom slottshovdingen Eljakim , son til Hilkia , riksskrivaren Sjebna og kanslaren Joak , son til Asaf , med sundrivne klede til Hiskia og fortalde kva hærføraren hadde sagt .
12019001	Då kong Hiskia høyrde det , reiv han sund kleda sine , tok på seg botsdrakt og gjekk inn i Herrens hus .
12019002	Så sende han slottshovdingen Eljakim , riksskrivaren Sjebna og dei eldste av prestane , kledde i botsdrakt , til profeten Jesaja , son til Amos .
12019003	Dei sa til han : « Så seier Hiskia : Dette er ein dag med trengsle , tukt og vanære . For barnet er kome til livmormunningen , men det finst ikkje kraft til å føda .
12019004	Kanskje Herren din Gud høyrer alt det hærføraren har sagt , han som er send av herren sin , assyrarkongen , for å spotta den levande Gud . Kanskje Herren din Gud vil straffa han for dei orda han har høyrt . Så send då opp ei bøn for den leivningen som enno er att ! »
12019005	Då kongsmennene kom til Jesaja ,
12019006	sa han til dei : « Sei til herren dykkar : Så seier Herren : Ver ikkje redd for dei ord du har høyrt , dei spottord som mennene åt assyrarkongen har tala mot meg .
12019007	No vil eg skyta det i hugen hans at han skal fara heim att til landet sitt når han får høyra eit rykte ; og der vil eg la han falla for sverd . »
12019008	Så drog hærføraren av stad . Han hadde høyrt at assyrarkongen var faren bort frå Lakisj og møtte han medan han stridde mot Libna .
12019009	Kongen fekk no høyra at Tirhaka , kongen i Nubia , hadde drege i hærferd mot han . Då sende han atter nokre menn til Hiskia og sa :
12019010	« Så skal de seia til Hiskia , kongen i Juda : Lat deg ikkje narra av din Gud , som du set di lit til , når han seier : Jerusalem skal ikkje falla i hendene på assyrarkongen .
12019011	Du har sjølv høyrt kva assyrarkongane har gjort med alle dei andre landa , korleis dei har lagt dei i øyde . Og så skulle du verta berga !
12019012	Har dei vorte berga av gudane sine , dei folka som fedrane mine gjorde ende på : folka i Gosan , Karan og Resef og Eden-folka i Telassar ?
12019013	Kvar er no kongane i Hamat og Arpad , kongen i Sefarvajim-byen og kongane i Hena og Ivva ? »
12019014	Då Hiskia hadde teke imot og lese brevet som sendemennene kom med , gjekk han opp i templet og breidde det ut for Herrens åsyn .
12019015	Hiskia bad til Herren og sa : « Herre , Israels Gud , du som tronar over kjerubane , einast du er Gud for alle rike på jorda , du som har skapt himmelen og jorda .
12019016	Vend øyra til , Herre , og høyr ! Lat opp augo , Herre , og sjå ! Høyr dei ord som Sankerib har sendt for å spotta den levande Gud .
12019017	Det er sant , Herre , at kongane i Assyria har øydt både land og folkeslag .
12019018	Dei har kasta gudane deira på elden . For dei er ikkje gudar , men verk av menneskehender , laga av tre og stein . Difor kunne dei gjera ende på dei .
12019019	Men berga oss no frå hans velde , Herre , vår Gud , så alle rike på jorda kan sjå at einast du , Herre , er Gud . »
12019020	Då sende Jesaja Amosson dette bodet til Hiskia : Så seier Herren , Israels Gud : Eg har høyrt den bøna du bad til meg om Sankerib , kongen i Assyria .
12019021	Og dette er det ordet Herren talar mot han : Ho hånar deg og spottar deg , Sions dotter , den unge møy ; ho rister på hovudet etter deg , Jerusalem , den unge jenta .
12019022	Kven er det du krenkjer — og vanærar ? Kven tek du til ords imot ? Høgt lyfter du augo dine mot Israels Heilage .
12019023	Du lét dine sendemenn — spotta Herren og sa : — « Med mine mange vogner fór eg opp til dei høge fjell , langt inn på Libanon . Der felte eg høgvaksne sedrar og dei finaste sypressar . Eg nådde til den høgaste topp , der skogen står som ein hage .
12019024	Eg har grave etter vatn og drukke or framande kjelder . Med mine fotsolar turka eg ut alle elvane i Egypt . »
12019025	Har du ikkje høyrt om dette ? Eg planla det for lenge sidan ; eg laga det så i eldgamal tid , og no har eg sett det i verk . Så kunne du øyda festningsbyar og gjera dei til ruinhaugar .
12019026	Dei som budde der , stod med kraftlause hender , fylte av redsle og skam . Dei likna vokstrane på marka , den grøne groen — og graset på tak , som svid av før det veks til .
12019027	Om du sit eller står , om du kjem eller går , så kjenner eg til det . Når du rasar mot meg , — veit eg om det .
12019028	Men fordi du rasar mot meg , og eg har høyrt — kor sorglaus du er , set eg ring i nasen din og legg beisel i munnen din . Så fører eg deg attende den vegen du kom .
12019029	Dette skal du ha til teikn : I år må de eta — det som gror av spillkorn , og til års korn — som har sått seg sjølv . Men tredje året — skal de så og hausta , planta vingardar og eta frukta .
12019030	Den resten av Juda — som vert berga , skal atter skyta djupe røter , og greinene skal bera frukt .
12019031	For frå Jerusalem — kjem det ein rest , frå Sion-fjellet ein flokk — som er berga . I sin brennhug — skal Herren gjera dette .
12019032	Ja , så seier Herren — om assyrarkongen : Han skal ikkje koma inn — i denne byen og ikkje skyta ei pil dit inn . Han skal ikkje gå imot han — med skjold og ikkje kasta opp — ein voll imot han .
12019033	Den vegen han kom , — skal han fara attende ; i denne byen — skal han ikkje koma inn , lyder ordet frå Herren .
12019034	Eg vil verna byen og berga han for mi eiga og for min tenar — Davids skuld .
12019035	Den natta gjekk Herrens engel ut og slo i hel 185000 mann i assyrarleiren . Då folk stod opp om morgonen , fekk dei sjå alle som låg døde der .
12019036	Då tok Sankerib , assyrarkongen , ut og fór heim att . Og sidan heldt han seg i ro i Ninive .
12019037	Ein gong medan han heldt bøn i templet åt Nisrok , guden sin , kom sønene hans , Adrammelek og Sareser , og hogg han ned med sverd . Dei kom seg unna og rømde til Ararat-landet . Og Asarhaddon , son hans , vart konge etter han .
12020001	På den tid vart kong Hiskia så sjuk at det stod om livet . Då kom profeten Jesaja Amosson til han og sa : « Så seier Herren : No må du ordna opp etter deg , for du skal døy ; du får ikkje leva lenger . »
12020002	Då vende Hiskia andletet mot veggen og bad til Herren .
12020003	« Å , Herre , » sa han , « kom i hug at eg har ferdast trufast og heilhjarta for ditt åsyn og gjort det som godt er i dine augo . » Og Hiskia gret høgt .
12020004	Jesaja var endå ikkje komen ut or den mellomste borggarden før Herrens ord kom til han , og det lydde så :
12020005	« Gå attende og sei til Hiskia , fyrsten over folket mitt : Så seier Herren , Gud åt David , ættefar din : Eg har høyrt bøna di og sett tårene dine . No vil eg gjera deg frisk att . Om to dagar kan du gå opp til Herrens hus .
12020006	Eg legg endå femten år til levetida di . Eg vil berga deg og denne byen frå assyrarkongen og hans velde . Og eg vil verna denne byen for mi eiga skuld og for min tenar Davids skuld . »
12020007	Så sa Jesaja : « Henta ei fikenkake ! » Dei så gjorde , og då dei la fikenkaka på den sjuke staden , friskna kongen til .
12020008	Hiskia spurde Jesaja : « Kva skal eg ha til teikn på at Herren vil gjera meg frisk att , så eg kan gå opp til Herrens hus om to dagar ? »
12020009	Jesaja svara : « Dette skal du ha til teikn frå Herren på at han vil halda det han har lova : Skal skuggen på soluret gå ti strekar fram eller ti strekar attende ? »
12020010	Hiskia sa : « Skuggen kan lett tøya seg ti strekar fram . Nei , lat han gå ti strekar attende ! »
12020011	Då ropa profeten Jesaja til Herren , og han lét skuggen gå ti strekar attende på soluret åt Akas , like langt som han før hadde gått fram .
12020012	På den tid sende babylonarkongen Merodak Baladan , son til Baladan , nokre menn med brev og gåver til Hiskia . For han hadde høyrt at han hadde vore sjuk .
12020013	Hiskia gledde seg då dei kom . Han synte dei heile huset der han hadde skattane sine , sølvet og gullet , balsambuskane og den fine oljen , våpenhuset og alt det som fanst i skattkammera hans . Det var ikkje den ting i heile hans hus og rike som Hiskia ikkje synte dei .
12020014	Då kom profeten Jesaja til kong Hiskia og spurde han : « Kva sa desse mennene , og kvar kom dei frå ? » « Dei kom frå eit land langt borte , » svara Hiskia , « frå Babylonia . »
12020015	« Kva fekk dei sjå i huset ditt ? » spurde profeten . Hiskia svara : « Alt det som finst i huset mitt , fekk dei sjå . Det var ikkje den ting i skattkammera mine som eg ikkje synte dei . »
12020016	Då sa Jesaja til Hiskia : « Høyr Herrens ord !
12020017	Det kjem ei tid då alt det som er i huset ditt , det som fedrane dine har samla til denne dag , skal førast bort til Babylonia . Det vert ingen ting att , seier Herren .
12020018	Dei skal ta nokre av sønene dine , av dei som er ætta frå deg , og gjera dei til hoffmenn i slottet åt babylonarkongen . »
12020019	Då sa Hiskia til Jesaja : « Godt er det ordet frå Herren som du har tala . » Han tenkte : « Det vert nok trygt og godt så lenge eg lever ! »
12020020	Det som elles er å seia om Hiskia og alle dei storverk han gjorde , korleis han laga dammen og tunnelen og leidde vatnet inn i byen , det står skrive i krønikeboka åt Juda-kongane .
12020021	Hiskia gjekk til kvile hjå fedrane sine , og Manasse , son hans , vart konge etter han .
12021001	Manasse var tolv år gamal då han vart konge , og han styrte i Jerusalem i femtifem år . Mor hans heitte Hefsiba .
12021002	Manasse gjorde det som vondt var i Herrens augo , og tok etter all den styggedomen som dei fór med , dei folkeslaga Herren hadde drive bort for israelittane .
12021003	Han bygde opp att offerhaugane som Hiskia , far hans , hadde øydelagt . Han reiste altar for Ba’al og laga Asjera-pålar , liksom Akab , kongen i Israel , hadde gjort . Og han tilbad og dyrka heile himmelhæren .
12021004	Jamvel i Herrens hus bygde han slike altar , endå Herren hadde sagt : « I Jerusalem vil eg la namnet mitt bu . »
12021005	I begge føregardane til templet bygde han altar for heile himmelhæren .
12021006	Manasse lét son sin gå gjennom elden . Han dreiv med teikntyding og spådomskunster og fekk seg åndemanarar og spåmenn . Han gjorde mykje som var vondt i Herrens augo , og eggja han til harme .
12021007	Asjera-biletet som Manasse hadde laga , sette han opp i det huset Herren hadde tala så om til David og Salomo , son hans : « I dette huset , i Jerusalem , som eg har valt ut mellom alle Israels-ættene , vil eg la namnet mitt bu til evig tid .
12021008	Og eg vil aldri meir la Israel fara heimlaus bort frå det landet eg gav fedrane deira , så sant dei legg vinn på å gjera alt det eg har sagt dei føre , og lever etter heile den lova som Moses , tenaren min , gav dei . »
12021009	Men dei ville ikkje høyra , og Manasse førte dei vilt , så dei gjorde endå meir vondt enn dei folkeslaga som Herren hadde rudt ut for israelittane .
12021010	Då tala Herren gjennom tenarane sine , profetane , og sa :
12021011	Fordi Manasse , Juda-kongen , har gjort så stygge ting , ting som er verre enn alt det amorittane før han gjorde , og med si avgudsdyrking har lokka Juda òg til synd ,
12021012	difor seier Herren , Israels Gud : No vil eg føra slik ulukke over Jerusalem og Juda at det ringjer for øyro på alle som høyrer om det .
12021013	Eg vil spenna same mælesnora over Jerusalem som over Samaria og bruka same vektloddet som mot Akabs ætt . Eg vil turka bort Jerusalem som når ein turkar av eit fat og snur det opp ned .
12021014	Eg vil ikkje meir bry meg om dei som er att av folket mitt , men gje dei i hendene på fiendane deira , så dei alle kan røva og plyndra dei .
12021015	Så skal det gå fordi dei har gjort det som vondt er i mine augo , og harma meg frå den dagen fedrane deira drog ut or Egypt , og til denne dag .
12021016	Elles tok Manasse livet av mange skuldlause menn ; han fylte Jerusalem med blod frå ende til annan . Han fekk òg judearane med på si synd , og dei gjorde det som vondt var i Herrens augo .
12021017	Det som elles er å seia om Manasse og alt det han gjorde , og all synda hans , det står skrive i krønikeboka åt Juda-kongane .
12021018	Manasse gjekk til kvile hjå fedrane sine . Han vart gravlagd i Ussa-hagen , som låg attmed slottet hans , og Amon , son hans , vart konge etter han .
12021019	Amon var tjueto år gamal då han vart konge , og han styrte i Jerusalem i to år . Mor hans heitte Mesjullemet og var dotter til Harus frå Jotba .
12021020	Amon gjorde det som vondt var i Herrens augo , liksom Manasse , far hans .
12021021	Han fór i alle måtar så fram som far hans hadde gjort . Han dyrka dei same avgudane som faren og bøygde seg og tilbad dei .
12021022	Han gjekk bort frå Herren , sine fedrars Gud , og ferdast ikkje på Herrens veg .
12021023	Mennene til Amon svor seg saman mot han , og dei drap kongen i hans eige hus .
12021024	Men folket i landet slo i hel alle som hadde svore seg saman mot kong Amon , og så tok dei Josjia , son hans , til konge etter han .
12021025	Det som elles er å seia om Amon og det han gjorde , det står skrive i krønikeboka åt Juda-kongane .
12021026	Amon vart lagd i grava si i Ussa-hagen , og Josjia , son hans , vart konge etter han .
12022001	Josjia var åtte år gamal då han vart konge , og han styrte i Jerusalem i trettiein år . Mor hans heitte Jedida og var dotter til Adaja frå Boskat .
12022002	Josjia gjorde det som rett var i Herrens augo . Han heldt seg i alle måtar til den same vegen som David , ættefar hans , og bøygde ikkje av , korkje til høgre eller venstre .
12022003	I det attande styringsåret sitt sende kong Josjia riksskrivaren Sjafan , son til Asalja Mesjullamsson , til Herrens hus og sa :
12022004	« Gå til overpresten Hilkia og bed han telja opp dei pengane som er komne inn til Herrens hus , dei som dørvaktarane har samla inn hjå folket .
12022005	Han skal gje pengane til arbeidsleiarane som har tilsyn med Herrens hus . Og dei skal gje dei til handverkarane som arbeider i Herrens hus og bøter brestene der ,
12022006	og til tømmermennene , bygningsmennene og murarane . Pengane skal òg brukast til å kjøpa inn trevyrke og hoggen stein , så templet kan setjast i stand .
12022007	Men ingen skal halda rekneskap med arbeidsleiarane for dei pengane dei tek imot ; for dei fer ærleg fram . »
12022008	Då sa overpresten Hilkia til Sjafan , riksskrivaren : « Eg har funne lovboka i Herrens hus . » Og han gav boka til riksskrivaren , som las henne .
12022009	Sjafan gjekk attende til kongen og sa frå : « Tenarane dine har tømt ut dei pengane som fanst i templet , og gjeve dei til arbeidsleiarane som har tilsyn med Herrens hus . »
12022010	Så fortalde han kongen at Hilkia , presten , hadde gjeve han ei bok . Og han las boka for kongen .
12022011	Då Josjia høyrde det som stod i lovboka , reiv han sund kleda sine .
12022012	Så tala han med Hilkia , presten , og med Ahikam Sjafansson , Akbor Mikason , Sjafan , riksskrivaren , og Asaja , kongsmannen , og sa :
12022013	« Gå og spør Herren til råds for meg og folket , for heile Juda-folket , om det som står i denne boka som no er funnen . For stor er Herrens harme som har loga opp mot oss , fordi fedrane våre ikkje høyrde på det som står i denne boka , og ikkje heldt seg etter alt det som er oss føreskrive . »
12022014	Då gjekk presten Hilkia saman med Ahikam , Akbor , Sjafan og Asaja til Hulda , ei profetkvinne som var gift med Sjallum , son til Tikva Harkasson , han som hadde tilsyn med kleda . Hulda budde i Nybyen i Jerusalem . Dei la saka fram for henne ,
12022015	og ho sa til dei : Så seier Herren , Israels Gud : Sei til den mannen som har sendt dykk til meg :
12022016	Så seier Herren : Sjå , eg fører ulukke over denne staden og dei som bur her , alt det som er nemnt i den boka Juda-kongen har lese .
12022017	For dei har gått bort frå meg og ofra til andre gudar . Såleis har dei eggja meg til harme med det dei har gjort . Harmen min logar mot denne staden , og han skal ikkje slokna .
12022018	Men til Juda-kongen , som har sendt dykk for å spørja Herren til råds , skal de seia : Så seier Herren , Israels Gud : Du har no høyrt desse orda .
12022019	Og du vart mjuk i hugen og bøygde deg for Herren då du høyrde kva eg tala mot denne staden og mot dei som bur her : at dei skal verta til skræmsle og forbanning . Og fordi du reiv sund kleda dine og gret for mitt åsyn , så har eg òg høyrt , lyder ordet frå Herren .
12022020	Difor vil eg la deg fara til fedrane dine . I fred skal du samlast med dei i grava . Du skal sleppa å sjå all den ulukka som eg fører over denne staden . Med dette svaret kom dei heim att til kongen .
12023001	Då sende kongen bod etter alle dei eldste i Juda og Jerusalem , og dei samla seg hjå han .
12023002	Sidan gjekk han opp til Herrens hus , og alle Juda-mennene og Jerusalems-buane fylgde han : prestane og profetane og heile folket , både store og små . Og han las opp for dei alt det som stod skrive i paktboka som dei hadde funne i Herrens hus .
12023003	Så steig kongen fram til søyla og gjorde ei pakt for Herrens åsyn : Folket skulle fylgja Herren og halda hans bod , lovbod og føresegner av heile sitt hjarta og heile sin hug . Alle dei paktord som var skrivne i denne boka , skulle dei halda . Og heile folket gjekk med i pakta .
12023004	Sidan baud kongen overpresten Hilkia , dei prestane som var nest etter han , og dørvaktarane at dei skulle ha bort frå Herrens tempel alle dei tinga som var laga for Ba’al og Asjera og heile himmelhæren . Han brende dei utanfor Jerusalem , i Kedron-bakkane , og oska tok han med til Betel .
12023005	Josjia sette av dei avgudsprestane som Juda-kongane hadde sett inn , både dei som ofra på haugane i Juda-byane og rundt ikring Jerusalem , og dei som ofra til Ba’al , til sola , månen og bileta i dyrekrinsen og til heile himmelhæren .
12023006	Han tok Asjera-pålen ut or Herrens hus og førte han frå Jerusalem til Kedron-dalen . Der brende han pålen og knuste han til støv ; og støvet strøydde han på gravene åt småkårsfolk .
12023007	Han reiv ned husa der dei heldt til , dei mennene som dreiv tempelutukt i Herrens hus , og dei kvinnene som vov telt til Asjera .
12023008	Så flytte Josjia alle prestane inn frå byane i Juda . Haugane der dei hadde ofra , gjorde han ureine , heilt frå Geba til Be’er-Sjeba . Han reiv òg ned haugane der dei hadde dyrka vonde ånder , dei haugane som låg utmed porten åt Josva , byhovdingen , til venstre når ein går inn gjennom hovudporten .
12023009	Dei som hadde vore prestar på haugane , fekk ikkje bera fram offer på Herrens altar i Jerusalem . Men dei fekk eta usyrt brød saman med brørne sine .
12023010	Josjia gjorde Tofet i Hinnom-dalen ureint . Ingen skulle la son sin eller dotter si gå gjennom elden for Molok .
12023011	Han fekk bort dei hestane som Juda-kongane hadde vigsla til sola ; dei stod attmed inngangen til Herrens hus , ikkje langt frå det romet som hoffmannen Natan-Melek hadde ut mot føregarden . Og solvognene brende han .
12023012	Kongen reiv ned altara som stod på taket over høgsalen åt Akas , dei som Juda-kongane hadde reist . Det same gjorde han med dei altara som Manasse hadde bygt i begge føregardane til Herrens hus . Han slo dei sund på staden og kasta støvet ned i Kedron-dalen .
12023013	Dei offerhaugane som låg austanfor Jerusalem , sør for Tyningsfjellet , gjorde kongen ureine . Det var Salomo , Israels-kongen , som hadde bygt dei for Astarte , den ufyselege gudinna åt folket i Sidon , for Kamosj , den ufyselege guden åt moabittane , og for Milkom , styggedomen åt ammonittane .
12023014	Josjia slo sund steinstøttene og hogg ned Asjera-pålane . Staden der dei hadde stått , fylte han med menneskebein .
12023015	I Betel reiv han ned altaret og offerhaugen som Jeroboam Nebatsson hadde bygt , han som fekk Israel til å synda . Både altaret og haugen vart jamna med jorda . Så knuste han steinane til støv og brende Asjera-pålen .
12023016	Då Josjia snudde seg , fekk han auga på gravene som var der i fjellet . Han sende folk av stad for å ta beina ut or gravene . Så brende han dei på altaret , og såleis gjorde han altaret ureint . Det gjekk som Herren hadde sagt , og som han hadde ropa ut , den gudsmannen som kunngjorde dette .
12023017	Så spurde kongen : « Kva er det for ein gravstein eg ser der borte ? » Mennene i byen svara : « Det er grava åt den gudsmannen som kom frå Juda og varsla det som du no har gjort med altaret her i Betel . »
12023018	Då sa kongen : « Lat han kvila i fred ! Ingen må flytta beina hans . » Så lét dei beina hans vera , og like eins beina åt den profeten som var komen frå Samaria .
12023019	I byane i Samaria rudde Josjia bort alle offerhaughusa som kongane i Israel hadde bygt og såleis eggja Herren til harme . Han gjorde i alle måtar så med dei som han hadde gjort i Betel .
12023020	Alle offerhaugprestane som fanst der , drap han ved altara , og han brende menneskebein på dei . Så fór han heim att til Jerusalem .
12023021	Sidan gav kongen heile folket denne føresegna : « Hald påske for Herren dykkar Gud , så som det står skrive i denne paktboka ! »
12023022	Ei slik påskehelg hadde ikkje vorte halden sidan den tid då domarane styrte i Israel , ikkje så lenge det hadde vore kongar i Israel og Juda .
12023023	Det var fyrst i det attande styringsåret åt Josjia at dei heldt ei slik påskehelg for Herren i Jerusalem .
12023024	Josjia rudde ut åndemanarane og spåmennene , husgudane og avgudane og alle ufyselege gudebilete som var å sjå i Juda og Jerusalem . For han ville halda dei lovbod som stod skrivne i den boka presten Hilkia hadde funne i Herrens hus .
12023025	Det hadde aldri før vore nokon konge som Josjia . Ingen hadde på den måten vendt om til Herren av heile sitt hjarta og heile sin hug og av all si makt og halde alt det som Moselova krev . Og sidan stod det heller ikkje fram nokon konge som han .
12023026	Likevel gav ikkje Herren opp den store vreiden og harmen sin som brann i han mot Juda , fordi Manasse hadde såra og harma Gud med så mange synder .
12023027	Difor sa Herren : « Eg vil støyta Juda òg bort frå mitt åsyn , liksom eg støytte bort Israel . Eg vil vraka Jerusalem , den byen eg valde ut , og det huset som eg sa at namnet mitt skulle bu i . »
12023028	Det som elles er å seia om Josjia og alt det han gjorde , det står skrive i krønikeboka åt Juda-kongane .
12023029	I hans dagar gjorde farao Neko , kongen i Egypt , ei hærferd mot assyrarkongen — til Eufrat . Kong Josjia drog ut imot han , men Neko drap han ved Megiddo med det same han fekk sjå han .
12023030	Mennene til Josjia køyrde den falne kongen bort frå Megiddo . Dei førte han til Jerusalem og gravla han der . Så tok folket i landet og salva Joakas , son til Josjia , og gjorde han til konge etter faren .
12023031	Joakas var tjuetre år gamal då han vart konge , og han styrte i Jerusalem i tre månader . Mor hans heitte Hamutal og var dotter til Jeremia frå Libna .
12023032	Joakas gjorde det som vondt var i Herrens augo , heilt og fullt som fedrane hans hadde gjort .
12023033	Farao Neko tok han til fange i Ribla i Hamat-landet , så han ikkje kunne styra i Jerusalem lenger . Og av landet kravde han ei bot på hundre talentar sølv og ein talent gull .
12023034	Så sette farao Neko Eljakim , son åt Josjia , til konge etter far hans og endra namnet hans til Jojakim . Joakas tok han med seg til Egypt , og der døydde han .
12023035	Jojakim betalte sølvet og gullet til farao . Men han laut leggja ein skatt på landet , så han kunne greia den summen farao kravde . Han dreiv inn sølvet og gullet hjå folket i landet alt etter som kvar var ilikna , og gav det så til farao Neko .
12023036	Jojakim var tjuefem år gamal då han vart konge , og han styrte i Jerusalem i elleve år . Mor hans heitte Sebuda og var dotter til Pedaja frå Ruma .
12023037	Jojakim gjorde det som vondt var i Herrens augo , heilt og fullt som fedrane hans hadde gjort .
12024001	I hans dagar gjorde Nebukadnesar , kongen i Babylonia , ei hærferd . Jojakim gav seg under han og lydde han i tre år , men så gjorde han opprør .
12024002	Då sende Herren herjeflokkar imot han , kaldearar , aramearar , moabittar og ammonittar . Han sende dei mot Juda av di han ville gjera ende på folket . For så lydde det ordet som Herren hadde tala gjennom tenarane sine , profetane .
12024003	Det som hende med Juda , var heilt etter Herrens ord . Såleis ville han støyta dei bort frå seg på grunn av alle dei syndene Manasse hadde gjort .
12024004	Han tok då livet av så mange skuldlause menn at han fylte Jerusalem med blod . Og det ville Herren ikkje tilgje .
12024005	Det som elles er å seia om Jojakim og alt det han gjorde , det står skrive i krønikeboka åt Juda-kongane .
12024006	Jojakim gjekk til kvile hjå fedrane sine , og Jojakin , son hans , vart konge etter han .
12024007	Kongen i Egypt drog ikkje ut or landet sitt meir ; for babylonarkongen hadde teke alt land som høyrde han til , frå Egyptarbekken til Eufrat .
12024008	Jojakin var atten år gamal då han vart konge , og han styrte i Jerusalem i tre månader . Mor hans heitte Nehusjta og var dotter til Elnatan frå Jerusalem .
12024009	Jojakin gjorde det som vondt var i Herrens augo , heilt og fullt som far hans hadde gjort .
12024010	På den tid drog mennene til Nebukadnesar , kongen i Babylonia , i hærferd mot Jerusalem , og byen vart kringsett .
12024011	Sidan kom Nebukadnesar sjølv dit , medan mennene hans låg ikring byen .
12024012	Då gav Jojakin , Juda-kongen , seg over til babylonarkongen saman med mor si og mennene , hovdingane og hoffmennene sine . Og babylonarkongen tok han til fange i det åttande styringsåret sitt .
12024013	Nebukadnesar førte bort alle skattane i Herrens hus og i kongsgarden og braut gullet av alle dei kar som Salomo , Israels-kongen , hadde fått laga til Herrens tempel . Det gjekk som Herren hadde sagt .
12024014	Han førte bort alt folket i Jerusalem , alle hovdingane og rikmennene — ein fangeflokk på ti tusen — og alle handverkarane og smedane . Berre dei lågaste laga av folket vart att .
12024015	Jojakin førte han òg til Babylonia . Og mor til kongen og konene hans , hoffmennene og dei mektigaste mennene i landet vart tvinga til å fara frå Jerusalem til Babylonia .
12024016	Rikmennene , sju tusen i talet , og handverkarane og smedane , eitt tusen mann , som alle var øvde krigarar , dei òg førte Nebukadnesar til Babylonia .
12024017	I staden for Jojakin sette babylonarkongen Mattanja , farbror hans , til konge og endra namnet hans til Sidkia .
12024018	Sidkia var tjueein år gamal då han vart konge , og han styrte i Jerusalem i elleve år . Mor hans heitte Hamutal og var dotter til Jeremia frå Libna .
12024019	Sidkia gjorde det som vondt var i Herrens augo , heilt og fullt som Jojakim hadde gjort .
12024020	Fordi Herren var vreid på Jerusalem og Juda , gjekk det som det gjorde . Og til sist kasta han dei bort frå sitt åsyn . Sidkia gjorde opprør mot babylonarkongen .
12025001	Då drog Nebukadnesar med heile hæren sin mot Jerusalem . Det var i det niande styringsåret åt Sidkia , den tiande dagen i den tiande månaden . Dei slo leir utfor byen og kasta opp ein voll rundt han .
12025002	Dei heldt byen kringsett til ellevte styringsåret åt kong Sidkia .
12025003	Den niande dagen i den fjerde månaden , då hungersnauda var som verst , og folket ikkje hadde meir mat ,
12025004	braut fienden inn i byen . Om natta rømde alle stridsmennene gjennom porten mellom dei to murane , attmed kongshagen , endå kaldearane låg rundt ikring byen . Og kongen tok vegen mot Jordan-dalen .
12025005	Men kaldearhæren sette etter kongen og nådde han att på moane ved Jeriko . Då hadde heile hæren rømt frå han og var spreidd .
12025006	Kaldearane greip kongen og førte han opp til Ribla , til babylonarkongen , som felte domen over han .
12025007	Han drap sønene til Sidkia medan far deira såg på . Så lét han Sidkia blinda , batt han med bronselekkjer og førte han til Babylon .
12025008	Den sjuande dagen i den femte månaden — det var i det nittande styringsåret til Nebukadnesar — kom ein av mennene åt babylonarkongen til Jerusalem . Han heitte Nebusaradan og var hovding over livvakta .
12025009	Nebusaradan sette eld på Herrens hus og kongsgarden . Og alle dei andre husa i Jerusalem brende han , jamvel dei som høyrde stormennene til .
12025010	Og heile kaldearhæren , som livvakthovdingen hadde med seg , reiv ned murane kring Jerusalem .
12025011	Så førte Nebusaradan bort dei som var att i byen , og dei som hadde falle frå og gått over til babylonarkongen , og resten av folket .
12025012	Berre ein del av småkårsfolket i landet fekk vera att ; dei skulle arbeida i vingardane og på åkrane .
12025013	Kaldearane slo sund bronsesøylene framfor Herrens hus , fotstykka for offerkjelane og bronsehavet som stod der . All bronsen førte dei til Babylonia .
12025014	Dei tok oskefata og eldskuflene , ljosesaksene og røykjelsesskålene og alle dei andre bronsekara som hadde vore nytta i gudstenesta .
12025015	Livvakthovdingen tok òg med seg glopannene og offerskålene , alt som var av gull og sølv .
12025016	I alt det som kong Salomo hadde laga til Herrens hus , dei to søylene , det eine havet og fotstykka , var det så mykje bronse at han ikkje kunne vegast .
12025017	Den eine søyla var atten alner høg og hadde eit søylehovud av bronse , som var tre alner høgt . Rundt ikring på søylehovudet var det flettverk og granateple , alt saman av bronse . Sameleis var det med den andre søyla ; den òg hadde flettverk .
12025018	Hovdingen over livvakta tok med seg overpresten Seraja , andrepresten Sefanja og dei tre dørvaktarane .
12025019	Frå byen tok han med seg ein hoffmann , som hadde tilsyn med stridsmennene , fem av kongens fremste tenestemenn , som endå var i byen , dessutan skrivaren åt hærføraren , han som skreiv ut folk i landet til krigsteneste , og seksti mann av det vanlege folket som fanst i byen .
12025020	Alle desse tok Nebusaradan , hovdingen over livvakta , med seg . Han førte dei til babylonarkongen i Ribla .
12025021	Og han slo dei i hel der , i Ribla i Hamat-landet . Såleis vart folket i Juda bortført frå landet sitt .
12025022	Nebukadnesar , kongen i Babylonia , sette Gedalja , son til Ahikam Sjafansson , til å styra det folket som var att i Juda , dei som han hadde late vera att .
12025023	Då alle hærførarane og mennene deira fekk høyra at kongen hadde sett Gedalja til styresmann , kom dei til han i Mispa : Ismael , son til Netanja , Johanan , son til Kareah , Seraja , son til Tanhumet frå Netofa , og Ja’asanja , son til ein mann frå Ma’aka . Alle kom dei med mennene sine .
12025024	Gedalja gjorde eid til dei og mennene deira og sa : « Ver ikkje redde kaldearane ! Ver her i landet og ten babylonarkongen , så skal det gå dykk vel . »
12025025	Men i den sjuande månaden kom Ismael , son til Netanja Elisjamason , som høyrde kongsætta til , og han hadde med seg ti mann . Dei drap Gedalja og dei judearane og kaldearane som var hjå han i Mispa .
12025026	Då tok alt folket ut , både små og store , og hærførarane med dei . Dei fór til Egypt ; for dei var redde kaldearane .
12025027	I det trettisjuande året etter at Jojakin , Juda-kongen , var bortført , den tjuesjuande dagen i den tolvte månaden , hende det at Evilmerodak , kongen i Babylonia — same året som han vart konge — tok kong Jojakin til nåde og henta han ut or fengslet .
12025028	Han tala venleg med han og lét han få sitja høgare oppe enn dei andre kongane som var hjå han i Babylon .
12025029	Jojakin fekk leggja av fangebunaden , og sidan gjekk han støtt til kongens bord , så lenge han levde .
12025030	Det han trong til livsopphald , fekk han jamleg frå kongen , dag for dag så lenge han levde .
13001001	Adam , Set , Enosj ;
13001002	Kenan , Mahalalel , Jared ;
13001003	Enok , Metusjalah , Lamek ;
13001004	Noah , Sem , Kam og Jafet .
13001005	Sønene til Jafet var Gomer , Magog , Madai , Javan , Tubal , Mesjek og Tiras .
13001006	Sønene til Gomer var Asjkenas , Rifat og Togarma .
13001007	Sønene til Javan var Elisja , Tarsis , Kittim og Rodanim .
13001008	Sønene til Kam var Kusj , Misrajim , Put og Kanaan .
13001009	Sønene til Kusj var Seba , Havila , Sabta , Rama og Sabteka . Sønene til Rama var Saba og Dedan .
13001010	Kusj hadde òg ein son som heitte Nimrod . Han var den fyrste som fekk stort velde på jorda .
13001011	Misrajim vart ættefar til ludarane , anamarane , lehabarane , naftukarane ,
13001012	patrusarane og kaslukarane , dei som filistarane har kome frå , og kaftorarane .
13001013	Kanaan vart far til Sidon — det var den eldste sonen hans — og til Het .
13001014	Frå han er jebusittane òg ætta , og amorittane , girgasjittane ,
13001015	hevittane , arkittane , sinittane ,
13001016	arvadittane , semarittane og hamatittane .
13001017	Sønene til Sem var Elam , Assur , Arpaksjad , Lud , Aram , Us , Hul , Geter og Masj .
13001018	Arpaksjad fekk sonen Sjelah , og Sjelah fekk sonen Eber .
13001019	Eber fekk to søner . Den eine heitte Peleg ; for i hans dagar vart menneska spreidde ut over jorda . Og bror hans heitte Joktan .
13001020	Joktan vart far til Almodad , Sjelef , Hasarmavet , Jerak ,
13001021	Hadoram , Usal , Dikla ,
13001022	Ebal , Abimael , Saba ,
13001023	Ofir , Havila og Jobab . Alle desse var sønene til Joktan .
13001024	Etterkomarane etter Sem var Arpaksjad , Sjelah ,
13001025	Eber , Peleg , Re’u ,
13001026	Serug , Nakor , Tarah
13001027	og Abram , det er Abraham .
13001028	Sønene til Abraham var Isak og Ismael .
13001029	Dette er ættetavla deira : Nebajot var eldste son til Ismael . Han hadde òg sønene Kedar , Adbe’el , Mibsam ,
13001030	Misjma , Duma , Massa , Hadad , Tema ,
13001031	Jetur , Nafisj og Kedma . Dette var etterkomarane etter Ismael .
13001032	Ketura , fylgjekona til Abraham , fekk sønene Simran , Joksjan , Medan , Midjan , Jisjbak og Sjuah . Sønene til Joksjan var Saba og Dedan .
13001033	Og sønene til Midjan var Efa , Efer , Hanok , Abida og Elda’a . Alle desse var ætta frå Ketura .
13001034	Abraham fekk sonen Isak . Sønene til Isak var Esau og Israel .
13001035	Sønene til Esau var Elifas , Re’uel , Je’usj , Jalam og Korah .
13001036	Sønene til Elifas var Teman , Omar , Sefi , Gatam , Kenas , Timna og Amalek .
13001037	Sønene til Re’uel var Nahat , Serah , Sjamma og Missa .
13001038	Sønene til Se’ir var Lotan , Sjobal , Sibon , Ana , Disjon , Eser og Disjan .
13001039	Sønene til Lotan var Hori og Homam ; og Lotan hadde ei syster som heitte Timna .
13001040	Sønene til Sjobal var Aljan , Manahat , Ebal , Sjefi og Onam . Sønene til Sibon var Ajja og Ana .
13001041	Son til Ana var Disjon , og sønene til Disjon var Hamran , Esjban , Jitran og Keran .
13001042	Sønene til Eser var Bilhan , Sa’avan og Ja’akan . Sønene til Disjan var Us og Aran .
13001043	Dette er dei kongane som rådde i Edom før det var nokon konge i Israel : Bela , son til Beor ; byen hans heitte Dinhaba .
13001044	Då Bela døydde , vart Jobab , son til Serah frå Bosra , konge etter han .
13001045	Då Jobab døydde , vart Husjam frå Teman konge etter han .
13001046	Då Husjam døydde , vart Hadad , son til Bedad , konge etter han . Det var han som slo midjanittane på Moab-marka . Byen hans heitte Avit .
13001047	Då Hadad døydde , vart Samla frå Masreka konge etter han .
13001048	Då Samla døydde , vart Saul frå Rehobot attmed Eufrat konge etter han .
13001049	Då Saul døydde , vart Ba’al-Hanan , son til Akbor , konge etter han .
13001050	Då Ba’al-Hanan døydde , vart Hadad konge etter han . Byen hans heitte Pa’u , og kona hans heitte Mehetabel . Ho var dotter til Matred Mesahabsdotter .
13001051	Då Hadad var død , rådde desse ættehovdingane i Edom : hovdingane i Timna , Alja , Jetet ,
13001052	Oholibama , Ela , Pinon ,
13001053	Kenas , Teman , Mibsar ,
13001054	Magdiel og Iram . Det var ættehovdingane i Edom .
13002001	Dette er sønene til Israel : Ruben , Simeon , Levi , Juda , Jissakar , Sebulon ,
13002002	Dan , Josef , Benjamin , Naftali , Gad og Asjer .
13002003	Sønene til Juda var Er , Onan og Sjela . Desse tre fekk han med Batsjua , ei kanaaneisk kvinne . Men Herren mislika Er , eldste son til Juda , og han laga det så at han døydde .
13002004	Med Tamar , sonekona si , fekk Juda sønene Peres og Serah ; i alt hadde han då fem søner .
13002005	Sønene til Peres var Hesron og Hamul .
13002006	Og sønene til Serah var Simri , Etan , Heman , Kalkol og Darda ; dei var i alt fem .
13002007	Karmi hadde sonen Akar . Det var han som førte Israel i ulukke då han fór med svik og tok av det som var bannlyst .
13002008	Etan hadde sonen Asarja .
13002009	Dei sønene som Hesron fekk , var Jerakme’el , Ram og Kelubai .
13002010	Ram fekk sonen Amminadab , og Amminadab fekk sonen Naksjon , som var hovding for Juda-sønene .
13002011	Naksjon fekk sonen Salma , og Salma vart far til Boas .
13002012	Boas fekk sonen Obed , og Obed vart far til Isai .
13002013	Isai fekk sju søner . Den fyrste var Eliab , den andre Abinadab , den tredje Sjima ,
13002014	den fjerde Netanel , den femte Raddai ,
13002015	den sjette Osem og den sjuande David .
13002016	Systrene deira var Seruja og Abigajil . Seruja hadde tre søner , Absjai , Joab og Asael .
13002017	Abigajil fekk sonen Amasa . Far hans var ismaelitten Jeter .
13002018	Kaleb , son til Hesron , fekk med Asuba , kona si , dottera Jeriot og desse sønene : Jesjer , Sjobab og Ardon .
13002019	Då Asuba døydde , tok Kaleb Efrat til kone ; med henne fekk han sonen Hur .
13002020	Hur fekk sonen Uri , og Uri vart far til Besalel .
13002021	Sidan levde Hesron saman med ei dotter til Makir , far til Gilead . Han var seksti år gamal då han tok henne til kone ; med henne fekk han sonen Segub .
13002022	Segub fekk sonen Ja’ir , som hadde tjuetre byar i Gilead .
13002023	Men Gesjur og Aram tok frå dei teltbyane deira og Kenat med småbyane ikring , i alt seksti byar . Alle desse hadde sønene til Makir , far til Gilead , ått .
13002024	Etter at Hesron var død , levde Kaleb saman med Efrat , som hadde vore gift med far hans , og med henne fekk han sonen Asjkur , far til Tekoa .
13002025	Jerakme’el , eldste son til Hesron , hadde sønene Ram , som han fekk fyrst , og Buna , Oren , Osem og Akia .
13002026	Men Jerakme’el hadde ei anna kone òg , som heitte Atara . Ho vart mor til Onam .
13002027	Ram , eldste son til Jerakme’el , hadde sønene Ma’as , Jamin og Eker .
13002028	Sønene til Onam var Sjammai og Jada , og sønene til Sjammai var Nadab og Abisjur .
13002029	Kona til Abisjur heitte Abihajil ; med henne fekk han sønene Akban og Molid .
13002030	Sønene til Nadab var Seled og Appajim . Seled døydde barnlaus .
13002031	Appajim fekk sonen Jisji , Jisji fekk sonen Sjesjan , og Sjesjan fekk sonen Aklai .
13002032	Sønene til Jada , bror hans Sjammai , var Jeter og Jonatan . Jeter døydde barnlaus .
13002033	Men Jonatan fekk sønene Pelet og Sasa . Dette var etterkomarane etter Jerakme’el .
13002034	Sjesjan hadde ingen søner , berre døtrer . Men han hadde ein egyptisk træl som heitte Jarka .
13002035	Denne trælen gav Sjesjan dotter si til kone , og med henne fekk han sonen Attai .
13002036	Attai fekk sonen Natan , og Natan fekk Sabad .
13002037	Sabad fekk sonen Eflal , og Eflal fekk Obed .
13002038	Obed fekk sonen Jehu , og Jehu fekk Asarja .
13002039	Asarja fekk sonen Heles , og Heles fekk Elasa .
13002040	Elasa fekk sonen Sismai , og Sismai fekk Sjallum .
13002041	Sjallum fekk sonen Jekamja , og Jekamja fekk Elisjama .
13002042	Kaleb , bror til Jerakme’el , fekk fyrst sonen Mesja , far til Sif , og sidan sonen Maresja , far til Hebron .
13002043	Sønene til Hebron var Korah , Tappuah , Rekem og Sjema .
13002044	Sjema fekk sonen Raham , som vart far til Jorkeam , og Rekem fekk sonen Sjammai .
13002045	Son til Sjammai var Maon , og Maon vart far til Bet-Sur .
13002046	Efa , fylgjekona til Kaleb , fekk sønene Haran , Mosa og Gases , og Haran fekk sonen Gases .
13002047	Sønene til Jodai var Regem , Jotam , Gesjan , Pelet , Efa og Sja’af .
13002048	Ma’aka , fylgjekona til Kaleb , fekk sønene Sjeber og Tirhana .
13002049	Ho fekk òg sonen Sja’af , som vart far til Madmanna , og Sjeva , som vart far til Makbena og Gibea . Kaleb hadde ei dotter òg ; ho heitte Aksa .
13002050	Dette var sønene til Kaleb . Hur , eldste son til Efrata , fekk sønene Sjobal , far til Kirjat-Jearim ,
13002051	Salma , far til Betlehem , og Haref , far til Betgader .
13002052	Sjobal , far til Kirjat-Jearim , fekk sonen Reaja og vart far til halve Manahat-ætta .
13002053	Kirjat-Jearim-ættene var Jeter-sønene , Put-sønene , Sjuma-sønene og Misjra-sønene . Frå dei er folket i Sora og Esjta’ol ætta .
13002054	Etterkomarane etter Salma var Betlehem , Netofa-ætta , Atrot-Bet-Joab , den andre halvparten av Manahat-ætta og Sora-ætta .
13002055	Dei ættene av Sefer-sønene som budde i Jabes , var Tira-sønene , Sjima-sønene og Suka-sønene . Dette er dei kinittane som kom frå Hammat , far til Rekab-ætta .
13003001	Dette er dei sønene som David fekk i Hebron : Den fyrste son sin , Amnon , fekk han med Akinoam frå Jisre’el . Den andre , Daniel , fekk han med Abigajil frå Karmel .
13003002	Den tredje , Absalom , var son til Ma’aka , dotter til Talmai , kongen i Gesjur . Den fjerde , Adonja , var son til Haggit .
13003003	Den femte , Sjefatja , fekk han med Abital , og den sjette , Jitream , med kona si , Egla .
13003004	Desse seks sønene fekk han i Hebron , der han styrte i sju år og seks månader . I Jerusalem styrte han i trettitre år .
13003005	Dette er dei sønene han fekk i Jerusalem : Sjima , Sjobab , Natan og Salomo — desse fire fekk han med Batseba , dotter til Ammiel —
13003006	Jibhar , Elisjua , Elifelet ,
13003007	Nogah , Nefeg , Jafia ,
13003008	Elisjama , Eljada og Elifelet , ni i talet .
13003009	Alle desse var sønene til David . Dessutan hadde han søner med fylgjekonene sine . Og Tamar var syster deira .
13003010	Son til Salomo var Rehabeam , hans son Abia , hans son Asa og hans son Josjafat .
13003011	Hans son var Joram , hans son Akasja og hans son Joasj .
13003012	Hans son var Amasja , hans son Asarja og hans son Jotam .
13003013	Hans son var Akas , hans son Hiskia og hans son Manasse .
13003014	Hans son var Amon og hans son Josjia .
13003015	Av sønene til Josjia heitte den eldste Johanan , den andre Jojakim , den tredje Sidkia og den fjerde Sjallum .
13003016	Sønene til Jojakim var Jekonja og Sidkia .
13003017	Sønene til Jekonja , han som levde i fangenskap , var Sjealtiel ,
13003018	Malkiram , Pedaja , Sjenassar , Jekamja , Hosjama og Nedabja .
13003019	Sønene til Pedaja var Serubabel og Sjimi . Og sønene til Serubabel var Mesjullam og Hananja — dei hadde ei syster som heitte Sjelomit —
13003020	Hasjuba , Ohel , Berekja , Hasadja og Jusjab-Hesed , fem i talet .
13003021	Sønene til Hananja var Pelatja , Jesaja , Refaja , Arnan , Obadja og Sjekanja .
13003022	Son til Sjekanja var Sjemaja , og sønene til Sjemaja var Hattusj , Jigal , Bariak , Nearja og Sjafat , seks i talet .
13003023	Sønene til Nearja var Eljoenai , Hiskia og Asrikam , tre i talet .
13003024	Sønene til Eljoenai var Hodavja , Eljasjib , Pelaja , Akkub , Johanan , Delaja og Anani , sju i talet .
13004001	Sønene til Juda var Peres , Hesron , Karmi , Hur og Sjobal .
13004002	Reaja , son til Sjobal , fekk sonen Jahat , og Jahat fekk sønene Ahumai og Lahad . Det var Sora-ættene .
13004003	Dette er sønene til Etam : Jisre’el , Jisjma og Jidbasj — dei hadde ei syster som heitte Haslelponi —
13004004	Penuel , far til Gedor , og Eser , far til Husja . Dei var sønene til Hur , eldste son hennar Efrata og far til Betlehem .
13004005	Asjkur , far til Tekoa , hadde to koner , Hela og Na’ara .
13004006	Med Na’ara fekk han sønene Ahussam , Hefer , Temeni og Ahasjtari . Dette var sønene til Na’ara .
13004007	Sønene til Hela var Seret , Jishar , Etnan og Kos .
13004008	Kos vart far til Anub , Hassobeba og til ættene åt Aharkel , son til Harum .
13004009	Jabes var meir vørd enn brørne sine . Mor hans gav han namnet Jabes . « For med verk og vande har eg født han , » sa ho .
13004010	Jabes kalla på Israels Gud og sa : « Å , om du ville velsigna meg , auka landområdet mitt og stø meg med di hand ! Å , om du ville laga det så at eg slepp unna ulukke og liding ! » Og Gud lét det gå som han bad .
13004011	Kelub , bror til Sjuha , fekk sonen Mehir , han som vart far til Esjton .
13004012	Og Esjton fekk sønene Bet-Rafa , Paseak og Tehinna , han som vart far til Ir-Nakasj . Dette var mennene frå Reka .
13004013	Sønene til Kenas var Otniel og Seraja , og son til Otniel var Hatat .
13004014	Meonotai fekk sonen Ofra , og Seraja fekk sonen Joab , som vart far til folket i Tømmermannsdalen ; dei var tømmermenn .
13004015	Kaleb , son til Jefunne , hadde sønene Ir , Ela og Na’am , og son til Ela var Kenas .
13004016	Sønene til Jehallelel var Sif , Sifa , Tirja og Asarel .
13004017	Sønene til Esra var Jeter , Mered , Efer og Jalon . Jeter vart far til Mirjam , Sjammai og Jisjbak , far til Esjtemoa .
13004018	Mered hadde ei kone frå Juda ; ho fødde Jered , som vart far til Gedor , Heber , far til Soko , og Jekutiel , far til Sanoah . Mered fekk òg born med Bitja , dotter til farao , som han hadde gift seg med .
13004019	Kona til Hodia , som var syster hans Naham , hadde desse sønene : far til Ke’ila frå Garem og Esjtemoa frå Ma’aka .
13004020	Sønene til Sjimon var Amnon , Rinna , Ben-Hanan og Tolon . Sønene til Jisji var Sohet og Ben-Sohet .
13004021	Etterkomarane etter Sjela , son til Juda , var Er , far til Leka , Lada , far til Maresja , og dei ættene som høyrde til linvevar-lauget i Bet-Asjbea ,
13004022	Jokim og mennene i Koseba , Joasj og Saraf , som hadde hatt eigedomar i Moab , men var komne heim att til Betlehem — etter gamle segner .
13004023	Dei var pottemakarar , desse folka , og budde i Neta’im og Gedera . Der heldt dei til hjå kongen og var i teneste hjå han .
13004024	Sønene til Simeon var Nemuel , Jamin , Jarib , Serah og Saul .
13004025	Son til Saul var Sjallum , son hans var Mibsam , og son hans Misjma .
13004026	Sønene til Misjma var Hammuel , Sakkur og Sjimi .
13004027	Sjimi hadde seksten søner og seks døtrer . Men brørne hans hadde ikkje mange søner . Difor auka ikkje ætta deira så mykje som Juda-sønene .
13004028	Dei budde i Be’er-Sjeba , Molada og Hasar-Sjual ,
13004029	i Bilha , Esem og Tolad ,
13004030	i Betuel , Horma og Siklag ,
13004031	i Bet-Markabot , Hasar-Susim , Bet-Biri og Sja’arajim — desse byane hadde dei heilt til David vart konge —
13004032	og i landsbyane som høyrde til , i Etam , Ajin , Rimmon , Token og Asjan , fem byar i alt ,
13004033	og i alle landsbyane som låg ikring desse byane , heilt til Ba’al . Dette var bustadene deira , og dei hadde si eiga ætteliste .
13004034	Mesjobab , Jamlek og Josja , son til Amasja ,
13004035	Joel og Jehu , son til Josjibja , som var son til Seraja Asielsson ,
13004036	Eljoenai , Ja’akoba , Jesjohaja , Asaja , Adiel , Jesimiel og Benaja ,
13004037	og Sisa , son til Sjifi , som var son til Allon , son til Jedaja , som var son til Sjimri Sjemajason
13004038	— alle desse som her er nemnde med namn , var hovdingar i ættene sine , og ættgreinene deira breidde seg sterkt .
13004039	Dei drog av stad bortover mot Gedor , til austsida av dalen , og ville leita etter beite til småfeet sitt .
13004040	Og dei fann beite som var grasrikt og godt . Landet var romsleg og vidt , og det var stilt og roleg . Dei som budde der før , høyrde Kams-ætta til .
13004041	På den tid Hiskia var konge i Juda , kom dei som her er oppskrivne med namn . Dei gjekk laus på Kams-folka og meunittane som dei fann der , og bannstøytte dei . Så busette dei seg i landet , og har butt der til denne dag ; for der var det beite for sauene deira .
13004042	Sidan drog fem hundre av Simeons-sønene til Se’ir-fjella . Leiarar på ferda var Pelatja , Nearja , Refaja og Ussiel , sønene til Jisji .
13004043	Dei slo i hel resten av dei amalekittane som hadde sloppe unna . Så busette dei seg der og har butt der til denne dag .
13005001	Sønene til Ruben , eldste son til Israel . Ruben var den eldste ; men då han vanæra lega åt far sin , fekk Josef Israelsson , bror hans , odelsretten , endå han ikkje var oppskriven som den eldste i ættelistene .
13005002	For Juda var den mektigaste mellom brørne , og frå han skulle fyrsten koma . Men Josef hadde odelsretten .
13005003	Sønene til Ruben , eldste son til Israel , var Hanok , Pallu , Hesron og Karmi .
13005004	Son til Joel var Sjemaja , hans son var Gog og hans son Sjimi .
13005005	Hans son var Mika , hans son Reaja og hans son Ba’al .
13005006	Hans son var Be’era , som Tiglat-Pileser , kongen i Assyria , tok til fange og førte bort . Han var hovding for Rubens-sønene .
13005007	Brørne hans , ætt for ætt , som dei stod oppskrivne i ættelistene , var Je’iel , hovdingen , Sakarja
13005008	og Bela , son til Asas , som var son til Sjema Joelsson . Rubens-sønene budde i Aroer og heilt til Nebo og Ba’al-Meon .
13005009	I aust nådde bustadene deira bort imot den øydemarka som ligg hitanfor Eufrat . For feet deira hadde auka sterkt i Gilead .
13005010	I Sauls dagar førte dei krig med hagrittane og la dei under seg . Sidan slo dei seg ned i telta deira langsmed heile austsida av Gilead .
13005011	Gads-sønene budde midt imot dei i Basan-landet , alt til Salka .
13005012	Joel var den fremste mellom dei , så kom Sjafam , Janai , domaren i Basan ,
13005013	og brørne deira , ættgrein for ættgrein : Mikael , Mesjullam , Sjeba , Jorai , Jakan , Sia og Eber , sju i talet .
13005014	Desse var sønene til Abihajil , son til Huri , son til Jaroah , son til Gilead , son til Mikael , son til Jesjisjai , son til Jakdo , som var son til Bus .
13005015	Aki , son til Abdiel Gunison , var hovding for ættgreinene deira .
13005016	Dei budde i Gilead og Basan og i småbyane der ikring , og på alle beitemarkene i Saron , så langt dei rakk .
13005017	Dei vart alle oppskrivne i ættelister på den tid Jotam var konge i Juda og Jeroboam konge i Israel .
13005018	Rubens-sønene og Gads-sønene og halve Manasse-ætta var djerve menn , som bar skjold og sverd , spente boge og var opplærte til krig . Dei var 44760 våpenføre menn .
13005019	Dei gjekk til strid mot hagrittane , Jetur , Nafisj og Nodab
13005020	og fekk hjelp mot dei , så hagrittane og alle som var i lag med dei , laut gje seg i deira vald . For dei ropa til Gud i striden , og han høyrde bøna deira , fordi dei sette si lit til han .
13005021	Dei tok med seg feet åt fienden : femti tusen kamelar , to hundre og femti tusen sauer , to tusen esel , og dessutan hundre tusen menn og kvinner .
13005022	Det hadde vore eit stort mannefall ; for denne krigen var frå Gud . Sidan budde dei der i landet heilt til dei laut fara i fangenskap .
13005023	Den eine halvparten av Manasse-ætta budde i Basan-landet , radt opp til Ba’al-Hermon og Senir — det er Hermon-fjellet . Og dei vart talrike .
13005024	Dette var hovdingane for ættgreinene deira : Efer , Jisji , Eliel , Asriel , Jeremia , Hodavja og Jakdiel . Dei var djerve krigarar og namngjetne menn , hovdingar for ættgreinene sine .
13005025	Men dei sveik sine fedrars Gud . I utruskap heldt dei seg til dei gudane som folka der i landet dyrka , dei som Gud hadde rudt ut for dei .
13005026	Då eggja Israels Gud assyrarkongen Tiglat-Pileser mot dei , han som dei òg kalla Pul , og han førte bort både Rubens-sønene , Gads-sønene og halve Manasse-ætta . Han tok dei til Halak , Habor , Hara og Gosan-elva , og der har dei vore til denne dag .
13006001	Sønene til Levi var Gersjom , Kehat og Merari .
13006002	Sønene til Kehat var Amram , Jishar , Hebron og Ussiel .
13006003	Borna til Amram var Aron , Moses og Mirjam . Og sønene til Aron var Nadab , Abihu , Elasar og Itamar .
13006004	Elasar fekk sonen Pinhas , og Pinhas fekk Abisjua ;
13006005	Abisjua fekk Bukki , og Bukki fekk Ussi ;
13006006	Ussi fekk Serakja , og Serakja fekk Merajot ;
13006007	Merajot fekk Amarja , og Amarja fekk Akitub ;
13006008	Akitub fekk Sadok , og Sadok fekk Akima’as ;
13006009	Akima’as fekk Asarja , og Asarja fekk Johanan ;
13006010	Johanan fekk Asarja ; det var han som gjorde presteteneste i det templet Salomo hadde bygt i Jerusalem .
13006011	Asarja fekk sonen Amarja , og Amarja fekk Akitub ;
13006012	Akitub fekk Sadok , og Sadok fekk Sjallum ;
13006013	Sjallum fekk Hilkia , og Hilkia fekk Asarja ;
13006014	Asarja fekk Seraja , og Seraja fekk Josadak .
13006015	Men Josadak laut fara med då Herren lét Nebukadnesar føra folket i Juda og Jerusalem i fangenskap .
13006016	Sønene til Levi var Gersjom , Kehat og Merari .
13006017	Sønene til Gersjom heitte Libni og Sjimi .
13006018	Sønene til Kehat var Amram , Jishar , Hebron og Ussiel .
13006019	Og sønene til Merari var Makli og Musji . Dette er levittættene , nemnde etter fedrane deira :
13006020	Gersjom hadde sonen Libni ; hans son var Jahat , hans son Simma ,
13006021	hans son Joak , hans son Iddo , hans son Serah og hans son Jeotrai .
13006022	Kehat hadde sonen Amminadab ; hans son var Korah , hans son Assir ,
13006023	hans son Elkana , hans son Ebjasaf , hans son Assir ,
13006024	hans son Tahat , hans son Uriel , hans son Ussia og hans son Saul .
13006025	Sønene til Elkana var Amasai og Akimot ;
13006026	hans son var Elkana , hans son Sofai , hans son Nahat ,
13006027	hans son Eliab , hans son Jeroham og hans son Elkana .
13006028	Samuel hadde to søner ; den eldste heitte Joel og den yngste Abia .
13006029	Merari hadde sonen Makli ; hans son var Libni , hans son Sjimi , hans son Ussa ,
13006030	hans son Sjima , hans son Haggia og hans son Asaja .
13006031	Dette er dei mennene som David sette til å styra med songen i Herrens hus etter at paktkista var komen til ro .
13006032	Dei gjorde songarteneste framfor møteteltet , Guds bustad , alt til Salomo bygde Herrens hus i Jerusalem . Der stod dei og gjorde tenesta si som dei var føresagde .
13006033	Dette er tempelsongarane og sønene deira : Av Kehat-sønene : songaren Heman , son til Joel , son til Samuel ,
13006034	son til Elkana , son til Jeroham , son til Eliel , son til Toah ,
13006035	son til Sif , son til Elkana , son til Mahat , son til Amasai ,
13006036	son til Elkana , son til Joel , son til Asarja , son til Sefanja ,
13006037	son til Tahat , son til Assir , son til Ebjasaf , son til Korah ,
13006038	son til Jishar , son til Kehat , son til Levi , som var son til Israel .
13006039	Asaf , bror til Heman , som stod på høgre sida hans , var son til Berekja , son til Sjima ,
13006040	son til Mikael , son til Ba’aseja , son til Malkia ,
13006041	son til Etni , son til Serah , son til Adaja ,
13006042	son til Etan , son til Simma , son til Sjimi ,
13006043	son til Jahat , son til Gersjom , som var son til Levi .
13006044	Merari-sønene , brørne deira , stod på venstre sida : Etan , son til Kisji , son til Abdi , son til Malluk ,
13006045	son til Hasjabja , son til Amasja , son til Hilkia ,
13006046	son til Amsi , son til Bani , son til Sjemer ,
13006047	son til Makli , son til Musji , son til Merari , som var son til Levi .
13006048	Dei andre levittane , brørne deira , var sette til å gjera allslags arbeid i huset som er Guds bustad .
13006049	Men Aron og sønene hans var det som bar fram offer på brennofferaltaret og på røykjelsesaltaret . Berre dei skulle tena i Det høgheilage og gjera soning for Israel , heilt og fullt så som Moses , Guds tenar , hadde sagt .
13006050	Dette var etterkomarane etter Aron : Elasar , hans son Pinhas , hans son Abisjua ,
13006051	hans son Bukki , hans son Ussi , hans son Serakja ,
13006052	hans son Merajot , hans son Amarja , hans son Akitub ,
13006053	hans son Sadok , hans son Akima’as .
13006054	Dette er bustadene åt levittane , teltbyane som dei hadde innanfor landområdet sitt : Fyrst vart det kasta lodd for Arons-sønene av Kehat-ætta ,
13006055	og dei fekk Hebron i Juda med beitemarkene rundt ikring .
13006056	Men åkerlandet og landsbyane som høyrde byen til , fekk Kaleb , son til Jefunne .
13006057	Såleis fekk Arons-sønene fristadene Hebron og Libna med beitemarker , Jattir og Esjtemoa med beitemarker ,
13006058	Hilen og Debir med beitemarker ,
13006059	Asjan og Bet-Sjemesj med beitemarker ,
13006060	og frå Benjamins-ætta Geba , Alemet og Anatot med beitemarker . Det var i alt tretten byar , og kvar ætt fekk sin by .
13006061	Dei andre Kehat-sønene , ætt for ætt , fekk ved loddkasting ti byar frå Efraims-ætta , Dans-ætta og halve Manasse-ætta .
13006062	Gersjom-sønene , ætt for ætt , fekk tretten byar frå Jissakars-ætta , Asjers-ætta , Naftali-ætta og Manasse-ætta i Basan .
13006063	Merari-sønene , ætt for ætt , fekk ved loddkasting tolv byar frå Rubens-ætta , Gads-ætta og Sebulons-ætta .
13006064	Desse byane og beitemarkene som høyrde til , gav israelittane levittane .
13006065	Dei kasta lodd om desse byane i Juda , Simeon og Benjamin , som dei nemnde med namn , og gav dei til levittane .
13006066	Dei andre Kehat-ættene fekk desse byane av Efraims-ætta :
13006067	fristadene Sikem i Efraims-fjella med beitemarker og Geser med beitemarker ,
13006068	Jokmeam og Bet-Horon med beitemarker ,
13006069	Ajjalon og Gat-Rimmon med beitemarker ,
13006070	og av den eine halvparten av Manasse-ætta Aner og Bileam med dei beitemarkene som høyrde til . Dette var det den andre Kehat-ætta fekk .
13006071	Gersjom-sønene , ætt for ætt , fekk av den andre halvparten av Manasse-ætta Golan i Basan og Asjtarot med beitemarker ;
13006072	av Jissakars-ætta Kedesj og Daberat med beitemarker ,
13006073	Ramot og Anem med beitemarker ;
13006074	av Asjers-ætta Masjal og Abdon med beitemarker ,
13006075	Hukok og Rehob med beitemarker ;
13006076	og av Naftali-ætta Kedesj i Galilea , Hammon og Kirjatajim med beitemarker .
13006077	Merari-sønene , dei andre levittane , fekk av Sebulons-ætta Rimmon og Tabor med beitemarker ;
13006078	og på austsida av Jordan , midt for Jeriko , fekk dei av Rubens-ætta Beser i øydemarka og Jahsa med beitemarker ,
13006079	Kedemot og Mefa’at med beitemarker ,
13006080	og av Gads-ætta Ramot i Gilead og Mahanajim
13006081	og Hesjbon og Jaser , alle med beitemarker attåt .
13007001	Jissakar hadde fire søner : Tola , Pua , Jasjub og Sjimron .
13007002	Sønene til Tola var Ussi , Refaja , Jeriel , Jakmai , Jibsam og Samuel . Dei var hovdingar for Tola-ættene og djerve krigarar . På Davids tid var dei , etter ættelistene deira , tjueto tusen seks hundre i talet .
13007003	Sonen til Ussi var Jisrakja og sønene til Jisrakja Mikael , Obadja , Joel og Jisjia ; alle fem var dei ættehovdingar .
13007004	Til kvar ætt høyrde , etter ættelistene deira , flokkar av krigarar , trettiseks tusen ; for dei hadde mange koner og born .
13007005	Brørne deira i alle Jissakars-ættene var òg djerve krigarar . I alt stod det åttisju tusen mann i ættelistene deira .
13007006	Benjamin hadde tre søner : Bela , Beker og Jediael .
13007007	Sønene til Bela var Esbon , Ussi , Ussiel , Jerimot og Iri , fem i talet . Dei var ættehovdingar og djerve krigarar . I ættelistene deira stod det tjueto tusen og trettifire mann .
13007008	Sønene til Beker var Semira , Joasj , Elieser , Eljoenai , Omri , Jeremot , Abia , Anatot og Alemet . Alle desse var sønene til Beker .
13007009	I ættelistene deira stod det tjue tusen to hundre mann , ættehovdingar og djerve krigarar .
13007010	Sonen til Jediael var Bilhan , og sønene hans var Je’usj , Benjamin , Ehud , Kena’ana , Setan , Tarsis og Akisjahar .
13007011	Alle desse var sønene til Jediael , ættehovdingar og djerve krigarar , sytten tusen to hundre mann som var budde til å fara i hærferd .
13007012	Sjuppim og Huppim var sønene til Ir , og Husjim var son til Aker .
13007013	Sønene til Naftali var Jaksiel , Guni , Jeser og Sjallum ; dei var sønene hennar Bilha .
13007014	Son til Manasse var Asriel , som han fekk med den arameiske fylgjekona si . Ho fekk ein son til , Makir , som vart far til Gilead .
13007015	Makir tok ei syster åt Huppim og Sjuppim til kone ; ho heitte Ma’aka . Den andre sonen heitte Selofhad . Han hadde berre døtrer .
13007016	Ma’aka , kona til Makir , fekk ein son som ho kalla Peres . Bror hans heitte Sjeresj , og sønene hans var Ulam og Rekem .
13007017	Son til Ulam var Bedan . Dette var sønene til Gilead , son til Makir , som var son til Manasse .
13007018	Han hadde ei syster som heitte Hammoleket ; ho fekk sønene Isjhod , Abieser og Makla .
13007019	Sønene til Sjemida var Akjan , Sikem , Likhi og Aniam .
13007020	Son til Efraim var Sjutelak , hans son Bered , hans son Tahat , hans son Elada , hans son Taham
13007021	og hans son Sabad . Forutan Sjutelak hadde Efraim sønene Eser og Elad . Dei vart drepne av nokre menn frå Gat som var fødde der i landet , då dei kom dit ned og ville rana feet deira .
13007022	Efraim , far deira , syrgde i lang tid , og brørne hans kom og ville trøysta han .
13007023	Sidan låg han med kona si , og ho vart med barn . Ho fekk ein son og kalla han Beria , fordi dette hende medan det var ulukke i huset .
13007024	Dotter hans heitte Sje’era . Ho bygde Nedre og Øvre Bet-Horon og Ussen-Sje’era .
13007025	Hans son var Refah , hans son Resjef , hans son Telah , hans son Tahan ,
13007026	hans son Ladan , hans son Ammihud , hans son Elisjama ,
13007027	hans son Nun og hans son Josva .
13007028	Dei byane som Efraims-sønene åtte og budde i , var Betel med landsbyane som høyrde til , og i aust Na’aran , i vest Geser med landsbyar , og så Sikem med landsbyar , heilt til Ajja og landsbyane der ikring .
13007029	Sønene til Manasse rådde i Bet-Sjean og landsbyane som høyrde til , i Ta’anak , Megiddo og Dor , alle med landsbyar ikring . I desse byane budde etterkomarane etter Josef , son til Israel .
13007030	Sønene til Asjer var Jimna , Jisjva , Jisjvi og Beria ; dei hadde ei syster som heitte Serah .
13007031	Sønene til Beria var Heber og Malkiel , han som var far til Birsajit .
13007032	Heber fekk sønene Jaflet , Sjomer og Hotam , og syster deira var Sjua .
13007033	Sønene til Jaflet var Pasak , Bimhal og Asjvat . Det var Jaflet-sønene .
13007034	Sønene til Sjomer var Aki , Rohga , Jehubba og Aram .
13007035	Sønene til Helem , bror hans , var Sofah , Jimna , Sjelesj og Amal .
13007036	Sønene til Sofah var Suah , Harnefer , Sjual , Beri , Jimra ,
13007037	Beser , Hod , Sjamma , Sjilsja , Jitran og Be’era .
13007038	Sønene til Jeter var Jefunne , Pispa og Ara .
13007039	Og sønene til Ulla var Arah , Hanniel og Risja .
13007040	Alle desse var sønene til Asjer , ættehovdingar , utvalde og djerve krigarar , hovdingar mellom fyrstane . I ættelistene deira stod det tjueseks tusen mann som var skikka til krigsteneste .
13008001	Benjamin fekk fem søner . Den eldste heitte Bela , den andre Asjbel , den tredje Akrak ,
13008002	den fjerde Noka og den femte Rafa .
13008003	Bela hadde sønene Addar , Gera , Abihud ,
13008004	Abisjua , Na’aman , Akoak ,
13008005	Gera , Sjefufan og Huram .
13008006	Sønene til Ehud , som var ættehovdingar for folket i Geba , vart bortførte til Manahat .
13008007	Det var Na’aman , Akia og Gera som førte dei dit . Desse sønene til Ehud var Ussa og Akihud .
13008008	Sjaharajim fekk born i Moab-landet etter at han hadde sendt frå seg konene Husjim og Ba’ara .
13008009	Med Hodesj , kona si , fekk han sønene Jobab , Sibja , Mesja , Malkam ,
13008010	Jeus , Sokja og Mirma . Dette var sønene hans , og dei var ættehovdingar .
13008011	Med Husjim fekk han Abitub og Elpa’al .
13008012	Sønene til Elpa’al var Eber , Misjam og Sjemer . Det var han som bygde Ono og Lod med landsbyane som høyrde til .
13008013	Beria og Sjema var ættehovdingar for folket i Ajjalon . Dei vann over Gat-buane og dreiv dei bort .
13008014	Akjo , Sjasjak , Jeremot ,
13008015	Sebadja , Arad , Eder ,
13008016	Mikael , Jisjpa og Joka var sønene til Beria .
13008017	Sebadja , Mesjullam , Hiski , Heber ,
13008018	Jisjmerai , Jislia og Jobab var sønene til Elpa’al .
13008019	Jakim , Sikri , Sabdi ,
13008020	Elienai , Silletai , Eliel ,
13008021	Adaja , Beraja og Sjimrat var sønene til Sjimi .
13008022	Jisjpan , Eber , Eliel ,
13008023	Abdon , Sikri , Hanan ,
13008024	Hananja , Elam , Antotia ,
13008025	Jifdeja og Peniel var sønene til Sjasjak .
13008026	Sjamsjerai , Sjeharja , Atalja ,
13008027	Ja’aresja , Elia og Sikri var sønene til Jeroham .
13008028	Alle desse var ættehovdingar , hovdingar for kvar si ætt ; dei budde i Jerusalem .
13008029	I Gibeon budde far til Gibeon . Kona hans heitte Ma’aka .
13008030	Eldste son hans var Abdon . Så kom Sur , Kisj , Ba’al , Nadab ,
13008031	Gedor , Akjo og Seker .
13008032	Miklot fekk sonen Sjima . Dei òg budde saman med brørne sine i Jerusalem , midt for brørne .
13008033	Ner fekk sonen Kisj , og Kisj var far til Saul . Saul fekk sønene Jonatan , Malkisjua , Abinadab og Esjba’al .
13008034	Son til Jonatan var Meribba’al , og Meribba’al fekk sonen Mika .
13008035	Sønene til Mika var Piton , Melek , Tarea og Akas .
13008036	Akas fekk sonen Joadda , og Joadda vart far til Alemet , Asmavet og Simri . Simri fekk sonen Mosa ,
13008037	og Mosa fekk Bina . Hans son var Rafa , hans son Elasa og hans son Asel .
13008038	Asel hadde seks søner , og dette er namna deira : Asrikam , Bokeru , Ismael , Sjearja , Obadja og Hanan . Alle desse var sønene til Asel .
13008039	Sønene til Esjek , bror hans , var Ulam , den eldste , Je’usj , den andre , og Elifelet , den tredje .
13008040	Sønene til Ulam var djerve krigarar og bogeskyttarar . Dei hadde mange søner og sonesøner , hundre og femti i talet . Alle desse var av Benjamins-ætta .
13009001	Såleis vart alle israelittar innførte i ættelister , og dei er oppskrivne i boka om Israels-kongane . Folket i Juda vart bortført til Babylonia fordi det hadde bore seg trulaust åt .
13009002	Dei fyrste som slo seg ned i byane og tok over eigedomane deira , var vanlege israelittar og prestar , levittar og tempeltenarar .
13009003	I Jerusalem budde nokre av Juda-sønene , av Benjamins-sønene og av Efraims - og Manasse-sønene .
13009004	Det var : Utai , son til Ammihud , son til Omri , son til Imri , son til Bani , ein av sønene til Peres , son til Juda ;
13009005	av Sjela-sønene : Asaja , den eldste , og sønene hans ;
13009006	av Serah-sønene : Je’uel ; brørne deira var i alt seks hundre og nitti mann ;
13009007	av Benjamins-sønene : Sallu , son til Mesjullam , son til Hodavja , son til Hassenua ,
13009008	og Jibneja , son til Jeroham , og Ela , son til Ussi , son til Mikri , og Mesjullam , son til Sjefatja , son til Re’uel , son til Jibnia ,
13009009	og brørne deira , ætt for ætt , ni hundre og femtiseks i talet ; alle desse mennene var hovdingar i ættgreinene sine .
13009010	Av prestane : Jedaja , Jojarib , Jakin ,
13009011	Asarja , son til Hilkia , son til Mesjullam , son til Sadok , son til Merajot , son til Akitub , som var den øvste i Guds hus ,
13009012	Adaja , son til Jeroham , son til Pasjkur , son til Malkia , og Masai , son til Adiel , son til Jaksera , son til Mesjullam , son til Mesjillemot , son til Immer ,
13009013	og brørne deira ; dei var alle hovdingar i ættgreinene sine , eitt tusen sju hundre og seksti i talet , menn som dugde vel til å gjera teneste i Guds hus .
13009014	Av levittane : Sjemaja , son til Hasjub , son til Asrikam , son til Hasjabja , ein av Merari-sønene ,
13009015	og Bakbakkar , Heresj , Galal og Mattanja , son til Mika , son til Sikri , son til Asaf ,
13009016	og Obadja , son til Sjemaja , son til Galal , son til Jedutun , og Berekja , son til Asa , son til Elkana , som budde i landsbyane åt Netofa-mennene .
13009017	Portvaktarane var : Sjallum , Akkub , Talmon , Akiman og brørne deira ; Sjallum var den øvste av dei .
13009018	Dei står framleis ved Kongeporten , på austsida . Det er dei som held vakt i levittleirane .
13009019	Sjallum , son til Kore , son til Ebjasaf , son til Korah , og brørne hans , Korah-sønene , som høyrde til same ættgreina som han , gjorde vaktteneste ved dørstokkane i teltet , liksom fedrane deira hadde vakta inngangen til Herrens leir .
13009020	Pinhas , son til Elasar , hadde før i tida vore leiaren deira . Herren var med han .
13009021	Sakarja , son til Mesjelemja , vakta møteteltdøra .
13009022	Alle desse som var utvalde til å halda vakt ved dørstokkane , var i alt to hundre og tolv mann . Dei var oppskrivne i ættelister etter landsbyane sine . David og sjåaren Samuel hadde sett dei inn i tenesta fordi dei var pålitelege .
13009023	Dei og sønene deira skulle halda vakt ved portane til Herrens hus , ved teltbustaden .
13009024	På fire sider skulle vaktarane sjå etter portane : i aust , vest , nord og sør .
13009025	Og brørne deira , som budde i landsbyane sine , skulle frå tid til anna koma og hjelpa dei i sju dagar .
13009026	Dei fire øvste portvaktarane gjorde støtt teneste . Dei var levittar . Sideroma og skattkammera i Guds hus hadde dei òg tilsyn med .
13009027	Om natta heldt dei seg kring Guds hus ; for det var dei som skulle halda vakt og syta for at portane vart opna kvar morgon .
13009028	Somme av levittane hadde tilsyn med dei reiskapane som vart nytta i gudstenesta . Dei skulle telja dei både når dei bar dei inn , og når dei bar dei ut .
13009029	Og somme var sette til å ta vare på dei vanlege kara og dei heilage kara og kveitemjølet , vinen , oljen , røykjelsen og balsamoljen .
13009030	Men det var nokre av prestane som laga salve av balsamen .
13009031	Mattitja , ein av levittane , eldste son til Sjallum av Korah-ætta , var tiltrudd å ta seg av bakverket .
13009032	Og nokre av brørne deira frå Kehat-ætta hadde ansvaret for skodebrøda , som dei skulle leggja fram kvar sabbat .
13009033	Så var det tempelsongarane , ættehovdingar hjå levittane . Dei heldt til i sideroma ; for dei laut gjera teneste dag og natt .
13009034	Dette var ættehovdingane hjå levittane , innførte som hovdingar i ættelistene . Dei budde i Jerusalem .
13009035	I Gibeon budde Je’uel , far til Gibeon . Kona hans heitte Ma’aka .
13009036	Eldste son hans var Abdon . Så kom Sur , Kisj , Ba’al , Ner , Nadab ,
13009037	Gedor , Akjo , Sakarja og Miklot .
13009038	Miklot fekk sonen Sjima . Dei òg budde saman med brørne sine i Jerusalem , midt for brørne .
13009039	Ner fekk sonen Kisj , og Kisj var far til Saul . Saul fekk sønene Jonatan , Malkisjua , Abinadab og Esjba’al .
13009040	Son til Jonatan var Meribba’al , og Meribba’al fekk sonen Mika .
13009041	Sønene til Mika var Piton , Melek , Tarea og Akas .
13009042	Akas fekk sonen Jara , og Jara vart far til Alemet , Asmavet og Simri . Simri fekk sonen Mosa ,
13009043	og Mosa fekk Bina . Hans son var Refaja , hans son Elasa og hans son Asel .
13009044	Asel hadde seks søner , og dette er namna deira : Asrikam , Bokeru , Ismael , Sjearja , Obadja og Hanan . Alle desse var sønene til Asel .
13010001	Filistarane gjekk til strid mot Israel . Israelittane rømde for dei , og det låg mange falne på Gilboa-fjellet .
13010002	Filistarane sette etter Saul og sønene hans og felte Jonatan , Abinadab og Malkisjua , sønene til Saul .
13010003	Striden vart hard ikring Saul . Bogeskyttarane råka han , og han vart såra .
13010004	Då sa han til våpensveinen sin : « Dra sverdet ditt og renn det gjennom meg , så ikkje desse uomskorne skal koma og fara ill med meg . » Men våpensveinen ville ikkje gjera det ; han torde ikkje . Då tok Saul sverdet og stupte mot det .
13010005	Då våpensveinen såg at Saul var død , stupte han òg mot sverdet sitt og døydde .
13010006	Såleis døydde Saul og dei tre sønene hans , og heile hans hus døydde ut med han .
13010007	Då alle israelittane som budde nede på sletta , såg at Israels-mennene hadde rømt , og at Saul og sønene hans var falne , tok dei ut frå byane sine og rømde . Og filistarane kom og slo seg ned der .
13010008	Dagen etter kom filistarane og ville rana dei falne . Då fann dei Saul og dei tre sønene hans liggjande på Gilboa-fjellet .
13010009	Dei rana Saul , hogg hovudet av han og tok våpna hans . Så sende dei bodberarar ikring i Filistarlandet ; dei skulle ropa ut sigersbodskapen for avgudane deira og for folket .
13010010	Våpna hans la dei ned i gudshuset sitt , og hovudskallen hengde dei opp i Dagons tempel .
13010011	Då folket i Jabesj i Gilead fekk høyra kva filistarane hadde gjort med Saul ,
13010012	drog alle våpenføre menn av stad . Dei tok lika av Saul og sønene hans og førte dei til Jabesj . Så gravla dei beina deira under eika i Jabesj og heldt faste i sju dagar .
13010013	Såleis døydde Saul fordi han hadde svike Herren og ikkje halde seg etter Herrens ord , og fordi han hadde spurt daudingånder til råds
13010014	og ikkje søkt råd hjå Herren . Difor lét Herren han døy , og kongedømet gjekk over til David Isaison .
13011001	Heile Israel kom saman hjå David i Hebron og sa : « Du veit vi er same folket , vi og du .
13011002	Alt for lenge sidan , då Saul var konge , var det du som førte Israel både ut i striden og heim att . Herren din Gud har sagt til deg : Du skal vera hyrding for Israel , folket mitt , du skal vera fyrste over Israel . »
13011003	Så kom alle dei eldste i Israel til kongen i Hebron . David gjorde ei pakt med dei der for Herrens åsyn . Og dei salva han til konge over Israel , som Herren hadde sagt gjennom Samuel .
13011004	No drog David og heile Israel til Jerusalem — det er det same som Jebus . Der budde jebusittane .
13011005	Då sa folket i Jebus til David : « Her kjem du aldri inn ! » Men David tok Sion-borga , som no er Davids-byen .
13011006	Den gongen sa David : « Den som fyrst feller ein jebusitt , skal vera hovding og førar . » Joab , son til Seruja , kom fyrst opp , og han vart hovding .
13011007	David slo seg ned i borga ; difor kalla dei henne Davids-byen .
13011008	Han bygde byen rundt ikring , frå Millo og utover . Og Joab bygde opp att resten av byen .
13011009	Sidan auka Davids velde meir og meir ; for Herren , Allhærs Gud , var med han .
13011010	Dette er dei fremste av krigarane til David . Saman med heile Israel gav dei kongedømet hans sterk støtte , så dei fekk gjort han til konge etter Herrens ord om Israel .
13011011	Vi skal no rekna opp krigarane til David : Fyrst var det Jasjobam av Hakmon-ætta , hovding over dei tre . Det var han som svinga spydet sitt over tre hundre falne på ein gong .
13011012	Etter han kom Elasar , son til Dodo frå Akoak . Han var ei av dei tre kjempene .
13011013	Han var med David ved Pas-Dammim då filistarane hadde samla seg til strid . Det var ein tett byggåker der , og då folket rømde for filistarane ,
13011014	gjekk Elasar midt ut i åkeren og verna han . Han hogg ned filistarar , og Herren lét han vinna ein stor siger .
13011015	Ein gong fór tre av dei tretti hovdingane ned over berget til David , som var i hola ved Adullam . Filistarhæren låg i leir i Refa’im-dalen .
13011016	David heldt då til i fjellborga , og forposten åt filistarane låg ved Betlehem .
13011017	Då fekk David hug på vatn og sa : « Gjev einkvan ville henta vatn til meg frå brunnen ved byporten i Betlehem ! »
13011018	Dei tre kjempene braut seg gjennom filistarleiren , auste opp vatn or brunnen ved byporten i Betlehem og tok det med seg til David . Men han ville ikkje drikka . Han rende det ut for Herrens åsyn
13011019	og sa : « Gud fri meg frå å gjera noko slikt ! Skulle eg drikka blodet åt desse mennene som våga livet sitt ? » For dei våga livet då dei henta vatn . Og han ville ikkje drikka . — Dette gjorde dei tre kjempene .
13011020	Så var det Absjai , bror til Joab ; han var hovding over dei tretti . Ein gong svinga han spydet sitt over tre hundre falne og fekk eit stort namn mellom dei tretti .
13011021	Han var høgt vørd mellom dei tretti og vart hovdingen deira . Men han kom ikkje opp mot dei tre .
13011022	Benaja Jojadason frå Kabse’el var ein mektig mann og gjorde mange storverk . Han slo i hel dei to kjempene frå Moab . Ein gong det hadde snøa , steig han ned i ein brunn og drap ei løve .
13011023	Like eins felte han ein kjempestor egyptar , som var fem alner høg . I handa hadde egyptaren eit spyd , så tjukt som ein vevbom . Men Benaja gjekk imot han med ein stav , reiv spydet ut or handa hans og drap han med hans eige spyd .
13011024	Dette gjorde Benaja Jojadason , og han fekk eit stort namn mellom dei tretti krigarane .
13011025	Han var høgt vørd mellom dei tretti ; men han kom ikkje opp mot dei tre . David sette han over livvakta si .
13011026	Dei djervaste krigarane var : Asael , bror til Joab ; Elkanan , son til Dodo , frå Betlehem ;
13011027	Sjammot frå Harod ; Heles frå Pelet ;
13011028	Ira , son til Ikkesj , frå Tekoa ; Abieser frå Anatot ;
13011029	Sibbekai frå Husja ; Ilai frå Akoak ;
13011030	Mahrai frå Netofa ; Heled , son til Ba’ana , frå Netofa ;
13011031	Itai , son til Ribai , frå Gibea i Benjamin ; Benaja frå Piraton ;
13011032	Hurai frå Ga’asjdalane ; Abiel frå Bet-Araba ;
13011033	Asmavet frå Bakurim ; Eljakba frå Sja’albon ;
13011034	Hasjem-sønene frå Gison ; Jonatan , son til Sjage , frå Harar ;
13011035	Akiam , son til Sjarar , frå Harar ; Elifal , son til Ur ;
13011036	Hefer frå Mekera ; Akia frå Pelet ;
13011037	Hesro frå Karmel ; Na’arai , son til Esbai ;
13011038	Joel , bror til Natan ; Mibhar , son til Hagri ;
13011039	Selek frå Ammon ; Nakrai frå Be’erot , våpensveinen til Joab , son til Seruja ;
13011040	Ira frå Jattir ; Gareb frå Jattir ;
13011041	hetitten Uria ; Sabad , son til Aklai ;
13011042	Adina , son til Sjisa , frå Ruben , hovding over Rubens-sønene , og tretti mann med han ;
13011043	Hanan , son til Ma’aka ; Josjafat frå Mitne ;
13011044	Ussia frå Asjtera ; Sjama og Je’iel , sønene til Hotam , frå Aroer ;
13011045	Jediael , son til Sjimri , og Joka , bror hans , frå Tis ;
13011046	Eliel frå Mahanajim , Jeribai og Josjavja , sønene til Elna’am , og Jitma frå Moab ;
13011047	Eliel , Obed og Ja’asiel frå Soba .
13012001	Dette er dei som kom til David i Siklag , medan han endå laut halda seg unna Saul , son til Kisj . Dei høyrde til dei kjempene som hjelpte han i striden .
13012002	Dei var væpna med boge , og både med høgre og venstre handa kunne dei kasta stein med slyngje og skyta piler av bogen . Dei var frendane til Saul , av Benjamins-ætta .
13012003	Det var Akieser , hovdingen deira , Joasj , son til Sjema’a , frå Gibea , Jesiel og Pelet , sønene til Asmavet , Berekja og Jehu frå Anatot ;
13012004	Jisjmaja frå Gibeon , ein av dei tretti krigarane og hovding over dei tretti ; Jeremia , Jahasiel , Johanan og Josabad frå Gedera ;
13012005	
13012006	Elusai , Jerimot , Bealja , Sjemarja og Sjefatja frå Haruf ;
13012007	Elkana , Jisjia , Asarel , Joeser og Jasjobam av Korah-ætta ;
13012008	Joela og Sebadja , sønene til Jeroham , frå Gedor .
13012009	Av Gads-sønene gjekk nokre over til David då han var i fjellborga i øydemarka , djerve krigarar , stridsvane kjemper , væpna med skjold og spyd . Dei såg ut som løver og var raske som gasellar på fjella .
13012010	Den fyrste var Eser , den andre Obadja , den tredje Eliab ,
13012011	den fjerde Misjmanna , den femte Jeremia ,
13012012	den sjette Attai , den sjuande Eliel ,
13012013	den åttande Johanan , den niande Elsabad ,
13012014	den tiande Jeremia og den ellevte Makbannai .
13012015	Desse høyrde Gads-sønene til og var hovdingar i hæren , den ringaste over hundre , den gjævaste over tusen .
13012016	Det var dei som gjekk over Jordan i den fyrste månaden , då elva flødde over sine bredder , og dreiv alle som budde i dalen , på flukt , somme austover og somme vestover .
13012017	Ein gong kom nokre av Benjamins - og Juda-sønene til David i fjellborga .
13012018	David gjekk ut til dei , tok til ords og sa : « Kjem de til meg i fredeleg ærend og vil hjelpa meg , då er eg viljug til å gå saman med dykk . Men kjem de og vil svika meg og gje meg over til fiendane mine , endå eg ingen urett har gjort , så gjev våre fedrars Gud må sjå det og straffa dykk ! »
13012019	Då kom Anden over Amasai , hovdingen for dei tretti , og han sa : Dine er vi , og med deg held vi lag , — du Isaison . Gjev det må gå deg vel , og gjev det må gå — dine hjelpesmenn vel ! For du får hjelp frå din Gud . Så tok David imot dei og sette dei til hovdingar i flokken sin .
13012020	Av Manasse-mennene var det òg nokre som gjekk over til David . Det var den gongen han saman med filistarane drog ut og skulle strida mot Saul . Likevel kom han ikkje til å hjelpa dei . For fyrstane deira vart samde om å senda han bort . « Det vil kosta oss livet , » sa dei , « om han går over til Saul , herren sin . »
13012021	Då han så fór til Siklag , gjekk nokre av Manasse-mennene over til han . Det var Adna , Josabad , Jediael , Mikael , Josabad , Elihu og Silletai . Dei var hovdingar for dei hærflokkane som høyrde Manasse til .
13012022	Dei hjelpte David mot ransmennene ; for dei var djerve stridsmenn alle saman , og dei vart hovdingar i hæren .
13012023	Dag etter dag kom det folk til David og ville hjelpa han . Til sist vart det ein stor , ja veldig hær .
13012024	Dette er talet på dei våpenføre mennene som kom til David i Hebron og ville føra kongedømet over frå Saul til han , så som Herren hadde sagt :
13012025	av Juda-sønene som bar skjold og spyd , 6800 mann , væpna til strid ;
13012026	av Simeons-sønene 7100 djerve stridsmenn ;
13012027	av Levi-sønene 4600 ;
13012028	og attåt dei Jojada , føraren for Arons-ætta , med 3700 mann ,
13012029	og like eins Sadok , ein ung og djerv stridsmann , med den ætta han høyrde til , 22 hovdingar ;
13012030	av Benjamins-sønene , ættefrendane til Saul , 3000 mann ; til då hadde storparten av dei halde seg til Sauls hus ;
13012031	av Efraims-sønene 20800 djerve krigarar , namngjetne menn i ættgreinene sine ;
13012032	av den eine halvparten av Manasse-ætta 18000 mann som var oppnemnde til å fara av stad og gjera David til konge ;
13012033	av Jissakars-sønene , som skjøna seg på tidene , så dei visste kva Israel skulle gjera , 200 hovdingar og alle ættefrendane som lydde dei ;
13012034	av Sebulons-ætta 50000 stridsføre menn , budde med alle slag våpen , ei fylking fast rådd på å hjelpa ;
13012035	av Naftali-ætta 1000 hovdingar og med dei 37000 mann som bar skjold og spyd ;
13012036	av Dans-sønene 28600 stridsbudde menn ;
13012037	av Asjers-ætta 40000 stridsføre og hærbudde menn ;
13012038	og frå hi sida av Jordan , av Rubens-sønene og Gads-sønene og den andre halvparten av Manasse-ætta 120000 fullvæpna stridsmenn .
13012039	Alle desse krigarane kom i ordna fylking og med fast vilje til Hebron og ville gjera David til konge over heile Israel . Og alle dei andre israelittane var òg samde om å gjera David til konge .
13012040	Dei var der hjå David i tre dagar . Og dei åt og drakk ; for landsmennene deira hadde stelt til gjestebod for dei .
13012041	Og frå grannelaget , ja jamvel frå Jissakar , Sebulon og Naftali kom dei med mat på esel , kamelar , muldyr og oksar : mjøl , fikenkaker , rosinkaker , vin og olje og storfe og småfe i mengd . For no var gleda stor i Israel .
13013001	David samrådde seg med førarane , både dei over tusen og dei over hundre mann , med alle hovdingane .
13013002	Så sa han til alle israelittane som var samla : « Om de så synest , og kjem det frå Herren vår Gud , så lat oss senda bod til dei av brørne våre som er att rundt i heile Israel , og samstundes til prestane og til levittane i byane deira med beitemarker ikring , og be dei koma saman hjå oss .
13013003	Så skal vi flytta vår Guds paktkiste hit . For i Sauls dagar spurde vi aldri etter den . »
13013004	Då svara heile folket som var samla , at så skulle gjerast ; for alle tykte det var rett .
13013005	Så samla David heile Israel frå Sjikor i Egypt til Lebo-Hamat ; dei skulle henta Guds paktkiste opp frå Kirjat-Jearim .
13013006	Og David og alle israelittane fór opp til Ba’ala , til Kirjat-Jearim , som ligg i Juda . Der ville dei henta paktkista åt Herren Gud , han som tronar over kjerubane , og som kista har namn etter .
13013007	Dei sette Guds kiste på ei ny vogn og førte henne frå Abinadabs hus . Det var Ussa og Akjo som køyrde vogna .
13013008	David og heile Israel dansa av all kraft for Herrens åsyn , og dei song til tonar frå lyrer og harper , trommer , cymblar og trompetar .
13013009	Men då dei kom til treskjevollen åt Kidon , rette Ussa ut handa og tok tak i paktkista , fordi oksane var ustyrlege .
13013010	Då vart Herren brennande harm på Ussa og slo han fordi han hadde rett ut handa mot paktkista , og han døydde der for Guds åsyn .
13013011	David vart oppøst fordi Herren hadde slege ned Ussa . Han kalla den staden Peres-Ussa , og det har han heitt til denne dag .
13013012	Den dagen vart David fylt med age for Herren og sa : « Korleis skulle eg kunna føra Guds paktkiste hit til meg ? »
13013013	Så tok han ikkje paktkista med seg til Davids-byen , men sette henne i huset åt Obed-Edom frå Gat .
13013014	Der vart ho ståande i tre månader . Og Herren velsigna huslyden åt Obed-Edom og alt det som høyrde han til .
13014001	Hiram , kongen i Tyrus , sende nokre menn til David . Dei kom med sedertre og hadde med seg steinhoggarar og tømmermenn , som skulle byggja eit hus åt han .
13014002	David skjøna at Herren hadde stadfest kongedømet hans ; for riket hans hadde nått høgt i vørdnad på grunn av Israel , folket hans .
13014003	David tok seg fleire koner i Jerusalem , og han fekk endå fleire søner og døtrer .
13014004	Dette er namna på dei sønene han fekk i Jerusalem : Sjammua , Sjobab , Natan , Salomo ,
13014005	Jibhar , Elisjua , Elpelet ,
13014006	Nogah , Nefeg , Jafia ,
13014007	Elisjama , Be’eljada og Elifelet .
13014008	Då filistarane høyrde at David var salva til konge over heile Israel , drog dei alle ut og ville få tak i han . Men David fekk greie på det og drog ut imot dei .
13014009	Filistarane kom og spreidde seg ut over Refa’im-dalen .
13014010	Då spurde David Gud til råds : « Skal eg dra mot filistarane ? Vil du gje dei i mine hender ? » Og Herren svara : « Dra du ; eg vil gje dei i dine hender . »
13014011	Så fór David til Ba’al-Perasim , og der slo han dei . Då sa han : « Gud har brote igjennom fiendens rekkjer ved mi hand liksom vatn bryt igjennom ei demning . » Difor kallar dei den staden Ba’al-Perasim .
13014012	Der lét filistarane etter seg gudebileta sine , og David sa frå at dei skulle brennast .
13014013	Men filistarane kom att og spreidde seg ut over dalen .
13014014	Då spurde David Herren til råds ein gong til , og han svara : « Du skal ikkje fylgja rett etter dei , men ta ein omveg , så du kjem over dei midt for bakatrea .
13014015	Når du høyrer lyden av steg over tretoppane , skal du gå til strid . For då har Gud drege ut framføre deg og vil slå filistarane . »
13014016	David gjorde som Gud hadde sagt , og han slo filistarhæren og forfylgde dei frå Gibeon til Geser .
13014017	Gjetordet om David nådde ut til alle land , og Herren laga det så at alle folkeslag vart redde for han .
13015001	Sidan bygde kongen seg fleire hus i Davids-byen . Han stelte til ein stad åt Guds paktkiste og sette opp eit telt åt henne .
13015002	Den gongen sa David : « Ingen andre enn levittane må bera Guds paktkiste ; for dei har Herren valt ut til å bera paktkista og til å tena han for alltid . »
13015003	Så samla David heile Israel i Jerusalem . Dei skulle vera med og føra Herrens paktkiste opp til den staden han hadde stelt til åt henne .
13015004	Og David kalla saman Arons-sønene og levittane :
13015005	av Kehat-sønene Uriel , den øvste , og brørne hans , 120 mann ;
13015006	av Merari-sønene Asaja , den øvste , og brørne hans , 220 mann ;
13015007	av Gersjom-sønene Joel , den øvste , og brørne hans , 130 mann ;
13015008	av Elisafan-sønene Sjemaja , den øvste , og brørne hans , 200 mann ;
13015009	av Hebron-sønene Eliel , den øvste , og brørne hans , 80 mann ;
13015010	av Ussiel-sønene Amminadab , den øvste , og brørne hans , 112 mann .
13015011	Så kalla David til seg prestane Sadok og Ebjatar og levittane Uriel , Asaja , Joel , Sjemaja , Eliel og Amminadab
13015012	og sa til dei : « De er hovdingar for ættgreinene åt levittane . Helga dykk no , både de og brørne dykkar , og før så paktkista åt Herren , Israels Gud , opp til den staden eg har stelt til åt henne .
13015013	Når Herren førre gongen braut inn mellom oss , var det fordi de ikkje var med ; vi søkte han ikkje på rett vis . »
13015014	Då helga dei seg , prestane og levittane , så dei kunne føra paktkista åt Herren , Israels Gud , opp dit ho skulle .
13015015	Og levittane bar henne på akslene sine etter berestengene , så som Moses etter Herrens ord hadde sagt dei føre .
13015016	Så baud David levitthovdingane at dei skulle la brørne sine , songarane , stiga fram med musikkinstrument , med harper , lyrer og cymblar . Dei skulle spela på dei medan dei lét gledesongen ljoma .
13015017	Då lét levittane Heman Joelsson stiga fram , og av brørne hans Asaf , son til Berekja , og av Merari-sønene , brørne deira , Etan , son til Kusjaja .
13015018	Saman med dei var brørne deira av annan rang : Sakarja , Ja’asiel , Sjemiramot , Jehiel , Unni , Eliab , Benaja , Ma’aseja , Mattitja , Eliflehu , Mikneja , Obed-Edom og Je’iel , portvaktarane .
13015019	Songarane Heman , Asaf og Etan skulle slå på bronsecymblar .
13015020	Sakarja , Asiel , Sjemiramot , Jehiel , Unni , Eliab , Ma’aseja og Benaja skulle spela på harpe etter « Alamot » .
13015021	Og Mattitja , Eliflehu , Mikneja , Obed-Edom , Je’iel og Asasja skulle spela på lyre etter « Sjeminit » og styra songen .
13015022	Kenanja , den øvste av levittsongarane , skulle styra songen ; for han skjøna seg på det .
13015023	Berekja og Elkana var dørvaktarar ved paktkista .
13015024	Prestane Sjebanja , Josjafat , Netanel , Amasai , Sakarja , Benaja og Elieser bles i trompetar framfor Guds paktkiste . Og Obed-Edom og Jehia heldt vakt ved døra .
13015025	Så tok dei ut , David og dei eldste i Israel og tusenmannsførarane ; med fagnad skulle dei henta Herrens paktkiste opp frå huset åt Obed-Edom .
13015026	Og fordi Gud hjelpte levittane som bar Herrens paktkiste , ofra dei sju oksar og sju verar .
13015027	David var kledd i ei kappe av fint lin , og like eins alle levittane som bar paktkista , og songarane og Kenanja , songmeisteren , som styrte songen . David hadde òg på seg presteskrud av lin .
13015028	Så førte då heile Israel Herrens paktkiste opp med fagnadrop og hornlåt , og dei bles i trompetar og slo på cymblar og spela på harpe og lyre .
13015029	Men då paktkista vart boren inn i Davids-byen , såg Mikal , dotter til Saul , ut gjennom glaset . Ho fekk auga på kong David , som hoppa og dansa , og ho vanvørde han .
13016001	Dei førte Guds paktkiste inn og sette henne i det teltet som David hadde reist åt henne , og dei bar fram brennoffer og måltidsoffer for Gud .
13016002	Då David var ferdig med å bera fram desse offera , velsigna han folket i Herrens namn .
13016003	Så delte han ut til kvar israelitt , både mann og kvinne , ein brødleiv , ei daddelkake og ei rosinkake .
13016004	Sidan sette han nokre av levittane til å gjera teneste framfor Herrens paktkiste og til å lova og takka og prisa Herren , Israels Gud .
13016005	Asaf var den øvste av dei ; etter han kom Sakarja , så Asiel , Sjemiramot , Jehiel , Mattitja , Eliab , Benaja , Obed-Edom og Je’iel , alle med harper og lyrer . Asaf skulle slå på cymblane ,
13016006	og prestane Benaja og Jahasiel skulle støtt blåsa i trompetar framfor paktkista .
13016007	Den dagen sette David for fyrste gong Asaf og brørne hans til å lovsyngja Herren :
13016008	Pris Herren , — kalla på hans namn , forkynn hans storverk — mellom folka !
13016009	Syng for han , og spel for han , tal om alle hans under !
13016010	Ros dykk av hans — heilage namn ! Dei som søkjer Herren , — skal gleda seg .
13016011	Spør etter Herren og hans makt , søk alltid hans åsyn !
13016012	Kom i hug dei under — han har gjort , hans teikn og domsord ,
13016013	de born av Israel , hans tenar , Jakobs søner , — som han har valt ut .
13016014	Han er Herren vår Gud , over all jorda rår hans rett .
13016015	Han kjem si pakt i hug — til evig tid , det ord han gav til tusen ætter ,
13016016	den pakt han gjorde — med Abraham , sin dyre lovnad til Isak .
13016017	Den gjorde han til ei lov — for Jakob , til ei evig pakt for Israel .
13016018	Han sa : « Deg vil eg gje Kanaan til arv og eige . »
13016019	Då dei endå var få i landet , ein liten flokk av innflyttarar ,
13016020	vandra dei frå folk til folk , frå det eine riket til det andre .
13016021	Men han lét ingen få trælka dei , han tukta kongar — for deira skuld :
13016022	« Rør ikkje dei som eg har salva , gjer ikkje vondt — mot mine profetar ! »
13016023	Syng for Herren , all jorda , forkynn frå dag til dag — hans frelse !
13016024	Fortel mellom folkeslag — om hans herlegdom , mellom alle folk — om hans under !
13016025	Ja , stor og høglova er Herren , meir ageleg enn alle gudar .
13016026	Alle gudane åt folka — er ingenting verde . Det var Herren — som skapte himmelen .
13016027	Høgd og herlegdom — er framføre han , makt og glede — på hans heilage stad .
13016028	Gjev Herren ære og makt , gjev han ære og makt , — de folkeætter !
13016029	Gjev Herren den ære — hans namn skal ha , stig fram for han — med offergåver ! Bøy dykk for Herren og tilbed han i heilagt skrud !
13016030	Skjelv for hans åsyn , — all jorda ! Fast står verda , — ho kan ikkje rikkast .
13016031	Himmelen skal gleda seg , jorda skal jubla ; dei skal fortelja mellom folka : Herren er konge .
13016032	Havet og alt som i det er , — skal brusa . Marka og alt det ho ber , — skal jubla ,
13016033	kvart tre i skogen — skal ropa av fryd . Dei skal ropa for Herren , som kjem — og vil døma jorda .
13016034	Pris Herren , for han er god , hans miskunn varer til evig tid !
13016035	Frels oss , vår frelsande Gud , — skal dei seia . Samla oss og berga oss — frå folkeslaga , så vi kan prisa — ditt heilage namn og setja vår ære — i å lovsyngja deg .
13016036	Lova vere Herren , Israels Gud , frå æve til æve ! Og alt folket sa « amen » og prisa Herren .
13016037	Så lét David Asaf og brørne hans vera der framfor Herrens paktkiste — dei skulle støtt gjera teneste framfor kista , som det var fastsett for kvar dag —
13016038	og like eins Obed-Edom og brørne hans , sekstiåtte i talet . Obed-Edom , son til Jedutun , og Hosa skulle vera dørvaktarar .
13016039	Men presten Sadok og brørne hans , prestane , lét han vera framfor Herrens bustad på haugen i Gibeon .
13016040	Dei skulle støtt bera fram brennoffer for Herren på brennofferaltaret , både morgon og kveld , og gjera alt det som står skrive i den lova som Herren hadde gjeve Israel .
13016041	Saman med dei skulle Heman og Jedutun og dei andre utvalde som er nemnde med namn , røysta i : « Pris Herren , for hans miskunn varer til evig tid ! »
13016042	Desse to , Heman og Jedutun , hadde trompetar og cymblar hjå seg til bruk for dei som skulle spela , og like eins andre instrument til songen i gudstenesta . Jedutun-sønene var dørvaktarar .
13016043	Så tok alt folket ut og fór kvar til sin heim ; og David vende òg heim att , ville velsigna huslyden sin .
13017001	Ein dag David sat i huset sitt , sa han til profeten Natan : « Sjå , her bur eg i eit hus av sedertre , medan Herrens paktkiste står i eit telt . »
13017002	Natan svara : « Gjer alt det du har i tankar , for Gud er med deg . »
13017003	Men same natta kom Guds ord til Natan , og det lydde så :
13017004	« Gå og sei til David , tenaren min : Så seier Herren : Du skal ikkje byggja det huset eg skal bu i .
13017005	Eg har då ikkje butt i hus heilt frå den tid eg førte israelittane hit opp , og til denne dag . Men eg har ferdast om frå telt til telt , frå bustad til bustad .
13017006	Har eg i all den tid eg ferdast ikring med israelittane , nokon gong sagt til ein av Israels domarar , som eg sette til å vakta folket mitt : Kvifor har de ikkje bygt meg eit hus av sedertre ?
13017007	Og no skal du seia til David , tenaren min : Så seier Herren , Allhærs Gud : Eg henta deg frå beitemarka der du fylgde saueflokken , og sette deg til fyrste over Israel , folket mitt .
13017008	Eg var med deg kvar du gjekk , og rudde ut alle fiendane dine for deg . Og eg vil la deg vinna eit namn så stort som berre dei største på jorda har det .
13017009	Eg vil stella til ein bustad åt Israel , folket mitt , og planta dei der . Dei skal få bu i landet sitt og aldri verta uroa meir , og valdsmenn skal ikkje herja dei som i gamle dagar .
13017010	Såleis har det vore frå den tid eg sette domarar over Israel , folket mitt . Men eg tvinga alle fiendane dine under deg . Og no forkynner eg deg at Herren vil byggja eit hus åt deg .
13017011	Når tida di er ute , og du fer til fedrane dine , då vil eg etter deg reisa opp ein som er av di eiga ætt , ein av sønene dine , og eg vil grunnfesta kongedømet hans .
13017012	Han skal byggja eit hus åt meg , og eg vil tryggja kongsstolen hans til evig tid .
13017013	Eg vil vera far for han , og han skal vera son min . Mi miskunn skal eg ikkje ta frå han , så som eg gjorde med han som var før deg .
13017014	Eg vil for alltid setja han over mitt hus og mitt rike , og kongsstolen hans skal stå støtt til evig tid . »
13017015	Alle desse orda og heile dette synet bar Natan fram for David .
13017016	Då gjekk kong David inn og drygde lenge for Herrens åsyn og sa : Kven er vel eg , Herre Gud , og kva er mi ætt , sidan du har ført meg til denne dag ?
13017017	Og endå var dette for lite for deg , Gud . Difor har du tala om ætta åt tenaren din langt fram i tida . Og du ser på meg som på ein mann av høg rang , Herre Gud .
13017018	Kva meir skal David seia til deg om den æra du har vist meg ? Du kjenner då tenaren din .
13017019	Herre , for din tenar skuld og etter ditt eige hjarta har du gjort alt dette store og kunngjort så store ting .
13017020	Herre , det er ingen som du , og det finst ingen Gud utan du , etter alt vi har høyrt og spurt .
13017021	Og kvar finst det eit folk på jorda som Israel , folket ditt — eit folk som Gud sjølv kom og løyste ut og gjorde til sitt eige folk ? Med storverk og under skapte du deg eit namn då du dreiv bort folkeslag for folket ditt , som du fria ut or Egypt .
13017022	Du sette Israel , folket ditt , til å vera ditt folk til evig tid ; og du , Herre , vart deira Gud .
13017023	Så lat det no , Herre , stå ved lag for alltid , det ordet du har tala om tenaren din og ætta hans , og gjer som du har sagt !
13017024	Ja , lat det stå ved lag ! Då skal namnet ditt vera stort til evig tid , så folk kjem til å seia : Herren , Allhærs Gud , Israels Gud , han er Gud for Israel ! Og ætta åt David , tenaren din , skal stå urikka for ditt åsyn .
13017025	For du , min Gud , har vitra tenaren din om at du vil byggja han eit hus . Difor har eg våga meg til å bera denne bøna fram for deg .
13017026	Ja , Herre , du er Gud , og du har gjeve tenaren din denne store lovnaden .
13017027	Så gjer då vel og velsigna ætta åt tenaren din , så ho alltid må stå urikka for ditt åsyn . For det som du velsignar , Herre , det er velsigna til evig tid .
13018001	Sidan vann David over filistarane og tvinga dei under seg . Han tok frå dei Gat og småbyane som låg ikring .
13018002	Moabittane vann han òg over . Dei laut gje seg under han og svara skatt .
13018003	Like eins vann David over Hadadeser , kongen i Soba , ved Hamat , då han drog ut og ville vinna herredøme ved Eufrat .
13018004	David tok frå han tusen vogner , sju tusen hestfolk og tjue tusen fotfolk . Han skar av hasane på alle vognhestane og sparte ikkje meir enn hundre av dei .
13018005	Aramearane i Damaskus kom og ville hjelpa Hadadeser , kongen i Soba . Men David felte tjueto tusen av dei .
13018006	David la vaktmannskap i Damaskus-riket . Aramearane laut gje seg under han og svara skatt . Såleis hjelpte Herren David kvar helst han fór fram .
13018007	David tok dei gullskjolda som mennene til Hadadeser hadde bore , og førte dei til Jerusalem .
13018008	Og frå Tibhat og Kun , to byar som høyrde Hadadeser til , tok han ei stor mengd med bronse . Av den laga Salomo bronsehavet , søylene og bronsekara .
13018009	Då To’u , kongen i Hamat , fekk høyra at David hadde vunne over heile hæren til Hadadeser , kongen i Soba ,
13018010	sende han Hadoram , son sin , til kong David . Han skulle helsa på han og ynskja han til lukke fordi han hadde vunne i striden mot Hadadeser . For Hadadeser hadde støtt lege i ufred med To’u . Hadoram hadde med seg gåver av gull , sølv og bronse .
13018011	Dei òg vigsla kong David til Herren saman med det sølvet og gullet han hadde teke frå alle dei andre folka , frå edomittane , moabittane , ammonittane , filistarane og amalekittane .
13018012	Det var Absjai , son til Seruja , som slo edomittane i Saltdalen , atten tusen mann .
13018013	Så la David vaktmannskap i Edom , og alle edomittane gav seg under han . Såleis hjelpte Herren David kvar helst han fór fram .
13018014	Så rådde no David over heile Israel . Og han gjorde rett og rettferd mot heile folket sitt .
13018015	Joab , son til Seruja , var hærførar , og Josjafat , son til Akilud , var kanslar .
13018016	Sadok , son til Akitub , og Akimelek , son til Abjatar , var prestar og Sjavsja riksskrivar .
13018017	Benaja , son til Jojada , var hovding over livvakta , og sønene til David var dei fremste hjå kongen .
13019001	Ei tid etter bar det så til at Nakasj , kongen i Ammon , døydde , og Hanun , son hans , vart konge etter han .
13019002	Då tenkte David : « Eg vil gjera vel mot Hanun , son til Nakasj , liksom far hans gjorde vel mot meg . » Så sende David nokre menn som skulle trøysta han i sorga over faren . Men då mennene åt David kom til ammonittlandet og skulle trøysta Hanun ,
13019003	sa ammonitthovdingane til han : « Trur du det er fordi han vil æra far din , at David sender folk som skal trøysta deg ? Er det ikkje heller fordi dei vil ransaka landet , speida det ut og så øydeleggja det , at mennene hans er komne hit til deg ? »
13019004	Då greip Hanun mennene til David . Han raka dei , skar av dei halve klednaden heilt opp til baken og sende dei så frå seg .
13019005	Då David fekk vita kor stygt mennene hans hadde vorte vanæra , sende han folk som skulle møta dei og seia frå kongen : « Hald dykk i Jeriko til skjegget dykkar har vakse ut att . Så kan de koma heim . »
13019006	Då ammonittane skjøna at dei hadde gjort David hatig på seg , sende Hanun og mennene hans tusen talentar sølv til å leiga vogner og hestfolk for frå Mesopotamia , frå aramearriket Ma’aka og frå Soba .
13019007	Dei leigde trettito tusen vogner og fekk med seg kongen i Ma’aka og hæren hans . Alle desse kom og slo leir utanfor Medeba . Ammonittane samla seg òg frå byane sine og drog i hærferd .
13019008	Då David høyrde det , sende han Joab av stad med alle dei krigsvane mennene i hæren .
13019009	Så drog ammonittane ut og fylka seg framfor byporten . Men kongane som var komne dit , stod for seg sjølve bortpå marka .
13019010	Då Joab såg at fienden truga både framanfrå og bakanfrå , valde han ut ein flokk av dei beste stridsmennene i Israel og stelte dei opp mot aramearane .
13019011	Resten av hæren lét han Absjai , bror sin , få hand over , og dei fylka seg mot ammonittane .
13019012	Så sa han : « Vinn aramearane over meg , må du koma meg til hjelp ; og vinn ammonittane over deg , skal eg hjelpa deg .
13019013	Ver djerv ! Og lat oss vera uredde i striden for folket vårt og for byane åt vår Gud ; så får Herren gjera som han tykkjer best . »
13019014	Så gjekk Joab og mennene hans til strid mot aramearane , og dei rømde for han .
13019015	Då ammonittane såg at aramearane tok på flòg , rømde dei òg for Absjai , bror til Joab , og drog seg inn i byen . Då fór Joab heim att til Jerusalem .
13019016	Då aramearane såg at dei hadde tapt for israelittane , sende dei bod og baud ut dei aramearane som budde på hi sida av Eufrat . Dei kom , og over seg hadde dei Sjofak , hærføraren til Hadadeser .
13019017	Då David fekk melding om det , samla han heile Israel og sette over Jordan . Då han kom fram til aramearane , fylka han hæren sin mot dei , og dei gav seg i strid med han .
13019018	Men aramearane laut røma for israelittane , og David drap mannskapet på sju tusen av stridsvognene deira og felte førti tusen mann av fotfolket . Sjofak , hærføraren , fekk òg sin bane der .
13019019	Då mennene åt Hadadeser såg at dei hadde tapt for israelittane , gjorde dei fred med David og gav seg under han . Sidan ville ikkje aramearane hjelpa ammonittane meir .
13020001	Året etter , på den tid kongane plar fara i hærferd , drog Joab ut med hæren sin og herja ammonittlandet . Då han kom til Rabba , kringsette han byen . Sjølv sat David heime i Jerusalem . Men Joab tok Rabba og øydela han .
13020002	David tok krona av hovudet på ammonittkongen . Han fann at ho var av gull og vog ein talent , og ho var prydd med ein edelstein . No kom ho på Davids hovud . Han tok stort hærfang i byen og førte det med seg .
13020003	Folket som budde der , førte han bort . Han sette dei til å arbeida med sager , jernhakker og øksar . Såleis gjorde David med alle ammonittbyane . Så fór han heim att til Jerusalem med heile hæren .
13020004	Sidan kom det til strid med filistarane ved Geser . Der felte Sibbekai av Husja-ætta ein mann som heitte Sippai og var ein av etterkomarane etter Rafa . Då vart dei kua .
13020005	Endå ein gong kom det til strid med filistarane , og Elkanan , son til Ja’ir , felte Lakmi , bror til Goliat frå Gat , som hadde eit spydskaft så tjukt som ein vevbom .
13020006	Sidan kom det til slag ved Gat . Der var det ein kjempekar som hadde seks fingrar på kvar hand og seks tær på kvar fot , tjuefire fingrar og tær i alt . Han òg var ætta frå Rafa .
13020007	Mannen spotta Israel . Men Jonatan , son til Sjima , som var bror til David , hogg han ned .
13020008	Alle desse var ætta frå Rafa i Gat . Men David og mennene hans felte dei .
13021001	Satan stod fram mot Israel og eggja David til å halda folketeljing i landet .
13021002	Då sa David til Joab og dei andre hærførarane : « Gå av stad og tel israelittane frå Be’er-Sjeba til Dan , og lat meg få melding , så eg kan vita kor mange dei er . »
13021003	Joab svara ; « Gjev Herren må gjera folket hundre gonger så talrikt som det no er ! Er dei ikkje alle dine tenarar , herre konge ? Kvifor krev du då dette , herre ? Kvifor skal dette føra skuld over Israel ? »
13021004	Men kongen stod fast på det han hadde sagt , og gav ikkje etter for Joab . Så tok Joab ut og fór ikring i heile Israel . Og då han kom heim att til Jerusalem ,
13021005	la han fram for kongen det talet folketeljinga hadde gjeve . I heile Israel var det elleve hundre tusen våpenføre menn og i Juda fire hundre og sytti tusen .
13021006	Men Levi og Benjamin hadde han ikkje talt saman med dei andre . For Joab hadde mykje imot det påbodet kongen hadde gjeve .
13021007	Det som hadde hendt , var vondt i Guds augo , og han ville straffa Israel .
13021008	Då sa David til Gud : « Eg synda storleg då eg gjorde dette . Men tilgjev no , Herre , misgjerninga mi ! For eg har bore meg fælt uvitug åt . »
13021009	Men Herren tala til Gad , sjåaren åt David , og sa :
13021010	« Gå til David og sei : Så seier Herren : Tre ting legg eg fram for deg . Vel ein av dei , så skal eg gjera det du vil . »
13021011	Så gjekk Gad til David og sa til han : « Så seier Herren : No kan du velja ,
13021012	anten naud og svolt i tre år , eller at du må røma for fiendane dine i tre månader utan at du kjem deg unna sverdet deira , eller at pesten , Herrens sverd , fer over landet i tre dagar , og Herrens engel herjar i heile Israels-riket . Tenk no etter kva eg skal svara han som har sendt meg . »
13021013	David sa til Gad : « Eg er i stor naud . Lat meg då helst falla i Herrens hand ! For hans miskunn er stor . Men i menneskehand vil eg ikkje falla . »
13021014	Så lét Herren ein pest koma over Israel , og det døydde sytti tusen mann av folket .
13021015	Gud sende ein engel til Jerusalem for å øydeleggja byen . Men då han heldt på med øydinga , såg Herren det . Då angra Herren på den ulukka han hadde sendt , og sa til engelen som herja : « Det er nok ! Ta no handa til deg att ! » Herrens engel stod då på treskjevollen til jebusitten Ornan .
13021016	Då David såg opp , fekk han auga på Herrens engel , som stod mellom himmel og jord med eit drege sverd i handa og rette det ut mot Jerusalem . Då kasta både David og dei eldste seg til jorda , kledde i botsdrakt .
13021017	Og David sa til Gud : « Å , eg som ville at folket skulle teljast ! Det er eg som har synda og bore meg ille åt . Men desse som eg er hyrding for , kva vondt har dei gjort ? Herre , min Gud , lat handa di råma meg og ætta mi , men spar folket ditt for pesten ! »
13021018	Då sa Herrens engel til Gad at han skulle be David gå opp til treskjevollen åt jebusitten Ornan og reisa eit altar for Herren der .
13021019	Så gjekk David dit , som Gad hadde sagt i Herrens namn .
13021020	Ornan heldt nett på og treskte kveite . Då han snudde seg , fekk han sjå engelen , og dei fire sønene som var med han , gøymde seg .
13021021	Som no David kom fram , såg Ornan opp og vart var kongen . Då gjekk han bort frå treskjevollen og kasta seg ned for David med andletet mot jorda .
13021022	Og David sa til han : « Lat meg få treskjevollen din , så eg kan byggja eit altar for Herren der . Lat meg få han for full pris , så folket kan friast for pesten . »
13021023	Då sa Ornan til David : « Ta du vollen , herre konge , og gjer det du tykkjer er best . Sjå , her gjev eg deg oksane til brennoffer , treskjesledane til ved og kveiten til grødeoffer . Alt dette skal vera ei gåve frå meg . »
13021024	Men kongen svara : « Nei , eg vil kjøpa det for full pris . Eg vil ikkje ta det som ditt er , og gje det til Herren . Eg vil ikkje bera fram brennoffer som eg har fått for inkje . »
13021025	Så vog David opp seks hundre sekel gull og gav Ornan for treskjevollen .
13021026	Han bygde eit altar for Herren der , og bar fram brennoffer og måltidsoffer og ropa til Herren . Og Herren svara han med eld som kom frå himmelen og fór ned på brennofferaltaret .
13021027	Så sa Herren til engelen at han skulle stikka sverdet sitt i slira att .
13021028	Då David såg at Herren hadde høyrt bøna hans på treskjevollen åt jebusitten Ornan , ofra han der .
13021029	Herrens møtetelt , som Moses hadde fått laga i øydemarka , og brennofferaltaret stod den gongen på haugen i Gibeon .
13021030	Men David torde ikkje gå dit og søkja Gud , så redd var han for sverdet åt Herrens engel .
13022001	Då sa David : « Her skal det stå , huset åt Herren Gud , og her skal Israel ha sitt brennofferaltar . »
13022002	Så baud David at alle innflyttarane som budde i Israel , skulle kallast saman , og han sette dei til å hogga til den steinen som Guds hus skulle byggjast av .
13022003	Han drog òg i hop ei mengd med jern til naglar i portdørene og til bindhakar , så mykje bronse at han ikkje kunne vegast ,
13022004	og tallause sederbjelkar . Og mennene i Sidon og Tyrus førte ei mengd med sedertre til David .
13022005	For han tenkte med seg : « Salomo , son min , er ung og veik . Men huset som skal byggjast for Herren , må gjerast så stort og staseleg at det vert kjent og lovprist i alle land . Difor vil eg førebu bygget . » Så samla David ei mengd med vyrke før han døydde .
13022006	Ein dag kalla han til seg Salomo , son sin , og bad han byggja eit hus åt Herren , Israels Gud .
13022007	David sa til han : Son min , eg hadde sjølv tenkt å byggja eit hus for namnet åt Herren min Gud .
13022008	Men Herrens ord kom til meg , og det lydde så : « Mykje blod har du rent ut , og store krigar har du ført . Du skal ikkje byggja noko hus åt meg ; for eg har sett kor mykje blod du har rent ut .
13022009	Men du skal få ein son som skal vera ein fredsæl mann , og han vil eg gje ro for alle fiendar rundt ikring . Salomo skal han heita , og i hans dagar vil eg la Israel få fred og ro .
13022010	Han skal byggja eit hus for namnet mitt . Han skal vera son min , og eg skal vera far hans , og eg vil tryggja kongsstolen hans i Israel til evig tid . »
13022011	Så vere då Herren med deg , son min ! Gjev du må ha lukka med deg og få byggja huset åt Herren din Gud , så som han har sagt om deg .
13022012	Berre no Herren vil gje deg vit og skjøn når han set deg over Israel , og berre du vil halda lova åt Herren din Gud !
13022013	Då kjem du til å ha lukka med deg , når du legg vinn på å leva etter dei føresegner og bod som Herren gav Israel gjennom Moses . Ver djerv og sterk ! Ver ikkje redd , og miss ikkje motet !
13022014	Her har eg med strev og møde samla til Herrens hus hundre tusen talentar gull , ein million talentar sølv , og så mykje bronse og jern at ingen kan vega det . Tre og stein har eg òg fått fram , og meir kan du sjølv leggja til .
13022015	Arbeidsfolk har du i flokketal : steinhoggarar , murarar og tømmermenn , og mykje folk som skjønar seg på allslags arbeid
13022016	i gull , sølv , bronse og jern . Gå til verket , og Herren vere med deg !
13022017	Så bad David alle Israels hovdingar at dei skulle hjelpa Salomo , son hans :
13022018	« Ser de ikkje at Herren dykkar Gud er med dykk og har gjeve dykk ro på alle kantar ? Han har gjeve meg herredøme over dei som budde i landet , og landet er lagt under Herren og folket hans .
13022019	Så legg no hjarta og hug i å søkja Herren dykkar Gud ! Og gjer dykk ferdige til å byggja heilagdomen åt Herren Gud , så de kan få flytt Herrens paktkiste og dei heilage kara som høyrer gudstenesta til , inn i det huset som skal byggjast for Herrens namn . »
13023001	Då David var gamal og mett av dagar , sette han Salomo , son sin , til konge over Israel .
13023002	Så kalla han saman alle hovdingane i Israel og prestane og levittane .
13023003	Det vart halde manntal over levittane , så mange som var tretti år eller meir , og talet på menn var trettiåtte tusen .
13023004	Kongen sa : « Av desse skal tjuefire tusen stå for arbeidet på Herrens hus , og seks tusen skal vera tilsynsmenn og domarar .
13023005	Fire tusen skal vakta dørene , og fire tusen skal lovsyngja Herren til tonar frå dei instrument som eg har fått laga til bruk ved lovsongen . »
13023006	David delte dei inn i skift etter Levi-sønene Gersjon , Kehat og Merari .
13023007	Til Gersjon-sønene høyrde Ladan og Sjimi .
13023008	Sønene til Ladan var Jehiel , som var hovding , og Setam og Joel , tre i talet .
13023009	Sønene til Sjimi var Sjelomot , Hasiel og Haran , tre i talet . Det var hovdingane i Ladan-ættene .
13023010	Sønene til Sjimi var Jahat , Sisa , Je’usj og Beria . Det var Sjimi-sønene , fire i talet .
13023011	Jahat var hovding , så kom Sisa . Je’usj og Beria hadde ikkje mange søner ; difor vart dei rekna for ei ættgrein , eitt yrkeslag .
13023012	Sønene til Kehat var Amram , Jishar , Hebron og Ussiel , fire i talet .
13023013	Sønene til Amram var Aron og Moses . Aron vart utskild , så han og sønene hans til alle tider skulle vigsla dei høgheilage tinga , bera fram offer for Herren og lysa velsigning i hans namn til evig tid .
13023014	Men sønene til Moses , gudsmannen , skulle reknast til Levi-ætta .
13023015	Sønene hans var Gersjom og Elieser .
13023016	Gersjom hadde sonen Sjubael , som var hovding .
13023017	Son til Elieser , Rehabja , var òg hovding . Elieser hadde ikkje fleire søner , men sønene til Rehabja var svært mange .
13023018	Jishar hadde sonen Sjelomit , som var hovding .
13023019	Av Hebron-sønene var Jeria hovding ; den andre var Amarja , den tredje Jahasiel og den fjerde Jekamam .
13023020	Av Ussiel-sønene var Mika hovding , og så kom Jisjia .
13023021	Merari-sønene var Makli og Musji . Sønene til Makli var Elasar og Kisj .
13023022	Då Elasar døydde , var det ingen søner etter han , berre døtrer ; dei gifte seg med frendane sine , sønene til Kisj .
13023023	Sønene til Musji var Makli , Eder og Jeremot , tre i talet .
13023024	Dette var Levi-sønene , kvar ættgrein for seg , alle ættehovdingane som vart talde og nemnde med namn , ein for ein . Dei var det som stelte med tenesta i Herrens hus , og det gjorde dei frå tjueårsalderen og oppover .
13023025	David sa : « No har Herren , Israels Gud , gjeve folket sitt ro og vil bu i Jerusalem til evig tid .
13023026	Difor treng ikkje levittane bera teltet meir , eller noko av alt det som høyrer med til tenesta der . »
13023027	For det var etter dei siste føresegnene frå David at det vart halde manntal over levittane , så mange som var tjue år eller meir .
13023028	Det dei fekk i oppgåve , var å hjelpa Arons-sønene med tenesta i Herrens hus . Dei skulle ha tilsyn med føregardane og sideroma , syta for at alt det heilage vart halde reint , og greia alt arbeid som fylgde med tenesta i Guds hus —
13023029	stella med skodebrøda , kveitemjølet til grødeofferet og dei usyrte brødleivane , med det som vert steikt på helle , og med deigen som vert knadd ; dei skulle òg sjå etter alle mål , både holmål og lengdemål .
13023030	Kvar morgon skulle dei stå og lova og prisa Herren , og like eins kvar kveld .
13023031	Dei skulle hjelpa til kvar gong det vart frambore brennoffer for Herren , på sabbatane , nymånedagane og høgtidene . Så ofte som fastsett var , skulle dei stiga fram for Herren .
13023032	Såleis skulle dei syta for tenesta i møteteltet og heilagdomen , den tenesta som Arons-sønene , brørne deira , tek seg av i Herrens hus .
13024001	Arons-sønene òg vart inndelte i skift . Sønene til Aron var Nadab og Abihu , Elasar og Itamar .
13024002	Men Nadab og Abihu døydde før far sin og hadde ingen søner . Det var såleis berre Elasar og Itamar som vart prestar .
13024003	Saman med Sadok av Elasar-sønene og Akimelek av Itamar-sønene delte David dei inn i flokkar etter den tenesta dei skulle ha .
13024004	Men då det synte seg at Elasar-sønene hadde fleire hovdingar enn Itamar-sønene , laga dei det så at Elasar-sønene fekk seksten hovdingar for sine ættgreiner og Itamar-sønene åtte for sine ættgreiner .
13024005	Det var med loddkasting dei delte dei , begge ættene . For det fanst leiarar for det heilage , for det som har med Gud å gjera , både mellom Elasar-sønene og Itamar-sønene .
13024006	Skrivaren Sjemaja , son til Netanel av Levi-ætta , skreiv dei opp , medan kongen og stormennene , presten Sadok og Akimelek , son til Ebjatar , og ættehovdingane åt prestane og levittane såg på . Kvar gong dei tok ut ei ættgrein for Itamar , tok dei ut to for Elasar .
13024007	Det fyrste loddet fall på Jojarib , det andre på Jedaja ,
13024008	det tredje på Harim , det fjerde på Seorim ,
13024009	det femte på Malkia , det sjette på Mijamin ,
13024010	det sjuande på Hakkos , det åttande på Abia ,
13024011	det niande på Jesjua , det tiande på Sjekanja ,
13024012	det ellevte på Eljasjib , det tolvte på Jakim ,
13024013	det trettande på Huppa , det fjortande på Jesjebab ,
13024014	det femtande på Bilga , det sekstande på Immer ,
13024015	det syttande på Hesir , det attande på Happisses ,
13024016	det nittande på Petakja , det tjuande på Jeheskel ,
13024017	det tjuefyrste på Jakin , det tjueandre på Gamul ,
13024018	det tjuetredje på Delaja og det tjuefjerde på Ma’asja .
13024019	Dette var dei skifta dei skulle vera inndelte i når dei kom og gjorde teneste i Herrens hus , så som Aron , ættefar deira , hadde sagt dei føre etter det påbodet han hadde fått frå Herren , Israels Gud .
13024020	Dei andre Levi-sønene var : av Amram-sønene Sjubael , av Sjubael-sønene Jekdeja ;
13024021	av Rehabja-sønene Jisjia , som var hovding ;
13024022	av Jishar-sønene Sjelomot , av Sjelomot-sønene Jahat ;
13024023	av Hebron-sønene Jeria — den andre var Amarja , den tredje Jahasiel og den fjerde Jekamam ;
13024024	av Ussiel-sønene Mika ; av Mika-sønene Sjamir
13024025	— bror til Mika var Jisjia ; av Jisjia-sønene Sakarja ;
13024026	av Merari-sønene Makli og Musji — mellom sønene hans var Ja’asia òg ,
13024027	og etterkomarar etter Merari gjennom Ja’asia , son hans , var Sjoham , Sakkur og Ibri ;
13024028	av Makli-sønene Elasar , som ikkje hadde søner sjølv ;
13024029	av Kisj-sønene Jerakme’el ;
13024030	av Musji-sønene Makli , Eder og Jerimot . Dette var Levi-sønene , ættgrein for ættgrein .
13024031	Dei òg kasta lodd , liksom Arons-sønene , brørne deira , medan kong David , Sadok og Akimelek og ættehovdingane åt prestane og levittane stod og såg på , dei fremste ættgreinene så vel som dei ringaste .
13025001	Så skilde David og leiarane for gudstenesta ut sønene til Asaf , Heman og Jedutun , som i profetisk glød skulle spela på lyre , harpe og cymbel . Dette er lista over dei mennene som stod for denne tenesta :
13025002	av Asaf-sønene : Sakkur , Josef , Netanja og Asarela — Asaf styrte sjølv songen , og spela i profetisk glød så som kongen hadde sagt føre ;
13025003	av Jedutun , det vil seia sønene til Jedutun : Gedalja , Seri , Jesaja , Hasjabja og Mattitja , seks i talet — dei stod under Jedutun , far sin , som i profetisk glød spela på lyre til Herrens lov og pris ;
13025004	av Heman , det vil seia sønene til Heman : Bukkia , Mattanja , Ussiel , Sjubael , Jerimot , Hananja , Hanani , Eliata , Giddalti , Romamti-Eser , Josjbekasja , Malloti , Hotir og Mahasiot .
13025005	Dei var alle sønene til Heman , sjåaren åt kongen . Han hadde Gud lova stor kraft . Difor gav han Heman fjorten søner og tre døtrer .
13025006	Alle desse stod under fedrane sine , Asaf , Jedutun og Heman , når dei var med på gudstenesta i Herrens hus og song til tonane frå cymblar , harper og lyrer , alt etter føresegn frå kongen .
13025007	Talet på dei og brørne deira som var opplærte til å syngja for Herren , var to hundre og åttiåtte , dugande songarar alle saman .
13025008	Dei kasta lodd om arbeidet sitt , og alle stod likt , den minste som den største , meisteren som læresveinen .
13025009	Det fyrste loddet fall på Josef av Asaf-ætta ; den andre var Gedalja , han sjølv og brørne og sønene hans , tolv i talet ;
13025010	den tredje var Sakkur med søner og brør , tolv i talet .
13025011	Det fjerde loddet fall på Jisri med søner og brør , tolv i talet ;
13025012	den femte var Netanja med søner og brør , tolv i talet ;
13025013	den sjette var Bukkia med søner og brør , tolv i talet ;
13025014	den sjuande var Jesarela med søner og brør , tolv i talet ;
13025015	den åttande var Jesaja med søner og brør , tolv i talet ;
13025016	den niande var Mattanja med søner og brør , tolv i talet ;
13025017	den tiande var Sjimi med søner og brør , tolv i talet ;
13025018	den ellevte var Asarel med søner og brør , tolv i talet .
13025019	Det tolvte loddet fall på Hasjabja med søner og brør , tolv i talet ;
13025020	den trettande var Sjubael med søner og brør , tolv i talet ;
13025021	den fjortande var Mattitja med søner og brør , tolv i talet .
13025022	Det femtande loddet fall på Jeremot med søner og brør , tolv i talet ;
13025023	det sekstande fall på Hananja med søner og brør , tolv i talet ;
13025024	det syttande fall på Josjbekasja med søner og brør , tolv i talet ;
13025025	det attande fall på Hanani med søner og brør , tolv i talet ;
13025026	det nittande fall på Malloti med søner og brør , tolv i talet ;
13025027	det tjuande fall på Eliata med søner og brør , tolv i talet ;
13025028	det tjuefyrste fall på Hotir med søner og brør , tolv i talet ;
13025029	det tjueandre fall på Giddalti med søner og brør , tolv i talet ;
13025030	det tjuetredje fall på Mahasiot med søner og brør , tolv i talet ,
13025031	og det tjuefjerde fall på Romamti-Eser med søner og brør , tolv i talet .
13026001	Portvaktarane var òg inndelte i skift . Til Korah-sønene høyrde Mesjelemja , son til Kore , av Asaf-ætta .
13026002	Mesjelemja hadde desse sønene : Sakarja var den eldste , Jediael den andre , Sebadja den tredje , Jatniel den fjerde ,
13026003	Elam den femte , Johanan den sjette og Eljoenai den sjuande .
13026004	Obed-Edom hadde desse sønene : Sjemaja var den eldste , Josabad den andre , Joah den tredje , Sakar den fjerde , Netanel den femte ,
13026005	Ammiel den sjette , Jissakar den sjuande og Peulletai den åttande ; for Gud hadde velsigna han .
13026006	Sjemaja , son hans , fekk òg søner , som vart dei rådande i ætta si ; for dei var dugande menn .
13026007	Dette er sønene til Sjemaja : Otni , Refael og Obed , Elsabad og brørne hans , Elihu og Semakja , som var dugande menn .
13026008	Alle desse var ætta frå Obed-Edom . Både dei og sønene og brørne deira var dugande og sterke menn , som høvde vel til tenesta . I alt hadde Obed-Edom sekstito etterkomarar .
13026009	Mesjelemja hadde òg søner og brør , dugande menn , atten i talet .
13026010	Hosa , som høyrde Merari-ætta til , hadde desse sønene : Sjimri , som var hovding ; han var ikkje den eldste , men faren sette han likevel til hovding ;
13026011	den andre var Hilkia , den tredje Tebalja og den fjerde Sakarja . I alt hadde Hosa tretten søner og brør .
13026012	Desse skifta av portvaktarar , hovdingane så vel som brørne deira , var det som skulle gjera vaktteneste i Herrens hus .
13026013	Dei kasta lodd om kvar einskild port , ættgrein for ættgrein , den minste som den største .
13026014	Loddet for austporten fall på Sjelemja . Dei kasta òg lodd for Sakarja , son hans , som var ein klok rådgjevar , og nordporten vart hans .
13026015	Obed-Edom fekk sørporten og sønene hans lagerromet .
13026016	Sjuppim og Hosa fekk vestsida med Sjalleketporten , der hovudvegen går oppover . Såleis kom den eine vaktposten til å stå etter den andre .
13026017	På austsida stod seks levittar , på nordsida fire kvar dag , på sørsida fire kvar dag og ved lagerhuset to og to .
13026018	Ved den opne plassen i vest stod fire attmed vegen og to attmed sjølve plassen .
13026019	Dette var skifta av portvaktarar , som var ætta frå Korah og Merari .
13026020	Nokre av levittane , brørne til portvaktarane , hadde tilsyn med skattane i Guds hus og med dei gåvene som var vigde til Herren .
13026021	Til Ladan-sønene , etterkomarane etter Gersjon-sønene gjennom Ladan , høyrde Jehiel-sønene ; dei var hovdingar i ættgreinene åt Ladan .
13026022	To av dei , Setam og Joel , bror hans , hadde tilsyn med skattane i Herrens hus .
13026023	Andre høyrde Amram - , Jishar - , Hebron - og Ussiel-sønene til .
13026024	Mellom dei var Sjubael , son til Gersjom , son til Moses ; han var øvste tilsynsmannen over skattane .
13026025	Frendane hans av Elieser-ætta var Rehabja , son til Elieser , hans son Jesaja , hans son Joram , hans son Sikri og hans son Sjelomot .
13026026	Denne Sjelomot og brørne hans hadde tilsyn med skattane som var vigde til Herren , dei heilage gåvene som dei hadde gjeve , både kong David og ættehovdingane mellom tusenmannsførarane , hundremannsførarane og dei andre hærførarane .
13026027	Av det hærfanget dei tok i krigen , hadde dei vigt noko , så Herrens hus kunne haldast i stand .
13026028	Og alt det som Samuel , sjåaren , Saul , son til Kisj , Abner , son til Ner , og Joab , son til Seruja , hadde vigt — alle dei heilage gåvene hadde Sjelomot og brørne hans tilsyn med .
13026029	Av Jishar-ætta vart Kenanja og sønene hans sette til å ta seg av dei verdslege gjeremåla i Israel ; dei skulle vera tilsynsmenn og domarar .
13026030	På vestsida av Jordan var Hasjabja og brørne hans av Hebron-ætta , eitt tusen sju hundre dugande menn , sette til å stå for alt som høyrde med til Herrens gjerning og kongens teneste i Israel .
13026031	Til Hebron-ætta høyrde Jeria , som var hovding for ættene og ættgreinene åt Hebron-sønene . I det førtiande styringsåret åt David vart det røkt etter , og då synte det seg at det fanst dugande stridsmenn mellom dei i Jaser i Gilead .
13026032	Frendane til Jeria , to tusen sju hundre dugande menn , var òg hovdingar for ættgreiner . Kong David sette dei over Rubens - og Gads-ætta og halve Manasse-ætta til å ta seg av alt det som skulle gjerast for Gud og kongen .
13027001	Dette er talet på ættehovdingane åt israelittane , tusenmannsførarane og hundremannsførarane og tilsynsmennene som tente kongen i alt det som hadde med hærflokken å gjera . Heile året arbeidde desse flokkane på skift , ein månad om gongen , og kvar av dei var på tjuefire tusen mann .
13027002	Over den fyrste hærflokken , som gjorde teneste i den fyrste månaden , stod Jasjobam , son til Sabdiel . Flokken hans var på tjuefire tusen mann .
13027003	Han var ætta frå Peres og var den øvste av alle dei hærførarane som gjorde teneste i den fyrste månaden .
13027004	Over den hærflokken som gjorde teneste i den andre månaden , stod Dodai frå Akoak . Miklot var ein av førarane i flokken hans , som var på tjuefire tusen mann .
13027005	Den tredje hærføraren , han som gjorde teneste i den tredje månaden , var Benaja , son til presten Jojada . Han var den øvste i hærflokken og hadde tjuefire tusen mann under seg .
13027006	Denne Benaja var ei kjempe mellom dei tretti hovdingane og stod over dei . Ammisabad , son hans , var òg med i flokken hans .
13027007	Den fjerde hærføraren , han som gjorde teneste i den fjerde månaden , var Asael , bror til Joab , og etter han Sebadja , son hans . Hærflokken hans var på tjuefire tusen mann .
13027008	Den femte , han som gjorde teneste i den femte månaden , var Sjamhut , ein hærførar av Serah-ætta . Hærflokken hans var på tjuefire tusen mann .
13027009	Den sjette , han som gjorde teneste i den sjette månaden , var Ira , son til Ikkesj , frå Tekoa . Hærflokken hans var på tjuefire tusen mann .
13027010	Den sjuande , han som gjorde teneste i den sjuande månaden , var Heles frå Pelet , av Efraims-ætta . Hærflokken hans var på tjuefire tusen mann .
13027011	Den åttande , han som gjorde teneste i den åttande månaden , var Sibbekai , ein av Serah-sønene av Husja-ætta . Hærflokken hans var på tjuefire tusen mann .
13027012	Den niande , han som gjorde teneste i den niande månaden , var Abieser frå Anatot , av Benjamins-ætta . Hærflokken hans var på tjuefire tusen mann .
13027013	Den tiande , han som gjorde teneste i den tiande månaden , var Mahrai frå Netofa , av Serah-ætta . Hærflokken hans var på tjuefire tusen mann .
13027014	Den ellevte , han som gjorde teneste i den ellevte månaden , var Benaja frå Piraton , av Efraims-ætta . Hærflokken hans var på tjuefire tusen mann .
13027015	Den tolvte , han som gjorde teneste i den tolvte månaden , var Heldai frå Netofa , av Otniels-ætta . Hærflokken hans var på tjuefire tusen mann .
13027016	Hovdingane for Israels-ættene var : for Rubens-sønene Elieser , son til Sikri ; for Simeons-sønene Sjefatja , son til Ma’aka ;
13027017	for Levi Hasjabja , son til Kemuel ; for Aron Sadok ;
13027018	for Juda Elihu , ein av brørne til David ; for Jissakar Omri , son til Mikael ;
13027019	for Sebulon Jisjmaja , son til Obadja ; for Naftali Jerimot , son til Asriel ;
13027020	for Efraims-sønene Hosea , son til Asasja ; for den eine halvparten av Manasse-ætta Joel , son til Pedaja ;
13027021	for den andre halvparten av Manasse-ætta , den i Gilead , Jiddo , son til Sakarja ; for Benjamin Ja’asiel , son til Abner ;
13027022	for Dan Asarel , son til Jeroham . Dette var hovdingane for Israels-ættene .
13027023	David tok ikkje tal på dei som var under tjue år . For Herren hadde sagt at han ville gjera israelittane talrike som stjernene på himmelen .
13027024	Joab , son til Seruja , tok til å telja , men fullførte ikkje . Difor kom Guds vreide over Israel , og talet vart ikkje oppskrive i årbøkene åt kong David .
13027025	Asmavet , son til Adiel , hadde tilsyn med skattane åt kongen , og Jonatan , son til Ussia , med lagera ute på landet , i byar , landsbyar og festningstårn .
13027026	Esri , son til Kelub , hadde tilsyn med dei som arbeidde på marka og dyrka jorda .
13027027	Sjimi frå Rama såg til med vingardane og Sabdi frå Sjefam med vinlagera i vingardane .
13027028	Ba’al-Hanan frå Geder hadde tilsyn med oliventrea og morbærtrea i Sjefela og Joasj med oljelagera .
13027029	Sjitrai frå Saron såg til med storfeet som gjekk på beite i Saron , og Sjafat , son til Adlai , med storfeet i dalane ,
13027030	Obil frå Ismael med kamelane , Jekdeja frå Meronot med esla
13027031	og Jasis , hagritten , med småfeet . Alle desse var tilsynsmenn over eigedomen åt kong David .
13027032	Jonatan , farbror til David , var rådgjevar . Han var ein klok og skriftlærd mann . Jehiel , son til Hakmoni , fylgde alltid kongssønene .
13027033	Akitofel var rådgjevaren åt kongen , og Husjai av Arak-ætta var venen hans .
13027034	Etter Akitofel kom Jojada , son til Benaja , og Ebjatar . Joab var hærføraren åt kongen .
13028001	Så samla David alle Israels hovdingar i Jerusalem , ættehovdingane , førarane for dei hærflokkane som var i teneste hjå kongen , tusenmannsførarane og hundremannsførarane , dei stormennene som hadde tilsyn med all eigedomen og buskapen åt kongen og sønene hans , og like eins hoffmennene , kjempene og alle dei andre gjæve mennene .
13028002	Og kong David reiste seg frå høgsetet sitt og sa : Høyr på meg , brørne mine og folket mitt ! Eg hadde tenkt å byggja eit hus til kvilestad for Herrens paktkiste , for fotskammelen åt vår Gud . Og eg tok til å førebu bygginga .
13028003	Men Gud sa til meg : « Du skal ikkje byggja eit hus for namnet mitt ; for du er ein krigar som har rent ut blod . »
13028004	Herren , Israels Gud , har av heile farshuset mitt valt meg til å vera konge over Israel for alltid . For det var Juda han hadde kåra til å vera den leiande ætta , og innanfor Juda farshuset mitt . Og mellom sønene åt far min heldt han meg gjævast og gjorde meg til konge over heile Israel .
13028005	Og av alle sønene mine — for Herren har gjeve meg mange søner — har han valt ut Salomo til å sitja på Herrens kongsstol og råda over Israel .
13028006	Han sa til meg : « Det er Salomo , son din , som skal byggja huset mitt og føregardane mine . For han har eg valt ut til å vera son min , og eg skal vera far for han .
13028007	Eg vil grunnfesta kongedømet hans til evig tid , så sant han trufast held seg etter boda og lovene mine , som han gjer det i dag . »
13028008	No står eg her som heile Israel , Herrens lyd , ser meg , og vår Gud høyrer meg , og eg seier : Hald alle boda som Herren dykkar Gud har gjeve dykk , og granska dei vel ! Då skal de få eiga dette gode landet og la det gå i arv til etterkomarane dykkar i all framtid .
13028009	Og du , Salomo , son min , sjå til at du lærer å kjenna Gud åt far din , og ten han av eit heilt hjarta og ein viljug hug ! For Herren ransakar kvart hjarta og kjenner kvar tanke som stig opp i det . Dersom du søkjer Herren , lagar han det så at du finn han . Men vender du deg frå han , støyter han deg bort for alltid .
13028010	Ta deg i vare ! For Herren har valt deg ut til å byggja hans hus og heilagdom . Ver modig og gå til verket !
13028011	Så gav David Salomo , son sin , ei teikning av forhalla og tempelbygningane , av skattkammera , loftsroma , dei indre kammera og romet for soningsstaden ,
13028012	og ei teikning av alt det han elles hadde i tankar : føregardane til Herrens hus og alle sideroma rundt ikring . Der skulle tempelskattane og dei heilage gåvene liggja ,
13028013	og der skulle preste - og levittskifta halda til . I desse roma skulle dei gjera alt arbeid som trongst for tenesta i Herrens hus , og setja inn alle kara som vart nytta i gudstenesta .
13028014	David gav opp vekta på gullet til dei gullkara som skulle nyttast i kvar einskild gudsteneste , og like eins vekta på sølvet til alle sølvkara .
13028015	Han gav òg opp vekta på gull-ljosestakane og gull-lampene som høyrde til , vekta på kvar einskild stake med tilhøyrande lamper , og på sølvljosestakane med lampene som høyrde til , i samsvar med det kvar stake skulle brukast til i gudstenesta ,
13028016	like eins vekta på gullet til skodebrødsborda , kvart bord for seg , og på sølvet til sølvborda ,
13028017	vekta på gaflane , offerskålene og kannene av reint gull , på gullstaupa og sølvstaupa , kvart staup for seg ,
13028018	og vekta på røykjelsesaltaret , som skulle vera av reinsa gull . Han gav òg ei teikning av vogna , det vil seia gullkjerubane som held vengene utbreidde , og vernar Herrens paktkiste .
13028019	Alt dette stod i eit skrift frå Herrens eiga hand , og der gjorde han det klårt for David korleis alt skulle lagast etter teikninga .
13028020	Så sa David til Salomo , son sin : Ver modig og sterk , og gå til verket ! Ver ikkje redd , og miss ikkje motet ! For Herren Gud , min Gud , er med deg . Han slepper deg ikkje og går ikkje frå deg før du har fullført alt det som skal gjerast for tenesta i Herrens hus .
13028021	Sjå , her er preste - og levittskifta , som skal stå for tenesta i Guds hus . Og det er folk hjå deg som har både vilje og evne til å gjera allslags arbeid . Dessutan er hovdingane og heile folket budde til å gjera alt det du seier .
13029001	Sidan sa kong David til alle som hadde samla seg der : « Salomo , son min , den einaste som Gud har valt ut , er ung og veik , og arbeidet er stort . For dette staselege byggverket skal ikkje vera for menneske , men for Herren Gud .
13029002	Så har eg etter beste evne drege i hop vyrke til huset åt min Gud : gull til det som skal vera av gull , sølv til det som skal vera av sølv , bronse til det som skal vera av bronse , jern til det som skal vera av jern , og tre til det som skal vera av tre . Og eg har samla karneol og steinar til innfelling , turkis og mosaikksteinar , allslags dyre steinar , og marmorheller i mengd .
13029003	Og av di Guds hus er meg så kjært , vil eg gje det eg sjølv eig av gull og sølv , til bygningen , forutan alt det eg har samla til det heilage huset ,
13029004	tre tusen talentar gull , gull frå Ofir , og sju tusen talentar reinsa sølv til å kle veggene i templet med .
13029005	Så vert det gull og sølv til det som skal vera av gull og sølv , til alt arbeid som skal gjerast av kunstnarhand . Kven er no viljug til å fylla hendene sine med gåver og koma til Herren i dag ? »
13029006	Då kom dei viljug med gåver , både hovdingane for ættgreinene og Israels ættehovdingar , tusenmannsførarane og hundremannsførarane og dei som hadde tilsyn med det arbeidet som vart gjort for kongen .
13029007	Fem tusen talentar og ti tusen dareikar gull , ti tusen talentar sølv , atten tusen talentar bronse og hundre tusen talentar jern gav dei til arbeidet på Guds hus .
13029008	Og dei som åtte dyre steinar , gav dei til skatten i Herrens hus , som Jehiel av Gersjon-ætta hadde tilsyn med .
13029009	Folket gledde seg over at alle gav så viljug . For med heil hug og av fri vilje kom dei til Herren med gåvene sine . Kong David òg var storglad for det .
13029010	Og David lova Herren framfor alle som var samla , og sa : « Lova vere du , Herre , du Gud åt Israel , far vår , frå æve til æve !
13029011	Deg , Herre , høyrer stordomen til og makta , æra , høgda og herlegdomen , ja , alt som er i himmelen og på jorda . Ditt er riket , Herre , og du er opphøgd over alt og har alt i di makt .
13029012	Rikdom og ære kjem frå deg , og du rår over alle ting . I di hand er kraft og styrke , og du har makt til å gjera alt stort og sterkt .
13029013	Så takkar vi deg no , vår Gud , og prisar ditt herlege namn .
13029014	For kven er vel eg , og kva er folket mitt , at vi skulle makta å gje så rause gåver ? Nei , alt kjem frå deg ; og det vi gjev deg , har vi fått frå deg .
13029015	Framfor ditt åsyn er vi framande og gjester , liksom alle fedrane våre . Som ein skugge er dagane våre på jorda og utan von .
13029016	Herre , vår Gud ! All denne rikdomen som vi har samla , så vi kunne byggja eit hus for ditt heilage namn , den kjem frå deg , og alt er ditt .
13029017	Eg veit , min Gud , at du ransakar hjarto og har hugnad i ein ærleg hug . Av ærleg hjarta og fri vilje har eg gjeve deg alt dette . Og med glede har eg no sett korleis folket ditt , som her er til stades , viljug kjem til deg med gåvene sine .
13029018	Herre , du Gud åt Abraham , Isak og Israel , fedrane våre ! Lat det alltid røra seg slike tankar i folket ditt , og vend hjarta deira til deg !
13029019	Gjev Salomo , son min , eit heilt hjarta , så han held seg etter boda og lovene og føresegnene dine , fullfører verket og reiser det staselege byggverket som eg har samla tilfang til . »
13029020	Sidan sa David til alle som var samla : « Lova Herren dykkar Gud ! » Og heile møtelyden lova Herren , sin fedregud . Dei la seg på kne og bøygde seg til jorda for Herren og for kongen .
13029021	Morgonen etter bar dei fram slaktoffer for Herren og ofra brennoffer til han : tusen oksar , tusen verar og tusen lam , med dei drikkoffera som høyrde til , ei stor mengd med slaktoffer for heile Israel .
13029022	Den dagen åt og drakk dei for Herrens åsyn med stor glede . For andre gong gjorde dei Salomo , son til David , til konge ; dei salva han til fyrste for Herren , og Sadok salva dei til prest .
13029023	Så vart Salomo konge etter David , far sin , og sette seg på Herrens kongsstol . Han hadde lukka med seg , og heile Israel lydde han .
13029024	Alle hovdingane og kjempene og like eins alle sønene til kong David hylla kong Salomo .
13029025	Heile Israel såg korleis Herren gjorde Salomo stor og mektig og gav han ein kongeleg herlegdom som ingen konge i Israel før han hadde hatt .
13029026	David , son til Isai , hadde vore konge over heile Israel .
13029027	Han rådde over Israel i førti år . Sju år styrte han i Hebron og trettitre år i Jerusalem .
13029028	Han døydde i høg alder og hadde nått sitt mål både i alder , rikdom og ære . Og Salomo , son hans , vart konge etter han .
13029029	Det som er å fortelja om kong David , frå fyrst til sist , det står skrive i årboka åt sjåaren Samuel , i årboka åt profeten Natan og i årboka åt sjåaren Gad .
13029030	Der er det òg fortalt om heile hans styre og alle hans storverk og om det som i hans tid kom over han og Israel og alle andre land og rike .
14001001	Salomo , son til David , styrkte kongedømet sitt . Herren hans Gud var med han og gjorde han stor og mektig .
14001002	Salomo stemnde til seg heile Israel : førarane for flokkar på tusen og hundre , domarane og alle stormennene i heile Israel , hovdingane over ættene ,
14001003	og drog så med heile møtelyden til offerhaugen i Gibeon . For der stod Guds møtetelt , som Moses , Herrens tenar , hadde laga i øydemarka .
14001004	Men Guds paktkiste hadde David ført opp frå Kirjat-Jearim til den staden han hadde stelt til åt henne . For han hadde reist eit telt åt henne i Jerusalem .
14001005	Men bronsealtaret som Besalel , son til Uri Hursson , hadde laga , stod i Gibeon framfor Herrens bustad . Dit søkte Salomo og dei som han hadde kalla saman .
14001006	Og der , på bronsealtaret som høyrde møteteltet til , ofra Salomo til Herren ; tusen brennoffer bar han fram på det .
14001007	Same natta synte Gud seg for Salomo og sa til han : « Sei kva du vil eg skal gje deg ! »
14001008	Salomo svara : « Du har vist stor miskunn mot David , far min , og gjort meg til konge etter han .
14001009	Så lat det no , Herre Gud , gå som du lova David , far min ! For du har gjort meg til konge over eit folk som er talrikt som støvet på jorda .
14001010	Gjev meg no visdom og skjøn , så eg kan vera førar og leiar for dette folket . For kven kunne elles styra dette folket ditt , så stort som det er ? »
14001011	Då sa Gud til Salomo : « Sidan det var dette som låg deg på hjarta , og du ikkje bad om rikdom , gods og ære eller at fiendane dine skulle døy , og du sjølv måtte få leva lenge , men bad om visdom og skjøn , så du kan styra folket mitt som eg har sett deg til konge over ,
14001012	så skal du få visdom og skjøn . Men eg vil òg gje deg så mykje rikdom , gods og ære som ingen av kongane før deg har hatt , og ingen etter deg kjem til å få . »
14001013	Så fór Salomo frå offerhaugen i Gibeon , bort frå møteteltet og heim til Jerusalem . Og han tok styret over Israel .
14001014	Salomo fekk seg mange vogner og hestar . Han hadde fjorten hundre vogner og tolv tusen hestar . Av dei la han somme i vognbyane , og somme hadde han hjå seg sjølv i Jerusalem .
14001015	Kongen gjorde sølv og gull like vanleg i Jerusalem som stein , og sedertre like vanleg som morbærtre i Sjefela .
14001016	Hestane sine fekk Salomo frå Egypt og Kue . Kjøpmennene hans henta dei i Kue for betaling .
14001017	Kvar vogn som dei førte heim frå Egypt , kosta seks hundre sekel sølv , og kvar hest hundre og femti sekel . Sameleis henta dei vogner og hestar til alle hetittkongane og aramearkongane .
14002001	Salomo tenkte no på å byggja eit hus åt Herren og ein kongsgard åt seg sjølv .
14002002	Han tok ut sytti tusen mann til berarar , åtti tusen mann til å hogga stein i fjellet og tre tusen seks hundre til å ha tilsyn med arbeidsfolket .
14002003	Så sende Salomo bod til Hiram , kongen i Tyrus , og sa : « Gjer no det same for meg som du gjorde for David , far min , då du sende han sedertre , så han kunne byggja seg eit hus til å bu i .
14002004	No vil eg byggja eit hus for Herren min Gud og vigsla det til han , så vi kan brenna velluktande røykjelse for hans åsyn , dagleg leggja fram skodebrød og ofra brennoffer morgon og kveld på sabbatane , nymånedagane og høgtidene åt Herren vår Gud — det kviler for alle tider på Israel .
14002005	Og det huset eg vil byggja , skal vera stort ; for vår Gud er større enn alle gudar .
14002006	Men kven maktar vel byggja eit hus for han ? Himmelen , den høge himmel , rømer han ikkje . Kven er då eg ? Kan eg byggja eit hus åt han ? Det måtte vera til å bera fram offer i .
14002007	Så send meg då ein dugande handverkar som kan arbeida i gull og sølv , i bronse og jern , i purpurraud , karmosinraud og fiolett ull , ein som skjønar seg på treskjering . Han skal arbeida i lag med dei kunnige mennene som eg har her i Juda og Jerusalem , og som David , far min , sette til dette .
14002008	Og send meg sedertre , sypress - og sandeltre frå Libanon ! For eg veit at mennene dine skjønar seg på å fella tre på Libanon ; og mine folk skal arbeida saman med dine ,
14002009	så eg kan få mykje tømmer . For det huset eg vil byggja , skal vera stort og staseleg .
14002010	Til livssopphald for mennene dine , tømmerhoggarane som feller trea , gjev eg tjue tusen kor kveite , tjue tusen kor bygg , tjue tusen bat vin og tjue tusen bat olje . »
14002011	Hiram , kongen i Tyrus , svara i eit brev som han sende til Salomo : « Det må vera fordi Herren har folket sitt kjært , at han har sett deg til konge over det . »
14002012	Og Hiram skreiv vidare : « Lova vere Herren , Israels Gud , han som skapte himmelen og jorda , fordi han har gjeve kong David ein vis son , som har slikt vit og skjøn at han kan byggja eit hus åt Herren og ein kongsgard åt seg sjølv .
14002013	No sender eg deg ein klok og kunnig mann , ein meister som er i mi teneste .
14002014	Han er son til ei kvinne av Dans-ætta , og far hans er frå Tyrus . Han skjønar seg på arbeid i gull og sølv , bronse og jern , stein og tre , i purpurraud og fiolett ull , lin og karmosinraud ull . Han kan òg skjera ut i tre og tenkja ut og laga alle dei kunstverk du set han til å gjera , saman med kunstnarane dine og kunstnarane åt David , far din , herren min .
14002015	No kan du , herre , senda tenarane dine kveiten og bygget , oljen og vinen som du har tala om .
14002016	Så skal vi hogga tømmer på Libanon , så mykje som du treng , og føra det i flåtar på sjøen til Jaffa . Sidan kan du sjølv syta for å få det opp til Jerusalem . »
14002017	Så tok Salomo tal på alle innflyttarane som budde i Israel — det var etter den teljinga som David , far hans , hadde halde . Då synte det seg at det var 153600 mann .
14002018	Av dei tok han 70000 til berarar , 80000 til steinhoggarar i fjellet og 3600 til formenn ; dei skulle sjå etter at folka gjorde arbeidet sitt .
14003001	Så tok Salomo til å byggja Herrens hus i Jerusalem , på Moria-fjellet . Det var der Herren hadde synt seg for David , far hans , på den staden David hadde samla vyrke , på treskjevollen til jebusitten Ornan .
14003002	Det var i den andre månaden i det fjerde året av kongedømet sitt han tok til med bygginga .
14003003	Såleis var grunnvollen Salomo la då han skulle byggja Guds hus : Lengda var seksti alner etter gamalt mål og breidda tjue alner .
14003004	Forhalla framfor tempelromet var tjue alner lang , svarande til breidda på huset , og tjue alner høg . Innvendes kledde han henne med reint gull .
14003005	Sjølve tempelromet kledde han med sypressbord og la det med ekte gull og sette palmer og kjeder på det .
14003006	Han prydde romet med dyre steinar , og gullet han bruka , var kome frå Parvajim .
14003007	Heile romet , både bjelkane , dørstokkane , veggene og dørene kledde han med gull , og på veggene skar han ut kjerubar .
14003008	Så laga han det høgheilage romet . Det var tjue alner langt , så lengda på det svara til breidda på huset , og tjue alner breitt . Og han la det med ekte gull , som vog seks hundre talentar .
14003009	Naglane var av gull og vog femti sekel . Loftsroma la han òg med gull .
14003010	I det høgheilage romet laga han to støypte kjerubar og kledde dei med gull .
14003011	Vengene åt kjerubane var til saman tjue alner lange . Den eine kjeruben hadde ein veng som var fem alner lang og rakk bort til tempelveggen . Hin vengen var òg fem alner og nådde bort til vengen åt den andre kjeruben .
14003012	Og den andre kjeruben hadde ein veng som var fem alner lang og rakk bort til veggen . Hin vengen var òg fem alner og nådde bort til vengen åt den fyrste kjeruben .
14003013	Såleis mælte vengene åt desse kjerubane i si fulle lengd tjue alner . Sjølve stod dei oppreiste og snudde andletet mot tempelromet .
14003014	Så laga han forhenget av fiolett , karmosinraud og purpurraud ull og av lin , og han sette kjerubar på det .
14003015	Framfor templet laga han to søyler ; dei var til saman trettifem alner lange , og søylehovudet var fem alner høgt .
14003016	Han laga kjeder som han sette øvst på søylene ; og til kjedene feste han hundre granateple som han hadde laga .
14003017	Sidan reiste han søylene framfor templet , ei på høgre og ei på venstre sida . Den til høgre kalla han Jakin og den til venstre Boas .
14004001	Så laga Salomo eit altar av bronse . Det var tjue alner langt , tjue alner breitt og ti alner høgt .
14004002	Sidan laga han det støypte havet . Det mælte ti alner frå kant til kant og var heilt rundt . Høgda var fem alner , og det trongst ei snor på tretti alner om ho skulle nå rundt det .
14004003	Nedanfor kanten var det bilete av oksar rundt ikring . Dei gjekk rundt heile havet , ti på kvar alen . Det var to rader med oksar , og dei var støypte i eitt med havet .
14004004	Havet stod på tolv oksar . Tre snudde mot nord , tre mot vest , tre mot sør og tre mot aust , og dei stod alle med bakkroppen innover . Havet kvilte på dei .
14004005	Sjølve karet var ei handsbreidd tjukt , og kanten var laga som kanten på eit staup , på skap som ein lotusblom . Det tok tre tusen bat .
14004006	Så laga han ti kjelar og sette fem på høgre og fem på venstre sida . I dei skulle dei skylja det som høyrde brennoffera til . Men prestane skulle vaska seg i havet .
14004007	Salomo fekk òg laga ti ljosestakar av gull , så som dei skulle vera . Dei sette han i tempelromet , fem på høgre og fem på venstre sida .
14004008	Han laga ti bord som han sette i tempelromet , fem på høgre og fem på venstre sida ; og han laga hundre offerskåler av gull .
14004009	Så bygde han føregarden for prestar og den store tempelgarden med dører til , og dørene kledde han med bronse .
14004010	Havet sette han på sørsida av templet , ved det sør-austre hjørnet .
14004011	Hiram laga oskefata , eldskuflene og offerskålene . Dermed hadde han fullført det arbeidet han skulle gjera for kong Salomo til Guds hus :
14004012	to søyler , to skåler på søylehovuda øvst på søylene ; to flettverksarbeid til å leggja over dei to skålene ;
14004013	dei fire hundre granatepla til dei to flettverka , to rader med granateple til kvart flettverk , til å leggja over dei to skålene på søylehovuda ;
14004014	dei ti fotstykka med dei ti kjelane på ;
14004015	havet — det var berre eitt — med dei tolv oksane under ;
14004016	oskefata , eldskuflene og kjøtgaflane . Alt dette som meisteren Hiram laga for kong Salomo til Herrens hus , var av skinande bronse .
14004017	Det var på Jordan-sletta kongen fekk dei støypte , i den faste leirjorda mellom Sukkot og Saretan .
14004018	Salomo laga ei stor mengd med slike ting . Ingen kunne seia kor mykje bronsen vog .
14004019	Salomo fekk òg laga alt det andre som skulle vera i Guds hus : gullaltaret og borda som skodebrøda skulle liggja på ;
14004020	ljosestakane med lamper som skulle kveikjast på føreskriven måte — dei stod framfor det inste romet og var av fint gull ;
14004021	blomane , lampene og ljosesaksene av gull , ja , av reint gull ;
14004022	knivane , offerskålene , kannene og glopannene , alt av fint gull . Og i inngangane til huset var både dei dørene som førte inn til det høgheilage romet , og dei som førte inn til det heilage romet , av gull .
14005001	No var det fullført , alt arbeidet som Salomo hadde late gjera på Herrens hus . Og han flytte dit det som David , far hans , hadde vigt til Herren , både sølvet og gullet og alle kara . Han la det inn i skattkammera i Guds hus .
14005002	Så kalla Salomo dei eldste i Israel og alle ættehovdingane , leiarane for Israels-ættene , saman til Jerusalem . Dei skulle henta Herrens paktkiste opp frå Davids-byen , det er Sion .
14005003	Og alle menn i Israel samla seg hjå kongen på høgtida i den sjuande månaden .
14005004	Då alle dei eldste i Israel var komne , tok levittane paktkista
14005005	og bar henne opp , og like eins møteteltet og alle dei heilage kara som var i teltet . Det var levittprestane som bar dei .
14005006	Kong Salomo stod framfor kista saman med heile Israels-lyden , som hadde samla seg hjå han . Og dei ofra småfe og storfe i slik mengd at ingen kunne telja eller rekna dei .
14005007	Så bar prestane Herrens paktkiste og sette henne der ho skulle stå , i det inste tempelromet , i Det høgheilage , under vengene på kjerubane .
14005008	Og kjerubane breidde ut vengene sine over den staden der kista stod , så dei tekte over både kista og berestengene .
14005009	Stengene var så lange at ein kunne sjå endane av dei frå det heilage romet framfor Det høgheilage , men ikkje utanfrå . Der har ho vore til denne dag .
14005010	I kista fanst det ikkje anna enn dei to tavlene som Moses hadde lagt ned der ved Horeb , den gongen Herren gjorde pakt med israelittane då dei drog ut or Egypt .
14005011	Så gjekk prestane ut or heilagdomen . Alle prestane som var der , hadde helga seg , kva skift dei så tilhøyrde .
14005012	Og alle levittsongarane , både Asaf , Heman og Jedutun og sønene og brørne deira stod der på austsida av altaret , kledde i lin , med cymblar , harper og lyrer , og i lag med dei hundre og tjue prestar som bles i trompetar .
14005013	Med eitt sette trompetblåsarane og songarane i , alle som ein , og lova og prisa Herren . Til lyden av trompetar , cymblar og andre musikkinstrument lova dei Herren fordi han er god , og hans miskunn varer til evig tid . Då vart templet , Herrens hus , fylt av ei sky .
14005014	Og prestane kunne ikkje stå og gjera teneste for skya skuld ; for Herrens herlegdom fylte templet .
14006001	Då sa Salomo : Herren har sagt at han vil bu i skoddemørkret .
14006002	No har eg bygt deg ein bustad , ein stad der du kan bu — til evig tid .
14006003	Så snudde kongen seg og velsigna heile Israels-lyden , medan dei alle stod .
14006004	Han sa : Lova vere Herren , Israels Gud , som har gjort det han lova David , far min , då han sa :
14006005	« Frå den dagen eg førte Israel , folket mitt , ut or Egypt , har eg ikkje valt ut nokon by i alle Israels-ættene så det skulle byggjast eit hus der til bustad for namnet mitt . Heller ikkje har eg valt ut nokon mann til å vere fyrste over Israel , folket mitt .
14006006	Men eg valde Jerusalem til bustad for namnet mitt , og eg valde David til å råda over Israel , folket mitt . »
14006007	Og David , far min , tenkte å byggja eit hus for namnet åt Herren , Israels Gud .
14006008	Men Herren sa til David , far min : « Når du har tenkt å byggja eit hus for namnet mitt , så har du gjort vel i det .
14006009	Men du skal ikkje byggja huset ; son din , som er av ditt eige kjøt og blod , han skal byggja huset for namnet mitt . »
14006010	No har Herren oppfylt det ordet han tala . Eg har fylgt etter David , far min , og sett meg på Israels kongsstol , som Herren har sagt , og eg har bygt dette huset for namnet åt Herren , Israels Gud .
14006011	Der har eg sett den kista som gøymer vitnemålet om den pakta Herren gjorde med israelittane .
14006012	Så steig Salomo fram for Herrens altar midt for heile Israels-lyden og breidde ut hendene .
14006013	Han hadde laga ein bronsetram , som var fem alner lang , fem alner brei og tre alner høg , og sett han midt i tempelgarden . På den stod han no . Så la han seg på kne framfor heile Israels-lyden , breidde ut hendene mot himmelen
14006014	og sa : Herre , Israels Gud ! Det finst ingen Gud som du , korkje i himmelen eller på jorda . Du held pakta med tenarane dine og lèt di miskunn vara ved , når dei av heile sitt hjarta ferdast for ditt åsyn .
14006015	Du har halde den lovnaden du gav David , far min , tenaren din . Du gav han med ord og har oppfylt han i gjerning , som det syner seg i dag .
14006016	Så hald då , Herre , Israels Gud , den lovnaden du gav David , far min , tenaren din , då du sa : « Det skal aldri vanta ein mann av di ætt til å sitja på Israels kongsstol for mitt åsyn , så sant sønene dine aktar på si ferd og held seg etter mi lov , liksom du har gjort . »
14006017	Lat det no stå fast , Herre , Israels Gud , det ordet du tala til David , tenaren din !
14006018	Men er det så at Gud bur hjå menneska på jorda ? Sjå , himmelen , den høge himmel , rømer deg ikkje , langt mindre dette huset som eg har bygt !
14006019	Vend deg til den inderlege bøna åt tenaren din , Herre min Gud , og høyr det ropet og den bøna som tenaren din ber fram for deg !
14006020	Vak over dette huset dag og natt , over den staden der namnet ditt skal bu , som du har sagt . Høyr dei bønene som tenaren din ber fram , vend mot denne staden .
14006021	Ja , høyr dei inderlege bønene som tenaren din og Israel , folket ditt , bed , vende mot denne staden ! Og når du høyrer dei i himmelen , der du bur , så bønhøyr og tilgjev !
14006022	Når ein mann skader nesten sin , og det vert kravt at han skal gjera eid , og han så kjem og sver framfor altaret ditt i dette huset ,
14006023	då må du høyra det i himmelen og gripa inn og hjelpa tenarane dine til deira rett . Gjev den skuldige lika for det han har gjort , og lat åtferda hans koma att på han sjølv ! Frikjenn den rettferdige , og lat han få løn for si rettferd !
14006024	Når Israel , folket ditt , taper i striden mot fienden fordi dei har synda mot deg , men så vender om og vedkjennest namnet ditt , bed til deg og tiggar om nåde i dette huset ,
14006025	då må du høyra det i himmelen og tilgje Israel , folket ditt , synda deira og føra dei heim att til det landet du gav dei og fedrane deira .
14006026	Når himmelen er stengd , så det ikkje kjem regn , fordi dei har synda mot deg , men dei så vender seg mot denne staden og bed til deg , vedkjennest namnet ditt og vender om frå synda si , fordi du har audmykt dei ,
14006027	då må du høyra det i himmelen og tilgje tenaren din og Israel , folket ditt , synda deira . For du lærer dei den gode vegen dei skal gå . Send då regn over landet ditt , det landet du har gjeve folket ditt til odel og eige .
14006028	Når det vert uår og naud i landet , når det kjem pest , når det kjem kornbrann og rust , grashopper og gnagarar , når fiendar kringset byane der , når det kjem allslags plager og sjukdom over folket ,
14006029	og så ein eller annan i heile folket ditt , Israel , ber fram inderlege bøner , fordi dei , kvar og ein , kjenner seg tyngde av naud og sorg , og breier ut hendene sine mot dette huset ,
14006030	då må du høyra det i himmelen , der du bur . Tilgjev , grip inn og lat kvar mann få att etter åtferda si , du som kjenner hjarta hans . For du er den einaste som kjenner menneskehjarta .
14006031	Så skal dei ottast deg og ferdast på dine vegar så lenge dei lever i det landet du gav fedrane våre .
14006032	Det kan òg henda at utlendingar som ikkje høyrer Israel , folket ditt , til , kjem frå eit land langt borte fordi dei har høyrt om ditt store namn , di sterke hand og din strake arm . Når dei så kjem og ber fram bønene sine , vende mot dette huset ,
14006033	så må du høyra dei i himmelen , der du bur , og gjera alt det dei ropar til deg om . Då skal alle folk på jorda læra namnet ditt å kjenna , og dei skal ottast deg liksom ditt eige folk , Israel , og skjøna at namnet ditt er nemnt over dette huset som eg har bygt .
14006034	Når folket ditt dreg ut i krig mot fienden , kvar du så sender dei , og dei bed til deg , vende mot denne byen som du har valt ut , og mot det huset som eg har bygt for namnet ditt ,
14006035	då må du i himmelen høyra dei inderlege bønene deira og hjelpa dei til deira rett .
14006036	Det kan henda at folket syndar mot deg — for det finst ikkje noko menneske som ikkje syndar — og du vert harm på dei og gjev dei i fiendens hand , så han tek dei til fange og fører dei bort til eit anna land , anten det er langt borte eller tett ved .
14006037	Men så går dei i seg sjølve i det landet dei vart bortførte til , og vender om og bed deg om nåde der i landet og seier : « Vi har synda og bore oss ille åt ; gudlause har vi vore . »
14006038	Vender dei då om til deg av heile sitt hjarta og heile sin hug i det landet der dei er fangar , hjå dei som førte dei bort , og bed til deg , vende mot det landet du gav fedrane deira , mot den byen du har valt ut , og mot det huset som eg har bygt for namnet ditt ,
14006039	då må du i himmelen , der du bur , høyra dei inderlege bønene deira og hjelpa dei til deira rett . Tilgjev folket ditt at dei har synda mot deg !
14006040	Så lat då , min Gud , augo dine vera opne og øyro dine vende til den bøna som stig opp frå denne staden .
14006041	Reis deg no , Herre Gud , og kom til den stad der du slår deg til ro , du og ditt veldes kiste . Prestane dine , Herre Gud , skal vera kledde i frelse , og dei som held di pakt , skal gleda seg — over dine gode gåver .
14006042	Herre Gud , vis ikkje frå deg — den du har salva , kom i hug di miskunn — mot David , tenaren din !
14007001	Då Salomo hadde enda bøna si , fór det eld ned frå himmelen og øydde brennofferet og slaktoffera , og Herrens herlegdom fylte huset .
14007002	Prestane kunne ikkje gå inn i Herrens hus fordi det var fylt av Herrens herlegdom .
14007003	Då alle israelittane såg at elden fór ned , og at Herrens herlegdom kom over huset , kasta dei seg ned med andletet mot steingolvet og tilbad og lova Herren , fordi han er god og hans miskunn varer til evig tid .
14007004	Så ofra kongen og alt folket slaktoffer til Herren .
14007005	Det offeret som Salomo då bar fram , var 22000 oksar og 120000 sauer . Såleis var det kongen og alt folket vigsla Guds hus .
14007006	Imedan stod prestane på postane sine , og levittane spela på dei instrumenta som kong David hadde fått laga til å prisa Herren med : « For hans miskunn varer til evig tid . » For David hadde sett dei til å føra fram lovsongen . Og prestane stod midt imot dei og bles i trompetar , medan heile Israel stod ikring .
14007007	Så vigsla Salomo midtdelen av føregarden framfor Herrens hus . Der bar han fram brennoffera og feittstykka av måltidsofferet . For bronsealtaret som Salomo hadde laga , kunne ikkje røma både brennofferet , grødeofferet og feittstykka .
14007008	I sju dagar heldt Salomo høgtid den gongen , og heile Israel med han . Det var ein stor festlyd som var komen saman heilt frå Lebo-Hamat til Egyptarbekken .
14007009	Den åttande dagen heldt dei ei høgtidssamling . Altarvigsla hadde dei høgtida i sju dagar og lauvhyttehelga i sju dagar .
14007010	Den tjuetredje dagen i den sjuande månaden lét han folket fara heim att , glade og fegne for alt det gode Herren hadde gjort mot David og Salomo og mot Israel , folket sitt .
14007011	No hadde Salomo fullført både Herrens hus og kongsgarden . Og alt det han hadde sett seg føre å gjera i Herrens hus og i sitt eige hus , hadde han ført vel til ende .
14007012	Då synte Herren seg for han om natta og sa til han : Eg har høyrt bøna di og valt meg ut denne staden til offerstad .
14007013	Det kan nok henda at eg stengjer himmelen , så det ikkje kjem regn , eller byd grashopper snøya landet eller sender pest mellom folket mitt .
14007014	Dersom då dette folket som namnet mitt er nemnt over , gjer seg lite og mjukt og bed , søkjer meg og vender om frå si vonde ferd , så vil eg høyra det i himmelen , tilgje synda deira og bøta brestene i landet .
14007015	No skal eg ikkje lata att augo , men lyda til kvar bøn som stig opp frå denne staden .
14007016	Eg har valt ut dette huset og helga det , så namnet mitt skal bu der til evig tid . Augo mine og hjarta mitt skal alltid vera vende mot det .
14007017	Ferdast du no for mitt åsyn , som David , far din , gjorde , gjer du alt det eg har sagt deg , og held du føresegnene og boda mine ,
14007018	så skal eg tryggja kongsstolen din , etter den pakta eg gjorde med David , far din , då eg sa : « Det skal aldri vanta ein mann av di ætt til å råda over Israel . »
14007019	Men vender de dykk bort og vanvørder dei føresegner og bod som eg har lagt fram for dykk , gjev de dykk til å dyrka andre gudar og kasta dykk ned for dei ,
14007020	då vil eg rykkja dykk opp or det landet eg har gjeve dykk . Og dette huset som eg har helga for namnet mitt , vil eg føykja bort frå mitt åsyn og gjera det til eit ordtak og eit spottord mellom alle folk .
14007021	Alle som fer framom dette huset , som var så ruvande , skal verta forfærde . Og når nokon spør kvifor Herren har fare så med dette landet og dette huset ,
14007022	skal folk svara : « Fordi dei vende seg frå Herren , sine fedrars Gud , han som førte dei ut or Egypt , og heldt seg til andre gudar , som dei tilbad og dyrka , difor har han ført all denne ulukka over dei . »
14008001	Då dei tjue åra var lidne som Salomo hadde brukt til å byggja Herrens hus og sitt eige hus ,
14008002	bygde han opp att dei byane som Hiram hadde gjeve han , og lét israelittane busetja seg der .
14008003	Så drog han til Hamat-Soba og tok byen .
14008004	Han bygde opp Tadmor i øydemarka og alle byane med lagerhus som han grunnla i Hamat .
14008005	Like eins bygde han opp Øvre Bet-Horon og Nedre Bet-Horon og gjorde dei til festningsbyar med murar , portar og bommar .
14008006	Elles bygde Salomo Ba’alat og alle byane der han hadde lagerhus , og alle dei byane han hadde vognene og hestane sine i , og alt anna som han fekk hug til å byggja , både i Jerusalem og på Libanon og i heile det riket han rådde over .
14008007	Alle som var att av hetittane , amorittane , perisittane , hevittane og jebusittane , folk som ikkje høyrde Israel til ,
14008008	etterkomarane etter desse folka , så mange som endå var att i landet , fordi israelittane ikkje hadde rudt dei ut , dei gjorde Salomo til pliktarbeidarar , og det har dei vore til denne dag .
14008009	Men av israelittane sette han ingen til å gjera trælearbeid ; dei var krigarar , hovdingar , våpensveinar og hovudsmenn for stridsvognene og hestfolket .
14008010	Arbeidsformennene åt kong Salomo var to hundre og femti i talet . Dei hadde tilsyn med arbeidsfolket .
14008011	Salomo lét dotter til farao flytta frå Davids-byen opp til det huset han hadde bygt åt henne . Han sa : « Det må ikkje bu ei kvinne i huset åt David , Israels-kongen . For det er heilagt , sidan Herrens paktkiste er komen dit . »
14008012	Den gongen bar Salomo fram brennoffer for Herren på det altaret han hadde bygt åt han framfor forhalla .
14008013	Kvar dag bar han fram dei offera som Moses hadde påbode , på sabbatane og nymånedagane og på dei tre høgtidene i året : i usyrdebrødshelga , sjuvekehelga og lauvhyttehelga .
14008014	Etter den føresegn som David , far hans , hadde gjeve , sette han prestane til å gjera teneste i skift , levittane til å ta seg av si oppgåve , å styra lovsongen og hjelpa prestane etter som det trongst for kvar dag , og dørvaktarane til å stå ved portane kvar sin gong . For så hadde David , gudsmannen , skipa det .
14008015	Dei veik ikkje av frå det som kongen hadde bode om prestane og levittane ; så var det òg når det galdt skattkammera .
14008016	Så var då heile Salomos verk fullført , frå den dagen grunnvollen til Herrens hus vart lagd , til det stod ferdig , heile templet .
14008017	På den tid fór Salomo til Esjon-Geber og til Eilat , som ligg i Edom , nedmed havet .
14008018	Hiram sende nokre av mennene sine til han med skip og sjøvane folk . Saman med mennene åt Salomo fór dei til Ofir ; der henta dei fire hundre og femti talentar gull , som dei hadde med seg heim til kong Salomo .
14009001	Då dronninga av Saba fekk høyra gjetordet om Salomo , kom ho og ville prøva han med gåter . Ho kom til Jerusalem med eit stort fylgje , og med kamelar som bar krydder , ei mengd gull og dyre steinar . Då ho steig fram for Salomo , tala ho med han om alt som låg henne på hjarta .
14009002	Og Salomo gav henne svar på alt det ho spurde om . Det fanst ikkje den ting som var duld for kongen , så han ikkje kunne gje henne svar .
14009003	No såg ho det sjølv , Saba-dronninga , kor vis Salomo var . Og ho såg huset han hadde bygt ,
14009004	rettene på bordet hans , hoffmennene der dei sat , tenarane som varta opp , og kleda deira , og skjenkjarsveinane og kleda deira , og troppa som førte opp til Herrens hus . Ho var reint frå seg av undring
14009005	og sa til kongen : « Så var det då sant det eg høyrde heime i landet mitt om deg og visdomen din !
14009006	Eg ville ikkje tru det dei fortalde , før eg kom og fekk sjå det med eigne augo . Men no ser eg at dei ikkje har fortalt meg det halve om den store visdomen din . Du er større enn alt det eg har høyrt om deg .
14009007	Lukkelege er mennene dine , og lukkelege er desse tenarane dine , som alltid får stå framfor deg og høyra visdomen din !
14009008	Lova vere Herren din Gud , som hadde slik hugnad i deg at han sette deg på sin kongsstol til å vera konge for Herren din Gud . Fordi din Gud har Israel kjært og vil halda det oppe til evig tid , har han sett deg til konge over dei , så du skal fremja rett og rettferd . »
14009009	Så gav ho kongen hundre og tjue talentar gull og ei stor mengd med krydder og dyre steinar . Det har aldri funnest så mykje krydder i landet som det Saba-dronninga gav kong Salomo .
14009010	Elles hadde mennene til Hiram og Salomo , dei som henta gull frå Ofir , med seg sandeltre og dyre steinar derifrå .
14009011	Av sandeltreet fekk kongen laga tropper til Herrens hus og kongsgarden , og lyrer og harper til songarane . Noko slikt hadde aldri vore å sjå i Juda før .
14009012	Kong Salomo gav Saba-dronninga alt det ho hadde hug på og bad om , forutan det ho fekk fordi ho hadde hatt med seg gåver til kongen . Så tok ho av stad og fór heim att til landet sitt saman med tenarane sine .
14009013	Det gullet som Salomo fekk inn på eitt år , vog 666 talentar .
14009014	Til det kom avgiftene frå kjøpmenn og handelsmenn som førte inn varer . Alle arabarkongane og statthaldarane i landet kom òg med gull og sølv til Salomo .
14009015	Kong Salomo fekk laga to hundre store skjold av hamra gull ; til kvart skjold gjekk det med seks hundre sekel gull .
14009016	Han fekk òg laga tre hundre små skjold av hamra gull ; til kvart av dei gjekk det med tre hundre sekel gull . Alle desse skjolda sette kongen i Libanon-skoghuset .
14009017	Kongen fekk òg laga ein stor kongsstol av elfenbein og kledde han med reint gull .
14009018	Kongsstolen hadde seks troppesteg og ein fotskammel av gull , som var fastgjord til han . På begge sider av setet var det stolarmar , og attmed stolarmane stod det to løver .
14009019	På dei seks troppestega stod det tolv løver , seks på kvar side . Maken til kongsstol har aldri vore laga i noko anna kongerike .
14009020	Alle drikkekara til kong Salomo var av gull , og alle reiskapane i Libanon-skoghuset var av fint gull . Sølv vart ikkje rekna for noko i Salomos dagar .
14009021	For kongen hadde skip som gjekk til Tarsis med nokre av mennene åt Hiram . Ein gong tredjekvart år kom Tarsis-skipa heim , lasta med gull og sølv , elfenbein , apekattar og påfuglar .
14009022	Kong Salomo var rikare og visare enn alle andre kongar på jorda .
14009023	Frå alle verdsens kantar kom det kongar og ville sjå han og høyra den visdomen Gud hadde lagt ned i hjarta hans .
14009024	Kvart år kom dei med gåver til han , ting av sølv og gull , kledebunader , våpen , krydder , hestar og muldyr .
14009025	Salomo hadde fire tusen stallrom for hestar og stridsvogner og tolv tusen hestfolk . Av dei la han somme i vognbyane , og somme hadde han hjå seg sjølv i Jerusalem .
14009026	Han rådde over alle kongane frå Eufrat til Filistarlandet og heilt til grensa mot Egypt .
14009027	Kongen gjorde sølv like vanleg i Jerusalem som stein , og sedertre like vanleg som morbærtre i Sjefela .
14009028	Hestane sine fekk Salomo frå Egypt og frå alle andre land .
14009029	Det som elles er å seia om Salomo , frå fyrst til sist , det står skrive i boka åt profeten Natan , i profetiane åt Akia frå Sjilo og i synene åt sjåaren Iddo om Jeroboam Nebatsson .
14009030	I førti år var Salomo konge i Jerusalem og rådde over heile Israel .
14009031	Så gjekk Salomo til kvile hjå fedrane sine . Han vart gravlagd i byen åt David , far sin , og Rehabeam , son hans , vart konge etter han .
14010001	Rehabeam fór til Sikem ; for heile Israel var kome dit og skulle gjera han til konge .
14010002	Dette fekk Jeroboam Nebatsson høyra . Han var då i Egypt . Dit hadde han rømt for kong Salomo ; men no kom han heim att derifrå .
14010003	Dei sende bod etter Jeroboam . Og så kom han og heile Israel til Rehabeam og sa :
14010004	« Far din la eit tungt åk på oss . Men lettar no du det harde arbeidet og det tunge åket som far din la på oss , så skal vi tena deg . »
14010005	Han svara : « Gå bort og venta i tre dagar ! Kom så hit att til meg ! » Så gjekk folket sin veg .
14010006	Kong Rehabeam samrådde seg fyrst med dei gamle , som hadde gjort teneste hjå Salomo , far hans , medan han levde . Han spurde : « Kva rår de meg til å svara dette folket ? »
14010007	Dei sa : « Syner du deg venleg mot dette folket , gjer du dei til viljes og gjev dei eit velviljug svar , så kjem dei til å tena deg alle dine dagar . »
14010008	Men Rehabeam brydde seg ikkje om det rådet dei gamle gav . Han spurde dei unge til råds , dei som hadde vakse opp saman med han og no gjorde teneste hjå han .
14010009	« Kva rår de oss til å svara dette folket ? » spurde han . « Dei har bede meg letta det åket som far min la på dei . »
14010010	Då svara dei unge som hadde vakse opp saman med han : « Så skal du seia til dette folket som sa til deg : Far din la eit tungt åk på oss . Gjer no du det lettare for oss ! — så skal du svara dei : Litlefingeren min er tjukkare enn midja åt far min .
14010011	Far min la eit tungt åk på dykk , men eg skal gjera det tyngre . Far min tukta dykk med sveper , men eg skal tukta dykk med piggreimar . »
14010012	Tredje dagen kom Jeroboam og heile folket til Rehabeam , så som kongen hadde bede dei då han sa : « Kom hit att til meg om tre dagar ! »
14010013	Kong Rehabeam gav dei no eit hardt svar . Han brydde seg ikkje om det rådet dei gamle hadde gjeve han ,
14010014	men svara så som dei unge hadde rådt han til : « Far min la eit tungt åk på dykk , men eg skal gjera det tyngre . Far min tukta dykk med sveper , men eg skal tukta dykk med piggreimar . »
14010015	Kongen høyrde ikkje på folket . Gud laga det så , fordi han ville oppfylla det ordet han hadde tala til Jeroboam Nebatsson gjennom Akia frå Sjilo .
14010016	Då no heile Israel såg at kongen ikkje ville høyra på dei , gav dei han dette svaret : « Kva del har vi i David ? Vi har ingen lut i Isai-sonen . Heim til telta dine , Israel ! Syt no , David , — for ditt eige hus ! » Så fór alle israelittane heim att .
14010017	Og Rehabeam vart ikkje konge over andre israelittar enn dei som budde i Juda-byane .
14010018	Kong Rehabeam sende Adoniram til dei , han som hadde tilsyn med pliktarbeidet . Men israelittane steina han i hel . Og Rehabeam sjølv laut i all hast stiga opp i vogna si og røma til Jerusalem .
14010019	Såleis fall Israel frå Davids-ætta , og såleis har det vore til denne dag .
14011001	Så snart Rehabeam var komen til Jerusalem , samla han heile Juda-folket og Benjamins-ætta , hundre og åtti tusen utvalde krigarar . Dei skulle strida mot Israel og vinna riket att for Rehabeam .
14011002	Då kom Herrens ord til gudsmannen Sjemaja , og det lydde så :
14011003	« Sei til Rehabeam , son til Salomo , kongen i Juda , og til alle israelittane i Juda og Benjamin :
14011004	Så seier Herren : De skal ikkje dra opp og strida mot brørne dykkar . Far heim att , kvar til sitt hus ! For det som har hendt , er kome frå meg . » Då lydde dei Herrens ord ; dei snudde om og gjekk ikkje mot Jeroboam .
14011005	Rehabeam vart buande i Jerusalem , og han bygde mange av byane i Juda om til festningsbyar .
14011006	Såleis bygde han Betlehem , Etam , Tekoa ,
14011007	Bet-Sur , Soko , Adullam ,
14011008	Gat , Maresja , Sif ,
14011009	Adorajim , Lakisj , Aseka ,
14011010	Sora , Ajjalon og Hebron . Alle desse festningsbyane låg i Juda og Benjamin .
14011011	Han gjorde festningane sterke , sette inn kommandantar i dei og samla rikeleg med mat , olje og vin der .
14011012	I kvar by hadde han skjold og spyd . På den måten gjorde han dei svært sterke , så han kunne halda fast på Juda og Benjamin .
14011013	Prestane og levittane i heile Israel kom frå alle bygdene sine og gav seg under Rehabeam .
14011014	Levittane drog bort frå jordene og eigedomane sine og flytte til Juda og Jerusalem , fordi Jeroboam og sønene hans dreiv dei ut or prestetenesta for Herren .
14011015	Han sette inn andre prestar på offerhaugane , for bukkane og kalvane som han hadde laga .
14011016	Og med prestane og levittane fylgde det or alle Israels-ættene folk som la vinn på å søkja Herren , Israels Gud ; dei kom til Jerusalem og ville ofra til Herren , sine fedrars Gud .
14011017	Dei styrkte kongedømet i Juda og trygde riket for Rehabeam , son til Salomo , i tre år . For så lenge fylgde dei i Davids og Salomos fotefar .
14011018	Rehabeam tok Mahalat til kone . Ho var dotter til Jerimot Davidsson og Abihajil , dotter til Eliab Isaison .
14011019	Med henne fekk han sønene Je’usj , Sjemarja og Saham .
14011020	Sidan tok han Ma’aka Absalomsdotter til kone . Med henne fekk han Abia , Attai , Sisa og Sjelomit .
14011021	Rehabeam heldt meir av Ma’aka , dotter til Absalom , enn av alle dei andre konene og fylgjekonene sine . For han hadde teke seg atten koner og seksti fylgjekoner og fekk tjueåtte søner og seksti døtrer .
14011022	Rehabeam sette Abia , son til Ma’aka , til hovding og førar mellom brørne ; for han var meint på å gjera han til konge .
14011023	Men samstundes var han så klok at han lét alle sønene sine bu rundt ikring i heile Juda og Benjamin , i alle festningsbyane der . Han sytte for at dei hadde flust med mat og lét dei få mange koner .
14012001	Då Rehabeam hadde kongedømet fast i si hand , og han sjølv var sterk vorten , vende han seg frå Herrens lov , og heile Israel med han .
14012002	Så hende det i femte styringsåret åt Rehabeam at Sjisjak , kongen i Egypt , gjorde ei hærferd mot Jerusalem ; for folket der hadde svike Herren .
14012003	Han kom med tolv hundre stridsvogner og seksti tusen hestfolk og ein tallaus hop som fylgde han frå Egypt : libyarar , sukkittar og nubiarar .
14012004	Han tok festningsbyane i Juda og kom heilt til Jerusalem .
14012005	Då kom profeten Sjemaja til Rehabeam og stormennene i Juda som hadde samla seg i Jerusalem fordi dei var redde Sjisjak . Og han sa til dei : « Så seier Herren : De har vendt dykk frå meg . Difor vender eg meg frå dykk og gjev dykk i Sjisjaks hand . »
14012006	Då gjorde dei seg mjuke , både stormennene i Israel og kongen , og sa : « Herren er rettferdig . »
14012007	Og då Herren såg at dei hadde gjort seg mjuke , kom Herrens ord til Sjemaja , og det lydde så : « Sidan dei har gjort seg mjuke , vil eg ikkje tyna dei ; eg lèt dei så vidt sleppa unna . Harmen min skal ikkje ausast ut over Jerusalem gjennom Sjisjak .
14012008	Men dei skal verta tenarane hans , og då skal dei få kjenna kor stor skilnad det er på å tena meg og å tena kongane i andre land . »
14012009	Så drog Sjisjak , egyptarkongen , mot Jerusalem . Han tok alle skattane både i Herrens hus og i kongsgarden . Like eins tok han gullskjolda som Salomo hadde fått laga .
14012010	I staden fekk kong Rehabeam laga bronseskjold , og han sette hovdingane over livvakta som heldt vakt ved slottsporten , til å ta vare på dei .
14012011	Og kvar gong kongen gjekk inn i Herrens hus , kom vaktene og bar desse skjolda og tok dei så med seg attende til vaktromet .
14012012	Fordi Rehabeam gjorde seg mjuk , vende Herrens vreide seg frå han . Han ville ikkje heilt gjera ende på han . Det fanst då endå noko godt i Juda .
14012013	Så sat Rehabeam atter trygg i Jerusalem og styrte riket sitt . Han var førtiein år gamal då han vart konge , og sytten år styrte han i Jerusalem , den byen Herren hadde valt ut i alle Israels-ættene og gjort til bustad for namnet sitt . Mor hans heitte Na’ama og var frå Ammon .
14012014	Rehabeam gjorde det som vondt var ; for han la ikkje vinn på å søkja Herren .
14012015	Det som er å fortelja om Rehabeam , frå fyrst til sist , det står skrive i bøkene åt profeten Sjemaja og sjåaren Iddo , saman med ættelista hans . Mellom Rehabeam og Jeroboam var det ufred heile tida .
14012016	Så gjekk Rehabeam til kvile hjå fedrane sine . Han vart gravlagd i Davids-byen , og Abia , son hans , vart konge etter han .
14013001	I det attande styringsåret åt Jeroboam vart Abia konge i Juda .
14013002	Han styrte i Jerusalem i tre år . Mor hans heitte Ma’aka og var dotter til Uriel frå Gibea . Mellom Abia og Jeroboam var det ufred .
14013003	Abia byrja krigen med ein hær av djerve stridsmenn , fire hundre tusen utvalde krigarar . Men Jeroboam fylka mot han ein hær på åtte hundre tusen utvalde menn , djerve stridsmenn dei òg .
14013004	Abia gjekk opp på Semarajim-fjellet , som ligg i Efraim . Han steig fram og sa : Høyr på meg , Jeroboam og heile Israel !
14013005	De veit då at Herren , Israels Gud , gav David og etterkomarane hans kongedømet i Israel til evig tid , og det stadfeste han med ei pakt som vart vigsla med salt .
14013006	Men Jeroboam Nebatsson , som tente Salomo , Davids son , reiste seg mot herren sin .
14013007	Det samla seg om han ein flokk lause karar og ringe menn . Dei fekk makta over Rehabeam , son til Salomo . Rehabeam var ung og veik og kunne ikkje stå seg mot dei .
14013008	Og no tenkjer de at de kan stå dykk mot Herrens kongedøme , som Davids-sønene har i si hand . De er då ein stor hop og har med dykk dei gullkalvane som Jeroboam fekk laga til gudar for dykk .
14013009	Har de ikkje jaga bort Herrens prestar , Arons-sønene , og levittane og sett inn eigne prestar liksom folka i andre land ? Kvar den som kjem med ein ung okse og sju verar og vil få prestevigsle , han vert prest for desse gudane , som ikkje er gudar .
14013010	Men vår Gud er Herren , og vi har ikkje gått bort frå han . Dei prestane som gjer teneste for Herren , er etterkomarar etter Aron , og levittane greier arbeidet sitt .
14013011	Kvar morgon og kvar kveld ber dei fram brennoffer og velluktande røykjelse for Herren og legg fram skodebrød på det reine bordet . Og kvar kveld kveikjer dei lampene på gull-ljosestaken . For vi held oss etter det som Herren vår Gud har fastsett ; men de har gått bort frå han .
14013012	Sjå , Gud er med oss , og han er føraren vår . Vi har prestane hans mellom oss , og dei skal blåsa i trompetar når vi går til strid mot dykk . Israelittar , strid ikkje mot Herren , dykkar fedrars Gud ! For det skal ikkje lukkast for dykk .
14013013	Imedan hadde Jeroboam late ein flokk gå utanom judearane og koma bak dei , såleis at dei hadde hæren framføre seg og denne flokken i ryggen .
14013014	Då judearane snudde seg og fekk sjå at dei hadde fiendar både framfor og bak seg , ropa dei til Herren . Prestane bles i trompetane ,
14013015	og mennene sette i eit høgt rop . Som no hærropet frå Juda-mennene ljoma , laga Gud det så at Jeroboam og heile Israels-hæren tapte for Abia og Juda-hæren .
14013016	Israelittane rømde for judearane , og Gud gav dei i deira vald .
14013017	Abia og folket hans hogg ned ei mengd med israelittar . Av dei utvalde mennene deira låg fem hundre tusen drepne på slagmarka .
14013018	Såleis vart israelittane kua den gongen . Juda-mennene vann , fordi dei sette si lit til Herren , sine fedrars Gud .
14013019	Abia sette etter Jeroboam og tok frå han byane Betel , Jesjana og Efron , alle med småbyane som høyrde til .
14013020	Jeroboam kom ikkje til makt meir så lenge Abia levde . Og Herren slo han , så han døydde .
14013021	Men Abia fekk stort velde . Han tok seg fjorten koner og fekk tjueto søner og seksten døtrer .
14013022	Det som elles er å seia om Abia , om det han gjorde og sa , det står skrive i sogeboka åt profeten Iddo .
14014001	Så gjekk Abia til kvile hjå fedrane sine . Dei gravla han i Davids-byen , og Asa , son hans , vart konge etter han . I hans dagar hadde landet fred i ti år .
14014002	Asa gjorde det som godt og rett var i augo åt Herren hans Gud .
14014003	Han fekk bort altara for framande gudar og offerhaugane , slo sund steinstøttene og hogg ned Asjera-pålane .
14014004	Han sa til folket i Juda at dei skulle søkja Herren , sine fedrars Gud , og halda lova og boda .
14014005	I alle Juda-byane fekk han bort offerhaugane og røykjelsesaltara . Og riket hadde fred så lenge han styrte .
14014006	Asa bygde festningsbyar i Juda ; for landet hadde fred . Ingen gjekk til strid mot han i dei åra ; for Herren laga det så at han fekk ro .
14014007	Asa sa til folket i Juda : « Lat oss byggja ut desse byane og reisa murar ikring dei , med tårn og portar og bommar . Enno rår vi fritt over landet , fordi vi har søkt Herren vår Gud . Vi har søkt han , og han har late oss få ro på alle kantar . » Så tok dei til å byggja , og alt gjekk godt .
14014008	Asa hadde ein hær på tre hundre tusen mann frå Juda , væpna med store skjold og spyd , og to hundre og åtti tusen mann frå Benjamin , som bar små skjold og skaut med boge . Dei var alle djerve stridsmenn .
14014009	Ein gong drog Serah frå Nubia ut mot judearane med ein hær på tusen gonger tusen mann og tre hundre stridsvogner . Då han var komen så langt som til Maresja ,
14014010	drog Asa ut mot han . Dei fylka seg til strid i dalen nord for Maresja .
14014011	Då ropa Asa til Herren sin Gud og sa : « Herre , for deg kjem det ut på eitt om den du vil hjelpa , er mektig eller maktlaus . Hjelp oss , Herre , vår Gud ! For det er deg vi set vår lit til , og i ditt namn har vi gått mot denne store hopen . Herre , du er vår Gud . Syn at ikkje eit menneske kan stå seg mot deg ! »
14014012	Då laga Herren det så at nubiarane tapte for Asa og judearane og laut røma .
14014013	Asa og folket som var med han , forfylgde dei heilt til Gerar , og nubiarane fall til siste mann . Dei vart knuste der Herren og hans hær fór fram , og judearane tok med seg eit uhorveleg hærfang .
14014014	Dei tok alle byane kring Gerar ; for ei redsle frå Herren var komen over folket der . Dei plyndra alle desse byane ; for der var det mykje å ta .
14014015	Dei slo òg i hel nokre menn som dreiv med feal , og førte bort ei mengd med sauer og kamelar . Så fór dei heim att til Jerusalem .
14015001	Guds Ande kom over Asarja , son til Oded .
14015002	Han steig fram for Asa og sa til han : « Høyr på meg , Asa og alle de frå Juda og Benjamin ! Herren er med dykk så sant de held dykk til han . Og søkjer de han , lagar han det så at de finn han . Men vender de dykk bort frå han , vender han seg bort frå dykk .
14015003	I lang tid hadde Israel ingen sann Gud , ingen prest som lærte dei , og inga lov .
14015004	Men når dei kom i naud , vende dei om til Herren , Israels Gud , og søkte han , og då laga han det så at dei fann han .
14015005	I dei dagar kunne ingen ferdast trygt , korkje ute eller heime ; for det var stor uro mellom folk i alle land .
14015006	Folk støytte mot folk og by mot by ; for Gud skapte uro mellom dei med allslags trengsler .
14015007	Men ver ved godt mot , og lat ikkje hendene siga ! De skal nok få løn for det de gjer . »
14015008	Då Asa høyrde desse orda og den spådomen som Asarja , son til Oded , bar fram , fekk han nytt mot og sytte for å få bort dei ufyselege gudebileta i heile Juda og Benjamin og i dei byane han hadde teke i Efraims-fjella . Og han sette i stand Herrens altar som stod framfor forhalla i templet .
14015009	Så kalla han saman alt folket i Juda og Benjamin og dei innflyttarane frå Efraim , Manasse og Simeon som budde mellom dei . For mange israelittar hadde gått over til Asa då dei såg at Herren hans Gud var med han .
14015010	I det femtande styringsåret åt Asa , i den tredje månaden , samla folket seg i Jerusalem .
14015011	Same dagen ofra dei til Herren sju hundre oksar og sju tusen sauer av det hærfanget dei var komne heim med .
14015012	Og dei gjorde den avtalen at dei skulle søkja Herren , sine fedrars Gud , av heile sitt hjarta og heile sin hug ,
14015013	og at alle som ikkje søkte Herren , Israels Gud , skulle døy , både små og store , menn og kvinner .
14015014	Dei svor Herren truskap med høg røyst og med fagnadrop medan trompetar og horn ljoma .
14015015	Og heile Juda-folket gledde seg over denne eiden ; for dei hadde svore han av heile sitt hjarta og søkt Herren med all sin vilje . Difor laga han det så at dei fann han , og han gav dei ro på alle kantar .
14015016	Kong Asa tok jamvel frå Ma’aka , farmor si , dei rettar som fylgde med det å vera kongsmor , fordi ho hadde laga eit grysjeleg bilete for Asjera . Dette biletet hogg han ned , knuste det og brende det i Kedron-dalen .
14015017	Men offerhaugane i Israel vart ikkje nedlagde . Likevel heldt Asa seg til Herren av heile sitt hjarta så lenge han levde .
14015018	Dei gåvene som far hans hadde vigt til Herren , og dei han sjølv hadde vigt , førte han til Guds hus . Det var både sølv og gull og andre ting .
14015019	Det var ingen ufred før i det trettifemte styringsåret åt Asa .
14016001	I det trettisjette styringsåret åt Asa gjorde Basja , Israels-kongen , ei hærferd mot Juda . Han bygde festningsverk i Rama , så ingen skulle få fara til eller frå kong Asa i Juda .
14016002	Då tok Asa fram sølv og gull frå skattkammera , både i Herrens hus og i kongsgarden . Han sende det til Benhadad , kongen i Aram , som budde i Damaskus , med desse orda :
14016003	« Som du veit , er det ei pakt mellom meg og deg , som det var mellom far min og far din . Her sender eg deg sølv og gull . Bryt no den pakta du har med Basja , Israels-kongen , så han må fara bort frå meg . »
14016004	Benhadad gjorde som kong Asa sa . Han sende hærførarane sine mot byane i Israel , og dei tok Ijjon , Dan og Abel-Majim og alle lagerhusa i Naftali-byane .
14016005	Då Basja fekk melding om dette , heldt han opp med å byggja festningsverk i Rama . Han la ned det arbeidet .
14016006	Men kong Asa tok heile Juda-folket med seg , og dei førte bort steinane og tømmeret som Basja hadde nytta då han bygde ut Rama . Med det reiste Asa festningsverk i Geba og Mispa .
14016007	Ved det leitet kom sjåaren Hanani til Asa , Juda-kongen , og sa til han : « Fordi du sette di lit til aramearkongen og ikkje til Herren din Gud , difor har hæren åt aramearkongen sloppe ut or hendene dine .
14016008	Hadde ikkje nubiarane og libyarane òg ein stor hær med stridsvogner og hestfolk i mengd ? Men fordi du den gongen leit på Herren , gav han dei i ditt vald .
14016009	For Herrens augo fer utover all jorda , så han med si makt kan hjelpa dei som heilhjarta held seg til han . Men i dette har du bore deg uklokt åt ; heretter skal du støtt ha krig . »
14016010	Då vart Asa harm på sjåaren og sette han i fengsel ; så arg var han på han for dette . På same tid fór han hardt fram mot andre av folket .
14016011	Det som er å seia om Asa , frå fyrst til sist , det står skrive i boka om kongane i Juda og Israel .
14016012	I det trettiniande styringsåret sitt fekk Asa ein sjukdom i føtene , og sjukdomen vart verre og verre . Men heller ikkje då han var sjuk , søkte han Herren , men berre lækjarane .
14016013	Så gjekk Asa til kvile hjå fedrane sine . Han døydde i det førtifyrste styringsåret sitt .
14016014	Dei sette han ned i hans eige gravrom , som han hadde late hogga ut åt seg i Davids-byen . Der la dei han på ei lege fylt med velluktande urter og ymse salvar som var blanda . Så kveikte dei eit veldig bål til ære for han .
14017001	Etter Asa vart Josjafat , son hans , konge . Han freista å styrkja makta si mot Israel .
14017002	Han la hærflokkar i alle festningsbyane i Juda og sette vaktpostar både i Juda og i dei byane som Asa , far hans , hadde teke i Efraim .
14017003	Herren var med Josjafat , fordi han ferdast på dei vegane som David , ættefar hans , hadde fylgt i si fyrste tid . Han søkte ikkje råd hjå Ba’al-gudane ,
14017004	men hjå Gud åt far sin . Han heldt seg etter boda hans og fór ikkje åt som dei gjorde i Israel .
14017005	Difor trygde Herren kongsmakta for Josjafat , og heile Juda kom til han med gåver , så han fekk stor rikdom og ære .
14017006	Og medan han gjekk på Herrens vegar , auka motet hans , og han sytte for å få bort offerhaugane og Asjera-pålane i Juda .
14017007	I det tredje styringsåret sitt sende Josjafat nokre av hovdingane sine ut for å læra folket i Juda-byane ; det var Ben-Hajil , Obadja , Sakarja , Netanel og Mikaja .
14017008	Saman med dei sende han levittane Sjemaja , Netanja , Sebadja , Asael , Sjemiramot , Jonatan , Adonja , Tobia og Tob-Adonja og så prestane Elisjama og Joram .
14017009	Når dei lærte i Juda , hadde dei Herrens lovbok med seg . Såleis fór dei ikring i alle Juda-byane og lærte folket .
14017010	Då kom det ei redsle frå Herren over alle land og rike som låg kring Juda , så dei ikkje torde gå til strid mot Josjafat .
14017011	Nokre av filistarane kom til Josjafat med gåver og med sølv som dei gav i skatt . Arabarane òg kom til han og hadde med seg småfe , sju tusen sju hundre verar og sju tusen sju hundre bukkar .
14017012	Såleis fekk Josjafat større og større makt , og han bygde borger og opplagsbyar i Juda .
14017013	Han hadde store lager i Juda-byane og stridsmenn , djerve krigarar , i Jerusalem .
14017014	Her er ei liste over dei , ætt for ætt : Juda hadde desse tusenmannsførarane : Adna , som var førar for tre hundre tusen djerve krigarar ;
14017015	jamsides han Johanan , som var førar for to hundre og åtti tusen ;
14017016	og jamsides han Amasja , son til Sikri , som av fri vilje hadde gått i Herrens teneste med to hundre tusen djerve krigarar .
14017017	Frå Benjamin var det Eljada , ein djerv krigar , med to hundre tusen mann som var væpna med boge og skjold ,
14017018	og jamsides han Josabad med hundre og åtti tusen stridsbudde menn .
14017019	Dette var dei mennene som gjorde teneste hjå kongen , forutan dei som kongen hadde lagt i festningsbyane rundt ikring i heile Juda .
14018001	Endå Josjafat hadde vunne så stor rikdom og ære , lét han son sin gifta seg med dotter til Akab .
14018002	Nokre år etter fór han ned til Akab i Samaria . Akab slakta ei mengd med småfe og storfe for han og dei mennene han hadde med seg , og eggja han til å fara i hærferd mot Ramot i Gilead .
14018003	« Vil du fara med meg til Ramot i Gilead ? » sa Akab , Israels-kongen , til Josjafat , Juda-kongen . Josjafat svara : « Eg som du , mitt folk som ditt folk ; vi går med deg i krigen . »
14018004	Men sidan sa Josjafat til Israels-kongen : « Spør fyrst Herren til råds ! »
14018005	Då kalla Akab saman profetane , fire hundre mann , og spurde dei : « Skal eg fara i hærferd mot Ramot i Gilead , eller skal eg la det vera ? » Dei svara : « Far du ! Gud vil gje byen i hendene dine , konge . »
14018006	Men Josjafat sa : « Er det ingen annan av Herrens profetar her som vi òg kunne spørja ? »
14018007	Israels-kongen svara : « Det finst endå ein som vi kunne få til å spørja Herren . Men eg hatar han ; for han spår meg aldri noko godt , berre vondt . Det er Mika Jimlason . » Josjafat sa : « Kongen skulle ikkje tala så ! »
14018008	Då ropa Israels-kongen på ein av hoffmennene og sa : « Skunda deg og henta Mika Jimlason ! »
14018009	Imedan sat Israels-kongen og Josjafat , Juda-kongen , i kongeleg skrud på kvar sin kongsstol på ein treskjevoll utmed byporten i Samaria , og alle profetane stod framføre dei og sa fram spådomane sine .
14018010	Då laga Sidkia , son til Kena’ana , seg horn av jern og sa : « Så seier Herren : Med desse skal du stanga aramearane til det er ute med dei . »
14018011	Og alle dei andre profetane spådde like eins og sa : « Far opp mot Ramot i Gilead , så skal du ha lukka med deg . Herren vil gje byen i hendene dine , konge . »
14018012	Sendebodet som hadde gått av stad og skulle henta Mika , sa til han : « Dei andre profetane spår alle som ein at det skal gå kongen vel . Lat no dine ord vera som deira , og spå godt , du òg ! »
14018013	Men Mika svara : « Så sant Herren lever : Det min Gud seier til meg , det må eg tala . »
14018014	Då han kom fram , sa kongen til han : « Mika , skal vi fara i hærferd mot Ramot i Gilead , eller skal vi la det vera ? » Han svara : « Far de , så skal de ha lukka med dykk ! Dei skal gjevast i dykkar hand . »
14018015	Men kongen sa til han : « Kor mange gonger skal eg la deg sverja på at du ikkje seier meg anna enn sanninga i Herrens namn ? »
14018016	Då sa Mika : « Eg såg heile Israel spreitt utover fjella som ein saueflokk utan gjætar . Og Herren sa : Dei har ingen herre . Lat dei fara heim att i fred , kvar til sitt ! »
14018017	Då sa Israels-kongen til Josjafat : « Var det ikkje det eg sa deg : Han spår meg aldri noko godt , berre vondt ? »
14018018	Mika sa : Så høyr då Herrens ord ! Eg såg Herren sitja på kongsstolen sin , og heile himmelhæren stod ikring han , somme på høgre og somme på venstre sida .
14018019	Då spurde Herren : « Kven vil dåra Akab , Israels-kongen , så han gjer ei hærferd til Ramot i Gilead og fell der ? » Ein svara så og ein annan så .
14018020	Då gjekk ånda fram , stod for Herrens åsyn og sa : « Eg skal dåra han . » « Korleis ? » spurde Herren .
14018021	Ho svara : « Eg vil fara av stad og vera ei lygnarånd i munnen på alle profetane hans . » Då sa Herren : « Ja , du kan få dåra han , og det skal lukkast for deg òg . Far av stad og gjer så ! »
14018022	Så har då Herren lagt ei lygnarånd i munnen på alle desse profetane dine . Men han har varsla ulukke for deg .
14018023	Då gjekk Sidkia , son til Kenaana , bort og gav Mika eit slag på kinnet og sa : « Korleis har Herrens Ande fare over frå meg for å tala til deg ? »
14018024	Mika svara : « Det skal du få sjå den dagen du lyt røma frå rom til rom og leita etter ein stad der du kan gøyma deg . »
14018025	Då sa Israels-kongen : « Ta Mika og før han bort til byhovdingen Amon og kongssonen Joasj
14018026	og sei : Så seier kongen : Set denne mannen i fengsel , og lat han leva på vatn og brød til eg kjem uskadd heim att ! »
14018027	Mika sa : « Kjem du uskadd heim att , så har ikkje Herren tala gjennom meg . » Og han la til : « Høyr dette , alle folkeslag ! »
14018028	Så drog Israels-kongen og Josjafat , Juda-kongen , opp mot Ramot i Gilead .
14018029	Og Israels-kongen sa til Josjafat : « Eg vil kle meg ut før eg går i striden . Men du kan ha på deg den vanlege kledebunaden din . » Så kledde Israels-kongen seg ut og gjekk i striden .
14018030	No hadde aramearkongen sagt frå til hovdingane for stridsvognene sine : « De skal ikkje ta på nokon , anten dei er små eller store , anna enn på Israels-kongen . »
14018031	Då hovdingane for stridsvognene fekk auga på Josjafat , sa dei : « Det er Israels-kongen . » Så snudde dei seg dit og ville strida mot han . Då sette Josjafat i eit høgt rop , og Herren hjelpte han . Gud fekk dei til å venda seg bort frå han .
14018032	Straks vognhovdingane såg at det ikkje var Israels-kongen , drog dei seg bort frå han .
14018033	Men ein mann spente bogen og skaut på måfå . Han råka Israels-kongen mellom brynjestakken og brynja . Då sa kongen til vognstyraren sin : « Snu og køyr meg ut or slaget ! Eg er såra . »
14018034	Striden vart hardare og hardare den dagen , og Israels-kongen heldt seg oppreist i vogna , så han kunne fylgja striden mot aramearane heilt til kvelds . Men då sola gladde , døydde han .
14019001	Josjafat , Juda-kongen , fór uskadd heim att til Jerusalem .
14019002	Då kom sjåaren Jehu , son til Hanani , ut mot han og sa : « Skal du hjelpa den gudlause og halda av dei som hatar Herren ? For dette kviler Herrens vreide over deg .
14019003	Men noko godt finst det hjå deg . Du har rudt ut Asjera-pålane or landet og lagt vinn på å søkja Gud . »
14019004	Josjafat drygde no ei tid i Jerusalem . Men sidan fór han atter ikring mellom folket , frå Be’er-Sjeba til Efraims-fjella , og førte dei attende til Herren , deira fedrars Gud .
14019005	Han sette inn domarar i landet , i alle festningsbyane i Juda , by for by .
14019006	Og han sa til domarane : « Akta vel på kva de gjer ! Det er ikkje for menneske de dømer , men for Herren . Og han er hjå dykk når de feller dom .
14019007	Så lat då otte for Herren vera over dykk ! Ver varsame i all dykkar ferd ! For hjå Herren vår Gud finst det ingen urett . Han gjer ikkje skil på folk og tek ikkje muter . »
14019008	I Jerusalem òg sette Josjafat nokre av levittane og prestane og nokre av Israels ættehovdingar til å ta seg av Herrens lov og til å døma i saker mellom folket i Jerusalem .
14019009	Han gav dei dette påbodet : « Så skal de gjera med age for Herren , i truskap og med heilt hjarta :
14019010	Kvar gong frendane dykkar , kva by dei så bur i , legg fram for dykk ei sak — anten det er ei drapssak , eller det gjeld spørsmål om lov og bod , føresegner og rettsreglar , då skal de åtvara dei , så dei ikkje syndar mot Herren , og hans vreide kjem over både dykk og frendane dykkar . Dette må de gjera ; elles fører de skuld over dykk .
14019011	Øvstepresten Amarja skal ha leiinga i alle saker som høyrer inn under Herren , og Sebadja Ismaelsson , fyrsten for Juda-ætta , i alle saker som høyrer inn under kongen . Og levittane skal vera tilsynsmenn under dykk . Gå heilhuga til verket ! Herren vere med den som gjer det som godt er ! »
14020001	Då det leid av ei tid , hende det at moabittane og ammonittane og saman med dei ein del meunittar gjorde ei hærferd mot Josjafat .
14020002	Folk kom til han med melding om dette og sa : « Det kjem ein stor hær mot deg frå den andre sida av sjøen , frå Edom . Dei er alt i Haseson-Tamar » — det er En-Gedi .
14020003	Då vart Josjafat redd . Han vende seg til Herren og spurde han til råds , og lyste så ut ei faste over heile Juda .
14020004	Judearane samla seg og ville søkja hjelp hjå Herren . Frå alle Juda-byane kom dei og ville spørja Herren til råds .
14020005	Så steig Josjafat fram for folket som var kome saman frå Juda og Jerusalem , i Herrens hus , framfor den nye føregarden ,
14020006	og sa : Herre , vår fedregud ! Er det ikkje du som er Gud i himmelen , og som rår over alle kongerike på jorda ? I di hand er makt og velde , og det finst ingen som kan stå seg mot deg .
14020007	Var det ikkje du , vår Gud , som dreiv ut innbyggjarane i dette landet for Israel , folket ditt , og så gav landet til etterkomarane etter Abraham , venen din , for alltid ?
14020008	Dei busette seg der og bygde ein heilagdom for namnet ditt . Og dei sa :
14020009	« Kjem det ei ulukke over oss , sverd , straffedom , pest eller uår , då vil vi gå fram for dette huset , for ditt åsyn ; for i dette huset bur namnet ditt . Vi vil ropa til deg i vår naud , og du vil høyra og hjelpa . »
14020010	Sjå no ammonittane og moabittane og dei som bur i Se’ir-fjellet ! Du gav ikkje israelittane lov til å dra inn i landa deira den gongen dei kom frå Egypt . Difor bøygde dei av og fór bort utan å øydeleggja dei .
14020011	Men sjå korleis dei løner oss , desse folka ! No kjem dei og vil driva oss ut or landet ditt , det som du har gjeve oss til eige .
14020012	Vår Gud , vil du ikkje halda dom over dei ? For vi har ikkje makt nok til å stå mot denne store hæren som kjem imot oss . Vi veit ikkje kva vi skal gjera ; men augo våre er vende mot deg .
14020013	Imedan stod alle judearane der for Herrens åsyn ; jamvel småborna og konene og sønene deira var med .
14020014	Då kom Herrens Ande — midt imellom folket som var samla — over levitten Jahasiel , son til Sakarja , son til Benaja , son til Je’iel , son til Mattanja , som var ein av Asaf-sønene .
14020015	Og han sa : « Lyd etter , alle judearar og de som bur i Jerusalem , og du kong Josjafat ! Så seier Herren til dykk : Ottast ikkje og ver ikkje redde for denne store hæren ; for dette er ikkje dykkar strid , men Guds .
14020016	Far ned mot dei i morgon ! Då dreg dei oppetter Hassis-bakken , og de kjem til å møta dei ved enden av dalen ut mot Jeruel-øydemarka .
14020017	Men det er ikkje de som skal strida denne gongen . De skal berre stella dykk opp og stå og sjå korleis Herren frelser dykk , de Juda-menn og Jerusalems-buar . Ver ikkje redde , og miss ikkje motet ! Dra ut mot dei i morgon ! Herren skal vera med dykk . »
14020018	Då bøygde Josjafat seg med andletet mot jorda , og alt folket frå Juda og Jerusalem kasta seg ned for Herren og tilbad han .
14020019	Og dei levittane som høyrde Kehat - og Korah-sønene til , reiste seg og lova Herren , Israels Gud , med sterk og høg røyst .
14020020	Dagen etter tok dei ut i otta og fór til Tekoa-øydemarka . Med det same dei drog ut , steig Josjafat fram og sa : « Høyr på meg , de Juda-menn og Jerusalems-buar ! Tru på Herren dykkar Gud , så skal de halda stand ! Tru på profetane hans , så skal de ha lukka med dykk ! »
14020021	Sidan samrådde han seg med folket og stelte så opp ein flokk med songarar , som skulle lova Herren i heilagt skrud medan dei drog ut føre den væpna hæren . Dei skulle syngja : « Pris Herren , for hans miskunn varer til evig tid ! »
14020022	Så snart dei tok til med fagnadrop og lovsong , lét Herren ein flokk som låg i bakhald , ta på ammonittane , moabittane og mennene frå Se’ir-fjellet , dei som rykte fram mot Juda , og dei vart slegne .
14020023	Då vende ammonittane og moabittane seg mot Se’ir-buane og hogg dei ned til siste mann . Og då dei hadde gjort ende på Se’ir-buane , gav dei seg til å drepa kvarandre .
14020024	Då judearane kom opp til den staden der ein kunne sjå utover øydemarka , og såg seg om etter hæren , fekk dei auga på alle som låg livlause på marka ; ingen hadde sloppe unna .
14020025	Josjafat og mennene hans drog då dit og ville ta hærfang , og dei fann ei mengd med gods og lik og dyre eigneluter . Dei reiv til seg så mykje at dei ikkje kunne bera det alt . Tre dagar heldt dei på med å plyndra ; så stort var hærfanget .
14020026	Fjerde dagen samla dei seg i Lovprisingsdalen , og der lova dei Herren . Difor kalla dei den staden Lovprisingsdalen , og det namnet har han hatt til denne dag .
14020027	Så fór dei heim att , mennene frå Juda og Jerusalem , med Josjafat føre , og glade kom dei til Jerusalem ; for Herren hadde unnt dei den gleda å vinna over fiendane .
14020028	Med harper , lyrer og trompetar drog dei inn i Jerusalem , til Herrens hus .
14020029	Det kom ei redsle frå Gud over alle land og rike , då dei høyrde at Herren hadde stridt mot Israels fiendar .
14020030	Og sidan hadde Josjafats rike fred ; for hans Gud lét han få ro på alle kantar .
14020031	Så rådde no Josjafat i Juda . Han var trettifem år gamal då han vart konge , og han styrte i Jerusalem i tjuefem år . Mor hans heitte Asuba og var dotter til Sjilki .
14020032	Josjafat heldt fram etter same vegen som Asa , far hans , hadde fylgt , og veik ikkje av frå den . Han gjorde det som rett var i Herrens augo .
14020033	Men offerhaugane vart ikkje nedlagde , og folket hadde endå ikkje vendt hugen til sine fedrars Gud .
14020034	Det som elles er å seia om Josjafat , frå fyrst til sist , det står skrive i eit skrift av Jehu , son til Hanani , som er innteke i boka om Israels-kongane .
14020035	Sidan gjorde Josjafat , Judakongen , ein avtale med Akasja , Israels-kongen , han som bar seg så gudlaust åt .
14020036	Han vart samd med han om å byggja skip som skulle gå til Tarsis ; og dei bygde nokre skip i Esjon-Geber .
14020037	Då tala Elieser Dodavason frå Maresja eit profetord mot Josjafat . Han sa : « Fordi du har gjort avtale med Akasja , skal Herren la tiltaket ditt mislukkast . » Og nokre av skipa forliste , så dei ikkje kunne gå til Tarsis .
14021001	Så gjekk Josjafat til kvile hjå fedrane sine . Han vart gravlagd i fedregrava i Davids-byen , og Joram , son hans , vart konge etter han .
14021002	Joram hadde nokre brør . Dei heitte Asarja , Jehiel , Sakarja , Asarjahu , Mikael og Sjefatja . Alle desse var sønene til Josjafat , kongen i Israel .
14021003	Far deira gav dei mange gåver : sølv og gull og dyre eigneluter og attåt det festningsbyar i Juda . Men kongedømet gav han til Joram ; for han var den eldste .
14021004	Då Joram hadde stige opp på kongsstolen etter far sin og hadde trygt makta si , drap han alle brørne sine med sverd og like eins nokre av stormennene i Israel .
14021005	Joram var trettito år gamal då han vart konge , og han styrte i Jerusalem i åtte år .
14021006	Han fylgde den same vegen som Israels-kongane og bar seg like eins åt som Akabs-ætta . For han var gift med ei dotter til Akab , og han gjorde det som vondt var i Herrens augo .
14021007	Men Herren ville ikkje rydja ut Davids-ætta , fordi han hadde gjort pakt med David og lova at det alltid skulle lysa ei lampe for han og sønene hans .
14021008	I Jorams tid reiv Edom seg laus frå Juda og tok seg ein konge .
14021009	Då drog Joram dit med hovdingane sine og hadde alle stridsvognene med seg . Han tok ut om natta og slo edomittane , som hadde omringa han og førarane for stridsvognene .
14021010	Likevel kom edomittane seg laus frå Juda og har styrt seg sjølve til denne dag . På same tid reiv Libna seg laus frå Joram , fordi han hadde vendt seg frå Herren , sine fedrars Gud .
14021011	Han bygde òg offerhaugar i Juda-fjella , fekk folket i Jerusalem til å driva avgudsdyrking og førte judearane bort frå den rette vegen .
14021012	Då kom det eit brev til Joram frå profeten Elia , og der stod det : Så seier Herren , Gud åt David , far din : Fordi du ikkje har fare fram som Josjafat , far din , og Asa , Juda-kongen ,
14021013	men har fylgt den same vegen som Israels-kongane og fått Juda-folket og Jerusalems-buane til å driva avgudsdyrking , på same vis som Akabs-ætta gjorde det , og fordi du jamvel har drepe brørne dine , sønene til din eigen far , endå dei var betre enn du ,
14021014	så vil Herren retta eit hardt slag mot folket ditt , sønene dine og konene dine og alt det du eig .
14021015	Og sjølv skal du få ein sjukdom , ein sjukdom i livet , som er så hard at innvolen til sist fell ut .
14021016	Så eggja Herren opp filistarane og dei arabarane som bur bortmed nubiarane , så dei vart harme på Joram .
14021017	Dei gjorde ei hærferd mot Juda , trengde inn i landet og førte bort alle eigneluter som fanst i kongsgarden , og jamvel sønene og konene hans . Berre ein av sønene sine hadde han att , Joakas , som var yngst .
14021018	Etter alt dette lét Herren han få ein ulækjande sjukdom i livet .
14021019	Og til sist , då to år var lidne , førte sjukdomen til at innvolen fall ut , og han døydde i hard liding . Folket hans kveikte ikkje nokon eld til ære for han , som dei hadde gjort for fedrane hans .
14021020	Joram var trettito år gamal då han vart konge , og han styrte i Jerusalem i åtte år . Så gjekk han bort , og ingen sakna han . Dei gravla han i Davids-byen , men ikkje i kongegravene .
14022001	Sidan gjorde Jerusalemsbuane Akasja , yngste son hans Joram , til konge etter han . For alle dei eldre sønene hadde vorte drepne av ein herjeflokk som kom til leiren saman med arabarane . Såleis vart Akasja , son til Joram , konge i Juda .
14022002	Akasja var tjueto år gamal då han vart konge , og han styrte i Jerusalem i eitt år . Mor hans heitte Atalja og var dotter til Omri .
14022003	Akasja òg fór fram som kongane av Akabs-ætta . For mora , som gav han råd , forførte han til gudløyse .
14022004	Han gjorde det som vondt var i Herrens augo , på same vis som etterkomarane etter Akab . For då faren døydde , vart dei rådgjevarane hans , til skade for han sjølv .
14022005	Det var deira råd han fylgde då han saman med Joram Akabsson , Israels-kongen , gjorde ei hærferd mot Hasael , aramearkongen , og stridde mot han ved Ramot i Gilead . Men Joram vart såra av aramearane .
14022006	Så fór han heim att til Jisre’el og ville få lækt dei såra han hadde fått ved Ramot då han stridde mot Hasael , aramearkongen . Og Akasja Joramsson , Juda-kongen , drog ned til Jisre’el og ville sjå om Joram , son til Akab , medan han låg sjuk .
14022007	Men det var Gud som ville at Akasja skulle gå til grunne ; difor laga han det så at han kom til Joram . For då han var komen dit , drog han saman med Joram ut mot Jehu , son til Nimsji , som Herren hadde salva til å rydja ut Akabs ætt .
14022008	Og medan Jehu heldt på å setja i verk domen over Akabs-ætta , møtte han stormennene i Juda og brorsønene til Akasja , som var i teneste hjå kongen , og han drap dei .
14022009	Sidan leita han etter Akasja , og dei tok han i Samaria , der han hadde gøymt seg . Dei førte han til Jehu og drap han . Så gravla dei han ; for dei sa : « Han er då ein etterkomar etter Josjafat , som søkte Herren av heile sitt hjarta . » No var det ingen att av Akasjas ætt som var før til å ta kongedømet .
14022010	Då Atalja , mor til Akasja , fekk vita at son hennar var død , sette ho seg føre å rydja ut heile kongsætta i Juda .
14022011	Men Josjabat , dotter til kongen , tok i løynd Joasj , son til Akasja , bort frå flokken av kongssøner som skulle drepast . Ho hadde han og fostermor hans inn i eit kammer . Der fekk Josjabat , syster til Akasja — ho var dotter til kong Joram og kona til presten Jojada — gøymt han for Atalja , så ho ikkje fekk drepe han .
14022012	Sidan var han hjå Josjabat i Guds hus . Han heldt seg løynd i seks år , medan Atalja styrte i landet .
14023001	Men i det sjuande året tok Jojada mot til seg og gjorde ein avtale med nokre av hundremannsførarane . Det var Asarja , son til Jeroham , Ismael , son til Johanan , Asarja , son til Obed , Ma’aseja , son til Adaja , og Elisjafat , son til Sikri .
14023002	Så fór dei ikring i Juda og samla levittane frå alle Juda-byane og ættehovdingane i Israel . Då dei kom til Jerusalem ,
14023003	gjorde alt folket som var samla , ei pakt med kongen i Guds hus . Og Jojada sa til dei : Denne kongssonen skal vera konge , så som Herren har sagt om Davids søner .
14023004	Høyr no kva de skal gjera : Ein tredjepart av dykk , dei prestane og levittane som kjem og gjer teneste på sabbaten , skal halda vakt ved dørstokkane ,
14023005	den andre tredjeparten ved kongsgarden , den tredje ved Jesod-porten og alt folket i føregardane til Herrens hus .
14023006	Men ingen må koma inn i Herrens hus så nær som prestane og dei levittane som gjer teneste . Dei kan gå inn , for dei er heilage . Men alle dei andre må halda seg etter Herrens føresegn .
14023007	Levittane skal fylka seg rundt ikring kongen , kvar mann med våpen i hand , og vil nokon trengja seg inn i huset , skal han drepast . Dei skal fylgja kongen kvar han går og står .
14023008	Levittane og heile Juda-folket gjorde i eitt og alt som presten Jojada baud dei . Dei tok kvar sine menn , både dei som gjekk på vakt på sabbaten , og dei som skulle ha avløysing ; for presten Jojada hadde ikkje late noko av skifta fara heim .
14023009	Han gav hundremannsførarane dei spyda og skjolda , både store og små , som kong David hadde ått , og som var i Guds hus .
14023010	Og han lét alt folket stella seg opp , kvar mann med våpen i hand , frå sørsida til nordsida av templet , bort imot altaret og huset , i ein ring kring kongen .
14023011	Så leidde Jojada og sønene hans kongssonen ut . Dei sette på han krona og gav han vitnemålet , kåra han til konge og salva han . Og folket ropa : « Leve kongen ! »
14023012	Då Atalja høyrde ropet frå folkehopen som sprang fram og hylla kongen , gjekk ho opp til folket i Herrens hus .
14023013	Der fekk ho sjå kongen stå attmed søyla si ved inngangen , og hovdingane og hornblåsarane attmed han . Heile hopen jubla og bles i trompetar , og songarane stod der med instrumenta sine og styrte lovsongen . Då reiv Atalja sund kleda sine og ropa : « Opprør , opprør ! »
14023014	Men presten Jojada sende hundremannsførarane i veg , dei som stod over hæren , og sa til dei : « Lei henne ut mellom rekkjene ! Og fylgjer nokon etter henne , skal han hoggast ned med sverd . » For presten hadde sagt : « De må ikkje drepa henne i Herrens hus . »
14023015	Så greip dei Atalja . Ho laut gå gjennom Hesteporten inn i kongsgarden , og der drap dei henne .
14023016	Sidan gjorde Jojada ei pakt mellom seg og folket og kongen : Dei skulle vera Herrens folk .
14023017	Så gjekk alt folket til Ba’al-templet og reiv det ned . Altara og gudebileta der slo dei sund , og Ba’al-presten Mattan drap dei framfor altara .
14023018	Så sette Jojada inn tilsynsmenn i Herrens hus . Det var dei prestane og levittane som David hadde delt inn i skift til å gjera teneste i templet , til å bera fram brennoffer for Herren , som skrive står i Moselova , med glede og song etter Davids føresegn .
14023019	Og han sette vaktmenn ved portane til Herrens hus , så ikkje nokon som på eit eller anna vis hadde vorte urein , skulle koma inn der .
14023020	Så tok han med seg hundremannsførarane , stormennene , styresmennene i folket og heile folkehopen og henta kongen ned frå Herrens hus . Dei gjekk gjennom Øvreporten inn i kongsgarden og sette kongen på kongsstolen .
14023021	Folket jubla , og det var ro i byen . Men Atalja hadde dei drepe med sverd .
14024001	Joasj var sju år gamal då han vart konge , og han styrte i Jerusalem i førti år . Mor hans heitte Sibja og var frå Be’er-Sjeba .
14024002	Joasj gjorde det som rett var i Herrens augo , så lenge presten Jojada levde .
14024003	Jojada fann to koner til han , og han fekk søner og døtrer .
14024004	Då det leid av ei tid , sette Joasj seg føre å vøla Herrens hus .
14024005	Han kalla saman prestane og levittane og sa til dei : « Dra ut til byane i Juda og samla inn pengar frå heile Israel til å setja i stand huset åt dykkar Gud etter som det trengst år om anna . De må skunda dykk å gjera det ! » Men levittane skunda seg ikkje .
14024006	Då kalla kongen til seg Jojada , øvstepresten , og sa : « Kvifor har du ikkje sytt for at levittane krev inn frå Juda og Jerusalem den avgifta til lovteltet som Moses , Herrens tenar , og Israels-lyden har fastsett ?
14024007	For den gudlause Atalja og sønene hennar har gjort stor skade på Guds hus og har jamvel teke dei heilage tinga i templet og nytta dei til Ba’al-gudane . »
14024008	Så baud kongen at dei skulle laga ei kiste og setja henne utanfor porten til Herrens hus .
14024009	Og det vart kunngjort i Juda og Jerusalem at folket skulle koma til Herren med den avgifta som Moses , Guds tenar , hadde lagt på Israel i øydemarka .
14024010	Då vart dei glade , alle stormennene og heile folket , og dei kom med pengane og kasta dei i kista til ho var full .
14024011	Då bar levittane henne inn til embetsmennene åt kongen . Og kvar gong dei såg at det var mange pengar i kista , kom skrivaren åt kongen og den tilsynsmannen som øvstepresten hadde sett inn , og tømde henne . Så tok dei og sette henne på plass att . Det gjorde dei dag etter dag og samla ei mengd med pengar .
14024012	Kongen og Jojada gav pengane til dei som stod for arbeidet på Herrens hus . Og dei leigde steinhoggarar og tømmermenn til å setja huset i stand og jern - og koparsmedar til å vøla det .
14024013	Arbeidsfolket gjekk til verket , og arbeidet hadde god framgang under hendene deira . Dei sette Guds hus i stand att etter dei mål det skulle ha , og gjorde det sterkare enn før .
14024014	Då dei var ferdige , bar dei resten av pengane til kongen og Jojada , som nytta dei til å laga reiskapar til Herrens hus : reiskapar til tenesta og ofringa , og skåler og kar av gull og sølv . Sidan bar dei støtt fram brennoffer i Herrens hus , så lenge Jojada levde .
14024015	Jojada vart gamal og mett av dagar . Han var hundre og tretti år då han døydde .
14024016	Dei gravla han i Davids-byen , saman med kongane , fordi han hadde gjort så mykje godt i Israel , for Gud og huset hans .
14024017	Då Jojada var borte , kom stormennene i Juda til kongen og kasta seg ned for han . Og kongen høyrde på dei .
14024018	Så gav dei opp huset åt Herren , sin fedregud , og dyrka Asjera-pålar og gudebilete . For det brotet skuld kom Guds vreide over folket i Juda og Jerusalem .
14024019	Herren sende dei profetar som skulle føra dei attende til han . Profetane åtvara dei , men dei ville ikkje høyra .
14024020	Då kom Guds Ande over Sakarja , son til presten Jojada . Og han steig fram for folket og sa til dei : « Så seier Gud : Kvifor bryt de Herrens bod ? På den måten går det dykk aldri vel . De har vendt dykk frå Herren ; difor vender han seg frå dykk . »
14024021	Men dei svor seg saman mot han og steina han i føregarden til Herrens hus . Kongen baud dei gjera så .
14024022	Så lite kom kong Joasj i hug den kjærleiken som Jojada , far hans , hadde vist han , at han drap son hans . Men Sakarja ropa med det same han døydde : « Herren ser det og skal hemna det ! »
14024023	Då året var ute , gjorde aramearane ei hærferd mot kong Joasj . Dei kom til Juda og Jerusalem og rudde ut alle stormennene i folket . Alt hærfanget dei tok , sende dei til kongen i Damaskus .
14024024	Det var ikkje mange mann i aramearhæren som kom . Likevel lét Herren dei vinna over ein stor hær , fordi folket i Juda hadde gått bort frå Herren , sin fedregud . Såleis vart straffedomen over Joasj sett i verk .
14024025	Då aramearane drog bort frå han og lét han liggja att i svær liding , svor tenarane hans seg saman mot han , fordi han hadde teke livet av sonen til presten Jojada . Og dei drap han der han låg . Såleis døydde Joasj . Dei gravla han i Davids-byen , men ikkje i kongegravene .
14024026	Dei som svor seg saman mot han , var Sabad , son til Sjimat , ei kvinne frå Ammon , og Josabad , son til Sjimrit frå Moab .
14024027	Om sønene til Joasj , om dei mange profetorda som vart tala mot han , og atterreisinga av Guds hus er det skrive i sogeverket om kongane . Amasja , son hans , vart konge etter han .
14025001	Amasja var tjuefem år gamal då han vart konge , og han styrte i Jerusalem i tjueni år . Mor hans heitte Joaddan og var frå Jerusalem .
14025002	Amasja gjorde det som rett var i Herrens augo , men ikkje med eit heilt hjarta .
14025003	Så snart han hadde fått kongedømet fast i si hand , drap han dei hoffmennene som hadde slege i hel far hans , kongen .
14025004	Men borna deira drap han ikkje . Han heldt seg etter det som står skrive i Mose lovbok , der Herren har gjeve dette påbodet : Fedrar skal ikkje lata livet for det borna har gjort , og born ikkje for det fedrane har gjort . Kvar skal døy for si eiga synd .
14025005	Sidan samla Amasja folket i Juda og stelte dei opp , ættgrein for ættgrein , under tusenmannsførarar og hundremannsførarar i heile Juda og Benjamin . Han mønstra dei , så mange som var tjue år eller meir , og fann at det var tre hundre tusen utvalde stridsmenn som kunne bruka spyd og skjold .
14025006	Dessutan leigde han i Israel hundre tusen djerve krigarar for hundre talentar sølv .
14025007	Då kom ein gudsmann til han og sa : « Lat ikkje Israels-hæren dra med deg , konge ! For Herren er ikkje med Israel , ikkje med nokon av Efraims-sønene .
14025008	Men du skal dra ut og gå modig i striden ! Elles vil Gud la deg falla for fienden . For Gud har makt både til å hjelpa og til å fella . »
14025009	Amasja spurde gudsmannen : « Kva så med dei hundre talentane som eg har gjeve til hærflokken frå Israel ? » Gudsmannen svara : « Herren kan gje deg meir enn det ! »
14025010	Då skilde Amasja ut den flokken som var komen til han frå Israel , og lét dei fara heim att . Dei vart brennande harme på Juda-mennene og fór av stad i fullt sinne .
14025011	Amasja tok no mot til seg og drog ut med hæren sin . Han kom til Saltdalen , og der hogg han ned ti tusen mann frå Se’ir .
14025012	Andre ti tusen tok judearane levande til fange . Dei førte dei opp på toppen av ein fjellknaus og støytte dei ned derifrå , så dei slo seg i hel , alle saman .
14025013	Men nokre av israelittane som Amasja hadde sendt heim att , så dei ikkje fekk fylgja han på hærferda , dei tok til å herja i Juda-byane frå Samaria til Bet-Horon . Der hogg dei ned tre tusen mann og tok mykje hærfang .
14025014	Då Amasja kom heim att etter at han hadde slege edomittane , førte han gudane åt Se’ir-sønene med seg . Han sette dei opp som sine eigne gudar , kasta seg ned for dei og ofra til dei .
14025015	Då vart Herren brennande harm på Amasja og sende ein profet som sa til han : « Kvifor spør du gudane åt dette folket til råds , dei som ikkje kunne berga sitt eige folk or di hand ? »
14025016	Men då profeten tala såleis til Amasja , sa han : « Har vi gjort deg til rådgjevar for kongen ? Hald opp med dette ! Elles kan du verta ihelslegen . » Då heldt profeten opp og sa : « Eg veit at Gud har sett seg føre å tyna deg , sidan du gjorde dette og ikkje høyrde på rådet mitt . »
14025017	Amasja , kongen i Juda , heldt råd og sende så bod til Israels-kongen Joasj , son til Joakas Jehuson . « Kom , lat oss prøva styrke med kvarandre ! » sa han .
14025018	Men Joasj , kongen i Israel , sende dette bodet attende til Amasja , Juda-kongen : « Klungeren på Libanon sende ein gong bod til sederen der og sa : Lat son min få dotter di til kone ! Men villdyra på Libanon kom farande og trakka ned klungeren .
14025019	Du tenkjer at du har slege edomittane . Difor har du vorte stormodig og vil vinna endå meir ære . Hald deg heime ! Kvifor vil du styrta deg i ulukke ? Du kjem berre til å falla , og judearane med deg . »
14025020	Men Amasja ville ikkje høyra på han . Det var Gud som laga det så ; han ville la dei falla i fiendehand , fordi dei hadde spurt Edom-gudane til råds .
14025021	Så drog Joasj , Israels-kongen , ut mot Amasja , Juda-kongen . Det kom til styrkeprøve mellom dei ved Bet-Sjemesj , som ligg i Juda .
14025022	Judearane tapte for israelittane og rømde kvar til sitt .
14025023	Juda-kongen Amasja , son til Joasj Akasjason , vart teken til fange ved Bet-Sjemesj av Joasj , Israels-kongen , og ført til Jerusalem . Der reiv Joasj ned bymuren frå Efraims-porten til Hjørneporten , eit stykke på fire hundre alner .
14025024	Og han tok alt gullet og sølvet og alle dei kar som fanst i Guds hus , hjå Obed-Edom , og i skattkammeret i kongsgarden . Gislar tok han òg med seg då han fór heim att til Samaria .
14025025	Juda-kongen Amasja , son til Joasj , levde femten år etter at Israels-kongen Joasj , son til Joakas , var død .
14025026	Det som elles er å seia om Amasja , frå fyrst til sist , det står skrive i boka om Juda - og Israels-kongane .
14025027	Etter at Amasja fall frå Herren , fekk dei til ei samansverjing mot han i Jerusalem . Då rømde han til Lakisj . Men dei sende folk etter han og drap han der .
14025028	Så køyrde dei han derifrå med hestar , og han vart gravlagd i Davids-byen , der fedrane hans låg .
14026001	Så tok heile Juda-folket og gjorde Ussia , som då var seksten år gamal , til konge etter Amasja , far hans .
14026002	Det var han som vann Eilat att åt Juda og bygde byen om til ei borg , etter at kongen hadde gått til kvile hjå fedrane sine .
14026003	Ussia var seksten år gamal då han vart konge , og han styrte i Jerusalem i femtito år . Mor hans heitte Jekolja og var frå Jerusalem .
14026004	Ussia gjorde det som rett var i Herrens augo , heilt og fullt som Amasja , far hans , hadde gjort .
14026005	Han søkte Gud så lenge Sakarja levde , han som skjøna seg på syner frå Gud . Og så lenge han søkte Herren , lét Gud allting lukkast for han .
14026006	Ussia drog i hærferd mot filistarane og reiv ned bymurane i Gat , Jabne og Asjdod . Sidan bygde han byar i Asjdod-bygda og andre stader i Filistarlandet .
14026007	Gud hjelpte han mot filistarane , mot dei arabarane som budde i Gur-Ba’al og mot me’unittane .
14026008	Ammonittane kom med gåver til Ussia , og gjetordet om han nådde heilt til Egypt ; for han fekk større og større makt .
14026009	Ussia bygde tårn i Jerusalem , ved Hjørneporten og Dalporten og ved Kroken . Såleis gjorde han desse stadene sterke .
14026010	I øydemarka bygde han òg tårn og hogg ut mange brunnar ; for han hadde mykje fe både i Sjefela og på høgsletta . Og han heldt arbeidsfolk som dyrka jorda og stelte vintrea på fjella og i hagane ; for jordbruket låg han på hjarta .
14026011	Ussia hadde ein stridsbudd hær , som drog ut i krig i flokkar som var mønstra og talde av riksskrivaren Je’uel og tilsynsmannen Ma’aseja , under leiing av Hananja , ein av stormennene til kongen .
14026012	Dei ættehovdingane som var djerve stridsmenn , var 2600 i talet .
14026013	Under dei stod det ei hærmakt på 307500 mann , som gjekk i striden med mot og makt til å hjelpa kongen mot fienden .
14026014	Heile denne hæren rusta Ussia ut med skjold og spyd , hjelmar og brynjer , bogar og slyngjesteinar .
14026015	I Jerusalem fekk han laga kunstferdig uttenkte krigsmaskinar , som skulle stå på tårna og murhjørna og brukast til å skyta ut piler og store steinar . Og gjetordet om han nådde vide ikring ; for han fekk hjelp på underfull vis , så makta hans vart stor .
14026016	Men då han hadde fått slik makt , vart hjarta hans så fullt av hovmod at han bar seg ille åt og sveik Herren sin Gud . Han gjekk inn i Herrens heilagdom og ville brenna røykjelse på røykjelsesaltaret .
14026017	Men Asarja , presten , fylgde etter han og hadde med seg åtti andre av Herrens prestar , uredde menn .
14026018	Dei steig fram mot kong Ussia og sa til han : « Du har ikkje lov til å brenna røykjelse for Herren , Ussia . Det kan berre prestane gjera , Arons-sønene , som er vigde til det . Gå ut or heilagdomen ! For du har vore trulaus , og det gjev deg inga ære hjå Herren din Gud . »
14026019	Då vart Ussia arg . Han stod alt med ei røykjelsesskål i handa og skulle til å brenna røykjelse . Men med det same han vart arg på prestane , braut det ut på panna hans ein hudsjukdom som gjorde han urein der han stod framfor prestane , attmed røykjelsesaltaret i Herrens hus .
14026020	Då Asarja , øvstepresten , og alle dei andre prestane snudde seg mot han , såg dei at han hadde hudsjukdom i panna . Då dreiv dei han bort med ein gong . Og sjølv var han snar til å koma seg ut , fordi Herren hadde råma han .
14026021	Sidan hadde kong Ussia denne hudsjukdomen til sin døyande dag . Difor budde han i eit hus for seg sjølv , og han var utestengd frå Herrens hus . Jotam , son hans , stod for kongsgarden og styrte folket i landet .
14026022	Det som elles er å seia om Ussia , frå fyrst til sist , det har profeten Jesaja , son til Amos , skrive opp .
14026023	Ussia gjekk til kvile hjå fedrane sine , og dei gravla han på marka utanfor gravstaden åt kongane . For dei sa : « Han hadde ein hudsjukdom som gjorde han urein . » Jotam , son hans , vart konge etter han .
14027001	Jotam var tjuefem år gamal då han vart konge , og han styrte i Jerusalem i seksten år . Mor hans heitte Jerusja og var dotter til Sadok .
14027002	Jotam gjorde det som rett var i Herrens augo , heilt og fullt som Ussia , far hans , hadde gjort , så nær som at han ikkje gjekk inn i Herrens tempel . Men folket heldt fram med å gjera det som vondt var .
14027003	Det var Jotam som bygde Øvre-porten i Herrens hus , og han arbeidde mykje på Ofel-muren .
14027004	Han bygde byar i Juda-fjella og sette opp borger og tårn i skogane .
14027005	Han førte krig mot ammonittane og kongen deira og vann over dei . Ammonittane laut gje han hundre talentar sølv , ti tusen kor kveite og ti tusen kor bygg det året . Det same laut dei gje han andre og tredje året .
14027006	Såleis vann Jotam stor makt , fordi han støtt ferdast for Herren sin Guds åsyn .
14027007	Det som elles er å seia om Jotam , om alle krigane hans og alt han tok seg føre , det står skrive i boka om Israels - og Juda-kongane .
14027008	Han var tjuefem år gamal då han vart konge , og han styrte i Jerusalem i seksten år .
14027009	Jotam gjekk til kvile hjå fedrane sine . Dei gravla han i Davids-byen , og Akas , son hans , vart konge etter han .
14028001	Akas var tjue år gamal då han vart konge , og han styrte i Jerusalem i seksten år . Han gjorde ikkje det som rett var i Herrens augo , så som David , ættefar hans , hadde gjort ,
14028002	men fór fram på same måten som Israels-kongane og laga jamvel støypte bilete for Ba’al-gudane .
14028003	Han ofra i Hinnom-dalen og lét sønene sine gå gjennom elden , ein stygg skikk som han fekk frå dei folkeslaga Herren hadde drive ut or landet for israelittane .
14028004	Og han slakta og ofra på haugane og høgdene og under kvart grønt tre .
14028005	Så gav Herren hans Gud han i hendene på aramearkongen . Aramearane slo han , tok ei mengd av folket hans til fange og førte dei til Damaskus . Like eins vart han gjeven i hendene på Israels-kongen , som vann ein stor siger over han .
14028006	Pekah , son til Remalja , felte på ein dag hundre og tjue tusen mann i Juda , alle saman djerve karar . Så gjekk det fordi dei hadde svike Herren , sine fedrars Gud .
14028007	Sikri , ein krigar frå Efraim , felte Ma’aseja , kongssonen , og Asrikam , slottshovdingen , og Elkana , som var nest etter kongen .
14028008	Israelittane drog av med to hundre tusen fangar som dei hadde teke mellom frendane sine , og konene , sønene og døtrene deira . Dei reiv òg til seg stort hærfang , som dei tok med til Samaria .
14028009	Der var ein av Herrens profetar , som heitte Oded . Han gjekk til møtes med hæren som kom til Samaria , og sa til dei : « Høyr her ! Fordi Herren , dykkar fedregud , var harm på Juda-folket , gav han dei i dykkar vald . Men de har herja og drepe mellom dei med slikt sinne at det har nått heilt til himmelen .
14028010	Og no tenkjer de på å tvinga folket i Juda og Jerusalem til å vera trælar og trælkvinner for dykk ! Har de ikkje sjølve skuld nok på dykk mot Herren dykkar Gud ?
14028011	Så lyd no meg og send attende dei fangane som de har teke mellom frendane dykkar og ført bort ! For Herrens brennande vreide er over dykk . »
14028012	Då steig nokre av dei fremste mennene i Efraim fram : Asarja , son til Johanan , Berekja , son til Mesjillemot , Hiskia , son til Sjallum , og Amasa , son til Hadlai . Dei vende seg til dei som var komne heim att frå hærferda ,
14028013	og sa : « Kom ikkje hit med fangane ! De tenkjer visst å føra større synd og skuld over oss som alt har så mykje å svara for hjå Herren . Stor er skulda vår , og Herrens brennande vreide er over Israel . »
14028014	Då sleppte krigarane fangane fri og gav frå seg det hærfanget dei hadde røva , midt for augo på hovdingane og heile folkehopen .
14028015	Og dei mennene som nett er nemnde , kom og tok seg av fangane . Dei tok klede av hærfanget og hadde på alle som var nakne . Dei gav dei både klede og skor , mat og drikke og salva dei . Alle som hadde vondt for å gå , sette dei på esel og førte dei til landsmennene deira i Jeriko , Palme-byen . Sidan fór dei heim att til Samaria .
14028016	På den tid sende kong Akas bod til assyrarkongen og bad om hjelp .
14028017	For edomittane òg kom og slo judearane og førte bort fangar .
14028018	Og filistarane herja Juda-byane , både i Sjefela og i Negev . Dei tok Bet-Sjemesj , Ajjalon og Gederot , like eins Soko med småbyane ikring og Timna og Gimso , begge med småbyane som høyrde til . Og dei busette seg der .
14028019	For Herren ville audmykja Juda av di kong Akas hadde ført folket vilt og vore trulaus mot Herren .
14028020	Så kom Tiglat-Pileser , kongen i Assyria , mot han ; men han skapte naud og trengsle i staden for å hjelpa .
14028021	Endå Akas plyndra både Herrens hus og kongsgarden og tok frå stormennene og gav til assyrarkongen , så hjelpte det ikkje .
14028022	Jamvel i denne harde tida heldt han fram med å vera trulaus mot Herren . Såleis var kong Akas .
14028023	Han ofra til gudane i Damaskus , som hadde vunne over han , og sa : « Det er gudane åt aramearkongane som har hjelpt dei ; no vil eg ofra til dei , så hjelper dei meg . » Men dei vart til ulukke for han og for heile Israel .
14028024	Akas samla òg alle dei kar som var i Guds hus , og slo dei sund . Han stengde dørene til Herrens hus og laga seg altar på kvart gatehjørne i Jerusalem .
14028025	Og i kvar einaste by i Juda laga han haugar som han ofra på til framande gudar . Såleis harma han Herren , sin fedregud .
14028026	Det som elles er å seia om Akas og det han gjorde , frå fyrst til sist , det står skrive i boka om Juda - og Israels-kongane .
14028027	Akas gjekk til kvile hjå fedrane sine . Dei gravla han i Jerusalem , inne i byen ; for dei ville ikkje leggja han i Israels kongegraver . Hiskia , son hans , vart konge etter han .
14029001	Hiskia vart konge då han var tjuefem år gamal , og han styrte i Jerusalem i tjueni år . Mor hans heitte Abia og var dotter til Sakarja .
14029002	Hiskia gjorde det som rett var i Herrens augo , heilt og fullt som David , ættefar hans , hadde gjort .
14029003	I det fyrste styringsåret sitt , i den fyrste månaden , opna han atter dørene til Herrens hus og sette dei i stand .
14029004	Så sende han bod etter prestane og levittane , samla dei på den opne plassen i aust
14029005	og sa til dei : Høyr på meg , de levittar ! Helga no fyrst dykk sjølve , og helga så huset åt Herren , dykkar fedrars Gud , og få ureinskapen ut or heilagdomen !
14029006	For fedrane våre har bore seg trulaust åt . Dei har gjort det som vondt er i Herrens augo , og skilt seg frå han . Dei har vendt andletet bort frå Herrens bustad og snutt ryggen til han .
14029007	Dei har jamvel stengt dørene til forhalla og sløkt lampene ; dei har ikkje brent røykjelse og ikkje bore fram brennoffer for Israels Gud i heilagdomen .
14029008	Difor er Herrens vreide komen over Juda og Jerusalem , og han har gjeve folket over til redsle , tyning og spott , som de ser det med eigne augo .
14029009	Sjå , fedrane våre er falne for sverd , og sønene og døtrene og konene våre er i fangenskap .
14029010	Men no har eg tenkt å gjera ei pakt med Herren , Israels Gud , så den brennande vreiden hans kan venda seg frå oss .
14029011	Slå dykk ikkje til ro , sønene mine ! For dykk har Herren valt til å stå for hans åsyn og tena han , til å vera tenarane hans og ofra til han .
14029012	Då tok levittane til med arbeidet . Av Kehat-sønene var det Mahat , son til Amasai , og Joel , son til Asarja , av Merari-sønene Kisj , son til Abdi , og Asarja , son til Jehallelel , av Gersjon-sønene Joah , son til Simma , og Eden , son til Joah ,
14029013	av Elisafan-sønene Sjimri og Je’uel , av Asaf-sønene Sakarja og Mattanja ,
14029014	av Heman-sønene Jehuel og Sjimi , og av Jedutun-sønene Sjemaja og Ussiel .
14029015	Dei samla brørne sine og helga seg , og så gjekk dei inn og reinsa Herrens hus , som kongen hadde sagt dei etter Herrens ord .
14029016	Prestane gjekk inn i Herrens hus og ville reinsa det . Alt ureint som dei fann i Herrens tempel , bar dei ut i føregarden . Der tok levittane imot det og førte det ut til Kedron-dalen .
14029017	Det var den fyrste dagen i den fyrste månaden dei tok til å helga seg , og den åttande dagen gjekk dei inn i forhalla til Herrens hus . Så helga dei templet i åtte dagar , og den sekstande dagen i den fyrste månaden var dei ferdige .
14029018	Då gjekk dei inn til kong Hiskia og sa : « No har vi reinsa heile Herrens hus og brennofferaltaret med alt som til høyrer , og skodebrødsbordet med alt som til høyrer .
14029019	Og alle dei kar som kong Akas i sin utruskap hadde vanhelga den tid han rådde for riket , dei har vi vølt og helga , og no står dei framfor Herrens altar . »
14029020	Tidleg andre morgonen samla kong Hiskia stormennene i byen og gjekk opp til Herrens hus .
14029021	Dei hadde med seg sju oksar , sju verar , sju lam og sju bukkar til syndoffer for riket , for heilagdomen og for folket i Juda . Og kongen baud Arons-sønene , prestane , å ofra dei på Herrens altar .
14029022	Dei slakta då oksane , og prestane tok imot blodet og skvette det på altaret . Så slakta dei verane og skvette blodet på altaret , og det same gjorde dei med lamma .
14029023	Sidan leidde dei syndofferbukkane fram for kongen og lyden . Dei la hendene sine på dei ,
14029024	og prestane slakta dei og skvette blodet deira på altaret som syndoffer , til soning for heile Israel . For kongen hadde sagt at brennofferet og syndofferet skulle vera for heile folket .
14029025	Samstundes lét han levittane stella seg opp i Herrens hus med cymblar , harper og lyrer , som David og Gad , sjåaren åt kongen , og Natan , profeten , hadde føreskrive . For det var Herren sjølv som hadde gjeve dette påbodet gjennom profetane sine .
14029026	Så stod då levittane der med dei instrumenta David hadde fastsett , og prestane med trompetar .
14029027	Då baud Hiskia at brennofferet skulle berast fram på altaret . Og med det same ofringa tok til , røysta dei i songen for Herren , til tonar frå trompetane og dei andre instrumenta David , Israels konge , hadde fastsett .
14029028	Heile lyden kasta seg ned , og songen ljoma og trompetane klang ; alt dette heldt ved til ofringa var slutt .
14029029	Då dei hadde bore fram offeret , la dei seg på kne og tilbad , både kongen og alle som var saman med han .
14029030	Så baud kong Hiskia og stormennene at levittane skulle lovsyngja Herren med ord av David og sjåaren Asaf . Og dei lova han med glede og bøygde seg i tilbeding .
14029031	Då tok Hiskia til ords og sa : « No har de hendene fulle av gåver til Herren . Kom hit og ha med dykk slaktoffer og takkoffer til Herrens hus ! » Då kom lyden med slaktoffer og takkoffer , og alle som kjende seg drivne til det , hadde med seg brennoffer òg .
14029032	Talet på dei brennofferdyr som lyden bar fram , var : sytti oksar , hundre verar og to hundre lam . Alt dette var etla til brennoffer for Herren .
14029033	Dei andre offergåvene som vart framborne , var seks hundre oksar og tre tusen sauer .
14029034	Men prestane var for få til å flå alle offerdyra . Difor fekk dei hjelp av levittane , brørne sine , til arbeidet var fullført , og alle prestane hadde helga seg . For levittane hadde synt ærlegare vilje til å helga seg enn prestane .
14029035	Så var det då òg ei mengd med brennoffer å bera fram , og attåt dei kom feittet av måltidsoffera og like eins drikkofferet som høyrde brennoffera til . Såleis kom tenesta i Herrens hus i rett skikk .
14029036	Og Hiskia og heile folket gledde seg over det som Gud hadde gjort for folket ; for alt hadde gått så snøgt .
14030001	Så sende Hiskia bod ikring i Israel og Juda . Til Efraim og Manasse skreiv han òg brev og bad dei koma til Herrens hus i Jerusalem og halda påske for Herren , Israels Gud .
14030002	Kongen og stormennene hans og heile lyden hadde vorte samde om å høgtida påskehelga i den andre månaden .
14030003	For dei kunne ikkje gjera det med det same , av di det endå ikkje var prestar nok som hadde helga seg , og folket ikkje var samla i Jerusalem .
14030004	Det tykte både kongen og alt folket var rett .
14030005	Difor sette dei seg føre å ropa ut i heile Israel , frå Be’er-Sjeba til Dan , at folk skulle koma og halda påske for Herren , Israels Gud , i Jerusalem . For dei hadde ikkje halde den høgtida i samla flokk , så som føreskrive er .
14030006	Så skunda sendeboda seg av stad med breva frå kongen og stormennene hans . Etter kongens føresegn fór dei ikring i heile Israel og Juda og sa : De israelittar , vend om til Herren , Abrahams , Isaks og Israels Gud , så han kan venda seg til den leivningen av dykk som har berga seg unna assyrarkongen og hans velde .
14030007	Ver ikkje de liksom fedrane og brørne dykkar ! Dei sveik Herren , sin fedregud , så han lét dei gå til grunne , som de sjølve ser .
14030008	Ver no ikkje stridlyndte som fedrane dykkar ! Gjev Herren handa og kom til heilagdomen hans , som han har helga for alle tider . Og ten Herren dykkar Gud , så den brennande vreiden hans må venda seg frå dykk .
14030009	For når de vender om til Herren , skal brørne og sønene dykkar møta miskunn hjå dei som held dei fanga , så dei får koma heim att til dette landet . For Herren dykkar Gud er nådig og miskunnsam . Han vender ikkje sitt åsyn bort frå dykk , så sant de vender om til han .
14030010	Sendeboda skunda seg no ikring frå by til by i Efraim og Manasse og heilt til Sebulon . Men folk berre lo åt dei og spotta dei .
14030011	Det var berre nokre få i Asjer , Manasse og Sebulon som audmykte seg og kom til Jerusalem .
14030012	I Juda òg var Guds hand verksam , og han gav folket ein og same hug , så dei gjorde det som kongen og stormennene etter Herrens ord hadde sagt .
14030013	Det samla seg mykje folk i Jerusalem og ville høgtida usyrdebrødshelga i den andre månaden . Det vart ein stor møtelyd .
14030014	Fyrst fekk dei bort dei altara som fanst i Jerusalem . Og alle røykjelsesaltara tok dei og kasta i Kedron-dalen .
14030015	Så slakta dei påskelammet den fjortande dagen i den andre månaden . Prestane og levittane var skamfulle . Dei helga seg og kom med brennoffer til Herrens hus .
14030016	Dei stelte seg på den staden dei skal ha etter det som er føreskrive i lova av Moses , gudsmannen . Og prestane skvette blodet som levittane gav dei .
14030017	Det var mange i lyden som ikkje hadde helga seg . Difor slakta levittane påskelamma for alle som ikkje var reine , så dei kunne helga dei åt Herren .
14030018	For ein stor del av folket , mange frå Efraim , Manasse , Jissakar og Sebulon , hadde ikkje reinsa seg . Dei åt påskelammet utan å bry seg om det som var føreskrive . Men Hiskia bad for dei og sa : « Herren er god ; han vil nok tilgje
14030019	kvar den som av heile sitt hjarta søkjer Herren Gud , sin fedregud , endå om han ikkje er rein så som det krevst i heilagdomen . »
14030020	Og Herren høyrde bøna til Hiskia og sparte folket .
14030021	Såleis høgtida dei israelittane som var i Jerusalem , usyrdebrødshelga i sju dagar , og dei gjorde det med stor glede . Og levittane og prestane lova og prisa Herren dag etter dag til tonane frå sterke instrument .
14030022	Hiskia tala venleg til alle dei levittane som hadde synt dugleik i Herrens teneste . I sju samfulle dagar heldt dei høgtid . Dei slakta måltidsoffer og lova Herren , sin fedregud .
14030023	Men så samdest heile lyden om å halda høgtid endå i sju dagar , og dei heldt høgtid og var glade i sju dagar til .
14030024	Hiskia , kongen i Juda , gav lyden tusen oksar og sju tusen sauer , og stormennene gav dei tusen oksar og ti tusen sauer . Og ei mengd med prestar helga seg .
14030025	Så var dei glade og fegne , både heile Juda-lyden og prestane og levittane og alle som var komne saman frå Israel , og innflyttarane , anten dei var komne frå Israel eller dei budde i Juda .
14030026	Gleda var stor i Jerusalem ; for noko slikt hadde ikkje hendt dei sidan den tid Salomo , son til David , var konge i Israel .
14030027	Og prestane og levittane reiste seg og velsigna folket . Røysta deira vart høyrd , og bøna deira nådde opp til himmelen , til hans heilage bustad .
14031001	Då dei var ferdige med alt dette , drog alle dei israelittane som var der , av stad til byane i Juda . Dei knasa steinstøttene , hogg sund Asjera-pålane og reiv ned offerhaugane og altara både i heile Juda og i Benjamin , Efraim og Manasse , til det ingenting var att av dei . Så fór alle israelittane heim att til byane sine , kvar til sin eigedom .
14031002	Sidan skipa Hiskia preste - og levittskifta som det hadde vore før . Kvar prest og levitt fekk si serskilde oppgåve med å bera fram brennoffer og måltidsoffer , halda gudsteneste og syngja Herrens lov og pris ved portane til leiren hans .
14031003	Kongen gav ein del av det han åtte , til brennoffera som skulle berast fram morgon og kveld , på sabbatsdagane , nymånedagane og høgtidene , så som skrive står i Herrens lov .
14031004	Han baud òg folket som budde i Jerusalem , å gje prestane og levittane det dei skulle ha , så dei kunne halda fast ved Herrens lov .
14031005	Då dette påbodet vart kjent , kom israelittane med fyrstegrøde i stor mengd , av korn og druesaft , olje og honning og alt det dei elles dyrka på marka . Dei bar fram rikeleg med tiend av alt .
14031006	Dei israelittane og judearane som budde i Juda-byane , gav òg tiend av storfe og småfe og kom med heilage gåver som var vigde til Herren deira Gud . Dei bar dei fram og la dei i haug etter haug .
14031007	I den tredje månaden tok dei til å leggja opp haugane , og i den sjuande var dei ferdige .
14031008	Då Hiskia og stormennene kom og fekk sjå haugane , prisa dei både Herren og Israel , folket hans .
14031009	Og då Hiskia spurde prestane og levittane om desse haugane ,
14031010	svara Asarja , øvstepresten , som høyrde Sadok-ætta til : « Sidan dei tok til å koma med gåver til Herrens hus , har vi ete oss mette og endå hatt rikeleg til overs . Herren har velsigna folket sitt . Difor har vi alt dette att . »
14031011	Så sa Hiskia at dei skulle laga opplagsrom i Herrens hus . Og då det var gjort ,
14031012	kom folket ærleg og greitt med avgifter , tiend og heilage gåver og la dei der . Den som hadde tilsyn med dette , var levitten Konanja og nest etter han Sjimi , bror hans .
14031013	Men under Konanja og Sjimi , bror hans , stod andre tilsynsmenn : Jehiel , Asasja , Nahat , Asael , Jerimot , Josabad , Eliel , Jismakja , Mahat og Benaja . Det var kong Hiskia og Asarja , forstandaren i Guds hus , som hadde sett dei til det .
14031014	Levitten Kore , son til Jimna , som heldt vakt ved austporten , hadde tilsyn med dei friviljuge gåvene til Gud . Han skulle dela ut offergåvene som Herren fekk , og dei høgheilage gåvene .
14031015	Under han stod Eden , Minjamin , Jesjua , Sjemaja , Amarja og Sjekanja . Dei skulle vera tillitsmenn i prestebyane og dela ut gåvene til brørne sine , både store og små , i skift for skift ,
14031016	til alle menn og gutar som var tre år eller meir , anten dei var oppskrivne i ættelistene eller ikkje , alle som dag etter dag kom til Herrens hus og gjorde det arbeidet dei hadde plikt til , kvar i sitt skift .
14031017	Prestane var oppskrivne i listene etter ættgreinene sine , og levittane som var tjue år eller meir , etter dei pliktene dei hadde i skifta sine .
14031018	Alle var oppskrivne med heile huslyden sin , med koner , søner og døtrer . For med truskap skulle dei via seg til det heilage .
14031019	For dei av Arons-sønene , prestane , som budde på markene kring byane sine , var det i kvar by oppnemnt nokre menn som skulle dela ut det som fall på alle menn og gutar av presteætt , og på alle som var oppskrivne i levittlistene .
14031020	Såleis gjekk Hiskia fram i heile Juda . Og han gjorde det som Herren hans Gud heldt for godt og rett og sant .
14031021	I alt han tok seg føre , anten det galdt tenesta i Guds hus , eller det galdt lova og boda , la han vinn på å tena sin Gud av heile sitt hjarta , og det lukkast for han .
14032001	Ei tid etter at Hiskia hadde gjort dette og synt så stor truskap , drog Sankerib , kongen i Assyria , mot Juda . Han kringsette festningsbyane der og tenkte han skulle få dei i si makt .
14032002	Då Hiskia skjøna at Sankerib var komen og ville strida mot Jerusalem ,
14032003	samrådde han seg med stormennene og hærførarane sine om å tetta for vatnet i kjeldene utanfor byen , og dei stødde han i det .
14032004	Det samla seg då mykje folk , og dei dytte til alle kjeldene og like eins bekken som renn gjennom landet . Dei sa : « Kvifor skulle assyrarkongen koma og finna rikeleg med vatn ? »
14032005	Så gjekk Hiskia med godt mot til verket . Han bygde opp att muren kvar stad han var nedriven , og reiste tårn på han , og utanfor bygde han ein annan mur . Han sette Millo i Davids-byen i stand og fekk laga ei mengd med kastespyd og skjold .
14032006	Så sette han hærførarar over folket , samla dei hjå seg på torget framfor byporten og sette mot i dei med desse orda :
14032007	« Ver djerve og sterke ! Ver ikkje redde , og lat dykk ikkje skræma av assyrarkongen og heile den hæren han har med seg . For det er ein større med oss enn med han .
14032008	Med han er menneskemakt , men med oss er Herren vår Gud . Han skal hjelpa oss og strida for oss . » Og folket leit på det Hiskia , Juda-kongen , sa .
14032009	Så sende Sankerib , assyrarkongen , som låg utfor Lakisj med heile stridsmakta si , nokre av mennene sine til Jerusalem , til Hiskia , Juda-kongen , og alle judearane som var med i Jerusalem , og sa :
14032010	Så seier Sankerib , kongen i Assyria : Kva er det de set dykkar lit til , sidan de roleg lèt dykk kringsetja i Jerusalem ?
14032011	Hiskia vil at de skal døy av svolt og torste . Difor lokkar han dykk og seier : « Herren vår Gud skal berga oss for assyrarkongen . »
14032012	Var det ikkje denne Hiskia som tok bort offerhaugane og altara hans og sa til folket i Juda og Jerusalem : « Berre framfor eitt altar skal de bøya dykk og tilbe , og berre på det skal de ofra ! »
14032013	Veit de ikkje kva eg og fedrane mine har gjort med alle folka rundt om i landa ? Har vel dei gudane som desse folka dyrkar , kunna berga landa sine for meg ?
14032014	Kven av alle gudane åt desse folka som fedrane mine bannstøytte , har kunna berga folket sitt for meg ? Og så skulle dykkar Gud kunna berga dykk !
14032015	Lat ikkje Hiskia få narra dykk ! Lat han ikkje få lokka dykk på den måten ! Tru han ikkje ! For ingen gud hjå noko folk eller i noko rike har kunna berga folket sitt for meg eller fedrane mine . Kor mykje mindre vil då dykkar gud kunna berga dykk !
14032016	Desse og mange andre ord tala mennene hans mot Herren Gud og mot Hiskia , tenaren hans .
14032017	Han skreiv òg eit brev for å spotta Herren , Israels Gud , og tala mot han . Der stod : « Likså lite som gudane åt folka rundt om i landa har berga folka sine for meg , likså lite skal guden åt Hiskia kunna berga sitt folk . »
14032018	Og dei ropa med høg røyst på judeisk mål til Jerusalems-buane som stod på muren . Dei ville skræma dei og gjera dei motlause , så dei kunne ta byen .
14032019	Og dei tala om Jerusalems Gud på same vis som om gudane åt andre folk på jorda , dei som er laga av menneskehand .
14032020	Då kong Hiskia og profeten Jesaja Amosson høyrde det , bad dei og ropa til himmelen .
14032021	Og Herren sende ein engel som gjorde ende på alle krigarar , hovdingar og stormenn i leiren åt assyrarkongen , så han med skam og vanære laut fara heim att til landet sitt . Og då han ein gong gjekk inn i templet åt guden sin , kom nokre av hans eigne søner og hogg han ned med sverd .
14032022	Såleis frelste Herren Hiskia og Jerusalemsbuane frå Sankerib , assyrarkongen , og frå alle andre fiendar , og gav dei ro på alle kantar .
14032023	Det var mange som kom til Jerusalem med gåver til Herren og med dyre eigneluter til Hiskia , Juda-kongen . Og han vart høgt æra hjå alle folkeslag etter dette .
14032024	På den tid vart Hiskia så sjuk at det stod om livet . Då bad han til Herren , og Herren svara og gav han eit underfullt teikn .
14032025	Men Hiskia var ikkje takksam for den velgjerninga som han hadde røynt ; han vart hovmodig . Då vart Herren harm på han og på folket i Juda og Jerusalem .
14032026	Men Hiskia audmykte seg , endå så hovmodig han var , og det same gjorde Jerusalems-buane . Difor kom ikkje Herrens vreidedom over dei så lenge Hiskia levde .
14032027	Hiskia vann stor rikdom og ære . Han laga seg skattkammer , der han gøymde sølv og gull og dyre steinar , balsamolje , våpen og allslags fine ting .
14032028	Han bygde lagerhus til avlinga av korn og druesaft og olje og fjøs til bufe av alle slag , og han la seg til buskap på båsen .
14032029	Like eins bygde han byar og fekk seg småfe og storfe i mengd ; for Gud hadde gjeve han mykje gods .
14032030	Det var Hiskia som stengde det øvre utlaupet av Gihon-kjelda og leidde vatnet under jorda til vestsida av Davids-byen . I alt han tok seg føre , hadde han lukka med seg .
14032031	Så var det òg den gongen det kom sendemenn frå fyrstane i Babylonia . Dei sende bod til han og ville høyra om det underfulle teiknet som hadde synt seg i landet . For at Gud gjekk ifrå han , det var berre av di han ville setja han på prøve og finna ut kva som budde i hjarta hans .
14032032	Det som elles er å seia om Hiskia og dei gode gjerningane hans , det står skrive i synene åt profeten Jesaja Amosson og i boka om Juda - og Israels-kongane .
14032033	Hiskia gjekk til kvile hjå fedrane sine . Dei gravla han på ein høg stad mellom gravene åt Davids etterkomarar . Alt folket i Juda og Jerusalem synte han stor ære då han døydde . Manasse , son hans , vart konge etter han .
14033001	Manasse var tolv år gamal då han vart konge , og han styrte i Jerusalem i femtifem år .
14033002	Han gjorde det som vondt var i Herrens augo , og tok etter all den styggedomen som dei fór med , dei folkeslaga Herren hadde drive bort for israelittane .
14033003	Han bygde opp att offerhaugane som Hiskia , far hans , hadde rive ned , reiste altar for Ba’algudane og laga Asjera-pålar . Og han tilbad og dyrka heile himmelhæren .
14033004	Jamvel i Herrens hus bygde han slike altar , endå Herren hadde sagt : « I Jerusalem skal namnet mitt bu til evig tid . »
14033005	I begge føregardane til templet bygde han altar for heile himmelhæren .
14033006	Manasse lét sønene sine gå gjennom elden i Hinnom-dalen . Han dreiv med teikntyding , spådomskunster og trolldom og fekk seg åndemanarar og spåmenn . Han gjorde mykje som var vondt i Herrens augo , og eggja han til harme .
14033007	Gudebiletet som Manasse hadde laga , sette han opp i Guds hus , det Gud hadde tala så om til David og Salomo , son hans : « I dette huset og i Jerusalem , som eg har valt ut innanfor alle Israels-ættene , vil eg la namnet mitt bu til evig tid .
14033008	Og eg vil aldri meir la Israel fara heimlaus bort frå det landet eg etla fedrane deira , så sant dei legg vinn på å gjera alt det eg har sagt dei føre , og lever etter heile den lova og alle dei boda og føresegnene som dei har fått gjennom Moses . »
14033009	Men Manasse førte folket i Juda og Jerusalem vilt , så dei gjorde endå meir vondt enn dei folkeslaga som Herren hadde rudt ut for israelittane .
14033010	Då tala Herren til Manasse og folket hans , men dei brydde seg ikkje om det .
14033011	Difor sende Herren hærførarane åt assyrarkongen mot dei . Og dei fanga Manasse med krokar , batt han med bronselekkjer og førte han til Babylonia .
14033012	Men då han var i naud , bad han Herren sin Gud om nåde og audmykte seg djupt for sine fedrars Gud .
14033013	Og Herren lydde etter då han bad . Han høyrde den inderlege bøna hans , førte han tilbake til Jerusalem og lét han få att riket sitt . Då skjøna Manasse at det er Herren som er Gud .
14033014	Sidan bygde han ein ytre mur om Davids-byen , vestanfor Gihon , nede i dalen , fram til Fiskeporten . Han lét muren gå kring Ofel og gjorde han retteleg høg . Og i alle festningsbyane i Juda sette han hærførarar .
14033015	Så hadde han bort frå Herrens hus dei framande gudane og gudebiletet , og like eins alle dei altara han hadde reist på Herrens tempelberg og i Jerusalem , og kasta dei utanfor byen .
14033016	Han sette i stand Herrens altar og bar fram måltidsoffer og takkoffer på det . Og han sa til folket i Juda at dei skulle tena Herren , Israels Gud .
14033017	Folket heldt likevel fram med å ofra på haugane , men berre til Herren sin Gud .
14033018	Det som elles er å seia om Manasse og bøna hans til sin Gud og dei orda sjåarane tala til han i namnet åt Herren , Israels Gud , det står skrive i boka om Israels-kongane .
14033019	Og bøna hans og korleis han vart bønhøyrd , og all synda og utruskapen hans og dei stadene der han bygde offerhaugar og reiste Asjera-pålar og gudebilete , før han audmykte seg , alt det er det skrive om i boka åt sjåarane hans .
14033020	Manasse gjekk til kvile hjå fedrane sine . Dei gravla han i huset hans , og Amon , son hans , vart konge etter han .
14033021	Amon var tjueto år gamal då han vart konge , og han styrte i Jerusalem i to år .
14033022	Han gjorde det som vondt var i Herrens augo , liksom Manasse , far hans , hadde gjort . Amon ofra til alle dei gudebilete som Manasse , far hans , hadde laga , og dyrka dei .
14033023	Men han audmykte seg ikkje for Herren , som Manasse , far hans , hadde gjort . Han berre auka syndeskulda .
14033024	Mennene til Amon svor seg saman mot han og drap han i hans eige hus .
14033025	Men folket i landet slo i hel alle som hadde svore seg saman mot kong Amon , og så tok dei Josjia , son hans , til konge etter han .
14034001	Josjia var åtte år gamal då han vart konge , og han styrte i Jerusalem i trettiein år .
14034002	Han gjorde det som rett var i Herrens augo , og fór i alle måtar fram som David , ættefar hans , hadde gjort ; han bøygde ikkje av , korkje til høgre eller venstre .
14034003	I det åttande styringsåret sitt , då han endå var ein ungdom , tok han til å søkja Gud åt David , ættefar sin . Og i det tolvte året tok han til å reinsa Juda og Jerusalem for offerhaugar og Asjera-pålar og utskorne og støypte gudebilete .
14034004	Medan han såg på , reiv dei ned altara for Ba’algudane ; røykjelsesaltara som stod oppå dei , hogg han ned , og Asjera-pålane og dei utskorne og støypte bileta slo han sund . Han knuste dei til støv , og støvet strøydde han på gravene åt folk som hadde ofra til dei .
14034005	Beina åt prestane brende han på deira eigne altar . Såleis reinsa han Juda og Jerusalem .
14034006	Og rundt ikring i byane i Manasse , Efraim og Simeon , ja , radt til Naftali , på torga der ,
14034007	reiv han ned altara og Asjera-pålane , og dei utskorne bileta slo han i knas . I heile Israel hogg han ned alle røykjelsesaltara . Så fór han heim att til Jerusalem .
14034008	I det attande styringsåret åt kong Josjia , då han hadde reinsa landet og templet , sende han Sjafan Asaljason , Ma’aseja , byhovdingen , og Joak Joakasson , kanslaren , av stad for å setja i stand huset åt Herren hans Gud .
14034009	Då dei kom til Hilkia , øvstepresten , gav dei frå seg dei pengane som var komne inn til Guds hus , alt det dei levittane som heldt vakt ved dørene , hadde samla inn frå Manasse , Efraim og alle dei andre Israels-ættene , frå heile Juda og Benjamin og frå Jerusalemsbuane .
14034010	Dei gav pengane til arbeidsleiarane som hadde tilsyn med Herrens hus . Og dei gav dei til handverkarane som arbeidde i templet og skulle bøta brestene der og vøla på det ,
14034011	og til tømmermennene og bygningsmennene , til å kjøpa inn hoggen stein og trevyrke til tverrbjelkar , og til å tømra opp att dei bygningane som Juda-kongane hadde late forfalla .
14034012	Mennene arbeidde trufast på verket . Nokre av levittane var sette til å ha tilsyn med dei . Det var Jahat og Obadja av Merari-sønene og Sakarja og Mesjullam av Kehat-sønene . Alle levittar som skjøna seg på musikkinstrument ,
14034013	hadde tilsyn med berarane og rettleidde alle handverkarane , kva arbeid dei så gjorde . Andre levittar var skrivarar , arbeidsformenn og dørvaktarar .
14034014	Då dei tok fram pengane som var innkomne til Herrens hus , fann presten Hilkia boka med Herrens lov , som var gjeven ved Moses .
14034015	Då tok Hilkia til ords og sa til Sjafan , riksskrivaren : « Eg har funne ei lovbok i Herrens hus . » Og han gav boka til riksskrivaren .
14034016	Sjafan tok henne med seg til kongen , og samstundes sa han frå : « Tenarane dine gjer alt det som er pålagt dei .
14034017	Dei har tømt ut dei pengane som fanst i Herrens hus , og gjeve dei til tilsynsmennene og arbeidsleiarane . »
14034018	Så fortalde han kongen at Hilkia , presten , hadde gjeve han ei bok . Og han las opp or boka for kongen .
14034019	Då Josjia høyrde det som stod i lova , reiv han sund kleda sine .
14034020	Så tala han med Hilkia og med Ahikam Sjafansson , Abdon Mikason , Sjafan , riksskrivaren , og Asaja , kongsmannen , og sa :
14034021	« Gå og spør Herren til råds for meg og for dei som er att i Israel og Juda , om det som står i den boka som no er funnen . For stor er Herrens harme som har loga opp mot oss , fordi fedrane våre ikkje har halde seg etter Herrens ord og ikkje gjort alt det som er skrive i denne boka . »
14034022	Då gjekk Hilkia og dei andre mennene som kongen sende av stad , til Hulda , ei profetkvinne , som var gift med Sjallum , son til Tikva Harkasson , han som hadde tilsyn med kleda . Hulda budde i Nybyen i Jerusalem . Dei la saka fram for henne ,
14034023	og ho sa til dei : Så seier Herren , Israels Gud : Sei til den mannen som har sendt dykk til meg :
14034024	Så seier Herren : Sjå , eg fører ulukke over denne staden og dei som bur her , alle dei forbanningane som er skrivne i den boka dei har lese opp for Juda-kongen .
14034025	For dei har gått bort frå meg og ofra til andre gudar . Såleis har dei eggja meg til harme med det dei har gjort . Harmen min logar mot denne staden , og han skal ikkje slokna .
14034026	Men til Juda-kongen som har sendt dykk for å spørja Herren til råds , skal de seia : Så seier Herren , Israels Gud : Du har no høyrt desse orda .
14034027	Og du vart mjuk i hugen og bøygde deg for Gud då du høyrde kva han tala mot denne staden og mot dei som bur her . Fordi du bøygde deg for meg og reiv sund kleda dine og gret for mitt åsyn , så har eg òg høyrt , lyder ordet frå Herren .
14034028	Difor vil eg la deg fara til fedrane dine . I fred skal du samlast med dei i grava . Du skal sleppa å sjå all den ulukka som eg fører over denne staden og dei som bur her . Med dette svaret kom dei heim att til kongen .
14034029	Då sende kongen bod og kalla saman alle dei eldste i Juda og Jerusalem .
14034030	Sidan gjekk han opp til Herrens hus , og alle Juda-mennene og Jerusalems-buane fylgde han : prestane og levittane og heile folket , både store og små . Og han las opp for dei alt det som stod skrive i paktboka som var funnen i Herrens hus .
14034031	Så steig kongen fram til plassen sin og gjorde ei pakt for Herrens åsyn : Folket skulle fylgja Herren og halda hans bod , lovbod og føresegner av heile sitt hjarta og heile sin hug . Alle dei paktord som var skrivne i denne boka , skulle dei halda .
14034032	Han fekk kvar mann som fanst i Jerusalem og Benjamin til å gå med i pakta . Og sidan levde Jerusalems-buane etter den pakta dei hadde gjort med Gud , sine fedrars Gud .
14034033	Josjia fekk bort all styggedomen frå alle dei landområda som høyrde israelittane til , og sytte for at heile Israels-folket dyrka Herren sin Gud . Så lenge han levde , vende dei seg ikkje bort frå Herren , sine fedrars Gud .
14035001	Så heldt Josjia påske for Herren i Jerusalem . Den fjortande dagen i den fyrste månaden slakta dei påskelammet .
14035002	Kongen gav prestane dei oppgåvene dei skulle ha , og sette mot i dei til tenesta i Herrens hus .
14035003	Og til levittane , som skulle vera lærarar for heile Israel , og som var helga til Herren , sa han : « Set den heilage kista i det huset som Israels-kongen Salomo , son til David , har bygt . De treng ikkje bera noko på akslene meir . No skal de tena Herren dykkar Gud og Israel , folket hans .
14035004	Gjer dykk ferdige , kvar i si ættgrein og sitt skift , så som David , Israels konge , og Salomo , son hans , har føreskrive .
14035005	Stell dykk opp i heilagdomen etter dei flokkane av ættgreiner som brørne dykkar i folket utgjer , ei levitt-ættgrein for kvar flokk .
14035006	Så skal de slakta påskelammet , helga dykk og stella alt til for brørne dykkar . Gjer det så som Herren har sagt gjennom Moses . »
14035007	Josjia gav lekfolket småfe — tretti tusen lam og kje — alt saman til påskeoffer for alle som var til stades , og like eins tre tusen oksar . Alt dette gav kongen av det han sjølv åtte .
14035008	Og stormennene hans kom med friviljuge gåver til folket og prestane og levittane . Hilkia , Sakarja og Jehiel , som hadde det øvste tilsynet med Guds hus , gav prestane to tusen seks hundre påskelam og tre hundre oksar .
14035009	Og Konanja og Sjemaja og Netanel , brørne hans , og Hasjabja , Je’iel og Josabad , dei fremste mellom levittane , gav levittane fem tusen påskelam og fem hundre oksar .
14035010	Då det såleis var gjort i stand til gudstenesta , stelte prestane seg opp der dei skulle stå , og like eins levittane , skift for skift , som kongen hadde sagt føre .
14035011	Påskelamma vart slakta , og prestane skvette noko av blodet på altaret , medan levittane flådde dyra .
14035012	Det som skulle brukast til brennoffer , la dei til sides og gav det til ættgreinflokkane av lekfolket , så dei kunne bera det fram for Herren , så som føreskrive er i Moseboka . Sameleis gjorde dei med oksane .
14035013	Påskelammet steikte dei over elden , som føreskrive var , og det kjøtet som var gjeve i heilag gåve , koka dei i gryter , kjelar og panner . Så skunda dei seg og bar det ut til alt lekfolket .
14035014	Sidan laga dei til åt seg sjølve og åt prestane . For prestane , Arons-sønene , heldt på med å bera fram feittstykka av brennofferet til langt på natt . Difor laga levittane til åt seg sjølve og åt prestane , Arons-sønene .
14035015	Songarane , Asaf-sønene , stod på staden sin , så som David , Asaf , Heman og Jedutun , sjåaren åt kongen , hadde fastsett , og portvaktarane stod ved kvar sin port . Dei trong ikkje gå frå tenesta si ; for brørne deira , dei andre levittane , laga til åt dei .
14035016	Såleis kom heile tenesta for Herren i sitt rette lag den dagen , og dei heldt påskehelg og bar fram brennoffer på Herrens altar , som kong Josjia hadde sagt føre .
14035017	Dei israelittane som var til stades den gongen , heldt påske og høgtida usyrdebrødshelga i sju dagar .
14035018	Ei slik påskehelg hadde ikkje vore halden i Israel sidan den tid då profeten Samuel levde . Ingen av Israels kongar hadde halde ei såvoren påskehelg som den Josjia no høgtida saman med prestane og levittane , heile folket i Juda , dei frå Israel som var til stades , og Jerusalems-buane .
14035019	Det var fyrst i det attande styringsåret åt Josjia at ei slik påskehelg vart halden .
14035020	Ei tid etter at alt dette hadde hendt , og Josjia hadde sett templet i stand , gjorde Neko , kongen i Egypt , ei hærferd til Karkemisj ved Eufrat . Og Josjia drog ut imot han .
14035021	Då sende Neko bod til han og sa : « Kva har eg med deg å gjera , du Juda-konge ? Det er ikkje deg eg dreg ut imot i dag , men det kongehuset som eg støtt ligg i strid med ; og Gud har sagt at eg skal skunda meg . Set deg ikkje opp mot Gud , som er med meg . Elles kjem han til å tyna deg . »
14035022	Men Josjia drog seg ikkje attende . Han ville strida mot han og gjera seg fri . Difor høyrde han ikkje på Nekos ord , som kom frå Guds munn , men gjekk til strid mot han på Megiddo-sletta .
14035023	Der skaut bogeskyttarane på kong Josjia , og han sa til mennene sine : « Før meg bort ! Eg er hardt såra . »
14035024	Så lyfte mennene han ned frå stridsvogna og sette han over i ei anna vogn som han hadde med seg . Dei køyrde han til Jerusalem , og der døydde han . Han vart gravlagd der fedrane hans låg , og heile Juda og Jerusalem syrgde over Josjia .
14035025	Jeremia kvad ein klagesong over han . Og alle songarane og songarinnene tala om Josjia i klagesongane sine , og det har dei gjort til denne dag . Det vart fast skikk i Israel å syngja desse songane , og dei finst oppskrivne mellom klagesongane .
14035026	Det som elles er å seia om Josjia og dei gode gjerningane han gjorde , i samsvar med det som står skrive i Herrens lov ,
14035027	alt som er å seia om han , frå fyrst til sist , det står skrive i boka om Israels - og Juda-kongane .
14036001	Så tok folket i landet og gjorde Joakas , son åt Josjia , til konge i Jerusalem etter far hans .
14036002	Joakas var tjuetre år gamal då han vart konge , og han styrte i Jerusalem i tre månader .
14036003	Men kongen i Egypt sette han av , så han ikkje fekk råda i Jerusalem lenger , og la skatt på landet , hundre talentar sølv og ein talent gull .
14036004	Så gjorde Neko , kongen i Egypt , Eljakim , bror hans , til konge over Juda og Jerusalem og endra namnet hans til Jojakim . Joakas , bror hans , tok Neko med seg til Egypt .
14036005	Jojakim var tjuefem år gamal då han vart konge , og han styrte i Jerusalem i elleve år . Han gjorde det som var Herren hans Gud imot .
14036006	Nebukadnesar , kongen i Babylonia , gjorde ei hærferd mot han og batt han med bronselekkjer og ville føra han til Babylonia .
14036007	Nebukadnesar tok òg med seg ein del av kara i Herrens hus og sette dei i templet sitt i Babylon .
14036008	Det som elles er å seia om Jojakim , om alt det stygge han gjorde , og det som hende han , det står skrive i boka om Israels - og Juda-kongane . Jojakin , son hans , vart konge etter han .
14036009	Jojakin var atten år gamal då han vart konge , og han styrte i Jerusalem i tre månader og ti dagar . Han gjorde det som vondt var i Herrens augo .
14036010	Ved årsskiftet sende kong Nebukadnesar ut folk som førte han til Babylon , og saman med han dei dyre kara i Herrens hus . Så gjorde han Sidkia , farbror hans , til konge i Juda og Jerusalem .
14036011	Sidkia var tjueein år gamal då han vart konge , og han styrte i Jerusalem i elleve år .
14036012	Han gjorde det som var Herren hans Gud imot . Og han audmykte seg ikkje for profeten Jeremia , som tala ord frå Herrens munn .
14036013	Sidkia gjorde jamvel opprør mot kong Nebukadnesar , som hadde late han sverja seg truskap ved Gud . Han var stridlyndt og hard i hugen og ville ikkje venda om til Herren , Israels Gud .
14036014	Alle leiarane i Juda og prestane og folket vart òg meir og meir trulause og gjorde dei same stygge tinga som andre folkeslag . Og dei gjorde Herrens hus ureint , det som han hadde helga i Jerusalem .
14036015	Herren , deira fedrars Gud , åtvara dei både seint og tidleg gjennom utsendingane sine ; for han hadde medkjensle med folket sitt og bustaden sin .
14036016	Men dei spotta Guds utsendingar , vanvørde orda hans og heldt profetane hans for narr , til Herrens harme mot folket hans vart så stor at det ikkje fanst botevon meir .
14036017	Så lét Herren kaldearkongen fara i hærferd mot folket i Juda . Han drap dei unge mennene deira med sverd midt i det heilage huset deira og sparte korkje gutar eller jenter , gamle eller skrale . Herren gav dei alle i hans hender .
14036018	Alle dei kar som fanst i Guds hus , både store og små , og skattane , både dei som var i Herrens hus , og dei som kongen og stormennene hans åtte — alt tok han med seg til Babylon .
14036019	Så brende dei Guds hus og reiv ned muren kring Jerusalem . Alle borgene i byen sette dei eld på , og alle dei dyre eignelutene som fanst der , vart øydelagde .
14036020	Dei som slapp unna sverdet , førte han bort til Babylonia . Der laut dei vera trælar for han og sønene hans heilt til persarane fekk makta .
14036021	Såleis vart det oppfylt , det ordet som Herren hadde tala gjennom Jeremia . Landet fekk kvila til dess det hadde teke att sabbatsåra sine , så lenge det låg audt , til sytti år var lidne .
14036022	I det fyrste året Kyros var konge i Persia , gav Herren han den tanken at han skulle senda ut ei kunngjering , så det ordet Herren hadde tala gjennom profeten Jeremia , skulle oppfyllast . Kongen kunngjorde i heile sitt rike , både munnleg og skriftleg , denne bodskapen :
14036023	« Så seier Kyros , kongen i Persia : Herren , Gud i himmelen , har gjeve meg alle kongerike på jorda . Han har sett meg til å byggja eit tempel for han i Jerusalem i Judea . Gud vere med kvar ein av dykk som høyrer folket hans til ! De kan få fara heim . »
15001001	I det fyrste året Kyros var konge i Persia , gav Herren han den tanken at han skulle senda ut ei kunngjering , så det ordet Herren hadde tala gjennom profeten Jeremia , skulle oppfyllast . Kongen kunngjorde i heile sitt rike , både munnleg og skriftleg , denne bodskapen :
15001002	« Så seier Kyros , kongen i Persia : Herren , Gud i himmelen , har gjeve meg alle kongerike på jorda , og han har sett meg til å byggja eit tempel åt seg i Jerusalem i Judea .
15001003	Gud vere med kvar ein av dykk som høyrer folket hans til . De kan fara opp til Jerusalem i Judea og byggja templet åt Herren , Israels Gud . Han er det som er Gud i Jerusalem .
15001004	Alle som er att av folket hans , kvar dei så held til , skal få hjelp av folket der dei bur . Dei skal få sølv og gull , gods og buskap og dessutan friviljuge gåver til Guds hus i Jerusalem . »
15001005	Då budde dei seg til ferda , ættehovdingane i Juda og Benjamin og prestane og levittane , alle som Gud hadde gjeve den tanken at dei skulle fara til Jerusalem og byggja opp att Herrens hus .
15001006	Alle grannane hjelpte dei med sølv og gull , gods , buskap og dyre eigneluter , attåt alle dei friviljuge gåvene .
15001007	Kong Kyros lét henta fram dei heilage kara som Nebukadnesar hadde ført bort frå Herrens hus i Jerusalem og sett inn i templet åt sin eigen gud .
15001008	Persarkongen overlét dei til skattmeisteren Mitradat , som talde dei opp og gav dei til Sjesbassar , fyrsten i Judea .
15001009	Talet på dei var : 30 gullskåler , 1000 sølvskåler og 29 andre skåler ,
15001010	30 gullstaup , 410 sølvstaup og 1000 andre ting .
15001011	I alt var det 5400 ting av gull og sølv . Alt dette hadde Sjesbassar med seg då dei bortførte fór heim til Jerusalem frå Babylonia .
15002001	Dette er dei mennene frå Judea-distriktet som kom heim att or fangenskapet i Babylonia . Babylonarkongen Nebukadnesar hadde ført dei dit , men no kom dei attende til Jerusalem og Judea , kvar til sin by .
15002002	Dei fylgde Serubabel , Josva , Nehemja , Seraja , Re’elaja , Mordekai , Bilsjan , Mispar , Bigvai , Rehum og Ba’ana . Dette er talet på Israels-mennene :
15002003	Av Parosj-ætta 2172 ,
15002004	av Sjefatja-ætta 372 ,
15002005	av Arak-ætta 775 ,
15002006	av Pakat-Moab-ætta , etterkomarar etter Josva og Joab , 2812 ,
15002007	av Elam-ætta 1254 ,
15002008	av Sattu-ætta 945 ,
15002009	av Sakkai-ætta 760 ,
15002010	av Bani-ætta 642 ,
15002011	av Bebai-ætta 623 ,
15002012	av Asgad-ætta 1222 ,
15002013	av Adonikam-ætta 666 ,
15002014	av Bigvai-ætta 2056 ,
15002015	av Adin-ætta 454 ,
15002016	av Ater-ætta , etterkomarar etter Hiskia , 98 ,
15002017	av Besai-ætta 323 ,
15002018	av Jora-ætta 112 ,
15002019	av Hasjum-ætta 223 ,
15002020	av Gibbar-ætta 95 .
15002021	Frå Betlehem 123 menn ,
15002022	frå Netofa 56 ,
15002023	frå Anatot 128 ,
15002024	frå Bet-Asmavet 42 ,
15002025	frå Kirjat-Jearim , Kefira og Be’erot 743 ,
15002026	frå Rama og Geba 621 ,
15002027	frå Mikmas 122 ,
15002028	frå Betel og Ai 223 ,
15002029	av Nebo-ætta 52 ,
15002030	av Magbisj-ætta 156 ,
15002031	av den andre Elam-ætta 1254 ,
15002032	av Harim-ætta 320 ,
15002033	frå Lod , Hadid og Ono 725 ,
15002034	frå Jeriko 345 ,
15002035	av Sena’a-ætta 3630 .
15002036	Prestane : Av Jedaja-ætta , etterkomarar etter Josva , 973 ,
15002037	av Immer-ætta 1052 ,
15002038	av Pasjkur-ætta 1247 ,
15002039	av Harim-ætta 1017 .
15002040	Levittane : Josva - og Kadmiel-sønene , av Hodavja-ætta , 74 .
15002041	Songarane : Av Asaf-ætta 128 .
15002042	Portvaktarane : Av ættene Sjallum , Ater , Talmon , Akkub , Hatita og Sjobai 139 i alt .
15002043	Tempeltenarane : Av ættene Sika , Hasufa , Tabbaot ,
15002044	Keros , Siaha , Padon ,
15002045	Lebana , Hagaba , Akkub ,
15002046	Hagab , Sjalmai , Hanan ,
15002047	Giddel , Gahar , Reaja ,
15002048	Resin , Nekoda , Gassam ,
15002049	Ussa , Paseak , Besai ,
15002050	Asna , Maon , Nafus ,
15002051	Bakbuk , Hakufa , Harhur ,
15002052	Baslut , Mekida , Harsja ,
15002053	Barkos , Sisera , Tamak ,
15002054	Nesiak og Hatifa .
15002055	Etterkomarane etter Salomos tenarar : ættene Sotai , Hassoferet , Peruda ,
15002056	Ja’ala , Darkon , Giddel ,
15002057	Sjefatja , Hattil , Pokeret-Hassebajim og Ami .
15002058	Tempeltenarane og etterkomarane etter Salomos tenarar var i alt 392 .
15002059	Dette er dei som kom heim att frå Tel-Melak , Tel-Harsja , Kerub , Addan og Immer , men som ikkje kunne gjera greie for si ætt og sitt opphav , om dei høyrde Israel til :
15002060	Av ættene Delaja , Tobia og Nekoda 652 ,
15002061	og av presteættene : Hobaja , Hakkos og Barsillai , han som hadde gift seg med ei av døtrene til Barsillai frå Gilead og fått namn etter dei .
15002062	Dei leita etter namna sine i ættelistene , men fann dei ikkje . Difor vart dei haldne for uverdige og utestengde frå prestetenesta .
15002063	Statthaldaren forbaud dei å eta av den høgheilage maten til det stod fram ein prest som kunne bruka urim og tummim .
15002064	Dei som høyrde Israels-lyden til , var i alt 42360 ,
15002065	forutan trælane og trælkvinnene , som var 7337 i talet . I tillegg kom 200 songarar og songarinner .
15002066	Dei hadde 736 hestar , 245 muldyr ,
15002067	435 kamelar og 6720 esel .
15002068	Då dei kom fram til templet i Jerusalem , hadde nokre ættehovdingar med seg friviljuge gåver til Guds hus , så det kunne byggjast opp att der det før hadde stått .
15002069	Alt etter som dei hadde råd , gav dei til arbeidskassa : 61000 gulldrakmar , 5000 sølvminer og 100 presteskrud .
15002070	Prestane , levittane og nokre av folket busette seg i Jerusalem . Songarane , portvaktarane , tempeltenarane og alle dei andre israelittane busette seg i byane sine .
15003001	Då den sjuande månaden kom , og israelittane budde i byane sine , samla dei seg alle som ein i Jerusalem .
15003002	Josva , son til Josadak , og brørne hans , prestane , og Serubabel , son til Sjealtiel , og brørne hans tok til å byggja opp att altaret åt Israels Gud . På det skulle dei ofra brennoffer , så som det er føreskrive i lova åt Moses , gudsmannen .
15003003	Dei var gripne av redsle for folket i landet , men reiste likevel altaret der det før hadde stått ; og dei bar fram brennoffer for Herren både morgon og kveld .
15003004	Så heldt dei lauvhyttehelga , så som føreskrive er , og ofra kvar dag dei brennoffer som lova krev .
15003005	Sidan bar dei fram dei daglege brennoffera og offera for nymånedagane og alle Herrens høgtider , og like eins alle friviljuge offer som einkvan kom til Herren med .
15003006	Den fyrste dagen i den sjuande månaden tok dei til å bera fram brennoffer for Herren , før grunnvollen til Herrens tempel endå var lagd .
15003007	Dei gav pengar til steinhoggarane og tømmermennene . Til mennene frå Sidon og Tyrus sende dei mat , drikke og olje , så dei skulle føra sedertre ned frå Libanon og sidan sjøvegen til Jaffa , etter det løyvet persarkongen Kyros hadde gjeve .
15003008	Året etter at dei var komne fram til Guds hus i Jerusalem , i den andre månaden , gjekk dei til verket , både Serubabel , son til Sjealtiel , og Josva , son til Josadak , og alle frendane deira , prestane og levittane , og dei andre som var komne til Jerusalem or fangenskapet . Dei sette alle levittar som var tjue år eller meir til å ha tilsyn med arbeidet på Herrens hus .
15003009	Josva og sønene og frendane hans , Kadmiel og sønene hans og Hodavja steig fram alle som ein og leidde arbeidet på Guds hus . Det same gjorde etterkomarane etter Henadad med sønene og frendane sine ; dei òg var levittar .
15003010	Då bygningsmennene hadde lagt grunnvollen til Herrens tempel , stelte prestane seg opp i fullt skrud med trompetar og levittane av Asaf-ætta med cymblar . Dei skulle prisa Herren , så som David , Israels-kongen , hadde føreskrive .
15003011	Dei lova og prisa Herren fordi han er god , og hans miskunn mot Israel varer til evig tid . Då sette heile folket i med høge glederop og lova Herren fordi grunnvollen til Herrens hus var lagd .
15003012	Men mange av prestane , levittane og ættehovdingane som var så gamle at dei hadde sett det førre templet , gret høgt då dei såg det templet som no vart grunnlagt . Men dei andre jubla og ropa av glede .
15003013	Ein kunne ikkje skilja dei glade jubelropa frå gråten . Folket jubla så høgt at det høyrdest langan lei .
15004001	Judas og Benjamins motstandarar fekk høyra at dei som var komne heim or fangenskapet , heldt på å byggja eit tempel åt Herren , Israels Gud .
15004002	Då gjekk dei til Serubabel og ættehovdingane og sa : « Lat oss få vera med dykk og byggja ! Vi tilbed då den same Gud som de , og vi har ofra til han heilt sidan assyrarkongen Asarhaddon førte oss hit . »
15004003	Men Serubabel , Josva og dei andre ættehovdingane i Israel svara : « Nei , de har ikkje noko med å byggja templet for vår Gud saman med oss . Vi vil vera åleine om å byggja hus for Herren , Israels Gud , så som persarkongen Kyros har gjeve oss påbod om . »
15004004	Folket i landet gjorde då judearane motlause og skræmde dei bort frå arbeidet .
15004005	Så lenge Kyros var konge i Persia , og sidan heilt til Dareios fekk makta i landet , betalte dei nokre kongelege rådgjevarar for at dei skulle hindra Juda-folket i å gjennomføra planane sine .
15004006	Då Xerxes var konge , i fyrstninga av hans styringstid , skreiv folket i landet eit brev og klaga på innbyggjarane i Judea og Jerusalem .
15004007	Medan Artaxerxes rådde i Persia , skreiv Bisjlam , Mitredat , Tabe’el og embetsbrørne deira til kongen . Brevet var skrive med arameisk skrift og omsett til arameisk språk .
15004008	Rådsherren Rehum og skrivaren Sjimsjai skreiv eit brev til kong Artaxerxes mot Jerusalem .
15004009	Forutan rådsherren Rehum og skrivaren Sjimsjai var desse med på brevet : dei andre embetsbrørne deira , domarane , sendemennene , dei persiske embetsmennene , mennene frå Uruk og Babylon og elamittane frå Susa ,
15004010	og dei andre som den store og namngjetne Assurbanipal hadde ført bort og late busetja seg i Samaria-byen og elles i provinsen vestanfor Eufrat .
15004011	Dette er ei avskrift av brevet som dei sende til han : Til kong Artaxerxes , frå tenarane dine , mennene i provinsen vestanfor Eufrat .
15004012	Kongen skal vita at dei jødane som fór bort frå deg , er komne hit til oss i Jerusalem . Dei byggjer opp att denne vonde og opprørske byen , set murane i stand og vøler grunnvollane .
15004013	No skal kongen vita at dersom denne byen vert oppattbygd og murane sette i stand , då kjem folket der korkje til å svara skattar eller avgifter i varer og pengar , og det vil med tida verta til skade for kongane .
15004014	Etter som vi står i kongens teneste , vil vi ikkje roleg sjå på at kongen lid skade . Difor sender vi melding om dette til kongen ,
15004015	så du kan få røkt etter i årbøkene åt fedrane dine . Der vil du finna og sjå at dette er ein opprørsk by som har vore til skade for kongane og provinsane , og at folket der har gjort oppreist frå gamal tid . Difor vart denne byen øydelagd .
15004016	Kongen skal vita at dersom byen vert oppattbygd og murane sette i stand , då kjem du til å missa provinsen vestanfor Eufrat .
15004017	Kongen sende dette svaret : Til rådsherren Rehum , skrivaren Sjimsjai og dei andre embetsbrørne deira som bur i Samaria og elles i provinsen vestanfor Eufrat . Ver helsa !
15004018	Brevet som de sende oss , har eg fått omsett og opplese .
15004019	Eg sette folk til å granska etter , og dei fann at denne byen frå gamal tid har sett seg opp mot kongane . Det har vore uro og opprør der .
15004020	Kongane i Jerusalem var mektige ; dei rådde over alt landet vestanfor Eufrat og tok inn skattar og avgifter i varer og pengar .
15004021	Sei no frå at desse mennene skal hindrast i arbeidet sitt , så byen ikkje vert oppattbygd før det kjem påbod om det frå meg .
15004022	Men gå varsamt fram , så de ikkje gjer noko mistak . Elles kunne det verta til endå større skade og tap for kongane .
15004023	Så snart avskrifta av brevet frå kong Artaxerxes hadde vorte lesen for Rehum , skrivaren Sjimsjai og embetsbrørne deira , skunda dei seg av stad til jødane i Jerusalem og hindra dei med vald og makt .
15004024	Då stansa arbeidet på Guds hus i Jerusalem , og det låg nede til året etter at Dareios hadde vorte konge i Persia .
15005001	Profeten Haggai og profeten Sakarja , soneson til Iddo , tala til jødane i Judea og Jerusalem ; i namnet åt Israels Gud tala dei til dei .
15005002	Då gjekk Serubabel , son til Sjealtiel , og Josva , son til Josadak , i gang med å byggja Guds hus i Jerusalem , og dei to Guds profetar var med og stødde dei .
15005003	Tattenai , statthaldaren i provinsen vestanfor Eufrat , og Sjetar-Bosnai og embetsbrørne deira kom straks til dei og spurde : « Kven har gjeve dykk lov til å byggja dette templet og setja denne muren i stand ? »
15005004	Og dei heldt fram : « Kva heiter dei mennene som set opp denne bygningen ? »
15005005	Men Guds auga vakte over dei eldste mellom jødane . Statthaldaren og mennene hans hindra dei ikkje i arbeidet , for dei ville venta til Dareios hadde fått melding om saka , og dei hadde fått brev frå han .
15005006	Dette er ei avskrift av brevet som Tattenai , statthaldaren i provinsen vestanfor Eufrat , og Sjetar-Bosnai og embetsbrørne hans , embetsmennene i provinsen , sende til kong Dareios .
15005007	Så lydde meldinga som dei sende : Til kong Dareios . Ver helsa !
15005008	Kongen skal vita at vi har gjort ei ferd til Judea-distriktet , til templet åt den store Gud . Det vert no bygt opp att med tilhogne steinar , og murane vert kledde med tre . Arbeidet vert gjort med iver og har god framgang .
15005009	Vi tala med dei eldste der og spurde : « Kven har gjeve dykk lov til å byggja dette templet og setja denne muren i stand ? »
15005010	Vi spurde òg kva leiarane deira heitte , for vi ville skriva opp namna og gje dei til deg .
15005011	Dette var svaret dei gav oss : « Vi er tenarar for han som er Gud i himmelen og på jorda , og vi byggjer opp att det templet som vart reist her for mange år sidan . Det var ein stor konge i Israel som bygde og fullførte det .
15005012	Men fedrane våre gjorde Gud i himmelen harm . Difor gav han dei i hendene på kaldearen Nebukadnesar , kongen i Babylonia ; han øydela templet og førte folket bort til Babylonia .
15005013	Men i det fyrste året Kyros var konge i Babylonia , baud han at templet skulle byggjast opp att .
15005014	Kong Kyros tok òg ut or templet i Babylon dei gullkar og sølvkar som hadde høyrt Guds hus til , og som Nebukadnesar hadde ført dit frå templet i Jerusalem . Han gav dei til ein mann som heitte Sjesbassar , som han hadde gjort til statthaldar ,
15005015	og sa : Ta desse kara , far av stad og set dei i templet i Jerusalem ! For Guds hus skal no byggjast opp att på same staden som før .
15005016	Så kom då Sjesbassar til Jerusalem og la grunnvollen til Guds hus . Sidan har dei bygt på det til denne dag ; men enno er det ikkje ferdig . »
15005017	Om kongen så synest , så set folk til å sjå etter i dei kongelege skattkammera i Babylonia om kong Kyros har gjeve påbod om at templet i Jerusalem skal byggjast opp att . Lat oss så få vita kva som er kongens vilje i denne saka .
15006001	Då sette kong Dareios nokre menn til å sjå etter i arkiva i skattkammera i Babylonia .
15006002	I kongsborga i Ekbatana , hovudstaden i provinsen Media , fann dei ein bokrull , og der stod det skrive : Kunngjering .
15006003	I det fyrste året kong Kyros styrte , gav han dette påbodet om Guds hus i Jerusalem : Huset skal byggjast opp att , så det vert ein stad der folk ber fram offer . Grunnvollen skal leggjast på nytt . Sjølve templet skal vera seksti alner høgt og seksti alner breitt .
15006004	Det skal byggjast med tre lag tilhogne steinar og kledast innvendig med eitt lag tre . Utgiftene skal berast av kongens skattkammer .
15006005	Gullkara og sølvkara som høyrde Guds hus til , og som Nebukadnesar tok ut or templet i Jerusalem og førte til Babylon , skal gjevast tilbake . Dei skal førast til Jerusalem og setjast på sin rette stad i templet der .
15006006	« No skal du , Tattenai , statthaldar i provinsen vestanfor Eufrat , og du Sjetar-Bosnai og embetsbrørne dykkar , embetsmennene i provinsen , halda dykk borte frå Jerusalem .
15006007	Legg ikkje hindringar i vegen for arbeidet på dette Guds hus ! Lat statthaldaren og dei eldste hjå jødane få byggja opp att templet på den gamle staden .
15006008	Eg gjev no påbod om kva de skal gjera for desse eldste hjå jødane , så bygginga kan halda fram : Av dei skatteinntektene som kongen har i provinsen , skal de fullt ut dekkja utgiftene for desse mennene , så arbeidet ikkje stansar .
15006009	Alt det som trengst av unge oksar , verar og lam til brennoffer for Gud i himmelen , skal kvar dag gjevast etter oppgåve frå prestane i Jerusalem . Det same gjeld kveite , salt , vin og olje .
15006010	Så skal dei bera fram velluktande offergåver for Gud i himmelen og be om eit langt liv for kongen og sønene hans .
15006011	Dette påbodet gjev eg òg : Kvar den som krenkjer denne føresegna , skal få ein bjelke riven ut or huset sitt ; den skal han hengjast opp på og naglast fast til . Huset hans skal gjerast til ein skraphaug , fordi han bar seg såleis åt .
15006012	Gjev så at den Gud som har late namnet sitt bu i templet , må slå ned alle kongar og folk som krenkjer denne føresegna og vil øydeleggja Guds hus i Jerusalem . Eg , Dareios , gjev dette påbodet , og det skal fylgjast fullt ut . »
15006013	Tattenai , statthaldaren i provinsen vestanfor Eufrat , og Sjetar-Bosnai og embetsbrørne deira gjorde då i alle måtar så som kong Dareios hadde gjeve påbod om .
15006014	Dei eldste mellom jødane heldt fram med bygginga og hadde god framgang , medan profeten Haggai og Sakarja , soneson til Iddo , sette mot i dei med profetorda sine . Dei fullførte arbeidet så som Israels Gud hadde sagt , og etter føresegn frå persarkongane Kyros , Dareios og Artaxerxes .
15006015	Templet stod ferdig den tredje dagen i adar månad i det sjette året Dareios var konge .
15006016	Israelittane — prestane , levittane og alle dei andre som var komne heim att or fangenskapet — heldt då høgtid og vigde Guds hus med stor glede .
15006017	I tempelvigsla ofra dei 100 oksar , 200 verar og 400 lam . Som syndoffer for heile Israel bar dei fram tolv bukkar , ein for kvar av dei tolv Israels-ættene .
15006018	Dei delte prestane inn i skift og levittane i avdelingar ; dei skulle syta for gudstenesta i Jerusalem , så som føreskrive er i Moseboka .
15006019	Den fjortande dagen i den fyrste månaden heldt dei heimkomne påskehelg .
15006020	Levittane hadde då reinsa seg og var reine alle som ein . Dei slakta påskelammet for alle dei heimkomne , for brørne sine , prestane , og for seg sjølve .
15006021	Så åt israelittane påskelammet , både dei som var komne heim or fangenskapet , og alle som hadde skilt seg frå folket i landet og ureinskapen deira fordi dei ville tilbe Herren , Israels Gud , saman med dei andre .
15006022	I sju dagar heldt israelittane usyrdebrødshelga . Gleda var stor ; for Herren hadde gjort dei glade då han vekte assyrarkongens velvilje , så kongen stødde dei i arbeidet på templet åt Israels Gud .
15007001	Nokre år etter , då Artaxerxes var konge i Persia , drog Esra heim frå Babylonia . Han var son til Seraja , som var son til Asarja , son til Hilkia ,
15007002	son til Sjallum , son til Sadok , son til Akitub ,
15007003	son til Amarja , son til Asarja , son til Merajot ,
15007004	son til Serakja , son til Ussi , son til Bukki ,
15007005	son til Abisjua , son til Pinhas , son til Elasar , son til Aron , øvstepresten .
15007006	Esra var ein skriftlærd mann og hadde god kjennskap til Moselova , som Herren , Israels Gud , hadde gjeve . Kongen gav han alt han bad om , for Herren hans Gud heldt si hand over han .
15007007	I det sjuande året Artaxerxes var konge , drog nokre israelittar med prestar , levittar , songarar , portvaktarar og tempeltenarar til Jerusalem .
15007008	Dei kom til Jerusalem i den femte månaden i kongens sjuande styringsår .
15007009	Esra hadde avgjort at dei skulle fara frå Babylonia den fyrste dagen i den fyrste månaden , og den fyrste dagen i den femte månaden kom han til Jerusalem . For hans Gud heldt si gode hand over han .
15007010	For Esra hadde sett seg føre å granska Herrens lov , å fylgja henne og å læra folket i Israel lov og rett .
15007011	Dette er ei avskrift av brevet frå kong Artaxerxes til presten Esra , den skriftlærde , som var kunnig i dei bod og føreskrifter som Herren har gjeve Israel :
15007012	« Artaxerxes , kongen over kongane , til presten Esra , den skriftlærde , som er kunnig i lova åt Gud i himmelen .
15007013	Dette påbodet gjev eg : Alle israelittar , prestar og levittar i kongeriket mitt som vil fara til Jerusalem , kan fylgja deg .
15007014	For kongen og dei sju rådgjevarane hans sender deg til Judea og Jerusalem . Der skal du røkja etter om tilhøva er i samsvar med lova åt din Gud , som du har hjå deg .
15007015	Du skal ta med deg sølvet og gullet som kongen og rådgjevarane hans gjev til Israels Gud , han som har bustaden sin i Jerusalem .
15007016	Du skal òg ta med deg alt sølvet og gullet som du får i provinsen Babylon , og dei gåvene som folket og prestane gjev til huset åt sin Gud i Jerusalem .
15007017	Desse pengane skal du bruka samvitsfullt og kjøpa oksar , verar og lam , og dei grødeoffer og drikkoffer som høyrer til . Alt dette skal du ofra på altaret i Guds hus i Jerusalem .
15007018	Resten av sølvet og gullet skal du og brørne dine bruka så som de meiner det er rett etter dykkar Guds vilje .
15007019	Men dei kara som du har fått til tempeltenesta , skal du gje frå deg i Jerusalem for Guds åsyn .
15007020	Utgiftene som du elles har til huset åt din Gud , skal kongens skattkammer bera .
15007021	Eg , kong Artaxerxes , gjev alle skattmeistrane i provinsen vestanfor Eufrat dette påbodet : Alt det presten Esra bed om — han som er kunnig i lova åt Gud i himmelen — skal de la han få fullt ut ,
15007022	opp til 100 talentar sølv , 100 kor kveite , 100 bat vin , 100 bat olje og salt så mykje han vil ha .
15007023	Alt som Gud i himmelen krev for templet sitt , skal de gjera med iver . Elles kjem hans vreide over riket åt kongen og sønene hans .
15007024	De skal vita at ingen har rett til å krevja skattar eller avgifter i varer og pengar av prestar , levittar , songarar , dørvaktarar , tempeltenarar eller andre som gjer teneste i dette Guds hus .
15007025	Og du , Esra , skal etter den visdom du har fått av Gud , setja inn skrivarar og domarar til å skifta rett mellom heile folket i provinsen vestanfor Eufrat . Dei skal skifta rett mellom alle som kjenner din Guds lov , og forkynna lova for dei som ikkje kjenner henne .
15007026	Og kvar den som ikkje lever etter lova åt din Gud og lova åt kongen , skal få ein rettferdig dom , anten straffa vert død , landlysing , bot eller fengsel . »
15007027	Då sa Esra : « Lova vere Herren , våre fedrars Gud , som gav kongen den tanken at han skulle pryda Herrens hus i Jerusalem ,
15007028	og lét kongen og rådgjevarane og alle dei mektige embetsmennene hans få godvilje for meg . Herren min Gud heldt si hand over meg . Difor kjende eg meg sterk og samla nokre av hovdingane i Israel ; dei skulle fara opp til Jerusalem saman med meg . »
15008001	Dette er dei ættehovdingane som fylgde meg heim frå Babylonia då Artaxerxes var konge . Her vert dei nemnde etter ættelistene :
15008002	Av Pinhas-ætta Gersjom ; av Itamar-ætta Daniel ; av Davids-ætta Hattusj ,
15008003	son til Sjekanja ; av Parosj-ætta Sakarja og med han 150 mann som var oppskrivne i ættelistene ;
15008004	av Pakat-Moab-ætta Eljoenai , son til Serakja , og 200 mann med han ;
15008005	av Sattu-ætta Sjekanja , son til Jahasiel , og 300 mann med han ;
15008006	av Adin-ætta Ebed , son til Jonatan , og 50 mann med han ;
15008007	av Elam-ætta Jesaja , son til Atalja , og 70 mann med han ;
15008008	av Sjefatja-ætta Sebadja , son til Mikael , og 80 mann med han ;
15008009	av Joab-ætta Obadja , son til Jehiel , og 218 mann med han ;
15008010	av Bani-ætta Sjelomit , son til Josifja , og 160 mann med han ;
15008011	av Bebai-ætta Sakarja , son til Bebai , og 28 mann med han ;
15008012	av Asgad-ætta Johanan , son til Hakkatan , og 110 mann med han ;
15008013	som dei siste av Adonikam-ætta Elifelet , Je’iel og Sjemaja og 60 mann med dei ;
15008014	av Bigvai-ætta Utai og Sakkur og 70 mann med dei .
15008015	Eg samla dei attmed den elva som renn til Ahava . Der låg vi i leir i tre dagar . Då eg mønstra folket og prestane , fann eg ingen av levittane mellom dei .
15008016	Eg sende då bod etter ættehovdingane Elieser , Ariel , Sjemaja , Elnatan , Jarib , Elnatan , Natan , Sakarja og Mesjullam og etter lærarane Jojarib og Elnatan .
15008017	Eg bad dei fara til Iddo , leiaren i Kasifja . Og eg fortalde dei kva dei skulle seia til han og bror hans , som var tempeltenarar der ; dei skulle be om tenarar til huset åt vår Gud .
15008018	Gud heldt si gode hand over oss , så dei sende oss ein vitug mann som heitte Sjerebja — ein etterkomar etter Makli , son til Levi , som var son til Israel — og sønene og brørne hans , 18 i talet .
15008019	Like eins sende dei Hasjabja og med han Jesaja av Merari-ætta , og brørne hans og sønene deira , 20 i talet ,
15008020	og 220 av dei tempeltenarane som David og hovdingane hadde sett til å vera tenarar for levittane . Alle desse er oppskrivne i ættelistene .
15008021	Der ved Ahava-elva lyste eg ut ei faste . Vi skulle audmykja oss for vår Gud og be om ei god ferd for oss sjølve og borna våre og for alt det vi åtte .
15008022	For eg skjemdest over å be kongen om stridsmenn og hestfolk til å hjelpa oss mot fiendar på vegen . Vi hadde då sagt til han at vår Gud held si hand over alle som søkjer han , og gjer vel imot dei , men at han lèt si makt og sin vreide koma over alle som vender seg bort frå han .
15008023	Difor fasta vi og bad vår Gud om hjelp , og han høyrde bøna vår .
15008024	Så valde eg ut tolv av dei øvste prestane og Sjerebja , Hasjabja og ti av brørne deira .
15008025	Eg vog opp for dei sølvet , gullet og kara , alle gåvene til Guds hus frå kongen , rådgjevarane og hovdingane hans , og frå alle israelittane som budde der .
15008026	Det eg vog opp , lét eg dei få : 650 talentar sølv , sølvkar som var verde 100 talentar , 100 talentar gull ,
15008027	20 gullstaup som var verde 1000 dareikar , og 2 kar av fin , skinande bronse , dyr som gull .
15008028	Eg sa til dei : « De er vigde til Herren . Kara òg er vigde , og sølvet og gullet er friviljuge gåver til Herren , dykkar fedrars Gud .
15008029	Ta vel vare på alt dette til dess de kan vega det opp for dei øvste prestane , levittane og Israels ættehovdingar i Jerusalem , i roma ved templet .
15008030	Prestane og levittane tok imot sølvet og gullet og kara , alt som var oppvege . Dei skulle føra desse gåvene til huset åt vår Gud i Jerusalem .
15008031	Den tolvte dagen i den fyrste månaden tok vi ut frå Ahava-elva og drog til Jerusalem . Vår Gud heldt si hand over oss og berga oss frå fiendar og landevegsrøvarar som ville ta på oss .
15008032	Då vi kom til Jerusalem , kvilte vi i tre dagar .
15008033	Den fjerde dagen vog vi opp sølvet og gullet og kara i huset åt vår Gud og gav alt til presten Meremot , son til Uria . Saman med han var Elasar , son til Pinhas , og levittane Josabad , son til Josva , og Noadja , son til Binnui .
15008034	Alt vart overgjeve etter tal og vekt , og vekta vart samstundes oppskriven .
15008035	Dei bortførte som var komne heim att or fangenskapet i Babylonia , bar fram brennoffer for Israels Gud . Dei ofra 12 oksar for heile Israel , 96 verar , 77 lam og som syndoffer 12 bukkar . Alt dette var brennoffer til Herren .
15008036	Sidan bar dei fram føresegnene åt kongen til dei kongelege satrapane og til statthaldarane hans i provinsen vestanfor Eufrat . Desse mennene gav si støtte til folket og til Guds hus i Jerusalem .
15009001	Då dette var gjort , kom leiarane til meg og sa : « Korkje Israels-folket eller prestane og levittane har skilt seg frå dei framande folka og styggedomen deira , frå kanaanearane , hetittane , perisittane , jebusittane , ammonittane , moabittane , egyptarane og amorittane .
15009002	For dei har teke koner åt seg og sønene sine mellom døtrene deira , så den heilage ætta har vorte blanda med framande folkeslag . Leiarane og forstandarane har vore dei fyrste til å fara med slik utruskap . »
15009003	Då eg høyrde dette , reiv eg sund kjortel og kappe , reiv meg i hår og skjegg og sette meg ned , heilt avskræmd .
15009004	Alle som hadde age for det Israels Gud hadde sagt , var oppskaka over utruskapen mellom dei heimkomne . Dei samla seg kring meg , men eg sat mållaus heilt til kveldsofferet skulle berast fram .
15009005	Då reiste eg meg frå mi botsstilling . Med sundriven kjortel og kappe kasta eg meg på kne , breidde ut hendene mine mot Herren min Gud
15009006	og bad : Min Gud ! Eg kjenner meg for skamfull og audmykt til å venda andletet opp mot deg , min Gud ! For syndene våre har vakse oss over hovudet , og skulda vår er så stor at ho når til himmelen .
15009007	Frå våre fedrars dagar og heilt til no har skulda vår vore stor . Fordi vi har synda , har vi og kongane og prestane våre vorte gjevne i hendene på framande kongar . Vi har kome ut for sverd , fangenskap , plyndring og vanære , så som det er i dag .
15009008	Men no har Herren vår Gud ei lita stund vore nådig mot oss og late ein rest av oss sleppa unna . Han har gjeve oss fotfeste på den heilage staden , har fått augo våre til å stråla og gjeve oss ny kraft i vår trældom .
15009009	For vi er trælar , men vår Gud har ikkje sleppt oss i trældomen . Han har late persarkongane få godvilje for oss , så dei gav oss mot og kraft til å byggja opp att templet for vår Gud og reisa det or røysane , og han laga det så at dei gjorde Judea og Jerusalem til ein trygg bustad for oss .
15009010	Kva skal vi no seia etter dette , vår Gud ? Vi har brote dine bod ,
15009011	som du gav gjennom tenarane dine , profetane , då du sa : Det landet som de dreg inn i og skal ta i eige , er ureint . Dei framande folka har fylt det med avgudsdyrking og annan styggedom og gjort det ureint frå ende til annan .
15009012	Difor skal de ikkje gifta bort døtrene dykkar til menn av det framande folket . De skal heller ikkje finna koner til sønene dykkar mellom dei og aldri hjelpa dei til velferd og lukke . Då skal de verta sterke og få nyta alt det gode i landet , og borna dykkar skal få det til odel og eige for alltid .
15009013	Mykje har kome over oss fordi gjerningane våre har vore vonde og skulda vår er stor . Men du , vår Gud , har ikkje gjeve oss den straff vi var verde for våre misgjerningar , og nokre av oss har du late sleppa unna .
15009014	Skulle vi då atter bryta dine bod og ha samgifte med folk som fer med slik styggedom ? Då ville du harmast og gjera ende på oss , så ingen vart att og ingen slapp unna .
15009015	Herre , Israels Gud , du er rettferdig . Difor er vi i dag ein rest som har sloppe unna . Sjå , no stig vi fram for deg med vår skuld . Etter det som har hendt , kan ingen verta ståande for deg .
15010001	Medan Esra låg gråtande framfor Guds hus og bad og sanna synda åt folket , samla det seg kring han ei stor mengd med israelittar , menn , kvinner og born , og folket gret sårt .
15010002	Sjekanja , son til Jehiel , som høyrde Elam-ætta til , tok då til ords og sa til Esra : « Vi har vore trulause mot vår Gud og teke oss koner mellom dei framande folka her i landet . Likevel er det enno von for Israel .
15010003	Lat oss no gje Gud den høgtidelege lovnaden at vi skal senda frå oss alle desse konene og borna deira . Det er det rådet vi har fått frå Herren , og av dei mennene som har age for bodet frå vår Gud . Lat oss fara fram etter lova .
15010004	Stå opp , for det er du som må syta for dette , men vi skal hjelpa deg . Ver ved godt mot og gå til verket ! »
15010005	Då reiste Esra seg og lét dei øvste prestane og levittane og hovdingane over heile Israel gjera eid på at dei skulle fara åt som det var sagt ; og dei gjorde eid på det .
15010006	Esra gjekk så bort frå plassen framfor Herrens hus og inn i romet åt Johanan , son til Eljasjib . Der var han natta over , og han smaka korkje mat eller drikke ; for han syrgde over utruskapen åt dei heimkomne .
15010007	Så sende dei ut melding til alle som var komne heim til Judea og Jerusalem , at dei skulle samlast i Jerusalem .
15010008	Hovdingane og dei eldste hadde avgjort at den som ikkje kom innan tre dagar , skulle få all sin eigedom bannlyst og sjølv verta utestengd frå lyden av dei heimkomne .
15010009	Alle mennene frå Juda og Benjamin samla seg no i Jerusalem på tre dagar . Den tjuande dagen i den niande månaden sat alt folket på plassen framfor Guds hus , og dei skalv både på grunn av denne saka og fordi det regnde .
15010010	Då reiste presten Esra seg og sa : « De har vore trulause og teke framande kvinner til koner ; såleis har de gjort Israels skuld stor .
15010011	Sanna no synda for Herren , dykkar fedrars Gud , og gjer som han vil ! Skil dykk frå dei andre folka her i landet og frå dei framande kvinnene ! »
15010012	Alt folket som var samla , svara då med høg røyst : « Ja , det er vår skyldnad å gjera som du seier .
15010013	Men folket er talrikt , og det er regntid ; vi orkar ikkje å stå her ute lenger . Dette er ikkje gjort på ein dag eller to ; for vi er mange som har synda i dette stykket .
15010014	Lat difor hovdingane svara for heile folket . Så kan alle som bur i byane og har teke framande kvinner til koner , møta fram til fastsette tider saman med dei eldste og domarane i kvar by . Såleis skal vi få bort vår Guds brennande vreide som er over oss på grunn av det vi har gjort . »
15010015	Berre Jonatan , son til Asael , og Jakseja , son til Tikva , sette seg imot dette , og Mesjullam og levitten Sjabbetai heldt med dei .
15010016	Men dei heimkomne gjorde som det var sagt . Presten Esra valde ut nokre menn som var hovdingar for kvar si ætt , og alle vart nemnde med namn . Dei kom saman den fyrste dagen i den tiande månaden og tok til med granskingsarbeidet .
15010017	Og den fyrste dagen i den fyrste månaden var dei ferdige med alle dei mennene som hadde gift seg med framande kvinner .
15010018	Dei fann at desse prestesønene hadde gift seg med framande kvinner : Ma’aseja , Elieser , Jarib og Gedalja , søner og brør til Josva , son til Josadak .
15010019	Dei lova med handslag at dei skulle senda frå seg konene sine , og bar fram ein ver som skuldoffer .
15010020	Av Immer-ætta Hanani og Sebadja ;
15010021	av Harim-ætta Ma’aseja , Elia , Sjemaja , Jehiel og Ussia ;
15010022	av Pasjkur-ætta Eljoenai , Ma’aseja , Ismael , Netanel , Josabad og Elasa .
15010023	Av levittane : Josabad , Sjimi , Kelaja — det er den same som Kelita — Petakja , Juda og Elieser .
15010024	Av songarane : Eljasjib , og av portvaktarane : Sjallum , Telem og Uri .
15010025	Av dei andre israelittane : Av Parosj-ætta Ramja , Jissia , Malkia , Mijjamin , Elasar , Malkia og Benaja ;
15010026	av Elam-ætta Mattanja , Sakarja , Jehiel , Abdi , Jeremot og Elia ;
15010027	av Sattu-ætta Eljoenai , Eljasjib , Mattanja , Jeremot , Sabad og Asisa ;
15010028	av Bebai-ætta Johanan , Hananja , Sabbai og Atlai ;
15010029	av Bani-ætta Mesjullam , Malluk , Adaja , Jasjub , Sjeal og Jeremot ;
15010030	av Pakat-Moab-ætta Adna , Kelal , Benaja , Ma’aseja , Mattanja , Besalel , Binnui og Manasse ;
15010031	av Harim-ætta Elieser , Jisjia , Malkia , Sjemaja , Simeon ,
15010032	Benjamin , Malluk og Sjemarja ;
15010033	av Hasjum-ætta Mattenai , Mattatta , Sabad , Elifelet , Jeremai , Manasse og Sjimi ;
15010034	av Bani-ætta Ma’adai , Amram , U’el ,
15010035	Benaja , Bedja , Keluhu ,
15010036	Vanja , Meremot , Eljasjib ,
15010037	Mattanja , Mattenai og Ja’asai ;
15010038	av Binnui-ætta Sjimi ,
15010039	Sjelemja , Natan , Adaja ,
15010040	Maknadbai , Sjasjai , Sjarai ,
15010041	Asarel , Sjelemja , Sjemarja ,
15010042	Sjallum , Amarja og Josef ;
15010043	av Nebo-ætta Je’iel , Mattitja , Sabad , Sebina , Jaddai , Joel og Benaja .
15010044	Alle desse hadde gift seg med framande kvinner , men no sende dei frå seg både konene og borna .
16001001	Soga åt Nehemja , son til Hakalja : I det tjuande året , i kislev månad , medan eg var i Susa-borga ,
16001002	kom Hanani , ein av frendane mine , og nokre andre menn frå Juda . Eg spurde dei då korleis det stod til med dei jødane som hadde vore i fangenskap , men no var heimkomne , og korleis det stod til i Jerusalem .
16001003	Dei svara : « Dei som slapp ut or fangenskapet , og som no bur der i landet , lever i stor naud og vanære . Muren kring Jerusalem er nedriven , og portane er brende . »
16001004	Då eg høyrde dette , sette eg meg ned og gret . Eg syrgde i fleire dagar og fasta og bad til Gud i himmelen .
16001005	Eg sa : Å Herre , Gud i himmelen , du store og agelege Gud , du som held di pakt og gjer vel mot dei som elskar deg og held dine bod !
16001006	Lat øyra ditt vera grannhøyrt og augo dine opne , så du høyrer bøna åt tenaren din , den som eg bed til deg både dag og natt for israelittane , tenarane dine . Eg sannar dei synder som vi israelittar har gjort mot deg . Både eg og farsætta mi har synda .
16001007	Vi har bore oss ille åt mot deg og ikkje halde dei bod og føresegner og lover som du gav Moses , tenaren din .
16001008	Kom i hug det ordet du tala til Moses , tenaren din , då du sa : « Er de trulause , vil eg spreia dykk mellom folka .
16001009	Men vender de om til meg og held boda mine og lever etter dei , då skal eg samla dykk , om de så er bortdrivne til verdsens ende , og føra dykk til den staden eg har valt til bustad åt namnet mitt . »
16001010	Dei er då tenarane dine og folket ditt , som du har fria ut med di store kraft og di sterke hand .
16001011	Å Herre , høyr bøna åt tenaren din og tenarane dine , som gjerne vil ottast namnet ditt . Lat tenaren din ha lukka med seg i dag , og lat meg møta miskunn hjå denne mannen ! Då dette hende , var eg munnskjenkjar hjå kongen .
16002001	Ein dag i nisan månad , i det tjuande året Artaxerxes var konge , vart det sett fram vin for kongen , og eg tok og rette han vinen . Eg hadde aldri før sett sturen ut når eg stod framfor kongen .
16002002	Då sa han til meg : « Kvifor er du så sturen ? Du er då ikkje sjuk . Dette kan ikkje vera anna enn hjartesut . » Då vart eg svært redd
16002003	og sa til kongen : « Gjev kongen må leva evig ! Lyt eg ikkje vera sturen når den byen der fedrane mine er gravlagde , ligg i røys , og portane er brende ? »
16002004	Kongen spurde : « Kva er det du ynskjer ? » Då bad eg til Gud i himmelen ,
16002005	og eg sa til kongen : « Om kongen så synest , og du har godvilje for tenaren din , så lat meg få fara til Judea , til den byen der fedrane mine er gravlagde , så eg kan byggja han opp att . »
16002006	Då spurde kongen meg , medan dronninga sat attmed han , kor lenge ferda ville vara , og når eg kom att . Eg nemnde ei viss tid , og kongen tykte vel om dette og gav meg lov til å fara .
16002007	Så sa eg til kongen : « Om kongen går med på det , så lat meg få med brev til statthaldarane vestanfor Eufrat , så dei lèt meg fara gjennom landa sine til Judea .
16002008	Eg bed òg om brev til Asaf , han som har tilsyn med skogane åt kongen , at han gjev meg tømmer til bjelkar i portane som fører inn til tempelborga , til bymuren og til det huset eg skal bu i . » Og kongen gav meg det . For min Gud heldt si gode hand over meg .
16002009	Så kom eg til statthaldarane vestanfor elva og gav dei breva frå kongen . Han hadde òg sendt hærførarar og hestfolk med meg .
16002010	Men då Sanballat frå Bet-Horon og Tobia , tenestemannen frå Ammon , fekk høyra dette , vart dei arge . Dei tykte det var harmeleg at det hadde kome ein mann som ville stella det godt for israelittane .
16002011	Då eg kom til Jerusalem , heldt eg meg i ro i tre dagar .
16002012	Men så stod eg opp om natta og tok med meg nokre få menn . Eg hadde ikkje nemnt for eit menneske kva Gud hadde gjeve meg hug til å gjera for Jerusalem . Eg tok heller ikkje med meg andre dyr enn det eg reid på .
16002013	Midt på natta drog eg ut gjennom Dalporten , framom Drakekjelda og til Oskeporten . Eg såg på Jerusalems murar som var nedrivne , og på portane som var brende .
16002014	Så reid eg over til Kjeldeporten og til Kongedammen . Men der var det ikkje råd for dyret å koma fram med meg .
16002015	Same natta fór eg opp gjennom dalen og såg på muren , men snudde så om og kom attende gjennom Dalporten .
16002016	Forstandarane visste ikkje kvar eg hadde vore , eller kva eg tok meg føre . For eg hadde endå ikkje nemnt noko om dette til jødane , korkje til prestane eller stormennene , forstandarane eller dei andre som hadde med arbeidet å gjera .
16002017	Men no sa eg til dei : « De ser sjølve kor ille det står til med oss . Jerusalem ligg i røys , og portane er brende . Kom , lat oss byggja opp att muren kring Jerusalem , så vi ikkje lenger skal vera til spott og spe . »
16002018	Og eg fortalde dei korleis min Gud hadde halde si gode hand over meg , og kva kongen hadde sagt til meg . Då sa dei : « Vi vil gå i gang og byggja ! » Og dei tok fatt på det gode verket med full kraft .
16002019	Men då Sanballat frå Bet-Horon , Tobia , tenestemannen frå Ammon , og Gesjem frå Arabia fekk høyra det , spotta og vanvørde dei oss . Dei sa : « Kva er det de gjer ? Vil de gjera opprør mot kongen ? »
16002020	Då svara eg : « Gud i himmelen , han vil la det lukkast for oss , og vi som tener han , vil gå i gang og byggja . Men de har ingen del og ingen rett i Jerusalem , og de skal ikkje få noko ettermæle der . »
16003001	Eljasjib , øvstepresten , og brørne hans , prestane , gjekk no i gang og bygde Saueporten . Dei vigde han og sette inn dørene . Så heldt dei fram til Mea-tårnet og Hananel-tårnet , som dei òg vigde .
16003002	Jamsides med dei arbeidde mennene frå Jeriko og attmed dei Sakkur , son til Imri .
16003003	Fiskeporten vart bygd av mennene frå Sena’a . Dei tømra han opp og sette inn dører med lås og slå .
16003004	Jamsides med dei arbeidde Meremot , son til Uria og soneson til Hakkos , attmed han Mesjullam , son til Berekja og soneson til Mesjesabel , og så Sadok , son til Ba’ana .
16003005	Jamsides med dei arbeidde folket frå Tekoa ; men stormennene deira bøygde ikkje nakken under arbeidet for herren sin .
16003006	Jojada , son til Paseak , og Mesjullam , son til Besodja , vølte Gamleporten . Dei tømra han opp og sette inn dører med lås og slå .
16003007	Jamsides med dei arbeidde Melatja frå Gibeon , Jadon frå Meronot og mennene frå Gibeon og Mispa , som høyrde inn under statthaldaren vestanfor Eufrat .
16003008	Jamsides med dei arbeidde gullsmeden Ussiel , son til Harhaja , og attmed han Hananja , ein av salveblandarane . Dei bygde opp att byen fram til Den breie muren .
16003009	Jamsides med dei arbeidde Refaja , son til Hur . Han var hovding over den eine halvparten av Jerusalems-området .
16003010	Attmed han , midt for sitt eige hus , arbeidde Jedaja , son til Harumaf , og så Hattusj , son til Hasjabneja .
16003011	Eit anna stykke av muren vart vølt av Malkia , son til Harim , og Hasjub , son til Pakat-Moab . Dessutan vølte dei Omnstårnet .
16003012	Jamsides med dei arbeidde Sjallum , son til Hallokesj , hovdingen over den andre halvparten av Jerusalems-området , og døtrene hans .
16003013	Dalporten vart vølt av Hanun og Sanoah-buane . Dei bygde han opp att og sette inn dører med lås og slå . Dei vølte bymuren heilt ned til Oskeporten , eit stykke på tusen alner .
16003014	Oskeporten vart vølt av Malkia , son til Rekab , hovdingen over Bet-Hakkerem-området . Han bygde opp att porten og sette inn dører med lås og slå .
16003015	Kjeldeporten vart vølt av Sjallun , son til Kol-Hose , hovdingen over Mispa-området . Han bygde opp att porten , la tak på han og sette inn dører med lås og slå . Han vølte òg muren frammed Sjelah-dammen ved kongshagen heilt bort til den troppa som går ned frå Davids-byen .
16003016	Bortanfor han arbeidde Nehemja , son til Asbuk , hovdingen over den eine halvparten av Bet-Sur-området . Han vølte muren ned til Davids-gravene , til den gravne dammen og til krigarhuset .
16003017	Lenger borte arbeidde levittane : Rehum , son til Bani , og attmed han Hasjabja , som stod for den halvparten av Ke’ila som han var hovding over .
16003018	Bortanfor dei arbeidde brørne deira : Bavvai , son til Henadad , hovdingen over den andre halvparten av Ke’ila-området ,
16003019	og attmed han vølte Eser , son til Jesjua , hovdingen over Mispa , eit anna stykke , frå midt for oppgangen til våpenhuset i Kroken .
16003020	Etter han kom Baruk , son til Sakkai , som med stor iver vølte eit anna stykke , frå Kroken og til døra på huset åt øvstepresten Eljasjib .
16003021	Etter han kom Meremot , son til Uria og soneson til Hakkos , som vølte eit anna stykke , frå døra på huset åt Eljasjib og til enden av huset hans .
16003022	Lenger borte arbeidde dei prestane som budde nær Jerusalem .
16003023	Etter dei kom Benjamin og Hasjub , som arbeidde midt for sitt eige hus . Så kom Asarja , son til Ma’aseja og soneson til Ananja , som arbeidde frammed sitt hus .
16003024	Etter han kom Binnui , son til Henadad , som vølte eit anna stykke , frå huset åt Asarja til Kroken og Hjørnet .
16003025	Palal , son til Usai , arbeidde midt for Kroken og det tårnet som skyt fram frå den øvre delen av slottet ved vaktgarden . Etter han kom Pedaja , son til Parosj .
16003026	Tempeltenarane som budde på Ofel , vølte muren til midt for Vassporten i aust og det framskotne tårnet .
16003027	Så kom mennene frå Tekoa , som vølte eit anna stykke , frå det store og framskotne tårnet og til Ofel-muren .
16003028	Ovanfor Hesteporten arbeidde prestane , kvar framfor sitt eige hus .
16003029	Etter dei kom Sadok , son til Immer , som arbeidde midt for sitt hus , og etter han Sjemaja , son til Sjekanja , som hadde vakthaldet ved Austporten .
16003030	Etter han kom Hananja , son til Sjelemja , og Hanun , sjette sonen til Salaf , som vølte eit anna stykke , og så Mesjullam , son til Berekja , som arbeidde midt for romet sitt .
16003031	Etter han kom Malkia , ein av gullsmedane , som vølte muren fram til huset åt tempeltenarane og kjøpmennene , midt for Mønstringsporten , og vidare til Hjørnesalen .
16003032	Mellom Hjørnesalen og Saueporten arbeidde gullsmedane og kjøpmennene .
16004001	Då Sanballat fekk høyra at vi bygde på muren , vart han arg og sint . Han spotta jødane
16004002	og sa til frendane sine og til stridsmennene i Samaria : « Kva er det desse usle jødane driv på med ? Skal dei få byggja opp att muren ? Skal dei få ofra og fullføra verket i dag ? Tru dei vil blåsa liv i steinane frå grushaugane på branntufta ? »
16004003	Ammonitten Tobia , som stod attmed han , sa : « Lat dei byggja så mykje dei vil ! Berre ein rev hoppar oppå , riv han ned steinmuren deira ! »
16004004	« Høyr , vår Gud , korleis vi vert spotta ! Lat spotten koma attende på dei sjølve ! Lag det så at dei vert røva og førte fanga til framandt land !
16004005	Løyn ikkje skulda deira , og lat ikkje synda deira verta utstroken for ditt åsyn ! For dei har krenkt deg med si framferd mot bygningsmennene . »
16004006	Så bygde vi på muren og skøytte han i hop i halv høgd heilt rundt . Folket gjekk med godt mot til arbeidet .
16004007	Men då Sanballat , Tobia , arabarane , ammonittane og mennene frå Asjdod fekk høyra at arbeidet på murane kring Jerusalem skreid fram , og at rivnene tok til å fyllast , vart dei brennande harme .
16004008	Dei slo seg i hop alle som ein og svor på at dei ville fara opp og strida mot Jerusalem og skapa uro der .
16004009	Men vi bad til vår Gud og sette ut vaktpostar både dag og natt , så vi kunne halda dei borte .
16004010	Då sa folket i Judea : « Krafta sviktar hjå berarane ; her er for mykje som ligg i røys . Vi orkar ikkje byggja på muren lenger . »
16004011	Og motstandarane våre sa : « Dei må ikkje sjå eller skjøna noko før vi står midt imellom dei og høgg dei ned og såleis gjer ende på arbeidet . »
16004012	Då kom dei jødane som budde tett attmed dei , gong på gong og sa : « Dei kjem imot oss frå alle stadene der dei bur . »
16004013	Då lét eg folket stella seg opp på dei lågaste stadene bak muren , på dei opne plassane . Eg lét dei fylka seg ætt for ætt med sverd og spyd og bogar .
16004014	Då eg såg dei stå der , steig eg fram og sa til stormennene , forstandarane og resten av folket : « Ver ikkje redde dei ! Tenk på Herren , den store og agelege , og strid for brør , søner og døtrer , koner og heimar ! »
16004015	Då fiendane våre fekk høyra at vi visste kva dei emna på , og Gud såleis hadde hindra dei i å setja planane i verk , vende vi alle attende til muren , kvar til sitt arbeid .
16004016	Frå den dagen arbeidde berre halvparten av dei unge mennene mine på muren , medan den andre halvparten stod der med spyd og skjold og bogar og med brynjer . Hovdingane stod bak heile Juda-folket ,
16004017	som bygde på muren . Og berarane arbeidde med den eine handa , og med den andre heldt dei våpenet .
16004018	Kvar murar arbeidde med sverd ved lend . Og hornblåsaren stod attmed meg .
16004019	Då sa eg til stormennene , forstandarane og resten av folket : « Arbeidet er stort og vidfemnande , og vi står spreidde på muren , langt frå kvarandre .
16004020	Når de høyrer hornet ljomar , kvar de så er , skal de samla dykk kring oss , og vår Gud vil strida for oss . »
16004021	Så dreiv vi då på med arbeidet medan halvparten av folket stod der med spyda sine , frå morgonroden synte seg til stjernene kom fram .
16004022	Samstundes sa eg til folket : « De lyt vera i Jerusalem om natta , både de og tenarane dykkar , så de kan halda vakt om natta og arbeida om dagen . »
16004023	Sjølve kom vi aldri ut or kleda , korkje eg eller frendane og tenarane mine eller vaktmennene som fylgde meg . Kvar mann hadde våpen i hand .
16005001	På den tid kom mange menn og konene deira med sterke klagemål mot landsmennene sine , dei andre jødane .
16005002	Somme sa : « Vi og sønene og døtrene våre er mange . Lat oss få korn , så vi har noko å eta og kan berga livet . »
16005003	Andre sa : « Markene og vingardane og husa våre har vi sett i pant , så vi kunne få korn og stilla svolten . »
16005004	Atter andre sa : « Vi har lånt pengar på markene og vingardane våre , så vi kunne betala skatten til kongen .
16005005	Vi er då av same kjøt og blod som landsmennene våre , og våre born er som deira . Likevel må vi selja sønene og døtrene våre til trælar . Ja , nokre av døtrene våre har alt vorte vanæra . Og vi kan ikkje hindra det , fordi markene og vingardane våre høyrer andre til . »
16005006	Då eg høyrde klagemåla deira og det dei fortalde , vart eg brennande harm .
16005007	Etter at eg hadde tenkt over dette , tala eg stormennene og forstandarane til rettes og sa til dei : « De legg bører på landsmennene dykkar ! » Så lyste eg til eit stort folkemøte mot dei
16005008	og sa : « Vi har , så langt vi kunne , kjøpt ut brørne våre , jødane , som var selde til andre folk . Men de sel landsmennene dykkar , så vi må kjøpa dei fri att . » Då tagde dei og visste ikkje kva dei skulle svara .
16005009	Så sa eg : « Det er ikkje rett det de gjer . Burde de ikkje heller ferdast i age for vår Gud , så dei andre folka , fiendane våre , ikkje skal få grunn til å spotta oss ?
16005010	Eg og brørne mine og mennene mine har òg lånt dei pengar og korn . Lat oss stryka den skulda !
16005011	Lat dei i denne dag få att markene , vingardane , olivenhagane og husa sine , og ettergjev dei det dei skuldar av pengar , korn , druesaft og olje som de har lånt dei . »
16005012	Dei svara : « Ja , vi skal gje det att og ikkje krevja noko av dei . Vi skal gjera som du seier . » Då kalla eg fram prestane , og med dei til stades lét eg hine sverja på at dei skulle halda lovnaden sin .
16005013	Eg riste jamvel brystlomma på kappa mi tom og sa : « Så skal det gå kvar mann som ikkje held denne lovnaden : Gud skal rista han ut or huset og eigedomen hans ; så rist og tømd skal han verta . » Heile lyden sa : « Amen ! » og dei prisa Herren . Sidan gjorde folket som dei hadde sagt .
16005014	Frå den dagen kong Artaxerxes sette meg til statthaldar i Judea , i dei tolv åra frå det tjuande til det trettiandre styringsåret hans , gjorde korkje eg eller frendane mine krav på det underhaldet som ein statthaldar har rett til .
16005015	Dei som var statthaldarar før meg , hadde lagt tunge bører på folket . Fyrst tok dei brød og vin frå dei og sidan førti sekel sølv . Jamvel mennene deira var harde med folket . Men det var ikkje eg ; for eg hadde age for Gud .
16005016	Men eg var med og arbeidde på denne muren , endå eg ikkje åtte jord . Og alle mennene mine var samla til arbeidet der .
16005017	Hundre og femti mann av jødane og forstandarane åt ved mitt bord , forutan dei som kom til oss frå grannelanda våre .
16005018	Kvar dag gjekk det med ein okse , seks utvalde sauer og nokre fuglar , og kvar tiande dag ei nøgd med vin av alle slag . Alt dette kosta eg . Likevel gjorde eg ikkje krav på det underhald som statthaldaren har rett til . For arbeidet kvilte tungt på folket mitt .
16005019	Kom meg i hug , min Gud , og rekna meg til godes alt det eg har gjort for dette folket !
16006001	Sanballat , Tobia , arabaren Gesjem og dei andre fiendane våre fekk høyra at eg hadde bygt opp att muren , og at det ikkje fanst nokon brest i han meir — berre at eg til den tid ikkje hadde sett inn dører i portane .
16006002	Då sende Sanballat og Gesjem bod til meg og bad meg koma til eit møte med dei i Hakkefirim i Ono-dalen . Men dei tenkte berre på å skada meg .
16006003	Eg sende nokre menn til dei og svara : « Eg held på med eit stort arbeid og kan ikkje koma . Arbeidet ville stogga dersom eg gjekk frå det og drog ned til dykk . »
16006004	Fire gonger sende dei same bodet til meg , og kvar gong gav eg same svaret .
16006005	Femte gongen sende Sanballat meg eit liknande bod . Men no hadde tenaren hans eit ope brev med seg .
16006006	Der stod det skrive : « Det går ord mellom folka , og Gesjem stadfester det , at du og jødane tenkjer på å gjera opprør , og at det er difor du byggjer opp att muren . Det seiest at du vil verta kongen deira .
16006007	Du skal jamvel ha sett nokre profetar til å ropa ut i Jerusalem at du er konge i Judea . Dette får nok kongen snart høyra . Så kom då og lat oss samrådast ! »
16006008	Men eg sende dette svaret til Sanballat : « Det har ikkje hendt noko slikt som det du talar om . Det er noko du har funne på sjølv . »
16006009	For dei la seg alle ut om å skræma oss . Dei tenkte at vi då ville verta trøytte og halda opp med arbeidet , så det ikkje vart fullført . Men eg heldt ihuga fram med arbeidet .
16006010	Ein dag kom eg til Sjemaja , son til Delaja og soneson til Mehetabel ; for han måtte halda seg heime i huset sitt . Då sa han : « Lat oss gå saman til Guds hus , inn i tempelhalla , og lat oss stengja dørene der ! For dei kjem og vil drepa deg ; i denne natt kjem dei og vil drepa deg . »
16006011	Men eg svara : « Skulle ein mann som eg røma ? Og korleis kunne ein mann som eg gå inn i templet utan å missa livet ? Nei , eg går ikkje dit . »
16006012	For eg skjøna at det ikkje var Gud som hadde sendt han , men at han bar fram denne spådomen om meg fordi Tobia og Sanballat hadde leigt han til det .
16006013	Han hadde fått betaling for å skræma meg til å gjera som han sa , og dermed synda . Så kunne dei få sett eit uord på meg og spotta meg . —
16006014	Min Gud , kom i hug kva Tobia og Sanballat har gjort , og at profetkvinna Noadja og dei andre profetane la seg ut om å skræma meg .
16006015	Femtito dagar etter at vi tok til med arbeidet , stod muren ferdig , den tjuefemte dagen i elul månad .
16006016	Då alle fiendane våre fekk høyra det , og alle folka som budde ikring oss , fekk sjå det , då seig dei mykje i eigen vørdnad , og dei skjøna at arbeidet var gjort med hjelp frå vår Gud .
16006017	På den tid skreiv òg stormennene i Judea ei mengd med brev som gjekk til Tobia , og dei fekk brev att frå han .
16006018	For mange menn i Judea hadde svore han truskap . Sjølv var han verson til Sjekanja , son til Arak , og Johanan , son hans , hadde gift seg med dotter til Mesjullam , son til Berekja .
16006019	Dei tala til meg om kor mykje godt det var med han , og alt det eg sa , bar dei attende til han . Tobia sende òg brev for å skræma meg .
16007001	Som no muren var bygd , og eg hadde sett inn dørene , vart portvaktarane , songarane og levittane sette til yrket sitt .
16007002	Til å stå for styret i Jerusalem sette eg Hanani , bror min , og saman med han Hananja , borghovdingen . For han var ein påliteleg mann og ottast Gud meir enn dei fleste .
16007003	Eg sa til dei : « Portane i Jerusalem skal ikkje opnast før sola står høgt på himmelen ; og før sola glader , skal dørene stengjast og låsast . De skal ta nokre av Jerusalems-buane og setja dei til å halda vakt , somme på dei ulike postane og somme utanfor sine eigne hus . »
16007004	Byen hadde vide grenser , men dei som budde der , var få , og husa var endå ikkje oppattbygde .
16007005	Då gav Gud meg den tanken at eg skulle samla stormennene og forstandarane og alt folket , så dei kunne verta oppskrivne i ættelister . Eg fann boka med listene over dei som fyrst var komne heim , og der stod det skrive :
16007006	Dette er dei mennene frå Judea-distriktet som kom heim att or fangenskapet i framandt land . Nebukadnesar , kongen i Babylonia , førte dei dit , og no er dei komne attende til Jerusalem og Judea , kvar til sin by .
16007007	Dei fylgde Serubabel , Josva , Nehemja , Asarja , Ra’amja , Nahamani , Mordekai , Bilsjan , Misperet , Bigvai , Nehum og Ba’ana . Dette er talet på Israels-mennene :
16007008	Av Parosj-ætta 2172 ,
16007009	av Sjefatja-ætta 372 ,
16007010	av Arak-ætta 652 ,
16007011	av Pakat-Moab-ætta , etterkomarar etter Josva og Joab , 2818 ,
16007012	av Elam-ætta 1254 ,
16007013	av Sattu-ætta 845 ,
16007014	av Sakkai-ætta 760 ,
16007015	av Binnui-ætta 648 ,
16007016	av Bebai-ætta 628 ,
16007017	av Asgad-ætta 2322 ,
16007018	av Adonikam-ætta 667 ,
16007019	av Bigvai-ætta 2067 ,
16007020	av Adin-ætta 655 ,
16007021	av Ater-ætta , etterkomarar etter Hiskia , 98 ,
16007022	av Hasjum-ætta 328 ,
16007023	av Besai-ætta 324 ,
16007024	av Harif-ætta 112 .
16007025	Frå Gibeon 95 menn ,
16007026	frå Betlehem og Netofa 188 ,
16007027	frå Anatot 128 ,
16007028	frå Bet-Asmavet 42 ,
16007029	frå Kirjat-Jearim , Kefira og Be’erot 743 ,
16007030	frå Rama og Geba 621 ,
16007031	frå Mikmas 122 ,
16007032	frå Betel og Ai 123 ,
16007033	frå det andre Nebo 52 ,
16007034	av den andre Elam-ætta 1254 ,
16007035	av Harim-ætta 320 ,
16007036	frå Jeriko 345 ,
16007037	frå Lod , Hadid og Ono 721 ,
16007038	av Sena’a-ætta 3930 .
16007039	Prestane : Av Jedaja-ætta , etterkomarar etter Josva , 973 ,
16007040	av Immer-ætta 1052 ,
16007041	av Pasjkur-ætta 1247 ,
16007042	av Harim-ætta 1017 .
16007043	Levittane : Av Josva-ætta , etterkomarar etter Kadmiel , av Hodavja-sønene , 74 .
16007044	Songarane : Av Asaf-ætta 148 .
16007045	Portvaktarane : Av ættene Sjallum , Ater , Talmon , Akkub , Hatita og Sjobai 138 .
16007046	Tempeltenarane : Av ættene Sika , Hasufa , Tabbaot ,
16007047	Keros , Sia , Padon ,
16007048	Lebana , Hagaba , Sjalmai ,
16007049	Hanan , Giddel , Gahar ,
16007050	Reaja , Resin , Nekoda ,
16007051	Gassam , Ussa , Paseak ,
16007052	Besai , Maon , Nafus ,
16007053	Bakbuk , Hakufa , Harhur ,
16007054	Baslit , Mekida , Harsja ,
16007055	Barkos , Sisera , Tamak ,
16007056	Nesiak og Hatifa .
16007057	Etterkomarane etter Salomos tenarar : ættene Sotai , Soferet , Perida ,
16007058	Ja’ala , Darkon , Giddel ,
16007059	Sjefatja , Hattil , Pokeret-Hassebajim og Amon .
16007060	Tempeltenarane og etterkomarane etter Salomos tenarar var i alt 392 .
16007061	Dette er dei som kom heim att frå Tel-Melak , Tel-Harsja , Kerub , Addon og Immer , men som ikkje kunne gjera greie for si ætt og sitt opphav , om dei høyrde Israel til :
16007062	Av ættene Delaja , Tobia og Nekoda 642 ,
16007063	og av prestane : etterkomarane etter Hobaja , Hakkos og Barsillai , han som hadde gift seg med ei av døtrene til Barsillai frå Gilead og fått namn etter dei .
16007064	Dei leita etter namna sine i ættelistene , men fann dei ikkje . Difor vart dei haldne for uverdige og utestengde frå prestetenesta .
16007065	Statthaldaren forbaud dei å eta av den høgheilage maten til det stod fram ein prest som kunne bruka urim og tummim .
16007066	Dei som høyrde Israels-lyden til , var i alt 42360 ,
16007067	forutan trælane og trælkvinnene , som var 7337 i talet . Det var òg 245 songarar og songarinner .
16007068	Dei hadde 736 hestar , 245 muldyr ,
16007069	435 kamelar og 6720 esel .
16007070	Nokre av ættehovdingane kom med gåver til tempeltenesta . Statthaldaren gav 1000 gulldrakmar , 50 offerskåler , 30 presteskrud og 500 sølvminer til tempelkassa .
16007071	Andre ættehovdingar la 20000 gulldrakmar og 2200 sølvminer i arbeidskassa .
16007072	Resten av folket gav 20000 gulldrakmar , 2000 sølvminer og 67 presteskrud .
16007073	Prestane , levittane , portvaktarane og songarane busette seg i byane sine . Det same gjorde nokre av folket , tempeltenarane og alle dei andre israelittane . Då den sjuande månaden kom , og israelittane budde i byane sine ,
16008001	samla dei seg alle som ein på torget framfor Vassporten . Dei bad Esra , den skriftlærde , henta boka med Moselova , som Herren hadde gjeve Israel .
16008002	Og presten Esra bar fram lova for lyden , både for menn og kvinner og alle som kunne skjøna det dei høyrde . Det var den fyrste dagen i den sjuande månaden .
16008003	Han stod på torget framfor Vassporten frå tidleg om morgonen til midt på dagen og las opp or lova for mennene og kvinnene og alle som kunne skjøna det . Og heile folket lydde vel etter det som stod i lovboka .
16008004	Esra , den skriftlærde , stod på ein tram av tre , som dei hadde laga til det . På høgre sida hans stod Mattitja , Sjema , Anaja , Uria , Hilkia og Ma’aseja , og på venstre sida Pedaja , Misjael , Malkia , Hasjum , Hasjbaddana , Sakarja og Mesjullam .
16008005	Esra slo opp boka så heile folket såg det ; for han stod høgare enn dei andre . Med det same han opna henne , reiste alt folket seg .
16008006	Esra lova Herren , den store Gud , og folket lyfte hendene og sa : « Amen , amen . » Så bøygde dei kne og kasta seg ned for Herren med andletet mot jorda .
16008007	Levittane Josva , Bani , Sjerebja , Jamin , Akkub , Sjabbetai , Hodia , Ma’aseja , Kelita , Asarja , Josabad , Hanan og Pelaja la ut lova for folket medan det stod der .
16008008	Dei las opp or Guds lovbok , stykke for stykke , og tolka det som vart lese , så folket skjøna det .
16008009	Statthaldaren Nehemja , presten Esra , den skriftlærde , og levittane som lærte folket , sa då til folkemengda : « Denne dagen er helga til Herren dykkar Gud . Syrg ikkje og gråt ikkje ! » For heile folket gret då dei høyrde det som stod i lova .
16008010	Så sa Esra til dei : « Gå no heim , et feite retter og drikk søt vin ! Send òg noko av det til dei som ingen dukar bord for . For denne dagen er helga til vår Herre . Ver ikkje sorgfulle ! For gleda i Herren er dykkar styrke . »
16008011	Levittane roa folket . « Ver stille , » sa dei , « og syrg ikkje , for dette er ein heilag dag . »
16008012	Så gjekk alt folket bort . Dei åt og drakk , sende gåver og heldt ei stor gledehøgtid . For dei hadde skjøna det som vart sagt dei .
16008013	Dagen etter kom ættehovdingane i heile folket og prestane og levittane saman hjå Esra , den skriftlærde . Dei ville granska nøgnare det som stod i lova .
16008014	Då fann dei skrive i lova som Herren hadde gjeve Moses , at israelittane skulle bu i lauvhytter på høgtida i den sjuande månaden .
16008015	Dei skulle ropa ut og gjera kjent i alle byane sine og i Jerusalem : « Gå opp i fjellet og henta lauv av edle og ville oliventre , av myrt og palme og andre lauvrike tre , og lag hytter , som skrive står ! »
16008016	Då gjekk folket ut og henta lauv , og dei laga seg hytter , kvar på sitt tak og i sitt tun . Det same gjorde dei i føregardane til Guds hus , på torget framfor Vassporten og på torget ved Efraims-porten .
16008017	Heile lyden som var komen heim att or fangenskapet , laga lauvhytter og budde i dei . Det hadde israelittane aldri gjort frå Josva Nunssons tid og til den dagen . Og dei var jublande glade .
16008018	Dag etter dag las Esra opp or Guds lovbok , frå den fyrste til den siste dagen . I sju dagar heldt folket helg og den åttande dagen ei høgtidssamling , som føreskrive var .
16009001	Den tjuefjerde dagen i same månaden samla israelittane seg og heldt faste , i botsklede og med mold på hovudet .
16009002	Dei som var av Israels ætt , skilde seg frå alle framande . Dei steig fram og sanna syndene sine og misgjerningane åt fedrane sine .
16009003	Ein fjerdepart av dagen stod dei kvar på sin stad og høyrde på dei som las opp or lovboka åt Herren deira Gud . Og ein annan fjerdepart av dagen sanna dei syndene sine og tilbad Herren sin Gud .
16009004	Josva , Bani , Kadmiel , Sjebanja , Bunni , Sjerebja , Bani og Kenani steig opp på den tramen som var laga til levittane , og ropa med høg røyst til Herren sin Gud .
16009005	Då sa levittane Josva , Kadmiel , Bani , Hasjabneja , Sjerebja , Hodia , Sjebanja og Petakja : Reis dykk — og lova Herren dykkar Gud , han som er frå æve til æve . Ja , lova vere ditt herlege namn , som er opphøgt — over all lovprising .
16009006	Einast du er Herren . Du har skapt himmelen , den høge himmel — og heile hans hær , jorda og alt som er på den , havet og alt som er i det . Du held liv i alle ting , og himmelhæren tilbed deg .
16009007	Det var du , Herre Gud , som valde ut Abram , henta han frå Ur i Kaldea og gav han namnet Abraham .
16009008	Du såg at han var trufast — mot deg . Difor gjorde du pakt med han og lova at du ville gje hans ætt landet åt kanaanearane , hetittane , amorittane , — perisittane , jebusittane og girgasjittane . Og du heldt din lovnad , for du er rettferdig .
16009009	Du såg kor mykje vondt våre fedrar leid i Egypt , du høyrde deira rop — ved Sevsjøen .
16009010	Du gjorde teikn og under — med farao , med mennene hans — og alt folket i landet . For du visste kor harde dei hadde vore med våre fedrar . Då vann du deg eit namn , som du har den dag i dag .
16009011	Du kløyvde sjøen framfor dei , dei gjekk igjennom — på turre botnen . Men dei som fylgde etter , — kasta du i djupet ; dei sokk som stein — i det veldige vatnet .
16009012	Du leidde dei — i ei skystøtte om dagen , om natta lét du ei eldstøtte lysa på vegen dei skulle gå .
16009013	Du steig ned på Sinai-fjellet og tala med dei frå himmelen . Du gav dei rette ordningar og pålitelege lover , gode føresegner og bod .
16009014	Du kunngjorde for dei — din heilage sabbat ; og gjennom Moses , tenaren din , gav du dei bod — og føresegner og lover .
16009015	Du gav dei brød frå himmelen når dei var svoltne , og lét vatn strøyma fram — frå berget når dei var tyrste . Du baud dei dra inn og ta i eige det landet — som du med opplyft hand hadde lova at du ville gje dei .
16009016	Men fedrane våre — var eit stolt og stridlyndt folk , dei høyrde ikkje på dine bod .
16009017	Dei ville ikkje lyda — og kom ikkje i hug dei under du hadde gjort — for dei . Stridlyndte var dei — og sette seg føre å fara attende — til trældomen i Egypt . Men du er ein Gud som tilgjev , du er nådig og mild , langmodig og rik på miskunn , og du gjekk ikkje ifrå dei .
16009018	Dei støypte seg jamvel ein kalv og sa : « Dette er guden din , han som førte deg opp — frå Egypt . » Og dei spotta deg grovt .
16009019	Men du var like mild og gjekk ikkje frå dei — i øydemarka . Skystøtta veik ikkje frå dei — om dagen , men leidde dei på vegen ; og eldstøtta veik ikkje frå dei — om natta , men lyste opp vegen — dei skulle gå .
16009020	Du rettleidde dei — med din gode Ande , du gav dei manna til mat og lét dei få vatn — når dei var tyrste .
16009021	Du sytte for dei i førti år , i øydemarka sakna dei — ingen ting . Kleda deira vart ikkje utslitne , og føtene deira hovna ikkje .
16009022	Du gav dei folk og kongerike som du lét dei få til grenseland . Dei la under seg landet — åt Sihon , kongen i Hesjbon , og landet åt Og , kongen i Basan .
16009023	Du gjorde deira etterkomarar talrike som stjernene — på himmelen . Du førte dei inn i det landet som du hadde lova deira fedrar at dei skulle koma og ta i eige .
16009024	Så kom då etterkomarane deira og la under seg landet . Kanaanearane som budde der , tvinga du i kne for dei . Kongane og folka i landet gav du i deira vald , så dei kunne gjera med dei — som dei ville .
16009025	Dei tok festningsbyar — og grøderik jord og eigna til seg hus som var fulle av gode ting , uthogne brunnar og vingardar , oliventre og frukttre i mengd . Dei åt og vart gode og mette , og levde høgt på dine — rike gåver .
16009026	Men så vart dei trassige og sette seg opp mot deg ; dei vende ryggen til di lov . Dei drap profetane dine , som åtvara dei og ville føra dei attende til deg . Og dei spotta deg grovt .
16009027	Då gav du dei over til fiendar , som var harde med dei . Men i si naud og trengsle ropa dei til deg , og du høyrde dei frå himmelen . I di store miskunn sende du dei bergingsmenn , som frelste dei — frå fiendane deira .
16009028	Men så snart dei hadde fått ro , gjorde dei atter det som vondt var i dine augo . Og du gav dei over til fiendar , som heldt dei i trældom . Men når dei på nytt ropa til deg , høyrde du det frå himmelen og berga dei gong på gong i di store miskunn .
16009029	Du åtvara folket ; for du ville føra dei attende til di lov . Men dei var hovmodige og lydde ikkje dine bod . Dei synda mot dine lover , som gjev mennesket liv når det held dei . Dei vende ryggen til i trass ; stridlyndte var dei — og ville ikkje høyra .
16009030	I mange år bar du over med dei ; du åtvara dei ved din Ande gjennom profetane dine . Men då dei ikkje ville høyra , gav du dei over — til framande folk .
16009031	Men i di store miskunn gjorde du ikkje ende på dei , og du sleppte dei ikkje . For du er ein mild — og nådig Gud .
16009032	Og no , vår Gud , du store , — mektige og agelege Gud , du som held di pakt og lèt di miskunn vara ved , rekna det ikkje for smått , alt det vonde som har råka oss frå den tid — assyrarkongane rådde , og til denne dag , råka våre kongar og hovdingar , våre prestar og profetar , våre fedrar og heile folket .
16009033	Du var rettferdig i alt det som hende oss . For du var trufast om vi fór gudlaust fram .
16009034	Våre kongar og hovdingar , våre prestar og våre fedrar heldt seg ikkje etter di lov ; dei akta ikkje på dine bod og dei åtvaringar du gav dei .
16009035	Endå dei fekk bu i sitt eige rike , og du hadde unnt dei — så mykje godt i det vide og grøderike landet som du hadde gjeve dei , så tente dei deg ikkje og vende ikkje om — frå si vonde åtferd .
16009036	Difor er vi trælar i dag ; vi er trælar i det landet — du gav våre fedrar , så dei skulle nyta — landsens frukter og alt det gode som finst der .
16009037	Den rike grøda i landet går no til dei kongane som du har sett over oss for våre synder skuld . Dei råder etter eige tykke over oss og feet vårt . Vi er i stor naud .
16009038	Etter alt dette gjer vi ein bindande avtale og skriv han opp . Vi set segl på skrivet , og stormennene , levittane og prestane våre skriv under .
16010001	Dei som skreiv under , var : statthaldaren Nehemja , son til Hakalja , Sidkia ,
16010002	Seraja , Asarja , Jeremia ,
16010003	Pasjkur , Amarja , Malkia ,
16010004	Hattusj , Sjebanja , Malluk ,
16010005	Harim , Meremot , Obadja ,
16010006	Daniel , Ginneton , Baruk ,
16010007	Mesjullam , Abia , Mijamin ,
16010008	Ma’asja , Bilgai og Sjemaja . Dette var prestane .
16010009	Levittane var : Josva , son til Asanja , Binnui av Henadad-ætta og Kadmiel
16010010	og frendane deira : Sjebanja , Hodia , Kelita , Pelaja , Hanan ,
16010011	Mika , Rehob , Hasjabja ,
16010012	Sakkur , Sjerebja , Sjebanja ,
16010013	Hodia , Bani og Beninu .
16010014	Stormennene i folket var : Parosj , Pakat-Moab , Elam , Sattu , Bani ,
16010015	Bunni , Asgad , Bebai ,
16010016	Adonja , Bigvai , Adin ,
16010017	Ater , Hiskia , Assur ,
16010018	Hodia , Hasjum , Besai ,
16010019	Harif , Anatot , Nebai ,
16010020	Magpiasj , Mesjullam , Hesir ,
16010021	Mesjesabel , Sadok , Jaddua ,
16010022	Pelatja , Hanan , Anaja ,
16010023	Hosea , Hananja , Hasjub ,
16010024	Hallokesj , Pilka , Sjobek ,
16010025	Rehum , Hasjabna , Ma’aseja ,
16010026	Akia , Hanan , Anan ,
16010027	Malluk , Harim og Ba’ana .
16010028	Resten av folket — prestane , levittane , portvaktarane , songarane , tempeltenarane og alle dei som hadde skilt seg frå dei framande folka og ville leva etter Guds lov , og like eins konene og sønene og døtrene deira , alle som hadde godt nok vit —
16010029	dei slutta seg til dei fremste mennene i landet og svor dyrt og heilagt at dei ville fylgja Guds lov , som var gjeven ved Moses , Guds tenar . Dei ville halda alle boda frå Herren vår Gud , alle lovene og føresegnene hans , og leva etter dei :
16010030	Vi skal ikkje gje døtrene våre til menn av framande folkeslag og ikkje ta døtrene deira til koner åt sønene våre .
16010031	Når framande folk kjem med allslags korn og andre varer og vil selja det på sabbaten , skal vi ikkje kjøpa av dei , korkje på sabbaten eller på andre helgedagar . Kvart sjuande år skal vi la jorda kvila og ettergje all gjeld .
16010032	Like eins tek vi på oss den plikta at vi kvart år skal betala ein tredjedels sekel til tenesta i vår Guds hus ,
16010033	til skodebrøda , det daglege grødeofferet og brennofferet , til offera på sabbatane , nymånedagane og høgtidene , til dei heilage gåvene og til syndoffera som vert framborne til soning for Israel , og til alt arbeidet i vår Guds hus .
16010034	Vi , prestane , levittane og folket skal kasta lodd om ved-haldet til vår Guds hus . Huslyd for huslyd skal år etter år , til fastsette tider , koma med veden og såleis syta for brensel på altaret åt Herren vår Gud , som føreskrive er i lova .
16010035	Kvart år skal vi koma til Herrens hus med den fyrste grøda av jorda vår og dei fyrste mogne fruktene av alle slag tre .
16010036	Like eins skal vi , som føreskrive er i lova , føra opp til vår Guds hus dei fyrstefødde av sønene våre og av husdyra våre , anten det er storfe eller småfe , og gje dei til prestane som gjer teneste der .
16010037	Og det fyrste av brøddeigen , av alle slag frukt og av druesaft og olje skal vi koma til prestane med , til lagerroma i vår Guds hus . Tiend av det som veks på jorda vår , skal vi gje til levittane , og sjølve skal dei krevja henne inn i alle jordbruksbyane våre .
16010038	Ein prest , ein etterkomar etter Aron , skal vera med levittane når dei krev inn tienda , og sjølve skal levittane bera ein tiandepart av det dei får , opp til lagerroma i vår Guds hus .
16010039	For både israelittane og levittane skal koma til desse roma med dei heilage gåvene av korn , druesaft og olje . Der står kara som vert nytta i heilagdomen , og der held dei til , dei prestane som gjer teneste , og portvaktarane og songarane . Vi skal ikkje vanskøyta vår Guds hus .
16011001	Stormennene i folket busette seg i Jerusalem . Resten av folket kasta lodd om kvar dei skulle bu . Ein tiandepart skulle bu i Jerusalem , den heilage byen , og ni tiandepartar i dei andre byane .
16011002	Og folket rosa alle dei mennene som var viljuge til å busetja seg i Jerusalem .
16011003	Dette er dei hovdingane i landet som budde i Jerusalem , medan resten av folket og prestane , levittane , tempeltenarane og etterkomarane etter Salomos tenarar budde i byane i Judea , kvar på sin eigedom og i sin by .
16011004	I Jerusalem budde nokre som høyrde Juda-ætta og Benjamins-ætta til . Av Juda-ætta : Ataja , son til Ussia , son til Sakarja , son til Amarja , son til Sjefatja , som var son til Mahalalel , ein av etterkomarane etter Peres ,
16011005	og Ma’aseja , son til Baruk , son til Kol-Hose , son til Hasaja , son til Adaja , son til Jojarib , som var son til Sakarja , ein etterkomar etter Sjela .
16011006	I Jerusalem budde det i alt 468 våpenføre menn av Peres-ætta .
16011007	Av Benjamins-ætta : Sallu , son til Mesjullam , son til Joed , son til Pedaja , son til Kolaja , son til Ma’aseja , son til Itiel , som var son til Jesaja ,
16011008	og så Gabbai og Sjallai , i alt 928 menn .
16011009	Joel , son til Sikri , var tilsynsmannen deira , og Juda , son til Hassenua , var den nest øvste leiaren i byen .
16011010	Av prestane : Jedaja , son til Jojarib , Jakin
16011011	og Seraja , son til Hilkia , son til Mesjullam , son til Sadok , son til Merajot , som var son til Akitub , forstandaren for Guds hus ,
16011012	og brørne deira som gjorde teneste i templet , 822 i talet , og Adaja , son til Jeroham , son til Pelalja , son til Amsi , son til Sakarja , son til Pasjkur , son til Malkia ,
16011013	og brørne hans , som var ættehovdingar , 242 i talet , og Amasai , son til Asarel , son til Aksai , son til Mesjillemot , som var son til Immer ,
16011014	og brørne hans , i alt 128 våpenføre menn . Sabdiel , son til Haggedolim , var tilsynsmannen deira .
16011015	Av levittane : Sjemaja , son til Hasjub , son til Asrikam , son til Hasjabja , son til Bunni ,
16011016	og Sjabbetai og Josabad , som begge var levitthovdingar og stod for dei ytre gjeremål ved Guds hus ,
16011017	Mattanja , son til Mika , son til Sabdi , son til Asaf , songmeisteren som røysta i med lovsongen når dei bad , Bakbukja , som kom nest etter han av brørne hans , og Abda , son til Sjammua , son til Galal , son til Jeditun .
16011018	I alt var det 184 levittar i den heilage byen .
16011019	Av portvaktarane : Akkub , Talmon og brørne deira , som heldt vakt ved portane , i alt 172 .
16011020	Resten av israelittane , prestane og levittane budde i alle dei andre byane i Judea , kvar på sin eigedom .
16011021	Tempeltenarane budde på Ofel , og Sika og Gisjpa hadde tilsyn med dei .
16011022	Tilsynsmenn for levittane i Jerusalem var Ussi , son til Bani , son til Hasjabja , son til Mattanja , son til Mika , ein av etterkomarane etter Asaf , dei som song når det vart halde gudsteneste i Guds hus .
16011023	For kongen hadde gjeve føresegn om songarane og fastsett kva dei skulle gjera kvar dag .
16011024	Kongens rådgjevar i alle saker som galdt folket , var Petakja , son til Mesjesabel , ein av etterkomarane etter Serah , son til Juda .
16011025	Nokre av dei som høyrde Juda-ætta til , budde i landsbyar med marker ikring : i Kirjat-Arba og byane der ikring , i Dibon og byane der ikring , i Jekabse’el og landsbyane som høyrer til ,
16011026	i Jesjua , Molada og Bet-Pelet ,
16011027	i Hasar-Sjual , i Be’er-Sjeba og byane der ikring ,
16011028	i Siklag , i Mekona og byane der ikring ,
16011029	i En-Rimmon , Sora og Jarmut ,
16011030	i Sanoah , i Adullam og landsbyane som høyrer til , i Lakisj med markene ikring , i Aseka og byane der ikring . Såleis hadde dei bustadene sine frå Be’er-Sjeba til Hinnom-dalen .
16011031	Dei som høyrde Benjamins-ætta til , budde i Geba , Mikmas og Ajja og i Betel og byane der ikring ,
16011032	i Anatot , Nob og Ananja ,
16011033	i Hasor , Rama og Gittajim ,
16011034	i Hadid , Sebo’im og Neballat ,
16011035	i Lod , Ono og Ge-Harasjim .
16011036	Av levittane var det nokre skift frå Judea som kom til å bu i Benjamin .
16012001	Dette er dei prestane og levittane som kom heim med Serubabel Sjealtielsson og Josva : Seraja , Jeremia , Esra ,
16012002	Amarja , Malluk , Hattusj ,
16012003	Sjekanja , Rehum , Meremot ,
16012004	Iddo , Ginnetoi , Abia ,
16012005	Mijamin , Ma’adja , Bilga ,
16012006	Sjemaja , Jojarib , Jedaja ,
16012007	Sallu , Amok , Hilkia og Jedaja . Desse var leiarar for prestane og for brørne sine på Josvas tid .
16012008	Levittane var : Josva , Binnui , Kadmiel , Sjerebja , Juda og Mattanja . Det var han og brørne hans som styrte lovsongen ,
16012009	medan Bakbukja og Unni og brørne deira stod midt imot dei og gjorde si teneste .
16012010	Josva fekk sonen Jojakim , Jojakim fekk Eljasjib , Eljasjib fekk Jojada ,
16012011	Jojada fekk Jonatan , og Jonatan fekk Jaddua .
16012012	På Jojakims tid var desse mennene leiarar for presteættene : Meraja for Seraja-ætta , Hananja for Jeremia-ætta ,
16012013	Mesjullam for Esra-ætta , Johanan for Amarja-ætta ,
16012014	Jonatan for Malluk-ætta , Josef for Sjebanja-ætta ,
16012015	Adna for Harim-ætta , Helkai for Merajot-ætta ,
16012016	Sakarja for Iddo-ætta , Mesjullam for Ginneton-ætta ,
16012017	Sikri for Abia-ætta , for Minjamin-ætta , Piltai for Moadja-ætta ,
16012018	Sjammua for Bilga-ætta , Jonatan for Sjemaja-ætta ,
16012019	Mattenai for Jojarib-ætta , Ussi for Jedaja-ætta ,
16012020	Kallai for Sallai-ætta , Eber for Amok-ætta ,
16012021	Hasjabja for Hilkia-ætta og Netanel for Jedaja-ætta .
16012022	Leiarane for presteættene vart oppskrivne i Eljasjibs , Jojadas , Johanans og Jadduas tid , heilt til styringstida åt persarkongen Dareios .
16012023	Leiarane for levittættene vart oppskrivne i krønikeboka fram til den tid Johanan Eljasjibsson levde .
16012024	Leiarane for levittane var : Hasjabja , Sjerebja , Josva , Binnui og Kadmiel og brørne deira som stod midt imot dei , kor mot kor , og song Guds lov og pris , så som føreskrive var av gudsmannen David .
16012025	Mattanja , Bakbukja , Obadja , Mesjullam , Talmon og Akkub heldt vakt over lagerroma i portane .
16012026	Desse levde på same tid som Jojakim , son til Josva Josadaksson , og på same tid som statthaldaren Nehemja og presten Esra , den skriftlærde .
16012027	Då muren kring Jerusalem skulle vigslast , henta dei levittane frå alle bustadene deira og førte dei til Jerusalem . Der skulle dei halda vigsle og gledehøgtid med lovprising og song , til klangen av cymblar , harper og lyrer .
16012028	Så samla songarane seg i Jerusalem . Dei kom frå området kring byen , frå landsbyane åt Netofa-sønene ,
16012029	frå Bet-Haggilgal og frå markene kring Geba og Asmavet . For songarane hadde bygt seg landsbyar rundt ikring Jerusalem .
16012030	Då prestane og levittane hadde reinsa seg sjølve og så hadde reinsa folket , portane og muren ,
16012031	lét eg stormennene i Judea stiga opp på muren . Så stelte eg opp to store lovsongskor . Det eine gjekk til høgre nedover muren mot Oskeporten .
16012032	Etter dei fylgde Hosjaja og halvparten av stormennene i Judea ,
16012033	Asarja , Esra , Mesjullam ,
16012034	Juda , Benjamin , Sjemaja og Jeremia .
16012035	Så kom nokre av prestane med trompetar . Det var Sakarja , son til Jonatan , son til Sjemaja , son til Mattanja , son til Mikaja , son til Sakkur , son til Asaf ,
16012036	og brørne hans , Sjemaja , Asarel , Milalai , Gilalai , Ma’ai , Netanel , Juda og Hanani . Dei bar dei musikkinstrumenta som gudsmannen David hadde fastsett , og Esra , den skriftlærde , gjekk føre dei .
16012037	Dei gjekk framom Kjeldeporten og opp troppene til Davids-byen . Så gjekk dei ned den troppa som fører til muren attmed Davids hus , og fram til Vassporten i aust .
16012038	Det andre koret gjekk til venstre , og eg fylgde etter med den andre halvparten av folket . Vi gjekk oppe på muren , framom Omnstårnet , bort til Den breie muren ,
16012039	så over Efraims-porten , Gamleporten og Fiskeporten , framom Hananel-tårnet og Mea-tårnet , til Saueporten , og vart ståande ved Fengselsporten .
16012040	Så stelte dei to kora seg opp attmed Guds hus . Det same gjorde eg og halvparten av forstandarane med meg ,
16012041	og prestane Eljakim , Ma’aseja , Minjamin , Mikaja , Eljoenai , Sakarja og Hananja med trompetane sine ,
16012042	og så Ma’aseja , Sjemaja , Elasar , Ussi , Johanan , Malkia , Elam og Eser . Og songarane røysta i ; det var Jisrakja som styrte songen .
16012043	Den dagen bar dei fram store offer , og dei gledde seg ; for Gud hadde gjort dei storleg glade . Kvinnene og borna gledde seg òg , og jubelropa i Jerusalem høyrdest langan lei .
16012044	Same dagen vart det sett inn menn som skulle ha tilsyn med lagerroma for dei heilage gåvene , fyrstegrøda og all tienda . Der skulle dei samla det som kom inn frå bymarkene , og som prestane og levittane hadde rett til etter lova . Gleda i Judea var stor fordi prestane og levittane atter gjorde teneste i heilagdomen .
16012045	Dei tok seg av tenesta for sin Gud og stod for reinsinga . Like eins gjorde songarane og portvaktarane si gjerning , som føreskrive var av David og Salomo , son hans .
16012046	Alt i gamle dagar , i Davids tid , vart Asaf leiar for songarane og hadde ansvaret for lov - og takkesongen til Gud .
16012047	Og i Serubabels og Nehemjas dagar gav alle israelittane songarane og portvaktarane det dei trong kvar dag . Folket kom til levittane med heilage gåver , og levittane kom til Arons-sønene med det dei skulle ha .
16013001	Same dagen vart det lese opp for folket or Moseboka . Og der fann dei skrive at ingen ammonitt eller moabitt nokon gong måtte vera med i Guds lyd .
16013002	For desse folka møtte ikkje israelittane med brød og vatn . Dei leigde Bileam til å forbanna dei ; men vår Gud vende forbanninga om til velsigning .
16013003	Då dei no høyrde det som stod i lova , skilde dei alle framande ut or Israel .
16013004	Ei tid før dette hende , hadde presten Eljasjib fått tilsyn med lagerroma i Guds hus . Han var i slekt med Tobia
16013005	og stelte til eit stort rom åt han , der dei før hadde lagt inn grødeofferet , røykjelsen og kara og tienda av korn , druesaft og olje , det som levittane , songarane og portvaktarane skulle ha etter lova , og gåvene til prestane .
16013006	Eg var ikkje i Jerusalem medan alt dette gjekk føre seg . For i det trettiandre året Artaxerxes var konge i Babylonia , kom eg attende til han . Men då det leid av ei tid , bad eg kongen om lov til å fara heim att .
16013007	Då eg så kom til Jerusalem , skjøna eg kor vondt Eljasjib hadde bore seg åt då han stelte til eit lagerrom åt Tobia i føregardane til Guds hus .
16013008	Eg tykte ille om det og kasta all husbunaden hans Tobia ut or romet .
16013009	Så sa eg frå at roma skulle reinsast , og eg sytte for at tempelkara , grødeofferet og røykjelsen kom på plass att .
16013010	Eg fekk òg vita at levittane ikkje hadde fått det dei skulle ha , og at dei difor hadde flytt ut , kvar til sin gard , både dei og songarane som skulle gjera teneste .
16013011	Då tala eg forstandarane til rettes og spurde kvifor Guds hus hadde vorte bannstøytt . Så kalla eg levittane saman og sette dei inn att i stillingane sine .
16013012	Sidan kom alt folket i Judea til lagerroma med tiend av korn , druesaft og olje .
16013013	Eg sette presten Sjelemja og Sadok , den skriftlærde , og Pedaja , ein av levittane , til å ha tilsyn med lagerroma og gav dei Hanan , son åt Sakkur Mattanjason , til hjelpesmann . For dei hadde ord for å vera pålitelege . No skulle dei syta for at brørne deira fekk sin del .
16013014	Kom meg i hug for dette , min Gud ! Gløym ikkje alt det gode som eg har gjort for min Guds hus og tenesta der !
16013015	På same tid såg eg at folk i Judea trakka vinpressene på sabbaten . Eg såg òg at mange samla korn og leste det på esel , og like eins vin , druer , fiken og andre varer , og førte det til Jerusalem på sabbatsdagen . Eg åtvara dei den dagen dei selde desse matvarene .
16013016	Nokre menn frå Tyrus som heldt til i Jerusalem , kom òg dit med fisk og allslags varer og selde det til jødane på sabbaten .
16013017	Då tala eg stormennene i Judea til rettes og sa til dei : « Korleis kan de bera dykk så ille åt og vanhelga sabbaten ?
16013018	Var det ikkje fordi fedrane dykkar gjorde slikt , at vår Gud førte all denne ulukka over oss og denne byen ? Og no vanhelgar de sabbaten og aukar Guds vreide mot Israel . »
16013019	Så sa eg frå at portane i Jerusalem skulle stengjast så snart det tok til å mørkna i portroma kvelden før sabbaten , og at dei ikkje skulle opnast før sabbaten var over . Eg sette nokre av mennene mine til å halda vakt ved portane . Dei skulle sjå etter at det ikkje kom inn varer på sabbatsdagen .
16013020	Då hende det både ein og to gonger at kjøpmenn og folk som handla med allslags varer , gav seg til utanfor Jerusalem om natta .
16013021	Eg åtvara dei og sa til dei : « Kva skal det tyda at de gjev dykk til utfor muren om natta ? Gjer de det ein gong til , legg eg hand på dykk . » Etter den tid kom dei ikkje meir dit på sabbaten .
16013022	Sidan bad eg levittane reinsa seg og koma og halda vakt ved portane , så sabbatsdagen kunne haldast heilag . Kom meg i hug for dette òg , min Gud , og miskunna deg over meg i din store nåde !
16013023	På den tid såg eg òg at nokre jødar hadde gift seg med kvinner frå Asjdod , Ammon og Moab .
16013024	Halvparten av borna deira tala Asjdod-mål eller tungemålet åt eit av dei andre folka ; dei kunne ikkje tala judeisk .
16013025	Eg tala dei til rettes og forbanna dei . Ja , somme av dei slo eg , og eg reiv dei i håret . Så lét eg dei sverja ved Gud at dei ikkje skulle gje døtrene sine til sønene åt desse folka og ikkje ta døtrene deira til koner åt sønene sine eller åt seg sjølve .
16013026	Eg sa : « Var det ikkje på grunn av dei framande konene sine at Salomo synda , han som var Israels konge ? Mellom dei mange folkeslaga fanst det ingen konge som han . Han var elska av sin Gud , og det var Gud som sette han til konge over heile Israel . Likevel fekk dei framande kvinnene lokka han til å synda .
16013027	Skal det no seiast om dykk òg at de gjer så stor ei synd som å svika vår Gud og gifta dykk med framande kvinner ? »
16013028	Ein av sønene til Jojada , som var son til øvstepresten Eljasjib , hadde gift seg med ei dotter til Sanballat frå Bet-Horon . Difor dreiv eg han bort .
16013029	Kom i hug , min Gud , kva dei har gjort ! Dei har vanæra prestedømet og preste - og levittpakta .
16013030	Så reinsa eg dei for alt framandt , og eg gav føresegner om det prestane og levittane skulle ha omsut for , kvar i si stilling .
16013031	Eg sa òg frå når dei skulle koma med ved og med fyrstegrøda , alt til fastsette tider . Kom meg i hug , min Gud , og rekna meg dette til godes !
17001001	Det som her skal forteljast , hende i dagane åt Xerxes , den Xerxes som rådde over 127 provinsar , frå India til Nubia .
17001002	I den tid då Xerxes sat på kongsstolen sin i Susa-borga ,
17001003	i det tredje styringsåret sitt , heldt han eit gjestebod for alle stormennene og embetsmennene sine . Hærførarane i Persia og Media , adelsmennene og styresmennene i provinsane var samla hjå han .
17001004	Og i lang tid , 180 dagar i alt , lét han dei få sjå sin kongelege herlegdom og rikdom med all den drust og dramb som fylgde hans høge stilling .
17001005	Då dei dagane var lidne , heldt kongen gjestebod i sju dagar for alt folket som fanst i Susa-borga , både store og små . Det vart halde på den opne plassen i slottshagen .
17001006	Teppe av fint lin og bomull og av fiolett purpur var feste med kvite og purpurraude snorer til sølvringar i marmorsøylene . Benker av gull og sølv stod på eit mosaikkgolv av dyre steinar , marmor , perlemor og andre steinar .
17001007	Det dei drakk , vart skjenkt i gullstaup , og ikkje to staup var like . Og der var nøgda av kongeleg vin , som det sømer seg hjå ein konge .
17001008	Men det var fast lov at ingen skulle nøydast til å drikka . Kongen hadde bode alle dei øvste tenarane sine at dei skulle la kvar få så mykje han sjølv ville ha .
17001009	Samstundes heldt dronning Vasjti gjestebod for kvinnene i slottet til kong Xerxes .
17001010	Den sjuande dagen , då kongen hadde vorte fjåg av vinen , kalla han til seg dei sju hoffmennene som gjorde teneste hjå han , Mehuman , Bista , Harbona , Bigta , Abagta , Setar og Karkas .
17001011	Og han baud dei henta dronning Vasjti og leia henne fram for kongen med den kongelege krona på hovudet , så folket og stormennene kunne sjå venleiken hennar ; for ho var svært fager .
17001012	Men dronning Vasjti ville ikkje koma . Ho trassa det bodet kongen hadde sendt med hoffmennene . Då vart kongen brennande harm ; vreiden loga opp i han .
17001013	Og han vende seg til vismennene , dei som skjøna seg på tidene ; for såleis vart kongens saker lagde fram for dei som skjøna seg på lov og rett .
17001014	Dei som stod han nærast , var Karsjena , Sjetar , Admata , Tarsis , Meres , Marsena og Memukan , dei sju persiske og mediske stormennene som alltid hadde tilgjenge til kongen og var dei fremste i riket .
17001015	Han spurde dei : « Kva skal ein etter lova gjera med dronning Vasjti , sidan ho ikkje lydde det bodet som kong Xerxes sende henne med hoffmennene ? »
17001016	Då tok Memukan til ords framfor kongen og stormennene og sa : Dronning Vasjti har ikkje berre forbrote seg mot kongen , men mot alle fyrstar og folk i alle dei provinsane som ligg under kong Xerxes .
17001017	For åtferda til dronninga vil verta kjend mellom alle kvinner , og dei kjem til å sjå med vanvørdnad på mennene sine og seia : « Kong Xerxes sende bod etter dronning Vasjti , men ho kom ikkje . »
17001018	Ja , alt i dag vil stormannsfruene i Persia og Media tala såleis til alle stormennene åt kongen , når dei får høyra korleis dronninga har bore seg åt . Og det kjem ikkje til å skorta på vanvørdnad og vreide .
17001019	Om kongen så synest , så lat det gå ut eit kongebod , og lat det skrivast opp mellom lovene åt persarane og medarane , så det står urikkande fast . Sei at Vasjti aldri meir må syna seg for kong Xerxes , og at kongen vil gje hennar dronningrang til ei anna kvinne , som er betre enn ho .
17001020	Når så det påbodet kongen sender ut , vert kjent i heile riket , så stort og vidt som det er , vil alle koner syna mennene sine ære , både høge og låge .
17001021	Det framlegget tykte kongen og stormennene vel om , og kongen gjorde som Memukan hadde sagt .
17001022	Han sende brev til alle provinsane sine , til kvar provins i den skrifta dei bruka der , og til kvart folk på det tungemålet dei tala , at kvar mann skulle vera herre i huset sitt og tala målet åt folket sitt .
17002001	Då det leid av ei tid , og harmen hadde runne av kong Xerxes , kom han i hug Vasjti og det ho hadde gjort , og det som var vedteke om henne .
17002002	Då sa dei unge mennene som var i teneste hjå kongen : « Ein skulle leita etter fagre ungmøyar til kongen .
17002003	I alle provinsane i riket skulle kongen setja menn til å samla alle fagre ungmøyar og senda dei til kvinnehuset i Susa-borga . Og kongsmannen Hegai , han som vaktar kvinnene , kan ha tilsyn med dei og la dei få salvar til å smørja seg med .
17002004	Og så kan den ungmøya som kongen likar best , verta dronning i staden for Vasjti . » Det rådet tykte kongen vel om , og han gjorde som dei sa .
17002005	I Susa-borga var det den gongen ein jøde som heitte Mordekai . Han var son til Ja’ir , som var son til Sjimi og soneson til Kisj , ein mann av Benjamins-ætta .
17002006	Han var med i den fangeflokken som vart bortført frå Jerusalem då Nebukadnesar , Babel-kongen , førte bort Jekonja , Juda-kongen .
17002007	Mordekai var fosterfar til Hadassa , det er Ester , dotter til farbror hans ; for ho hadde korkje far eller mor . Møya var både velvaksen og ven , og då foreldra hennar døydde , tok Mordekai henne til seg som si eiga dotter .
17002008	Då brevet frå kongen og bodet hans vart kjent , vart det samla mange ungmøyar i Susa-borga , der Hegai hadde tilsyn med dei . Ester vart òg henta til kongsgarden , og Hegai , som vakta kvinnene , hadde tilsyn med henne .
17002009	Han lika den unge møya vel og fekk godvilje for henne . Difor skunda han seg og gav henne dei salvane og den maten ho skulle ha , og lét henne få dei sju ternene frå kongsgarden som var etla åt henne . Så lét han både Ester og ternene flytta inn i dei beste roma i kvinnehuset .
17002010	Ester hadde ikkje fortalt kva folk og ætt ho var av ; for Mordekai hadde sagt at ho ikkje måtte nemna noko om det .
17002011	Kvar einaste dag gjekk Mordekai att og fram utanfor tungarden til kvinnehuset . Han ville vita korleis Ester levde , og kva dei gjorde med henne .
17002012	Den førebuingstida som var fastsett for dei unge møyane , varte tolv månader . I seks månader vart dei stelte med myrrasalve og i seks månader med andre angande salvar . Fyrst når denne tida var over , skulle kvar av møyane gå inn til kong Xerxes .
17002013	Når ei jente gjekk inn til kongen , fekk ho ta med seg alt ho bad om , frå kvinnehuset til kongsgarden .
17002014	Om kvelden gjekk ho inn , og om morgonen gjekk ho attende til det andre kvinnehuset . Der hadde Sja’asgas tilsynet , den kongelege hoffmannen som vakta fylgjekonene . Sidan kom ho ikkje inn att til kongen med mindre han hadde lagt slik hug til henne at ho vart kalla til han med namns nemning .
17002015	Så kom turen til Ester , dotter til Abihajil , som var farbror til Mordekai , fosterfar hennar . Då ho skulle inn til kongen , bad ho ikkje om anna enn det kongsmannen Hegai , han som vakta kvinnene , rådde henne til . Og alle som såg Ester , tykte vel om henne .
17002016	Det var i den tiande månaden , det er tebet månad , i det sjuande styringsåret åt kong Xerxes , at Ester vart henta heim til han i kongsgarden .
17002017	Kongen fekk Ester meir kjær enn dei andre kvinnene . Ho vann hans godhug og velvilje framom alle hine møyane . Han sette ei kongeleg krone på hovudet hennar og gjorde henne til dronning i staden for Vasjti .
17002018	Til ære for Ester heldt kongen eit stort gjestebod for stormennene og embetsmennene sine . Han gav skattelette i provinsane og delte ut gåver , som det sømer seg for ein konge .
17002019	Då det andre gongen vart samla saman ungmøyar , sat Mordekai i porten til kongsgarden .
17002020	Ester hadde ikkje nemnt noko om ætta si og folket sitt ; for det hadde Mordekai sagt at ho ikkje skulle gjera . Ho retta seg etter det Mordekai sa , så som ho hadde gjort medan ho var fosterdotter hjå han .
17002021	Ein gong , medan Mordekai sat i porten til kongsgarden , hende det at to av hoffmennene vart arge på kong Xerxes og leita etter eit høve til å drepa han . Det var Bigtan og Teresj , som var dørvaktarar i kongsgarden .
17002022	Dette fekk Mordekai vita ; han sa frå til dronning Ester og sende henne til kongen med bod om det .
17002023	Saka vart granska , og då det synte seg å vera så , vart begge mennene hengde i ein galge . Dette vart skrive i årboka medan kongen såg på .
17003001	Då det leid av ei tid , lét kong Xerxes Haman Hammedatason av Agag-ætta få stor makt og gav han rang og sete over alle dei stormennene som var hjå han .
17003002	Alle embetsmennene åt kongen som heldt til i slottsporten , fall på kne og bøygde seg til jorda for Haman ; for det hadde kongen gjeve påbod om . Men Mordekai fall ikkje på kne og bøygde seg ikkje til jorda for han .
17003003	Embetsmennene åt kongen , dei som heldt til i slottsporten , spurde då Mordekai : « Kvifor gjer du imot det kongen har bode ? »
17003004	Dag etter dag tala dei såleis til han , men han høyrde ikkje på dei . Då sa dei det til Haman ; dei ville sjå om den grunnen Mordekai gav , vart teken for god . For han hadde sagt dei at han var jøde .
17003005	Då Haman såg at Mordekai ikkje fall på kne eller bøygde seg til jorda for han , vart han brennande harm .
17003006	Men han tykte det var for lite å leggja hand berre på Mordekai . Han hadde fått vita kva folk Mordekai høyrde til , og no ville han freista å rydja ut alle jødar som fanst i riket åt Xerxes , både Mordekai og folket hans .
17003007	I den fyrste månaden , det er nisan månad , i det tolvte styringsåret til kong Xerxes , vart det , medan Haman såg på , kasta « pur » , det er lodd , om kvar einskild dag og kvar einskild månad , heilt til den tolvte , det er adar månad .
17003008	Då sa Haman til kong Xerxes : « Her er eit folk som bur spreitt og for seg sjølv mellom dei andre folka i alle provinsane i riket ditt . Lovene deira er annleis enn lovene åt alle andre folk , og dei held seg ikkje etter dei lovene som kongen har gjeve . Det høver ikkje for kongen å la dei stella seg som dei vil .
17003009	Om kongen så synest , så lat det verta kunngjort i brev at dei skal rydjast ut . Ti tusen talentar sølv skal eg då kunna vega opp til embetsmennene , så dei kan leggja det i skattkammeret åt kongen . »
17003010	Då drog kongen seglringen av handa si , gav han til Haman Hammedatason av Agag-ætta , fienden åt jødane ,
17003011	og sa til han : « Sølvet skal vera ditt , og med folket kan du gjera som du vil . »
17003012	Den trettande dagen i den fyrste månaden vart skrivarane åt kongen kalla saman . Og det vart sett opp eit skriv så som Haman baud , både til satrapane åt kongen , til statthaldarane i kvar provins og til hovdingane for kvart folk . Det skulle sendast til kvar provins i den skrifta dei bruka der , og til kvart folk på det tungemålet dei tala . Skrivet vart utferda i namnet åt kong Xerxes og forsegla med den kongelege seglringen .
17003013	Så vart det med snøggbod sendt brev til alle provinsane som høyrde under kongen , at alle jødar skulle øydast , drepast og tynast , både unge og gamle , småborn og kvinner . Alle skulle drepast på éin dag , den trettande dagen i den tolvte månaden , det er adar månad , og alt dei åtte , skulle plyndrast .
17003014	Ei avskrift av brevet skulle sendast til kvar provins og kongsbodet kunngjerast for alle folk , så dei kunne vera budde på dagen .
17003015	Med det same dette bodet var utferda i Susa-borga , tok snøggboda av stad , som kongen hadde sagt . Så sette kongen og Haman seg til å drikka , men i Susa-byen var folket oppøst .
17004001	Då Mordekai fekk vita alt det som hadde hendt , reiv han sund kleda sine , kledde seg i syrgjebunad og strøydde oske på seg . Så gjekk han ut i byen og skreik og jamra høgt og sårt .
17004002	Han kom så langt som til plassen framfor slottsporten ; for ingen som gjekk i syrgjebunad , hadde lov til å gå inn gjennom slottsporten .
17004003	Og i kvar provins og på kvar stad der kongens ord og bod nådde fram , vart det stor sorg mellom jødane . Dei fasta og gret og jamra , og mange sov på sekkestrie og oske .
17004004	Ternene og hoffmennene til Ester kom og fortalde henne det . Då vart dronninga redd . Ho sende Mordekai klede som han skulle ha på seg i staden for syrgjebunaden ; men han ville ikkje ta imot dei .
17004005	Så ropa Ester på Hatak , ein hoffmann som kongen hadde sett til å tena henne . Ho bad han gå til Mordekai og spørja kva som var på ferde , og kvifor han bar seg såleis åt .
17004006	Hatak gjekk ut og fann Mordekai på bytorget framfor slottsporten .
17004007	Mordekai fortalde då alt som hadde hendt han , og nemnde nøye kor mykje sølv Haman hadde lova å leggja i skattkammeret åt kongen , om han fekk gjera ende på jødane .
17004008	Han gav han òg ei avskrift av det brevet som hadde vorte utferda i Susa , med bodet om å rydja dei ut . Det skulle han visa Ester og fortelja henne alt . Så skulle han be henne gå til kongen og bønfalla han om å visa nåde og spara folket hennar .
17004009	Hatak kom og fortalde Ester kva Mordekai hadde sagt .
17004010	Då baud Ester Hatak gå til Mordekai og seia :
17004011	« Alle embetsmennene åt kongen og folket i provinsane veit at om nokon , mann eller kvinne , går inn til kongen i den indre slottsgarden utan å vera kalla , så gjeld ei og same lov for alle : Dei må døy dersom kongen ikkje retter ut gullstaven sin mot dei ; då får dei leva . Men no har eg ikkje vorte kalla inn til kongen på tretti dagar . »
17004012	Då Mordekai fekk høyra kva Ester hadde sagt ,
17004013	bad han dei svara henne så : « Du må ikkje tru at du er den einaste av alle jødar som slepp unna , av di du bur i kongsgarden .
17004014	For om du teier stilt no , får nok jødane hjelp og berging frå ein annan kant . Men du og ætta di kjem til å gå til grunne . Og kven veit om det ikkje er med tanke på ei tid som denne at du har fått dronningrang . »
17004015	Då sa Ester at dei skulle svara Mordekai :
17004016	« Gå av stad og få samla alle jødar som finst i Susa , og hald så faste for mi skuld ! I tre døger skal de ikkje smaka mat eller drikke , korkje om dagen eller om natta . Eg og ternene mine skal òg fasta på same vis . Med så gjort vil eg gå inn til kongen , endå det ikkje er etter lova . Lyt eg døy , så lat meg døy ! »
17004017	Mordekai gjekk av stad og gjorde i alle måtar så som Ester hadde sagt .
17005001	Tredje dagen kledde Ester seg i sitt dronningskrud og steig inn i den indre kongsgarden , midt framfor kongshalla . Kongen sat på kongsstolen i halla , midt imot inngangen til salen .
17005002	Då han fekk sjå dronning Ester der ho stod ute i garden , tykte han vel om henne . Han rette gullstaven , som han hadde i handa , ut mot henne , og Ester gjekk fram og tok i enden av staven .
17005003	Då sa kongen til henne : « Kva har du på hjarta , dronning Ester ? Er det noko du ynskjer ? Om det så er halve riket , skal du få det . »
17005004	Ester svara : « Om du så synest , herre konge , ville eg gjerne at du og Haman i dag skulle koma til det gjestebodet eg har stelt til for deg . »
17005005	Då sa kongen : « Skunda dykk og henta Haman , så Ester kan få ynsket sitt oppfylt . » Så kom kongen og Haman til gjestebodet som Ester hadde stelt til .
17005006	Medan dei sat og drakk vin , sa kongen til Ester : « Er det noko du vil be om , skal det gjevast deg . Er det noko du ynskjer , skal du få det , om det så er halve kongeriket . »
17005007	Ester svara : « Det eg ynskjer og bed om , er dette :
17005008	Har kongen godvilje for meg , og vil kongen gje meg det eg bed om , og gjera det eg ynskjer , så må kongen og Haman koma til det gjestebodet eg vil stella til for dei . I morgon skal eg då gjera som kongen seier . »
17005009	Den dagen gjekk Haman glad og fjåg derifrå . Men då han fekk sjå at Mordekai , som sat i slottsporten , korkje reiste seg eller viste han vørdnad , vart han brennande harm på Mordekai .
17005010	Men han styrte seg og gjekk heim . Så sende han bod etter venene sine og Seresj , kona si .
17005011	Og han la ut for dei om den store rikdomen sin og alle sønene sine , og korleis kongen hadde gjort han mektig og sett han over dei andre stormennene og embetsmennene åt kongen .
17005012	Og han la til : « Eg var jamvel den einaste som dronning Ester lét få koma med kongen til det gjestebodet ho hadde stelt til . I morgon òg er eg beden til henne i lag med kongen .
17005013	Men alt dette er ikkje nok for meg så lenge eg må sjå Mordekai , jøden , sitja i slottsporten . »
17005014	Då sa dei til han , både Seresj , kona hans , og alle venene hans : « Lat dei laga ein galge som er femti alner høg , og i morgon skal du be kongen at Mordekai vert hengd i den . Så kan du gå glad med kongen til gjestebodet . » Haman tykte dette var eit godt råd , og han fekk galgen laga .
17006001	Den natta fekk ikkje kongen sova . Han bad dei henta årboka som dei minneverdige hendingane var oppskrivne i . Og dei las boka for kongen .
17006002	Der fann dei skrive korleis Mordekai hadde meldt frå om Bigtana og Teresj , to av dei hoffmennene som var dørvaktarar i kongsgarden , og som hadde leita etter eit høve til å drepa kong Xerxes .
17006003	Då spurde kongen : « Kva ære og vørdnad har Mordekai fått for det ? » Tenarane som var hjå han , svara : « Han har ikkje fått nokon ting . »
17006004	Så sa kongen : « Kven er det som står ute i garden ? » Haman var nett då komen inn i den ytste slottsgarden og ville be kongen at Mordekai måtte verta hengd i den galgen han hadde reist for han .
17006005	Tenarane til kongen svara : « Det er Haman som står ute i garden . » « Lat han koma inn ! » sa kongen .
17006006	Då Haman kom inn , spurde kongen han : « Kva skal ein gjera med den mannen som kongen har hug til å æra ? » Haman tenkte med seg : « Kven skulle kongen heller vilja visa ære enn meg ? »
17006007	Og han sa til kongen : « Er det ein mann som kongen har hug til å æra ,
17006008	så lat dei henta ein kongeleg klednad som kongen sjølv har bore , og ein hest som kongen sjølv har ride på , og som har ein kongeleg prydnad på hovudet .
17006009	Ein av dei fremste adelsmennene til kongen skal ta imot klednaden og hesten , og han skal ha klednaden på den mannen som kongen har hug til å æra . Så skal han la han ri på hesten over bytorget og ropa framfor han : Såleis gjer ein med den mannen som kongen har hug til å æra ! »
17006010	Då sa kongen til Haman : « Skunda deg , ta klednaden og hesten , som du har sagt , og gjer så med jøden Mordekai som sit i slottsporten ! Gløym ikkje noko av alt det du har sagt ! »
17006011	Så tok Haman klednaden og hesten , hadde klednaden på Mordekai og lét han ri over bytorget , medan han ropa framfor han : « Såleis gjer ein med den mannen som kongen har hug til å æra ! »
17006012	Mordekai gjekk attende til slottsporten , men Haman skunda seg heim , sorgfull og med hovudet innsveipt .
17006013	Han fortalde Seresj , kona si , og alle venene sine alt det som hadde hendt . Då sa dei til han , både rådgjevarane hans og Seresj , kona hans : « Dersom han er jøde , denne Mordekai som du no tek til å tapa for , så maktar du ingen ting mot han . Du kjem til å liggja heilt under for han . »
17006014	Medan dei endå heldt på og tala med han , kom hoffmennene åt kongen . Dei skunda seg og henta Haman til gjestebodet som Ester hadde stelt til .
17007001	Så kom då kongen og Haman til gjestebodet hjå dronning Ester .
17007002	Denne gongen òg sa kongen til Ester medan dei sat og drakk vin : « Er det noko du vil be om , dronning Ester , skal det gjevast deg . Er det noko du ynskjer , skal du få det , om det så er halve kongeriket . »
17007003	Då svara dronning Ester : « Har du godvilje for meg , konge , og er det etter din hug , så unn meg livet fordi eg bed om det , og unn folket mitt livet fordi eg ynskjer det .
17007004	For vi er selde , både eg og folket mitt , til å øydast , drepast og tynast . Var det endå berre til å vera trælar og trælkvinner vi var selde , skulle eg ha tagt . Då hadde ikkje ulukka vår vore noko å bry kongen med . »
17007005	Då tok kong Xerxes til ords og spurde dronning Ester : « Kven er han , og kvar er han som har våga seg til å gjera slikt ? »
17007006	Ester svara : « Det er ein valdsmann og fiende ; det er Haman , det illmennet der ! » Då vart Haman livande redd kongen og dronninga .
17007007	Kongen reiste seg i harme ; han gjekk frå drikkelaget og ut i slottshagen . Men Haman vart ståande ; han ville be dronning Ester spara livet hans ; for han skjøna at kongen hadde sett seg føre å gjera han vondt .
17007008	Då kongen kom attende frå slottshagen til gjestebodshuset , låg Haman bøygd over den benken som Ester sat på . Då ropa kongen : « Vil du jamvel gjera vald mot dronninga , og det her i mitt eige hus ! » Ikkje før var dette ordet fare ut or munnen på kongen , så sveipte tenarane inn andletet hans Haman .
17007009	Og Harbona , ein av dei hoffmennene som då gjorde teneste hjå kongen , sa : « Sjå , attmed huset til Haman står det ein galge som er femti alner høg . Den har Haman fått laga til Mordekai , han som gjorde kongen så stor ei teneste . » Då sa kongen : « Heng han i den ! »
17007010	Så hengde dei Haman i den galgen som han hadde reist for Mordekai . Og harmen rann av kongen .
17008001	Same dagen gav kong Xerxes dronning Ester det huset som Haman , fienden åt jødane , hadde ått . Og Mordekai fekk koma fram for kongen ; for Ester hadde fortalt kva han hadde vore for henne .
17008002	Kongen drog av seg seglringen som han hadde teke att frå Haman , og gav han til Mordekai . Og Ester sette Mordekai over huset hans Haman .
17008003	Sidan tala Ester endå ein gong med kongen . Ho kasta seg gråtande ned for føtene hans og naudbad han at han måtte gjera om inkje den vonde planen som Haman av Agag-ætta hadde lagt mot jødane .
17008004	Kongen rette gullstaven ut mot Ester . Då reiste ho seg , steig fram for kongen
17008005	og sa : « Er det etter din hug , konge , og har du godvilje for meg , tykkjer du det er rett , konge , og er eg gjæv for deg , så send brev og avlys det skrivet som Haman Hammedatason av Agag-ætta sette opp då han hadde lagt plan om å rydja ut jødane i alle dei provinsane kongen rår over .
17008006	For korleis kunne eg tola sjå på den ulukka som elles ville råka folket mitt ? Korleis kunne eg tola sjå at ætta mi går under ? »
17008007	Då sa kong Xerxes til dronning Ester og jøden Mordekai : « De veit at eg har gjeve Ester huset hans Haman , og sjølv har han vorte hengd i galgen fordi han ville leggja hand på jødane .
17008008	Set no de opp eit skriv om jødane i namnet åt kongen , så som de finn det best , og forsegla det med seglringen åt kongen ! For eit skriv som er utferda i namnet åt kongen og forsegla med seglringen hans , kan ikkje avlysast . »
17008009	Med ein gong vart skrivarane åt kongen kalla saman . Det var den tjuetredje dagen i den tredje månaden , sivan månad . Dei skreiv så som Mordekai baud , til jødane og til satrapane , statthaldarane og styresmennene i provinsane frå India til Nubia , 127 provinsar i alt . Brevet vart sendt til kvar provins i den skrifta dei bruka der , og til kvart folk på det tungemålet dei tala . Jødane òg fekk dette brevet i si eiga skrift og på sitt eige tungemål .
17008010	Mordekai skreiv i namnet åt kong Xerxes og forsegla brevet med seglringen åt kongen . Så sende han det av stad med menn som reid på dei beste tråvarane frå kongens eigne stallar .
17008011	I brevet stod det at kongen gav jødane i kvar by lov til å slå seg saman og verja livet sitt . Dei kunne øyda og drepa og tyna kvar væpna flokk som tok på dei . Og dei kunne drepa småborn og kvinner og rana eigedomane deira . Dette skulle gjelda i alle folk og provinsar .
17008012	Og alt skulle henda på ein og same dagen i alle provinsane åt kong Xerxes , den trettande dagen i den tolvte månaden , det er adar månad .
17008013	Ei avskrift av brevet skulle sendast til kvar provins og kongsbodet kunngjerast for alle folk , så jødane kunne vera budde når dagen kom , og hemna seg på fiendane sine .
17008014	Med det same dette bodet var utferda i Susa-borga , tok bodberarane som reid på dei kongelege tråvarane , av stad i strykande tan , så som kongen hadde sagt .
17008015	Mordekai gjekk ut frå kongen i ein kongeleg klednad av fiolett purpur og kvitt lin . Han bar eit stort diadem av gull og ei kappe av lin og purpur . Og Susa-byen jubla og gledde seg .
17008016	Hjå jødane var det no ljos og glede , fryd og herlegdom .
17008017	I kvar provins og kvar by , så langt som kongsbodet nådde , vart det glede og fryd hjå jødane med gjestebod og høgtid . Og mellom dei andre folka i landet var det mange som gav seg i lag med dei ; for det hadde kome over dei ei redsle for jødane .
17009001	Så kom den trettande dagen i den tolvte månaden — det er adar månad — den dagen då ordet og bodet åt kongen skulle setjast i verk . Fiendane åt jødane hadde vona at dei skulle få makt over dei ; men no hadde det snutt seg , så det var jødane som fekk makt over fiendane .
17009002	Jødane samla seg i byane sine i alle dei provinsane kong Xerxes rådde over , og ville leggja hand på alle som ville dei vondt . Det var ingen som kunne stå seg mot dei ; for alle folka var gripne av redsle for jødane .
17009003	Alle styresmennene i provinsane , satrapane , statthaldarane og embetsmennene åt kongen hjelpte jødane , for dei var redde Mordekai .
17009004	For han hadde no mykje å seia i kongsgarden . Og i alle provinsane gjekk det gjetord om at Mordekai fekk meir og meir makt .
17009005	Med sverd i hand gjekk jødane til strid mot uvenene sine . Dei drap og tynte og gjorde som dei ville med fiendane sine .
17009006	I Susa-borga drap og tynte jødane fem hundre mann .
17009007	Dei drap òg Parsjandata , Dalfon , Aspata ,
17009008	Porata , Adalja , Aridata ,
17009009	Parmasjta , Arisai , Aridai og Vaisata ,
17009010	dei ti sønene til Haman Hammedatason , fienden åt jødane . Men eigedomane deira rørte dei ikkje .
17009011	Same dagen fekk kongen vita talet på dei som var drepne i Susa-borga .
17009012	Då sa han til dronning Ester : « I Susa-borga har jødane drepe og tynt fem hundre mann og dei ti sønene til Haman . Kva har dei så ikkje gjort i dei andre provinsane mine ? Er det endå noko du vil be om , skal det gjevast deg , og er det meir du ynskjer , skal du få det . »
17009013	Ester svara : « Om kongen så synest , så lat jødane i Susa i morgon òg få lov til å gjera som i dag , og lat dei ti sønene til Haman verta hengde i galgen ! »
17009014	Kongen baud at så skulle gjerast , og det vart utferda eit påbod om det i Susa . Og dei ti sønene til Haman vart hengde .
17009015	Jødane i Susa samla seg òg den fjortande dagen i adar månad og drap tre hundre mann i byen . Men eigedomane deira rørte dei ikkje .
17009016	Dei andre jødane i dei provinsane kongen rådde over , slo seg òg saman og ville verja livet sitt og få fred for uvenene sine . Dei drap syttifem tusen av fiendane sine , men rørte ikkje eigedomane deira .
17009017	Det var den trettande dagen i adar månad at dette hende . Den fjortande dagen kvilte dei seg , og dei gjorde den dagen til ein fest - og glededag .
17009018	Men jødane i Susa slo seg saman både den trettande og den fjortande dagen . ‘ Dei ‘ kvilte den femtande dagen og gjorde ‘ den ‘ til ein fest - og glededag .
17009019	Såleis har det seg at jødane utover landet , dei som bur i landsbyar , høgtidar den fjortande dagen i adar månad . Då held dei gledefest og høgtid og sender kvarandre gåver av gjestebodskosten .
17009020	Mordekai skreiv opp det som hadde hendt . Så sende han brev til alle jødane i alle provinsane åt kong Xerxes , både til dei som var nær , og til dei som var langt borte .
17009021	Han baud at dei kvart år skulle høgtida den fjortande og femtande dagen i adar månad .
17009022	For det var på dei dagane jødane hadde fått fred for fiendane sine , og i den månaden suta deira vende seg til glede og sorga til høgtid . Difor skulle dei gjera dei dagane til fest - og glededagar og senda gåver av gjestebodskosten til kvarandre og til dei fattige .
17009023	Jødane gjorde det til ein fast skikk , det som dei alt hadde teke til med , og som Mordekai hadde skrive til dei om .
17009024	For Haman Hammedatason av Agag-ætta , fienden åt alle jødar , hadde planlagt å rydja ut jødane , og han hadde kasta « pur » , det er lodd , for å drepa og øyda dei .
17009025	Men då dette kom kongen for øyra , baud han i eit brev at den vonde planen som Haman hadde tenkt ut mot jødane , skulle koma over hans eige hovud ; så vart både han og sønene hans hengde i galgen .
17009026	Difor vert desse dagane kalla « purim » etter ordet « pur » . I samsvar med alt det som stod i brevet , og i samsvar med det dei hadde sett og røynt ,
17009027	gjorde jødane det til ein fast skikk for seg sjølve og etterkomarane sine og for alle som gjekk over til deira tru , at dei kvart år skulle høgtida desse to dagane så som føreskrive var , og til fastsett tid .
17009028	Desse dagane skulle komast i hug og høgtidast gjennom alle tider og i alle ætter , i kvar provins og i kvar by . Purim-dagane skulle aldri falla bort hjå jødane og aldri gå or minne hjå etterkomarane deira .
17009029	Dronning Ester , dotter til Abihajil , og jøden Mordekai skreiv atter eit myndig brev , fordi dei ville få lovfest det som stod i det andre brevet om purim .
17009030	Og Mordekai sende brev til alle jødane i dei 127 provinsane i riket åt Xerxes med ynske om trygge og gode kår .
17009031	Dei skulle gjera det til ei plikt å høgtida desse purim-dagane til fastsett tid , så som jøden Mordekai og dronning Ester hadde sagt , og så som dei sjølve hadde skipa det for seg og etterkomarane sine , med føresegner om faste og klagerop på dei dagane .
17009032	Så vart då desse føresegnene om purim-festen lovfeste etter påbod frå Ester , og det vart oppskrive i ei bok .
17010001	Kong Xerxes la skatt både på fastlandet og på øyane i havet .
17010002	Alt det han gjorde i si makt og sitt velde , og ei noggrann fråsegn om den høge rangen som kongen gav Mordekai , det er oppskrive i årbøkene åt kongane i Media og Persia .
17010003	For jøden Mordekai var nest etter kong Xerxes i makt . Han var høgt æra mellom jødane og vel lika av landsmennene sine , så mange dei var . For han sytte støtt for velferda åt folket sitt og tala til gagn for heile si ætt .
18001001	I landet Us budde det ein mann som heitte Job . Han var ein ærleg og rettvis mann , som hadde age for Gud og heldt seg frå det som vondt var .
18001002	Job fekk sju søner og tre døtrer .
18001003	Han åtte sju tusen sauer , tre tusen kamelar , fem hundre par oksar og fem hundre eselhopper . Ei mengd med trælar hadde han òg . Han var den mektigaste mannen i landet der aust .
18001004	Sønene til Job hadde for skikk å halda gjestebod på omgang hjå kvarandre . Då sende dei bod til dei tre systrene sine og bad dei koma og eta og drikka saman med dei .
18001005	Når så ein omgang med gjestebodsdagar var til ende , sende Job bod etter dei og gjorde soning for dei . Han stod opp tidleg om morgonen og bar fram brennoffer for kvar einskild av dei . For han tenkte : « Kanskje har sønene mine synda og spotta Gud i sitt hjarta . » Dette gjorde Job kvar gong .
18001006	Så hende det ein dag at Guds søner kom og steig fram for Herren ; mellom dei var Satan òg .
18001007	« Kvar kjem du ifrå ? » spurde Herren . « Eg har fare og svive ikring på jorda , » svara Satan .
18001008	Då sa Herren til han : « La du merke til Job , tenaren min ? Det finst ikkje maken hans på jorda . Han er ein ærleg og rettvis mann , som har age for Gud og held seg frå det som vondt er . »
18001009	Men Satan svara Herren : « Det er vel ikkje utan grunn at Job har age for Gud ?
18001010	Har du ikkje på alle måtar verna om han og huset hans og alt det han eig ? Alt hans arbeid har du velsigna , og buskapen hans breier seg i landet .
18001011	Men rett ut handa og rør ved det som høyrer han til , så skal du sanneleg sjå at han spottar deg beint opp i andletet . »
18001012	Då sa Herren til Satan : « Alt det han eig , er i di makt . Men han sjølv får du ikkje leggja hand på . » Så gjekk Satan bort frå Herren .
18001013	Ein dag medan sønene og døtrene sat og åt og drakk vin heime hjå den eldste broren ,
18001014	kom det ein bodberar til Job og sa : « Best oksane gjekk for plogen , og eselhoppene beitte tett attmed ,
18001015	kom det nokre sabearar og tok dei , og gutane hogg dei ned med sverd . Eg var den einaste som slapp unna , så eg kunne seia frå til deg . »
18001016	Medan han endå tala , kom ein annan og sa : « Guds eld fór ned frå himmelen , råka både sauene og gutane og brende dei opp . Eg var den einaste som slapp unna , så eg kunne seia frå til deg . »
18001017	Medan han endå tala , kom den tredje og sa : « Det kom ein heil hop med kaldearar , som delte seg i tre flokkar , kasta seg over kamelane og tok dei . Gutane hogg dei ned med sverd . Eg var den einaste som slapp unna , så eg kunne seia frå til deg . »
18001018	Medan han endå tala , kom den fjerde og sa : « Sønene og døtrene dine sat og åt og drakk heime hjå den eldste broren .
18001019	Då kom det brått ein sterk storm borte frå øydemarka . Han tok tak i alle fire novene på huset , så det seig i hop over ungdomane og drap dei . Eg var den einaste som slapp unna , så eg kunne seia frå til deg . »
18001020	Då reiste Job seg , reiv sund kappa si og klypte av seg håret . Han kasta seg ned , bøygde seg med andletet mot jorda
18001021	og sa : « Naken kom eg frå mors liv , naken fer eg attende . Herren gav , og Herren tok , Herrens namn vere lova ! »
18001022	Trass i alt som hadde hendt , synda ikkje Job og kom ikkje med eit vondt ord mot Gud .
18002001	Så hende det ein dag at Guds søner kom og steig fram for Herren ; mellom dei var Satan òg .
18002002	« Kvar kjem du ifrå ? » spurde Herren . « Eg har fare og svive ikring på jorda , » svara Satan .
18002003	Då sa Herren til han : « La du merke til Job , tenaren min ? Det finst ikkje maken hans på jorda . Han er ein ærleg og rettvis mann , som har age for Gud og held seg frå det som vondt er . Framleis er han like ulastande . Utan grunn har du eggja meg til å føra han i ulukke . »
18002004	Men Satan svara : « Hud for hud ! Ein mann gjev då gjerne alt det han eig for livet .
18002005	Men rett ut handa og rør ved beina og kjøtet hans , så skal du sanneleg sjå at han spottar deg beint opp i andletet . »
18002006	Då sa Herren til Satan : « Han er i di makt . Spar berre livet hans ! »
18002007	Så gjekk Satan bort frå Herren , og han slo Job med vonde svullar frå hovud til hæl .
18002008	Job tok eit krusbrot og skrapa seg med , der han sat bortpå avfallshaugen .
18002009	Då sa kona hans til han : « Er du framleis like ulastande ? Spotta heller Gud og døy ! »
18002010	Men han svara : « Du talar som ei uvitug kvinne . Skal vi berre ta imot det gode frå Gud ? Skal vi ikkje ta imot det vonde òg ? » Trass i alt som hadde hendt , synda ikkje Job med sin munn .
18002011	Job hadde tre vener . Då dei fekk høyra om all den ulukka som hadde råka han , kom dei kvar frå sin heimstad : Elifas frå Teman , Bildad frå Sjuah og Sofar frå Na’ama . Dei vart samde om at dei skulle gå til Job og syna han medkjensle og trøysta han .
18002012	Medan dei endå var eit stykke borte , fekk dei auga på han ; men dei kjende han ikkje att . Då sette dei i og gret , reiv sund kappene sine og kasta støv opp i lufta , så det fall ned over hovudet på dei .
18002013	Så sat dei hjå han der på jorda i sju dagar og sju netter . Og ingen sa eit ord til han ; for dei såg at han leid fælt .
18003001	Då opna Job munnen og forbanna fødedagen sin .
18003002	Han tok til ords og sa :
18003003	Bort med den dagen — då eg vart fødd , den natta då det vart sagt : « Ein gut er avla . »
18003004	Gjev den dagen — vart stummande mørk ! Gjev Gud i det høge — ikkje spurde etter han og ljosstrålar aldri skein på han .
18003005	Gjev kolmørker kravde han , gjev skyer la seg over han og solmørking skræmde han .
18003006	Gjev tjukke mørkret — tok den natta , så ho ikkje fekk rom — mellom årsens dagar og ikkje kom med — i månadstalet .
18003007	Ja , gjev den natta — vart utan frukt og aldri vart helsa med jubel .
18003008	Lat dei lysa forbanning — over henne , dei som manar fram — ulukkedagar , og som kan eggja opp Leviatan .
18003009	Lat hennar morgonstjerner — mørkjast , lat henne venta på ljos — som ikkje kjem , lat henne aldri sjå — morgonrodens strålar !
18003010	For ho stengde ikkje — morslivs dører for meg og løynde ikkje møde og strev — for mitt syn .
18003011	Kvifor fekk eg ikkje døy — då eg vart fødd , kvifor slokna eg ikkje — i fødestunda ?
18003012	Kvifor tok dei meg på fanget og la meg til brystet — så eg fekk mat ?
18003013	No kunne eg ha lege still og sove i fred og ro
18003014	saman med kongar — og styresmenn som bygde seg slott — der det no er ruinar ,
18003015	eller med stormenn — som åtte gull , og fylte husa sine med sølv .
18003016	Eller eg hadde ikkje vore til , som eit nedgrave foster , lik born — som aldri såg dagsens ljos .
18003017	Der rasar ikkje — dei gudlause meir , der kviler dei — som har mist si kraft .
18003018	Alle fangar kan ta det med ro , dei høyrer ingen slavedrivar — ropa .
18003019	Der er små og store like , og trælen er fri frå herren sin .
18003020	Kvi gjev han ljos — til den som lid , kvi lèt han den ulukkelege — få leva ?
18003021	Dei ventar fåfengt på døden og søkjer han med større iver enn ein grev — etter løynde skattar .
18003022	Dei ville gleda seg og jubla , ja , fryda seg — om dei fann ei grav .
18003023	Dei er folk som ingen utveg ser , Gud har stengt kvar stigen — for dei .
18003024	Mine sukkar — har vorte mitt daglege brød , mine klagerop strøymer — som vatn .
18003025	Dei redsler som eg fælte for , — har råka meg , no hender det eg grua for .
18003026	Eg får ikkje fred , — ikkje ro og kvile , det kjem berre nye plager .
18004001	Då tok Elifas frå Teman til ords og sa :
18004002	Om ein prøver å tala til deg , — vert du motlaus . Men kven kan teia til slikt ?
18004003	Sjølv har du rettleitt mange , kraftlause hender — har du styrkt .
18004004	Dine ord reiste opp — den som snåva , du gav kraft til skjelvande kne .
18004005	Men no , når det gjeld deg sjølv , — er du motlaus , når det råkar deg , er du redd .
18004006	Set du ikkje lit til di gudsfrykt og von til di ærlege ferd ?
18004007	Tenk etter ! Når miste ein skuldlaus livet , kvar gjekk rettvise folk — til grunne ?
18004008	Dei som pløyer ned vondskap — og sår ulukke , haustar det same , — etter det eg har sett .
18004009	Andar Gud på dei , — går dei til grunne , pustar han i vreide , — vert dei borte .
18004010	Løva brøler , — og løveungen skrik , men tennene på ungløva — vert utslegne .
18004011	Jamvel løva går til grunne når ho ikkje finn rov , og løveungane vert spreidde .
18004012	Eit ord kom smygande til meg , for øyra lét det som kviskring .
18004013	Det kom då nattsyner — gjorde meg uroleg , medan folk låg i tung svevn .
18004014	Eg vart så redd at eg skalv , redsla gjekk meg — til merg og bein .
18004015	Ein pust strauk framom — mitt andlet , og håra reiste seg på mitt hovud .
18004016	Ein skapnad stogga , men eg såg ikkje klårt — korleis han var . Han stod beint — framfor augo mine , og eg høyrde ei roleg røyst — som sa :
18004017	Kan eit menneske — vera rettferdig for Gud , kan ein mann — vera rein for sin skapar ?
18004018	Gud lit ikkje eingong — på tenarane sine , hjå englane finn han feil ,
18004019	kor mykje meir — hjå dei som bur i leirhus og berre har jord til grunnvoll , dei som kan knasast — lettare enn mòl .
18004020	Før dagen er til ende , — ligg dei knuste ; utan at nokon ansar det , går dei til grunne for alltid .
18004021	Deira teltsnor vert oppriven , dei døyr , — men har ikkje fått visdom .
18005001	Set i og ropa ! — Finst det nokon som svarar ? Kven av dei heilage — vender du deg til ?
18005002	Mismod tek livet av dåren , harme drep den godtrune .
18005003	Eg såg ein dåre som slo rot , men brått laut eg forbanna — hans bustad .
18005004	Borna hans var hjelpelause , knuste i porten , — utan bergingsmann .
18005005	Dei svoltne åt opp det han avla , dei tok det jamvel — mellom klunger , og dei tyrste — greip etter godset hans .
18005006	Nei , ulukke veks ikkje — opp or molda , og møde gror ikkje — fram av jorda .
18005007	Men mennesket er født til møde liksom gneistar flyg høgt i veret .
18005008	Men eg , — eg ville venda meg til Gud og leggja mi sak i hans hand .
18005009	Han gjer storverk — som ingen kan granska , og under som ingen kan telja .
18005010	Han lèt det regna på jorda , sender vatn over åker og eng .
18005011	Han reiser opp folk — frå ringe kår , lyfter og bergar dei som syrgjer .
18005012	Han gjer planane åt dei kloke — til inkjes , så deira gjerning ikkje lukkast .
18005013	Han fangar dei vise — i deira klokskap , dei listige er for snare — til å leggja planar .
18005014	Om dagen støyter dei — på mørker , middagstider trivlar dei — som om natta .
18005015	Dei fattige bergar han — frå kvasse sverd , ut or hendene på dei sterke .
18005016	Då er det von for småkårsfolk , vondskap må lata att sin munn .
18005017	Ja , sæl er den — som får refsing av Gud , tukt frå Den Allmektige — skal du ikkje vanvørda .
18005018	For om han sårar , fetlar han òg ; og slår han , — lækjer han med si hand .
18005019	Seks gonger bergar han deg — frå trengsle , den sjuande — skal ulukka ikkje nå deg .
18005020	I hungersnaud friar han deg — frå døden , i krig frå det kvasse sverdet .
18005021	Bitande tunger — skal ikkje nå deg , du treng ikkje reddast — når ulukka kjem .
18005022	Du kan le åt herjing og hunger og treng ikkje reddast — for villdyra i landet .
18005023	For du har pakt — med steinane på marka , og villdyra held fred med deg .
18005024	Du merkar — at teltet ditt står trygt , du ser over din bustad , — og ingenting vantar .
18005025	Du får sjå at ætta di aukar , at dine ætlingar vert talrike — som plantene på jorda .
18005026	I fullmogen alder — skal du gå i grav , som kornband vert samla — i rette tid .
18005027	Ja , dette har vi granska , — og så er det . Det skal du høyra — og merka deg !
18006001	Då tok Job til ords og sa :
18006002	Gjev mitt mismod kunne vegast og all mi ulukke — leggjast på vekt !
18006003	For no er ho tyngre — enn havsens sand , difor talar eg så tankelaust .
18006004	Piler frå Den Allmektige — sit i min kropp , mi ånd syg i seg deira gift . Guds redsler fylkar seg — mot meg .
18006005	Skrik vel eit villesel — i grøne graset , rautar ein okse — når han har fôr ?
18006006	Kven et det som smakar flautt fordi det ikkje er salta ? Er det smak på stokkrose-saft ?
18006007	Det byd meg imot — å røra ved slikt , det er som å eta utskjemd mat .
18006008	Å , om mi bøn vart høyrd , om Gud ville oppfylla mi von !
18006009	Gjev han sette seg føre — å knusa meg , lyfte si hand — og skar av min livstråd !
18006010	Då hadde eg likevel trøyst og kunne hoppa av glede — i nådelaus pine . For eg har ikkje fornekta — orda åt Den Heilage .
18006011	Har eg kraft til å halda ut , har eg eit mål å sjå fram til , så eg kan venta med tolmod ?
18006012	Er eg så sterk som stein , har eg ein kropp av bronse ?
18006013	Nei , eg kan ikkje hjelpa — meg sjølv , og mi von om berging er ute .
18006014	Den som ikkje vil vera god — mot sin neste , har ikkje lenger age — for Den Allmektige .
18006015	Mine brør har svikta — som ein bekk , som eit elvefar — der vatnet er borte .
18006016	Vatnet kan grumsast til av is , og snø kan blanda seg i det .
18006017	Men i turketida stilnar elva , når varmen kjem , kverv ho .
18006018	Karavanar tek ein annan veg , dei kjem opp i øydemarka — og går til grunne .
18006019	Karavanar frå Tema — såg etter vatn , ferdafylgje frå Saba — vona òg på det .
18006020	Dei var fulle av tillit , — men vart til skammar ; då dei kom fram , — vart dei vonbrotne .
18006021	Så er de for meg i dag ; de ser det som skræmer , — og vert redde .
18006022	Har eg vel sagt : « Lat meg få ! Gjev meg ei gåve av det de eig !
18006023	Berga meg frå fiendens grep , fria meg frå valdsmenns hand ! »
18006024	Gjev meg rettleiing , — så skal eg teia , syn meg kvar eg har fare vilt !
18006025	Ærlege ord kan ikkje såra , men kva hjelper det vel — om de formanar ?
18006026	Tenkjer de å refsa meg — for mine ord ? Ein vonlaus mann — talar ut i veret .
18006027	Kastar de lodd — om foreldrelause born , eller kjøpslår de om ein ven ?
18006028	Gjer no vel og sjå på meg ! Trur de eg lyg dykk — midt opp i andletet ?
18006029	Tenk dykk om — og gjer ingen urett ! Ja , tenk dykk om , for eg har enno rett .
18006030	Er det då urett på mi tunge , har eg ikkje sans — for det som er vondt ?
18007001	Mannen må træla — og slita på jorda , som ein leigekars dagar — er hans liv .
18007002	Han liknar trælen — som stundar etter skugge , og tenaren som ventar på løn .
18007003	Så vart månader med møde — min lut , netter med liding min lagnad .
18007004	Når eg legg meg , må eg tenkja : « Kva tid skal eg stå opp ? » Kvelden vert lang , — eg ligg der uroleg heilt til det ljosnar av dag .
18007005	Min kropp er kledd — med verkjesår og skorper , huda skrukkast og brest .
18007006	Mine dagar fer snøggare — enn vevarens skyttel , dei går til endes utan von .
18007007	Kom i hug at mitt liv — er som ein pust ! Aldri meir får eg oppleva lukke .
18007008	Den som ser meg no , skal aldri sjå meg meir , ser du etter meg , er eg borte .
18007009	Ei sky løysest opp og kverv ; så er det òg med den — som fer til dødsriket , han stig aldri opp att meir .
18007010	Han vender ikkje heim — til sitt hus , hans heimstad — ser han aldri meir .
18007011	Så legg eg ikkje band — på min munn , men vil tala i mi djupe naud og klaga i min sjelekval .
18007012	Er eg eit hav eller havuhyre sidan du set vakt over meg ?
18007013	Når eg seier : — « Senga skal vera mi trøyst , mi lege skal letta mi sut » ,
18007014	då skræmer du meg — med draumar og støkkjer meg med syner .
18007015	Aller helst vil eg kjøvast . Heller døden enn denne liding !
18007016	Eg er lei av dette ! Eg lever ikkje evig . Lat meg vera ! Mine dagar er som ein pust .
18007017	Kva er eit menneske — sidan du set det så høgt og bryr deg så mykje om det ?
18007018	Kvar morgon ser du til det , kvar augneblink prøver du det .
18007019	Vil du ikkje snart — venda augo frå meg og gje meg ro , — så eg kan svelja spyttet ?
18007020	Har eg synda , — kva skader det deg , du som vaktar på mennesket ? Kvifor gjer du meg — til skyteskive for deg ? Eg har vorte ei bør — for meg sjølv .
18007021	Kvifor vil du ikkje tilgje — mi synd og bera over med mi skuld ? For no må eg leggja meg — i støvet ; leitar du etter meg , — er eg ikkje meir .
18008001	Då tok Bildad frå Sjuah til ords og sa :
18008002	Kor lenge vil du tala så og la orda rasa som eit uver ?
18008003	Trur du Gud kan rengja retten , at Den Allmektige — gjer rett til rangt ?
18008004	Har borna dine synda mot han , så har han gjeve dei — deira brot i vald .
18008005	Gjev du ville venda deg til Gud og be Den Allmektige om nåde !
18008006	Så sant du er skuldlaus — og ærleg , vil han vaka over deg , atter reisa din bustad — og gje deg rett .
18008007	Då vert det smått , — det fyrste du hadde , mot det store du sidan skal få .
18008008	Berre spør dei framfarne ætter , gjev akt på det fedrane fann ut .
18008009	Vi er då frå i går — og veit ikkje stort , som ein skugge er våre dagar — på jorda .
18008010	Fedrane skal læra deg — og seia frå , tala til deg ut frå det dei veit .
18008011	Veks det sev — der det ikkje er myrlendt , trivst storren — der det ikkje finst vatn ?
18008012	Om han enno står grøn — og ikkje vert skoren , turkar han bort — før alt anna gras .
18008013	Så går det med alle — som gløymer Gud , vona kverv for den gudlause .
18008014	Hans trygge ro — heng i tynne trådar , han set si lit til spindelvev .
18008015	Han stør seg til sitt eige hus , men det held ikkje ; han klengjer seg til det , men det står ikkje støtt .
18008016	Han står som eit grønt tre i sola , greinene breier seg ut — over hagen .
18008017	Røtene flettar seg inn — i ei steinrøys , hakar seg fast mellom steinane .
18008018	Men vert han bortriven — frå sin heimstad , kjennest staden ikkje ved han : « Vi har ikkje sett deg . »
18008019	Sjå , såleis endar hans liv , og ein annan gror opp or molda .
18008020	Sjå , Gud vil aldri visa bort den som er heil i si ferd ; men ugjerningsmenn — tek han ikkje i handa .
18008021	Han skal fylla din munn — med lått og leggja jubelrop — på dine lipper .
18008022	Dei som hatar deg , — må kle seg i skam , telta åt dei gudlause vert borte .
18009001	Då tok Job til ords og sa :
18009002	Ja , eg veit at det er som de seier : Korleis kan eit menneske — ha rett mot Gud ?
18009003	Vil det føra sak mot han , kan det ikkje svara eitt ord — til tusen .
18009004	Djup er hans visdom — og stor hans styrke . Kven kan trassa han — og sleppa vel ifrå det ?
18009005	Han flytter fjell — før nokon veit av det , han velter dei i sin vreide .
18009006	Han rister jorda ut av lage , så søylene hennar skjelv .
18009007	Han byd sola at ho ikkje — skal skina , og set segl for stjernene .
18009008	Åleine spente han himmelen ut og skrid fram — over havsens bylgjer .
18009009	Han skapte Løva og Orion , Sjustjerna og stjernebileta — på sørhimmelen .
18009010	Ja , han gjer storverk — som ingen kan granska , og under som ingen kan telja .
18009011	Når han går framom meg , — ser eg han ikkje ; når han fer framom , — merkar eg det ikkje .
18009012	Kven kan hindra han — når han grip si fengd ? Kven kan seia til han : — « Kva er det du gjer ? »
18009013	Gud held ikkje att sin vreide , jamvel Rahabs hjelparar — laut bøya seg for han .
18009014	Korleis skulle eg kunna svara og velja mine ord — når eg talar med han ?
18009015	Eg kunne ikkje svara — om eg hadde rett , men laut nok be min domar — om nåde .
18009016	Og gav han meg svar — når eg ropa , kunne eg ikkje tru — at han hadde høyrt meg .
18009017	Han ville knusa meg i stormen og utan grunn gje meg — mange sår .
18009018	Han lét meg ikkje dra pusten , men fylte meg med liding .
18009019	Er det tale om styrke , — så har han den , og om rett , kan han seia : — « Kven stemner meg ? »
18009020	Om eg har rett , — må eg rekna meg for skuldig , og er eg skuldlaus , — dømer han meg .
18009021	Skuldlaus er eg , — men likesæl om livet , eg bryr meg ikkje om å leva .
18009022	Det kan vera det same ! — Difor seier eg : Skuldlaus eller skuldig — han tyner begge .
18009023	Kjem det ein flaum — som brått valdar død , så spottar han når ein skuldlaus misser motet .
18009024	Jorda er gjeven — i nidingars hand , Gud stengjer synet — for dei som styrer . Er det ikkje han som gjer det , — kven då ?
18009025	Mine dagar går snøggare — enn nokon kan springa , dei flyr av stad — og ser ikkje lukke .
18009026	Dei fer sin veg som sevbåtar , som ei ørn når ho slår ned — på si fengd .
18009027	Seier eg : — « No vil eg gløyma mi sorg , eg vil skifta mine og vera glad , »
18009028	då gruar eg for alle mine plager , eg veit at du ikkje — dømer meg fri .
18009029	Må eg stå der skuldig , kvifor strevar eg då til fåfengs ?
18009030	Om eg vaska meg i snøvatn og gjorde hendene reine i lut ,
18009031	straks ville du dukka meg — i ei grøft , så kleda mine stygdest ved meg .
18009032	Han er då ikkje ein mann — som eg , så eg kan gje han svar og gå for retten saman med han .
18009033	Det er ingen skilsdomar som kan leggja handa — på oss begge og avgjera saka mellom oss .
18009034	Å , om Gud tok bort riset , så redsla for han — ikkje skræmde meg !
18009035	Då skulle eg tala utan å reddast ; for eg veit — at det har eg ikkje grunn til .
18010001	Eg er lei av livet , vil klaga mi naud . Eg er beisk i hug og vil tala ut .
18010002	Eg seier til Gud : — Fordøm meg ikkje ! Lat meg få vita — kvifor du klagar meg .
18010003	Har du glede av å gjera urett , av å vraka det du sjølv — har skapt , og la ljoset skina over planane åt dei vonde ?
18010004	Har du då augo — som ein skapning , ser du så som menneske ser ?
18010005	Er dine dagar — som dagane åt mennesket og dine år som mannens år ,
18010006	sidan du leitar etter skuld — hjå meg og spør etter mine synder ?
18010007	Du veit at om eg er skuldlaus , kan ingen berga meg — or di hand .
18010008	Det er du som har forma — og skapt meg , og så snur du om og tyner meg !
18010009	Kom i hug — at du har laga meg av leire , og så lèt du meg verta — til jord att !
18010010	Du lét meg renna ut som mjølk og sidan stivna liksom ost .
18010011	Du kledde meg — med kjøt og skinn og vov meg i hop — med bein og sener .
18010012	Du gav meg liv — og var trufast mot meg , med omhug verna du mi ånd .
18010013	Men dette gøymde du i hjarta , eg veit du hadde det i tankar :
18010014	Du ville vakta på meg — når eg synda og ikkje frikjenna meg — for skuld .
18010015	Ve meg om eg var skuldig ! Og hadde eg rett , kunne eg ikkje lyfta hovudet . Eg var mett av skam og full av liding .
18010016	Og lyfte eg likevel hovudet , ville du jaga meg som ei løve og atter fara underleg fram — mot meg .
18010017	Du ville føra nye vitne mot meg , visa meg aukande uvilje og atter og atter — senda dine hærar mot meg .
18010018	Kvifor lét du meg koma ut — or mors liv ? Gjev eg hadde døytt — før nokon fekk sjå meg !
18010019	Det hadde vore — som om eg aldri var til , frå mors liv — hadde dei ført meg til grava .
18010020	Kor få mine levedagar er ! Gjev han ville la meg vera , så eg kunne få litt glede
18010021	før eg går bort — til det kolmørke landet , som eg aldri kjem att ifrå :
18010022	eit land så svart som natta , der mørker og ugreie rår , og ljoset er mørkt som natta .
18011001	Då tok Sofar frå Na’ama til ords og sa :
18011002	Skal ikkje pratmakaren få svar ? Får han rett , — han som brukar så store ord ?
18011003	Skulle skvalderet ditt — få menn til å teia , så du kan spotta utan motsegn ?
18011004	Du vågar å seia : — « Mi lære er rein , og eg står skuldlaus — framfor deg . »
18011005	Men ville Gud berre — opna munnen og ta til ords imot deg ,
18011006	forkynna deg — sin løynde visdom , som gjev dobbelt skjøn , då skulle du forstå at Gud kan la di synd — verta gløymd .
18011007	Kan du lodda djupnene i Gud eller finna ei grense for stordomen — åt Den Allmektige ?
18011008	Høgare er han enn himmelen — kva kan du gjera ? — og djupare enn dødsriket — kva veit du ?
18011009	Han har større mål enn jorda og femner vidare enn havet .
18011010	Om Gud dreg ut og tek fangar og stemner folk for retten , kven kan hindra han ?
18011011	Han kjenner dei falske menner og ser den vondskap — som ingen merkar .
18011012	Kan ein uvitug mann få vit ? Kan eit villesel — skapast om til menneske ?
18011013	Om du vender hugen til han og breier ut hendene mot han ,
18011014	— er det vondskap i handa , — så få han bort , lat ingen urett bu i ditt telt ! —
18011015	då kan du utan flekk og lyte — lyfta hovudet , stå der støtt og sleppa reddast .
18011016	For du skal gløyma di møde ; du skal berre minnast henne , som du minnest vatn — som rann sin veg .
18011017	Ditt liv skal verta meir strålande — enn middagssola , og mørkret skal verta — som ljose morgonen .
18011018	Du kan vera full av tillit , — for det er von ; du kan sjå deg om — og leggja deg trygt .
18011019	Ingen skræmer deg — når du går til ro , mange prøver — å vinna din godvilje .
18011020	Men dei vonde får sløve augo , dei har ingen stad — dei kan røma til , deira einaste von er å få anda ut .
18012001	Då tok Job til ords og sa :
18012002	Ja , de er sanneleg — noko til karar ! Med dykk døyr nok — visdomen ut .
18012003	Men eg òg har vit , eg er ikkje ringare mann enn de . Kven kjenner ikkje til slikt ?
18012004	Eg er til lått for mine vener , eg som ropa til Gud — og fekk svar , eg som er rettvis og ærleg .
18012005	« Bry deg ikkje om ulukka ! » tenkjer dei som er trygge . « Ho ventar dei — som er ustøe på foten . »
18012006	Valdsmenn får ha sine telt — i fred ; trygge er dei — som vekkjer Guds vreide og trur dei har Gud i si hand .
18012007	Spør berre dyra , — dei skal læra deg , himmelens fuglar , — dei skal gje deg kunnskap .
18012008	Eller tenk på jorda , — ho kan opplysa deg , fisken i havet — har noko å fortelja .
18012009	Kven skjønar ikkje , — når han ser alt dette , at Gud har skapt det — med si kraft ?
18012010	Han har kvar levande sjel — i si hand og rår over ånda — i kvar manns kropp .
18012011	Prøver ikkje øyra — dei ord som vert sagde , liksom ganen smakar på maten ?
18012012	Er det berre dei gamle — som har visdom , berre eit langt liv — som gjev skjøn ?
18012013	Hjå Gud er visdom og velde , han legg planar med vit .
18012014	Når han riv ned , — byggjer ingen opp ; når han stengjer for ein mann , — kan ingen opna .
18012015	Sjå , han demmer for vatnet , — då turkar det bort , han slepper det ut , — og det riv jorda med seg .
18012016	Hjå han er styrke og klokskap ; han rår over den som fer vilt , og over den som fører vilt .
18012017	Rådsherrar — fører han berrføtte bort , og domarar gjer han til dårar .
18012018	Han løyser kongars lekkjer og bind hoftekledet om dei .
18012019	Han fører prestar — berrføtte bort og feller mektige menn .
18012020	Han tek mælet — frå pålitelege folk og dømekrafta frå dei eldste .
18012021	Han auser vanvørdnad — ut over fyrstar og løyser beltet på sterke menn .
18012022	Han avslører det — som er løynt i mørkret , og det — som er stummande mørkt , fører han fram i ljoset .
18012023	Han lèt folka auka — og gjer ende på dei , lèt folkeslag breia seg — og fører dei bort .
18012024	Han tek vitet — frå landsens hovdingar og fører dei vilt i veglaus audn .
18012025	Dei fomlar i mørker , — og det ljosnar ikkje , han lèt dei raga — som drukne menn .
18013001	Alt dette har eg sett — med eigne augo , eg har høyrt det — og merka meg det .
18013002	Det de veit , veit eg òg , eg er ikkje ringare mann enn de .
18013003	Men eg vil tala — til Den Allmektige og forsvara meg mot Gud .
18013004	Men de som smør på så tjukt — med lygn , kvaksalvarar er de alle .
18013005	Gjev de ville teia ! Då skulle de reknast for vise .
18013006	Så høyr kva eg har å seia imot , lyd på mitt innlegg i striden !
18013007	Vil de forsvara Gud med urett , tala hans sak på svikefull vis ?
18013008	Vil de halda med Gud og vera sakførarar for han ?
18013009	Går det godt — om han ransakar dykk ? Vil de narra han — som ein narrar menneske ?
18013010	Han kjem til å refsa dykk om de i løynd held med han .
18013011	Vert de ikkje skræmde — av hans velde , kjenner de ikkje redsle for han ?
18013012	Dei fyndord de talar , — er som oske , og dei svar de gjev , — held like lite som leire .
18013013	Tei stilt og lat meg få tala , kva som enn måtte henda meg !
18013014	Eg vel den farefulle vegen , ja , set livet på spel .
18013015	Eg ventar på han — som vil drepa meg , eg vil visa han at mi ferd er rett .
18013016	Og det skal verta mi berging ; for ingen gudlaus — kan gå fram for han .
18013017	Så høyr då vel på mine ord , og lyd på mi utgreiing !
18013018	Sjå , no legg eg fram mi sak , eg veit at eg har rett .
18013019	Kan nokon føra klagemål — mot meg ? Då ville eg teia stilt og døy .
18013020	Berre to ting — må du spara meg for , så slepp eg løyna meg for deg .
18013021	Ta handa di bort frå meg , lat meg ikkje skræmast — av redsle for deg !
18013022	Stemn meg du , så skal eg svara , eller lat meg tala , — og svar meg du !
18013023	Kor mange er mine brot — og synder ? Lat meg få vita om mi synd — og skuld !
18013024	Kvifor løyner du andletet — for meg ? Kvifor held du meg — for ein fiende ?
18013025	Vil du skræma — eit bortblåse blad og springa — etter eit turt halmstrå ?
18013026	Hardt er ditt klageskriv — mot meg , du lèt meg bøta — for min ungdoms synder .
18013027	Du set mine føter i blokka ; sidan vaktar du på meg — kvar eg går , og merkjer av mine fotefar ,
18013028	endå eg er — som ein utsliten skinnsekk , lik mòletne klede .
18014001	Mennesket , — født av ei kvinne , lever kort og fyllest av uro .
18014002	Det skyt opp som blomen — og visnar , det fer bort som skuggen — og står seg ikkje .
18014003	Men du held vake auga — med mannen og stemner han for din domstol .
18014004	Kan det koma ein rein — av ein urein ? Nei , ikkje ein .
18014005	Er mannens levetid fastsett , har du avgjort hans månadstal , har du sett ei grense for han , som han ikkje kjem utom ,
18014006	så lat han få vera i fred medan han gleder seg — over sin arbeidsdag .
18014007	For eit tre er det von . Vert det hogge , — kan det veksa opp att ; det vantar ikkje renningar .
18014008	Om røtene i jorda eldest , og stuven morknar i molda ,
18014009	så veks det opp att — ved eimen av vatn og set skot som eit nyplanta tre .
18014010	Men når mannen døyr , — er det ute med han , går mennesket bort , — kvar finst det då ?
18014011	Som vatnet renn ut or sjøen , som elva minkar og turkar ut ,
18014012	såleis ligg mannen — og står ikkje opp ; han vaknar ikkje — så lenge himmelen er til ; ingen vekkjer han or svevnen .
18014013	Gjev du ville gøyma meg og halda meg løynd i dødsriket til vreiden din går over ! Gjev du ville setja — eit tidsmål for meg og så atter koma meg i hug !
18014014	Kunne ein som er død , få liv , då ville eg halda ut i striden til det kom avløysing for meg .
18014015	Då skulle du ropa på meg — og få svar , du skulle lengta — etter din skapning .
18014016	Då skulle du telja kvart steg — eg tek , og ikkje akta på mi synd .
18014017	Mitt brotsverk er gøymt — som i ein pung , og du har sett stengsle — for mi skuld .
18014018	Men fjell kan falla — og smuldra bort , og berg kan rykkjast av lage .
18014019	Som vatn holar ut stein , og ausregn skyl moldjord — bort , såleis gjer du ende — på mannens von .
18014020	Du vinn over han for alltid , og han må gå sin veg ; du sender han bort — med skamfare andlet .
18014021	Kjem hans søner til ære , — veit han det ikkje ; går det nedover med dei , — merkar han det ikkje .
18014022	Han har nok — med verken i sin kropp og med si eiga sjelenaud .
18015001	Då tok Elifas frå Teman til ords og sa :
18015002	Kan ein vismann svara — så bort i veret og blåsa seg opp — med tomt snakk ,
18015003	forsvara si sak — med gagnlaus tale , med ord som ikkje duger ?
18015004	Jamvel agen for Gud — bryt du ned og hindrar den stille ettertanke — for Guds åsyn .
18015005	Det er di synd som lærer deg — å bruka munnen , du vel å tala med listig tunge .
18015006	Det er din munn — som dømer deg , ikkje eg , dine lipper vitnar imot deg .
18015007	Vart du fødd — før andre menneske , vart du til før alle haugar ?
18015008	Var du tilhøyrar — då Gud heldt fortruleg råd , reiv du til deg visdom der ?
18015009	Kva veit du som vi ikkje veit , kva skjønar du — som er ukjent for oss ?
18015010	Somme av oss er gamle og grå , eldre av år enn din eigen far .
18015011	Er Guds trøystande ord — ikkje nok for deg , ord som kjem til deg så mildt ?
18015012	Kvifor lèt du kjenslene — riva deg med , kvifor rullar du med augo ?
18015013	Du vender din harme mot Gud og tek sterke ord i din munn .
18015014	Kor kan vel eit menneske — vera skuldlaust ? Kan den som er fødd — av ei kvinne , ha rett ?
18015015	Gud lit ikkje eingong — på sine heilage englar , og himmelen er ikkje rein — i hans augo ,
18015016	langt mindre ein mann — som er stygg og vond , som sluker urett liksom vatn .
18015017	Eg skal seia deg noko , — høyr på meg ! Eg vil fortelja det eg har sett ,
18015018	det som vise menn har forkynt , og som fedrane ikkje heldt dult .
18015019	Berre til dei vart landet gjeve , ingen framand drog saman — med dei .
18015020	Den gudlause lever støtt i angst , valdsmannen har ikkje — mange år i vente .
18015021	Han høyrer skræmande lydar , midt i fredstid — kjem herjaren mot han .
18015022	Han trur ikkje — han kjem att frå mørkret , han er etla til å falla for sverd .
18015023	Han flakkar om etter brød — men kvar finst det ? Han veit — han har mørke dagar i vente .
18015024	Naud og trengsle skræmer han og tek makta frå han liksom ein konge , budd til strid .
18015025	For han har lyft si hand — mot Gud og vore trassig — mot Den Allmektige .
18015026	Han stormar mot han , — bratt i nakken , under sitt tjukke , boga skjold .
18015027	Hans andlet er bolna av feitt , og han legg på seg — kring hoftene .
18015028	Han slår seg ned — i øydelagde byar , i hus der ingen kan bu , fordi dei held på å siga i røys .
18015029	Han vert ikkje rik , — hans velstand forgår , grøda bognar ikkje — på hans jord .
18015030	Han slepp ikkje ut or mørkret ; logen skal svi hans friske skot , og vinden — skal sopa bort blomen .
18015031	Han må ikkje lita — på det som er fåfengt , for då narrar han seg sjølv , og gagnlaust er det han får att .
18015032	Han skal visna — før tida er komen , og greinene hans — skal aldri meir grønkast .
18015033	Han liknar eit vintre — som misser karten , eit oliventre som blomen fell av .
18015034	Nei , den gudlause flokken — får inga frukt , og elden øyder telta — åt dei som tek muter .
18015035	Dei avlar udåd — og føder vondskap , frå deira fang kjem berre svik .
18016001	Då tok Job til ords og sa :
18016002	Eg har høyrt nok av dette ; brysame trøystarar er de alle .
18016003	Vert det aldri slutt på tome ord ? Kva er det — som eggjar deg til å svara ?
18016004	Eg kunne vel òg ha tala som de , om de hadde vore i min stad . Då kunne eg halde fine talar og rist på hovudet av dykk .
18016005	Men eg ville ha styrkt dykk — med min tale og ikkje spart på milde ord .
18016006	Om eg tala , skulle det ikkje — vanta på medynk , og han tok ikkje slutt — om eg heldt opp .
18016007	Men no har Gud — gjort meg kraftlaus ! Du øydde ut alle — som høyrde meg til .
18016008	Du tok tak i meg , — og det vitna imot meg ; min sjukdom stod fram — og klaga meg .
18016009	I vreide og fiendskap — riv han meg sund , han skjer tenner mot meg . Mine fiendar kvesser augo
18016010	og spilar opp gapet mot meg , dei slår meg hånleg på kinnet og rottar seg saman mot meg .
18016011	Gud har gjeve meg — vonde menn i vald , han har kasta meg — i hendene på nidingar .
18016012	Eg levde i fred , — då riste han meg , tok meg i nakken — og knuste meg . Han sette meg opp — til skyteskive ,
18016013	hans piler kom mot meg — frå alle kantar . Nådelaust kløyvde han — nyrene mine , han lét min galle renna til jorda .
18016014	Flengje på flengje — reiv han i meg og storma mot meg — som ein krigar .
18016015	Syrgjeplagg har eg sytt — om min kropp og bøygt meg audmjukt i støvet .
18016016	Andletet mitt er raudt av gråt og augneloka svarte ,
18016017	endå hendene ikkje er merkte — av udåd , og bøna mi er rein .
18016018	Å , jord , du må ikkje gøyma — mitt blod , lat aldri mitt klagerop stilna !
18016019	Eg har då mitt vitne — i himmelen , ein som talar mi sak i det høge .
18016020	Venene mine spottar meg , gråtande vender eg augo — til Gud .
18016021	Gjev han må la mennesket — få rett hjå Gud og avgjera striden mellom — mannen og hans neste !
18016022	For det er ikkje mange år — før eg fer den vegen — som aldri fører attende .
18017001	Mi livskraft er slokna , mi tid er ute , eg har berre grava i vente .
18017002	Sanneleg , eg møter spott , mine augo er trøytte — av deira motstand .
18017003	Lat ein annan gå god for meg — hjå deg ! Kven skulle elles gje meg — sitt handtak ?
18017004	Du har stengt deira hjarta — for skjøn , difor lèt du dei ikkje triumfera .
18017005	Ein mann fortel sine vener korleis eigedomen hans — skal delast ; men sønene hans — får sløve augo .
18017006	Du har gjort meg — til spott og spe for folk , eg er ein mann — som dei spyttar på .
18017007	Augo mine er sløve av sorg , mine lemer kverv — som ein skugge .
18017008	Rettferdige folk støkk til — av slikt , den skuldlause argast — på den som er gudlaus .
18017009	Men den rettferdige — held fast på si ferd , og den som har reine hender , får endå større kraft .
18017010	Men de , kom att alle saman ! Eg finn ingen vismann — mellom dykk .
18017011	Mi tid er ute , — mine planar er knuste , alle dei ynske eg hadde .
18017012	Mine vener gjer natta — til dag og seier at ljoset — er nærare enn mørkret .
18017013	Er det von for meg ? Dødsriket er min bustad , i mørkret reier eg mi lege .
18017014	Eg ropar til grava : — « Du er min far ! » og til krypet i jorda : — « Mi mor og syster ! »
18017015	Kvar finst vel det — som eg kan venta på ? Er det nokon — som øygnar von for meg ?
18017016	Går vona til dødsriket — saman med meg , sig vi ned i støvet på same tid ?
18018001	Då tok Bildad frå Sjuah til ords og sa :
18018002	Kor lenge vil de velja — så varsame ord ? Tenk dykk om , — så skal vi talast ved !
18018003	Kvifor skal vi reknast som fe ? Trur de at vi er ureine ?
18018004	Du som riv deg sund i vreide , skal jorda øydast for di skuld og fjellet flyttast frå sin stad ?
18018005	Ljoset sloknar for den gudlause , det logar ingen eld på hans åre .
18018006	Ljoset i teltet hans går ut , og lampa sloknar for han .
18018007	Hans sterke steg vert hindra , han fell for sin eigen plan .
18018008	Hans føter vert fanga i garnet , og han går i nettet .
18018009	Snara grip han om hælen , rennelykkja held han fast .
18018010	Garnet han går i , — er løynt på jorda , snara ligg på hans veg .
18018011	Redsler skræmer på alle kantar , dei jagar han — kvar han set sin fot .
18018012	Ulukka hungrar etter han , undergang står ferdig — attmed han .
18018013	Hans hud tærest bort — stykke for stykke , ein drepande sjukdom — et hans lemer .
18018014	Han vert riven ut or — sitt trygge telt ; du fører han bort — til redselskongen .
18018015	Andre kan bu — i det teltet han åtte , svovel vert strøytt — på hans bustad .
18018016	Nede i jorda turkar hans røter , og ovantil visnar hans greiner .
18018017	Hans minne kjem bort — frå landet , ingen nemner hans namn — på gata .
18018018	Dei støyter han frå ljoset — og ut i mørkret , dei jagar han ut or verda .
18018019	Han har ikkje born , ingen etterkomar i sitt folk ; der han budde , — slapp ingen unna .
18018020	Dei støkk til i vest — når dei ser hans lagnad , og i aust vert dei gripne — av redsle .
18018021	Ja , så går det — med nidings bustad , med heimen til den — som ikkje kjenner Gud .
18019001	Då tok Job til ords og sa :
18019002	Kor lenge vil de plaga meg og knusa meg med ord ?
18019003	Det er tiande gongen — de spottar meg og går laus på meg utan skam .
18019004	Har eg i røynda fare vilt , så er det mi eiga sak .
18019005	Er de verkeleg større enn eg , så syn meg at skamma er mi !
18019006	De må då skjøna — at Gud gjer meg urett når han spenner sitt garn — ikring meg .
18019007	Eg ropar : « Vald ! » — men får ikkje svar , eg skrik om hjelp , — men det finst ingen rett .
18019008	Han har stengt vegen , — eg kjem ikkje fram , han har lagt mine stigar — i mørker .
18019009	Han har teke mi ære frå meg og rive kransen av mitt hovud .
18019010	Han har brote meg ned — på alle kantar , eg må gå min veg ; mi von har han rykt opp — som eit tre .
18019011	Han lèt sin vreide — loga mot meg , han held meg — for sin motstandar .
18019012	I fylking kom hans hærflokkar — mot meg , dei brøytte seg veg — og slo leir kring mitt telt .
18019013	Mine brør held seg unna , mine kjenningar — har vendt seg frå meg .
18019014	Dei som stod meg nær , er borte , dei som kjenner meg , — har gløymt meg .
18019015	Huslyd og tenestjenter held meg for ein framand , eg har vorte som ein utlending — for dei .
18019016	Når eg ropar på tenaren , — svarar han ikkje ; eg må be han audmjukt — om hjelp .
18019017	Min ande byd mi kone imot , mine brør synest — at eg luktar vondt .
18019018	Jamvel gutungar vanvørder meg og snur ryggen til — når eg reiser meg .
18019019	Alle mine beste vener styggjest ved meg , og dei som eg elska , vender seg mot meg .
18019020	No er eg berre skinn og bein , einast tannkjøtet er uskadt .
18019021	Ver milde og miskunnsame , — vener , Gud har rørt meg med si hand .
18019022	Kvifor jagar de meg — så som Gud , får de ikkje nok av mitt kjøt ?
18019023	Gjev mine ord vart skrivne , vart teikna opp i ei innskrift ,
18019024	ja , rita i fjellet for alltid med jerngriffel og bly !
18019025	Men eg veit — at min utløysar lever , og som den siste — skal han stå fram på molda .
18019026	Når det ikkje er noko att — av mi hud og mitt kjøt er borttært , då skal eg skoda Gud .
18019027	Med eigne augo skal eg sjå han , eg sjølv og ikkje ein framand . Å , eg tærest bort av lengsle !
18019028	Når de seier : « Vi vil jaga han , rota til ulukka finst hjå han , »
18019029	då må de reddast for sverdet ; det er straffa for slike synder . Då skal de sanna — at det finst ein domar .
18020001	Då tok Sofar frå Na’ama til ords og sa :
18020002	Mine tankar gjev meg svar — på dette , difor er eg så oppøst .
18020003	Til mi skam — må eg høyra refsingsord , men ut frå mitt skjøn — gjev mi ånd meg svar .
18020004	Du veit at så har det vore — frå eldgamal tid , heilt sidan mennesket — vart sett på jorda :
18020005	Dei gudlause jublar — ei lita stund , ein augneblink varer — nidingens glede .
18020006	Om hans hovmod — lyfter seg himmelhøgt , og hans hovud reiser seg — mot sky ,
18020007	så går han for alltid — til grunne som skit ; dei som såg han , spør : — « Kvar vart det av han ? »
18020008	Han flyg bort som ein draum — og finst ikkje meir , han kverv som eit syn om natta .
18020009	Auga som såg han , — ser han ikkje lenger , han er aldri meir å sjå — på sin heimstad .
18020010	Hans born må be — småkårsfolk om hjelp ; og sjølv må han gje — sin rikdom attende .
18020011	Hans bein var fulle — av ungdoms kraft , men no må ho fylgja — med han i støvet .
18020012	Det vonde smakar søtt — i hans munn , han gøymer det under tunga .
18020013	Han sparer på det — og slepper det ikkje , men held det fast mot ganen .
18020014	Likevel vert maten omskapt — i hans mage og vert til ormeeiter i hans liv .
18020015	Den rikdom han slukte , — må han kasta opp , Gud driv det ut or hans buk .
18020016	Ormeeiter må han suga i seg , hoggormen drep han — med si tunge .
18020017	Aldri får han sjå at det renn bekker med honning — og elvar med mjølk .
18020018	Han må gje att — det han har vunne , og får ikkje nyta godt av det ; han har inga glede — av den rikdom han vann .
18020019	For han knuste småkårsfolk — og lét dei liggja , han røva hus — som han ikkje hadde bygt .
18020020	Men inni seg fekk han aldri ro , med alle sine skattar — kan han ikkje bergast .
18020021	Ingen ting slapp unna — hans grådige lyst , difor skal hans velstand — ikkje vara .
18020022	Trongt vert det for han — midt i hans overflod , ulukka råkar han — med all si makt .
18020023	For at han skal få nok , sender Gud imot han — sin brennande vreide og lèt undergang regna på han .
18020024	Rømer han for jernvåpen , skal ein bronseboge — gjennombora han .
18020025	Han dreg pila ut or ryggen og blanke odden or galleblæra ; då vert han gripen av redsle .
18020026	Berre mørker har han i vente . Han skal øydast av ein eld som ingen blæs på . Dei av hans ætt — som har sloppe unna , skal det gå ille .
18020027	Himmelen openberrar — hans skuld , og jorda reiser seg mot han .
18020028	Den avling han har i sitt hus , — vert ført av stad , ho vert bortskyld — på Guds vreidedag .
18020029	Slik lagnad — får vonde menneske av Gud , det er den arv han har etla dei .
18021001	Då tok Job til ords og sa :
18021002	Høyr vel etter det eg seier , lat det vera den trøyst — de gjev meg .
18021003	Ber over med meg , — så eg får tala ; når eg er ferdig , kan de spotta .
18021004	Er det menneske mi klage gjeld ? Har eg ikkje grunn — til å vera utolmodig ?
18021005	Vend dykk hit , — så vil de støkka til og leggja handa på munnen .
18021006	Eg tenkjer på noko — som gjer meg forfærd , heile kroppen skjelv :
18021007	Kvifor skal dei gudlause få leva , verta gamle og auka si makt — og sin rikdom ?
18021008	Trygt lever borna deira hjå dei , etterkomarane — har dei ikring seg .
18021009	Deira hus er trygge — mot det som skræmer , og Gud brukar ikkje riset — på dei .
18021010	Hjå dei spring oksane — aldri fåfengt , kyrne kalvar og kastar ikkje .
18021011	Dei slepper ut småborna — som sauer , og gutane hoppar og dansar .
18021012	Dei syng til tromme - og lyrelåt og jublar til fløytetonar .
18021013	Dei endar sine dagar i lukke og går til dødsriket i fred .
18021014	Endå seier dei til Gud : — « Gå frå oss ! Vi har ikkje hug — til å kjenna din veg .
18021015	Kvifor skal vi tena — Den Allmektige ? Kva nyttar det — at vi bed til han ? »
18021016	Dei gudlause — har ikkje lukka i si hand , dei legg planar — utan å rekna med Gud .
18021017	Kor ofte sloknar lampa — for nidingar , kor ofte kjem ulukka over dei ? Er det slik ein lagnad — han gjev dei i sin vreide ?
18021018	Lèt han dei verta — som halmstrå i vinden , lik agner — som stormen sopar bort ?
18021019	Er det Guds vilje — å spara mannen og la ulukka — koma over hans born ? Nei , han burde straffa han sjølv — så det kjennest .
18021020	Han skulle få sjå sin undergang , drikka vreidevin — frå Den Allmektige .
18021021	For kva bryr han seg — om si ætt etter døden , når hans tilmælte tid er ute ?
18021022	Er det nokon som vil læra Gud , han som rår — over dei høgaste skapningar ?
18021023	Éin døyr midt i si beste kraft , heilt igjennom sorglaus — og roleg ,
18021024	hans kar er fulle av mjølk , og hans bein har saftfull merg .
18021025	Ein annan døyr med bitter hug og har aldri fått nyta lukke .
18021026	Så ligg dei begge nedi molda , fulle av makk og kryp .
18021027	Ja , eg kjenner dykkar tankar , dei vonde planar — de legg imot meg .
18021028	For de spør : — « Kvar er stormannens hus ? Kvar er teltet — der dei gudlause budde ? »
18021029	Har de ikkje spurt vidfarne folk og lagt merke til — det dei kan fortelja ?
18021030	Den vonde vert spart — på ulukkedagen , han finn berging — på vreidedagen .
18021031	Kven påtalar ope — hans ringe ferd , kven gjev han att — for det han har gjort ?
18021032	Dei ber han til grava , og ved gravhaugen — held dei vakt .
18021033	Han kviler i fred — under torva i dalen . Alle menneske fylgjer etter , og ei tallaus mengd — har gått føre .
18021034	Nei , de trøystar meg — til inga nytte , falske er dei svar de gjev .
18022001	Då tok Elifas frå Teman til ords og sa :
18022002	Kan eit menneske vera — til nytte for Gud ? Nei , den kloke — gagnar berre seg sjølv .
18022003	Bryr Den Allmektige seg — om di rettferd , har han vinning — av at du er heil i di ferd ?
18022004	Er det di gudsfrykt — han refser deg for når han fører klagemål — mot deg ?
18022005	Er ikkje din vondskap stor og dine misgjerningar — utan ende ?
18022006	Du panta brørne dine — utan grunn , drog kleda av folk — som var bortimot nakne .
18022007	Den trøytte gav du ikkje vatn , den svoltne lét du ikkje få brød .
18022008	Som om landet tilhøyrer — den som brukar makt , og berre storfolk skal bu der !
18022009	Du sende enkjer — tomhendte bort og nekta å hjelpa farlause born .
18022010	Difor er snarer sette ikring deg , brått vert du gripen av redsle .
18022011	Det vert så mørkt — at du ikkje kan sjå , ein vassflaum skyl over deg .
18022012	Er ikkje Gud så høg — som himmelen ? Sjå stjernekvelven , — kor høg han er !
18022013	Likevel spør du : — « Kva veit vel Gud ? Kan han fella dom — bak skoddeeimen ?
18022014	Han er løynd av skyer — og kan ikkje sjå der han vandrar — utmed himmelranda . »
18022015	Vil du fylgja den gamle stigen som ugjerningsmenn — har trakka ?
18022016	Dei vart rivne bort før tida , flaumen skylde vekk — deira grunnvoll .
18022017	Dei sa til Gud : « Gå frå oss ! Kva kan Den Allmektige — gjera for oss ? »
18022018	Men han hadde fylt deira hus — med gode ting ; nidingars råd var langt ifrå han .
18022019	Dei rettferdige — ser det med glede , og dei skuldlause spottar dei :
18022020	« Sanneleg , ute er det — med fiendane våre , resten av dei har elden øydt . »
18022021	Forlik deg no med han — og hald fred , så skal lukka venda tilbake — til deg .
18022022	Ta imot rettleiing — frå hans munn , og legg deg hans ord på hjarta .
18022023	Vender du om — til Den Allmektige , skal du atter reisast opp . Held du urett borte frå ditt telt ,
18022024	og kastar du gullet ditt i støvet , ditt Ofir-gull — mellom steinar i bekken ,
18022025	skal Den Allmektige vera — som gull for deg , ja , som det finaste sølv .
18022026	Då skal du gleda deg — over Den Allmektige , og lyfta andletet til Gud .
18022027	Når du bed til han , — vil han høyra deg , og du skal gjera det du har lova .
18022028	Det du set deg føre , — skal lukkast , og ljos skal skina på dine vegar .
18022029	Han audmykjer dei — som talar hovmodig , men frelser dei — som slår augo ned .
18022030	Han bergar den — som er fri for skuld ; har du reine hender , — vert du berga .
18023001	Då tok Job til ords og sa :
18023002	Ja , i dag må eg klaga sårt . Tungt ligg hans hand på meg — når eg sukkar .
18023003	Å , visste eg berre korleis eg kunne finna han og koma fram — for hans kongsstol .
18023004	Då la eg fram for han mi sak og fylte min munn — med gode grunnar .
18023005	Då fekk eg vita — kva han ville svara , og skjøna — kva han ville seia meg .
18023006	Ville han strida mot meg — med si store makt ? Å nei , han ville nok høyra — på meg .
18023007	Så drøfte eg ærleg mi sak — med han og berga min rett for alltid .
18023008	Men går eg mot aust , — så er han ikkje der , og mot vest , — så merkar eg han ikkje .
18023009	Går eg mot nord , — ser eg ikkje kva han gjer , snur eg mot sør , — får eg ikkje auga på han .
18023010	Han kjenner den vegen eg går ; som gull — skulle eg stå hans prøve .
18023011	Eg fylgde støtt i hans fotefar og heldt meg trufast — på hans veg .
18023012	Eg veik ikkje av — frå dei bod han gav , men gøymde hans ord — i min barm .
18023013	Han er alltid den same — kven kan hindra han ? Det han har hug til , — det gjer han .
18023014	Han fullfører det — han har fastsett for meg , og mykje slikt har han i tankar .
18023015	Difor gruar eg for å møta han ; når eg tenkjer på han , — må eg skjelva .
18023016	Gud har gjort meg motlaus , Den Allmektige — har skræmt meg .
18023017	Men mørkret — har ikkje tynt meg , endå det skumrar ikring meg .
18024001	Kvifor har ikkje — Den Allmektige sett av tider til dom ? Kvifor får ikkje dei — som kjenner han , sjå at hans dagar kjem ?
18024002	Dei gudlause — flytter merkesteinar , dei røvar sauer — og sender dei på beite .
18024003	Esla åt farlause driv dei bort , og oksane åt enkjer — tek dei i pant .
18024004	Fattige tvingar dei ut av vegen , dei hjelpelause — må gøyma seg for dei .
18024005	Som villesel i øydemarka går dei til arbeids . På aude moar — leitar dei etter mat ; der må dei finna føde til borna .
18024006	Dei haustar fôr på marka og sankar den frukt som er leivd i vingarden åt dei vonde .
18024007	Halvnakne ligg dei ute — om natta , utan klede eller teppe i kulden .
18024008	På fjellet vert dei våte av regn ; fordi dei ikkje har livd , trykkjer dei seg tett — inn til berget .
18024009	Somme riv farlause born — frå brystet og tek pant av dei hjelpelause .
18024010	Dei går nakne ikring , — dei har ikkje klede , svoltne må dei bera kornband .
18024011	Mellom murane pressar dei olje , tyrste trakkar dei vinpressa .
18024012	Frå byen høyrest støn — av døyande menneske , og dei som er såra , — skrik om hjelp . Men Gud bryr seg ikkje — om deira bøn .
18024013	Andre gjer opprør mot ljoset . Dei kjenner ikkje ljosets vegar , held seg ikkje på ljosets stigar .
18024014	Før dagen renn , — står drapsmannen opp og slår i hel ein fattig stakkar . Om natta er tjuven på ferde .
18024015	Horkaren ventar på skumringa . Han seier : — « Det er ingen som ser meg , » og så løyner han andletet .
18024016	I mørkret gjer tjuvane innbrot ; dei stengjer seg inne om dagen , for dei vil ikkje vita av ljoset .
18024017	Kolmørkret er for dei — som ein morgon , dei kjenner alt — som skræmer i mørkret .
18024018	Men brått vert dei borte — som på vatnet . Forbanna er deira lut i landet , ingen tek vegen til vingardane .
18024019	Turk og hete tek snøvatnet bort , dødsriket sluker — den som syndar .
18024020	Mor hans gløymer han , makken godtgjer seg med han , og ingen minnest han meir . Vondskapen knekkjest som — eit tre .
18024021	Han var hard med kvinner — som ikkje fekk born , og gjorde ikkje vel mot enkjer .
18024022	Men Gud riv bort sterke menn — med si kraft ; når han reiser seg , — er ingen trygg for sitt liv .
18024023	Han gjer dei trygge — og gjev dei støtte , men augo hans — vaktar deira ferd .
18024024	Dei når høgt for ei tid , — men så er det slutt ; dei bøyest ned og rykkjest opp — som alle andre , som mogne aks — vert dei avskorne .
18024025	Er det ikkje så ? Kan nokon seia at eg lyg og gjera mitt ord om inkje ?
18025001	Då tok Bildad frå Sjuah til ords og sa :
18025002	Gud har velde og valdar redsle , han skaper fred — i sin høge himmel .
18025003	Kan nokon telja hans fylkingar ? Får ikkje alle sitt ljos frå han ?
18025004	Kan eit menneske — vera rettferdig for Gud , kan den som er fødd — av ei kvinne , vera rein ?
18025005	Jamvel månen — skin ikkje klårt nok for han , i hans augo — er ikkje stjernene reine .
18025006	Kor mykje mindre då — menneskekrypet , mannen — den makken han er ?
18026001	Då tok Job til ords og sa :
18026002	Kor godt du har hjelpt — ein kraftlaus mann og støtta ein arm — som ikkje har styrke !
18026003	Du gav råd — til den som vanta visdom , og stort skjøn lét du han få .
18026004	Kven hjelpte deg til å finna ord , kven kjem ho ifrå , den ånda som går ut frå deg ?
18026005	Daudingane skjelv av angst — der nede , vatnet og alt som held til i det .
18026006	Dødsriket ligg ope for Gud , undergangsstaden — er ikkje løynd for han .
18026007	Han har breitt nordhimmelen — ut over audna , hengt jorda opp — over det tome rom .
18026008	Vatnet sveiper han i skyer , og skylaget brest ikkje — under det .
18026009	Han stengjer , — så ingen ser hans kongsstol når han breier sine skyer — ut under den .
18026010	Han har drege opp — himmelranda over havet , der grensa går — mellom ljos og mørker .
18026011	Søylene under himmelen skjelv , lamslegne er dei når han trugar .
18026012	Han rørte opp havet — med si kraft og knuste Rahab i sin klokskap .
18026013	Når han lèt det blåsa , — klårnar himmelen . Med si hand — har han gjennombora ormen som rømer så raskt .
18026014	Sjå , dette er berre randa — av hans verk ; det er som å høyra ei kviskring . Kven kan då skjøna den tora som lyder når han gjer storverk ?
18027001	Job heldt fram med visdomstalen sin og sa :
18027002	Så sant Den Allmektige lever , han som ikkje lèt meg få — min rett , Gud som har gjort meg beisk — i hug :
18027003	Så lenge det er livsande i meg , pust frå Gud i min nase ,
18027004	skal eg ikkje ta urett — på mine lipper eller svik på mi tunge — når eg talar .
18027005	Eg kjem aldri til å gje dykk rett ; så lenge eg lever , gjev eg ikkje opp mi — ærlege ferd .
18027006	Eg held fast på min rett — og slepper han ikkje . Hjarta mitt klagar meg ikkje for noko eg har gjort i mitt liv .
18027007	Lat min fiende stå der — som niding , min motstandar — som ugjerningsmann .
18027008	For kva kan den gudlause — vona på når Gud skjer livstråden av og gjer ende på hans liv ?
18027009	Høyrer Gud hans klagerop når trengsla kjem over han ?
18027010	Kan han gleda seg — over Den Allmektige og stendig ropa til Gud ?
18027011	Eg vil læra dykk om Guds makt og ikkje dølja kva — Den Allmektige har tenkt .
18027012	De har då sett det , alle saman . Kvifor kjem de så — med tome ord ?
18027013	Dette er den lagnad som det vonde mennesket får — hjå Gud , den arv som valdsmannen får frå Den Allmektige .
18027014	Om borna hans er mange , skal dei falla for sverd , og etterkomarane får ikkje brød , så dei kan eta seg mette .
18027015	Dei som slepp unna , — skal døy i pest , og enkjene held ikkje — syrgjehøgtid .
18027016	Når han haugar opp sølv — som mold og samlar seg klede som leire ,
18027017	skal rettferdige kle seg med det han har samla , og skuldlause menn dela sølvet .
18027018	Det huset han byggjer , er som spindelvev , som lauvhytta vaktmannen — lagar seg .
18027019	Han legg seg ned — som rikmann , men det gjer han aldri meir ; når han vaknar , — er rikdomen borte .
18027020	Redsler når han att som vatn , om natta — sopar stormen han bort .
18027021	Austavinden lyfter han opp og riv han med , — så han fer av stad .
18027022	Folk kastar på han utan skånsel , han må røma frå deira vald — og makt .
18027023	Dei klappar hånleg i hendene og pip han bort frå hans stad .
18028001	Det finst gruver — der det er sølv , og stader der dei vaskar ut gull .
18028002	Jern hentar dei fram or jorda , og kopar smeltar dei — ut or malmen .
18028003	Menneska bryt — igjennom mørkret ; inst i krokane leitar dei opp stein som ligg i svarte mørkret .
18028004	Arbeidarar frå framande land — grev sjakter . Gløymde av folk — og utan fotfeste heng dei og dinglar i reip langt borte frå menneske .
18028005	Jorda gjev brødkorn ; men djupt der nede vert ho omsnudd med eld .
18028006	I steinen er det safir , og der finst det gullklumpar òg .
18028007	Ingen rovfugl kjenner vegen dit , den har inkje falkeauga sett .
18028008	Der har korkje stolte rovdyr gått eller løveungar sett sin fot .
18028009	Folk legg hand — på den harde steinen og grev fjella om frå grunnen .
18028010	Når dei høgg ut gangar i berget , får dei auga — på alle slag dyre ting .
18028011	Dei demmer for dropet — frå vassårene og hentar løynde skattar — fram i dagen .
18028012	Men visdomen , — kvar finst vel han , og vitet , — kvar har det sin bustad ?
18028013	Ingen veit kva han er verd , han finst ikkje — i landet åt dei levande .
18028014	Djupet seier : — « I meg er han ikkje , » havet seier : « Han er ikkje her . »
18028015	Ein kan ikkje få han — for det finaste gull , prisen kan ikkje betalast — med sølv ;
18028016	han kan ikkje kjøpast — for Ofir-gull , for dyr karneol og safir .
18028017	Korkje gull eller glas — kan liknast med han , og ingen kan byta han til seg for kar av det finaste gull .
18028018	Korallar og bergkrystall kan ikkje nemnast attåt han ; å eiga visdom — er betre enn perler .
18028019	Krysolitt frå Nubia — kan ikkje liknast med han , han kan ikkje betalast — med reint gull .
18028020	Kvar kjem då visdomen frå , og kvar har vitet sin bustad ?
18028021	Han er usynleg — for alle som lever og løynd for fuglane — under himmelen .
18028022	Undergangsstaden — og døden seier : « Vi har berre høyrt — ei tidend om han . »
18028023	Men Gud kjenner vegen — til visdomen , han veit — kvar han har sin bustad .
18028024	Hans auga når — til heimsens endar , alt under himmelen ser han .
18028025	Då han gav vinden styrke og lét vatnet få det rette mål ,
18028026	då han sette ei lov for regnet og gjorde veg for toreskya ,
18028027	då såg han visdomen — og mælte han , han lét han stå fram — og granska han .
18028028	Og han sa til mennesket : Å ottast Herren , det er visdom , å halda seg frå vondskap , — det er vit .
18029001	Job heldt fram med visdomstalen sin og sa :
18029002	Gjev eg hadde det — som i farne dagar , då Gud verna om meg ,
18029003	då hans lampe lyste — over mitt hovud , og eg gjekk gjennom mørkret — i hans ljos ,
18029004	som eg hadde det då eg var ung , då Guds venskap kvilte — over mitt telt ,
18029005	då Den Allmektige — endå var med meg , og eg hadde mine søner — ikring meg ,
18029006	då eg kunne lauga mine føter — i mjølk , og bekker av olje rann ned — frå berget .
18029007	Når eg gjekk ut til byporten og tok sete på torget ,
18029008	då drog dei unge seg tilbake så snart dei fekk auga på meg , og dei gamle reiste seg og stod .
18029009	Hovdingar heldt opp med å tala og la handa på sin munn .
18029010	Stormenn tagna , tunga deira hang fast — ved ganen .
18029011	Alle som høyrde om meg , prisa meg sæl , og kvar den som såg meg , gav meg lovord .
18029012	Eg berga armingen — som ropa om hjelp , den farlause — som ingen hjelpar hadde .
18029013	Forkomne menneske — velsigna meg , eg gjorde enkjer jublande glade .
18029014	Eg kledde meg i rettferd , — ho var min klednad , rettferdig dom — var mi kappe og min turban .
18029015	Augo var eg for dei blinde og føter for dei halte .
18029016	Eg var ein far for dei fattige og granska saker — for folk eg ikkje kjende .
18029017	Eg knuste kjaken på nidingar og reiv rovet ut or gapet på dei .
18029018	Eg tenkte då : « Eg skal få døy — i mitt reir , mine dagar skal verta — talrike som sandkorn .
18029019	Til mine røter — skal vatn finna veg , og dogg skal falla — på mine greiner .
18029020	Støtt skal mi ære fornyast — for meg og bogen få ny kraft — i mi hand . »
18029021	Folk høyrde på meg , dei venta og var stille når eg gav råd .
18029022	Og når eg hadde tala , tok ingen ordet ; min tale draup ned over dei .
18029023	Dei venta på mine ord — som på regn , dei opna munnen — som for vårregn .
18029024	Var dei motlause , — smilte eg til dei ; stråla mitt andlet , — var ingen sorgfull .
18029025	Eg valde veg for dei ; — eg sat øvst og trona som ein konge — mellom sine stridsmenn , lik ein som trøystar dei — som syrgjer .
18030001	No ler dei åt meg , dei som er yngre av år — enn eg . Deira fedrar akta eg så lite at eg ikkje sette dei mellom mine gjætarhundar .
18030002	Har dei slik styrke i hendene at dei kan vera til hjelp for meg ? Dei har då mist — si manndomskraft .
18030003	Uttærte av naud og svolt går dei og gneg på turre moar som alt i går — var aude og snaue .
18030004	Under buskane — plukkar dei melde , dei et røter av gyvelbusken .
18030005	Utstøytte er dei — frå samfunn med menneske , folk ropar etter dei — som etter ein tjuv .
18030006	Dei må halda til i ville kløfter og bu i holer i jord og berg .
18030007	Dei skrik mellom buskane og klyngjer seg saman — mellom høge tistlar ,
18030008	utskot og ærelause folk , som er drivne frå landet .
18030009	No syng dei spotteviser — om meg , eg har vorte eit utnemne for dei .
18030010	Dei styggjest ved meg — og held seg borte , dei blygjest ikkje — ved å spytta på meg .
18030011	Gud har gjort min bogestreng — slakk , han har audmykt meg ; difor tøymer dei seg ikkje når dei møter meg .
18030012	Deira avkom har reist seg — på høgre sida og spenner føtene under meg , dei banar seg veg — og vil skada meg .
18030013	Dei bryt opp mine stigar og gjer det dei kan — for å tyna meg , endå ingen hjelper dei .
18030014	Dei kjem — som gjennom ei vid rivne , mellom ruinar velt dei fram .
18030015	Redsler har kome over meg , mi ære vert bortsopt — som av vinden , mi hjelp kverv som ei sky .
18030016	No er mi livskraft borte , vonde dagar må eg smaka .
18030017	Om natta vert mine bein — gjennombora , og min verk stilnar ikkje .
18030018	Gud tek tak i min klednad — med kraft og snører han om meg — som ein skjortekrage .
18030019	Han har støytt meg ned i søla , eg har vorte — som mold og oske .
18030020	Eg ropar til deg , — men du svarar ikkje ; eg står der , — og du berre ser på meg .
18030021	Du har vendt deg bort — og er nådelaus mot meg , du strider mot meg — med veldig hand .
18030022	Du lyfter meg opp i stormen , eg fer av stad og går til grunne medan stormen rasar .
18030023	Eg veit at du fører meg — til dødsriket , til staden — der alle levande samlast .
18030024	Men retter ikkje mennesket — ut si hand når allting sig i røys ? Ropar det ikkje om hjelp — i ulukka ?
18030025	Eg gret då over dei — som hadde tunge dagar , og viste medkjensle — med dei fattige .
18030026	Eg vona på lukke , — men ulukka kom , eg venta på ljos , — men det vart mørker .
18030027	Det brusar i meg , — eg får ikkje ro ; ulukkedagar har møtt meg .
18030028	Eg går og syrgjer , — det er ikkje sol ; eg reiser meg i samlinga — og ropar om hjelp .
18030029	No er eg ein bror av sjakalar , med strutsar held eg lag .
18030030	Skinnet på min kropp er svart , og beina brenn av hete .
18030031	Mitt lyrespel lyder — som syrgjesongar og fløytetonen — som gråt og klage .
18031001	Eg har gjort ein avtale — med augo mine at eg ikkje skal sjå på ei møy .
18031002	Kva lut fekk eg elles — av Gud i himmelen , kva arv frå Den Allmektige — i det høge ?
18031003	Ulukke kjem over den — som gjer urett , og vanlagnad over den — som gjer vondt .
18031004	Ser ikkje Gud korleis eg ferdast , tel han ikkje alle mine steg ?
18031005	Skulle eg ha fare med svik og vore snar på foten — til å lura folk ?
18031006	Lat Gud berre vega meg — på rettferds vekt , så skal han skjøna — at eg er heil i mi ferd .
18031007	Har eg bøygt av frå vegen og med augo fylgt det — som hugar mitt hjarta , finst det flekker — på mine hender ,
18031008	då kan ein annan få eta — det eg har sått , og grøda kan rivast opp — med rot .
18031009	Har eg late meg dåra — av kvinner , har eg stått på lur — ved døra åt min neste ,
18031010	då skal kona mi — mala korn for ein annan og andre få bøya seg — ned over henne !
18031011	For det ville vera skamlaus ferd , ei misgjerning — som fører til straff ,
18031012	ja , ein eld som tærer — radt til avgrunnen ; han skulle øyda all mi avling .
18031013	Krenkte eg retten — når eg hadde sak med min træl — eller mi trælkvinne ,
18031014	kva skulle eg då gjera når Gud stod opp til doms , kva skulle eg svara når han granska mi sak ?
18031015	Han som skapte meg i mors liv , har ikkje han skapt — den andre òg ? Er det ikkje den same Gud som har forma oss begge — i mors liv ?
18031016	Har eg sagt nei til småkårsfolk når dei bar fram sine ynske , og sløkt glansen i augo — på enkjer ?
18031017	Har eg ete mitt brød åleine , så farlause ikkje — fekk smaka det ?
18031018	Nei , som ein far — har eg fostra dei heilt frå min ungdom , og frå fyrste stund — har eg teke meg av enkjer .
18031019	Kunne eg sjå at nokon flakka ikring — utan klede , at den fattige ikkje hadde — eit teppe ?
18031020	Måtte han ikkje velsigna meg fordi han fekk verma hoftene med ull frå lamma mine ?
18031021	Har eg lyft hand — mot ein farlaus , fordi eg visste — eg fekk medhald i retten ,
18031022	så lat mitt aksleblad — losna frå nakken og armen min gå or led !
18031023	For då vart eg gripen — av redsle frå Gud , kunne ikkje stå meg — mot hans velde .
18031024	Har eg sett mi von til gull eller sagt at eg lit — på det fine gullet ?
18031025	Har eg gledt meg — fordi rikdomen auka , fordi eg vann mykje gods — med mi hand ?
18031026	Når eg såg at solljoset stråla og at månen steig i sin glans ,
18031027	då lét eg meg aldri dåra til å hylla dei med løynlege — kyss .
18031028	Nei , det hadde vore — ei misgjerning som førte til straff ; då hadde eg fornekta Gud — i det høge .
18031029	Har eg gledt meg — over min fiendes fall eller jubla når ulukka råka han ?
18031030	Eg lét aldri min munn — få synda så at eg forbanna han — og ynskte han døden .
18031031	Mitt husfolk kan sanneleg seia : « Fekk ikkje alle eta seg mette av kjøtet på hans bord ? »
18031032	Og aldri laut ein framand liggja utfor mitt hus om natta ; eg opna dørene for farande folk .
18031033	Har eg løynt mine synder — så som folk har for skikk , og gøymt mi skuld ved barmen ,
18031034	av di eg var redd — for den store hopen , knust av vanvørdnad — frå ættefrendar , så eg heldt meg i ro — og ikkje gjekk ut ?
18031035	Gjev einkvan ville høyra — på meg ! Sjå , her er mi underskrift — lat Den Allmektige — svara meg ! Gjev eg hadde det skrivet som min motpart har sett opp !
18031036	Då skulle eg ta det på aksla , setja det som eit diadem — på mitt hovud !
18031037	Eg skulle svara han — for alle mine steg og møta han som ein fyrste .
18031038	Dersom min åker skrik — imot meg og alle hans fòrer græt ,
18031039	dersom eg utan vederlag — har tært på hans kraft og gjort livet tungt — for dei som eig han ,
18031040	så lat det veksa klunger — i staden for kveite og ugras i staden for bygg ! Her endar Jobs ord .
18032001	No heldt dei tre mennene opp med å svara Job , fordi han meinte at han hadde rett .
18032002	Då vart Elihu brennande harm på Job . Elihu var son til Barakel frå Bus , av Rams-ætta . Han vart harm på Job fordi han meinte at han hadde rett mot Gud .
18032003	Og han vart arg på dei tre venene , fordi dei ikkje hadde noko å svara og såleis gav Gud urett .
18032004	Elihu hadde venta med å tala til Job fordi dei andre var eldre enn han .
18032005	Men då han såg at det ikkje fanst svar i deira munn , vart han brennande harm .
18032006	Så tok Elihu , son til Barakel frå Bus , til ords og sa : Eg er ung av år , — og de er gamle . Difor var eg redd — og heldt meg tilbake , eg våga ikkje å seia mi meining .
18032007	Eg tenkte : « Lat alderen tala og dei mange år — forkynna visdom ! »
18032008	Men det er ånda i mennesket og anden frå Den Allmektige som gjev det skjøn .
18032009	Det er ikkje alderen — som gjev visdom , dei gamle veit ikkje alltid — kva som er rett .
18032010	Difor seier eg : Høyr på meg ! Eg òg vil seia mi meining .
18032011	Eg har venta på — at de skulle tala , og lydt etter vituge ord , medan de tenkte på — kva de skulle seia .
18032012	Eg gav nøye akt på dykk ; men ingen har vist — at Job tek feil , ingen har svara på hans ord .
18032013	Sei ikkje : — « Vi fann visdom hjå han . Berre Gud — og ikkje noko menneske kan vinna over han . »
18032014	Han har ikkje retta sin tale — til meg , eg vil ikkje svara han så som de .
18032015	Mållause er dei — og svarar ikkje meir , orda sviktar dei heilt .
18032016	Skal eg venta når dei ikkje talar , når dei står der — og ikkje kan svara ?
18032017	Eg òg har noko på hjarta , eg òg vil seia mi meining .
18032018	For eg er full av ord , ånda i mi bringe driv meg .
18032019	Mi bringe er lik innestengd vin , lik nyfylte hiter — som held på å rivna .
18032020	No må eg tala , så eg kan få luft , eg vil opna lippene — og ta til ords .
18032021	Eg gjer ikkje skil , vil ikkje smigra eit menneske ;
18032022	for eg skjønar meg ikkje — på smiger . Elles kunne min skapar — snart riva meg bort .
18033001	Men høyr på det eg seier , — Job , lyd på alle mine ord !
18033002	Sjå , eg opnar min munn , eg vil bruka mål og mæle .
18033003	Eg talar av eit ærleg hjarta , eg seier beint fram det eg veit .
18033004	Det er Guds Ande — som har skapt meg , anden frå Den Allmektige — held meg i live .
18033005	Dersom du kan , — så gjev meg svar ! Stå opp og legg fram di sak !
18033006	Sjå , for Gud er vi begge like , eg òg er laga av leire .
18033007	Du treng ikkje skjelva — av redsle for meg , mi hand skal ikkje — kvila tungt på deg .
18033008	Du sa då så eg høyrde det , — klårt fekk eg tak i orda :
18033009	« Eg er rein og utan synd , lytelaus er eg , fri for skuld .
18033010	Men Gud finn noko å seia — på meg , han held meg for sin fiende .
18033011	Han set mine føter i blokka og vaktar meg kvar eg går . »
18033012	Nei , til det vil eg svara : « Dette har du ikkje rett i , for Gud er større — enn menneske . »
18033013	Kvifor fører du — dette klagemålet mot han : « Han svarar ikkje — kva eg så seier . »
18033014	Gud talar ein gong , — ja ein gong til , men folk bryr seg ikkje om det .
18033015	I draumar og syner om natta , når menneske fell i tung svevn , eller når dei ligg og blundar ,
18033016	då opnar han øyro deira og åtvarar dei — på skræmande vis .
18033017	Han vil få mannen bort — frå hans udåd og rydja hovmodet ut hjå han .
18033018	Han vil spara han for å gå i grav og berga livet hans frå spyd .
18033019	Mennesket vert tukta med liding på si lege ; det er ein stendig strid — i hans lemer .
18033020	Maten byd han imot , han har ikkje hug på den gjævaste kost .
18033021	Hans hold tærest bort , — ein kan ikkje sjå det ; det finst ikkje kjøt på hans bein , dei som ikkje var synlege før .
18033022	Han er komen grava nær , hans liv møter dødens englar .
18033023	Er det då ein engel attmed han , ein einaste talsmann — mellom tusen , som kan seia han — kva han skal gjera ,
18033024	så er han nådig mot han — og seier : « Fri han frå å fara ned i grava ! Eg har fått løysepengar — for han . »
18033025	No vert kroppen sterk — som då han var ung , atter vert han — som i ungdoms dagar .
18033026	Han bed til Gud , — som har godvilje for han , med jubel får han sjå — Guds åsyn , og ‘ han ‘ lèt mannen få att — si rettferd .
18033027	Han syng — så menneska høyrer det : « Eg hadde synda — og krenkt retten , men han gav meg ikkje lika — for det .
18033028	Han fria meg frå å gå i grav , no får eg leva og sjå ljoset . »
18033029	Sjå , alt dette gjer Gud — for mannen både to og tre gonger .
18033030	Han fører han opp or grava , så han får sjå ljoset — i landet åt dei levande .
18033031	Høyr etter , Job , og lyd på meg ! Ver still , så eg får tala .
18033032	Har du noko å seia , så svar meg ! Tal , for eg vil gjerne gje deg rett .
18033033	Og har du ikkje , — så høyr på meg ! Ver still , — så skal eg læra deg visdom .
18034001	Elihu tok atter til ords og sa :
18034002	Høyr mine ord , de vise menn , lyd etter , de som veit så mykje !
18034003	Øyra prøver ord som vert sagde , liksom ganen smakar på maten .
18034004	Lat oss velja det som er rett , og saman finna ut — kva som er godt .
18034005	Job har sagt : « Eg er rettferdig , Gud har sett min rett til sides .
18034006	Eg har rett , — men vert halden for lygnar , eg er skuldlaus , — men såra til døden . »
18034007	Finst det ein mann som Job ? Han talar spottord — som ein drikk vatn .
18034008	Han går i lag — med ugjerningsmenn og held seg til gudlause folk .
18034009	For han har sagt : Kva gagnar det ein mann om han er ven med Gud ?
18034010	Difor skal de høyra på meg , de vituge menn . Gud gjer aldri vondt , Den Allmektige gjer ikkje urett .
18034011	Han løner mannen — for hans gjerning , lèt alle få att etter si ferd .
18034012	Nei , Gud gjer så visst — ingen urett , Den Allmektige rengjer — ikkje retten .
18034013	Kven har gjeve han tilsyn — med jorda og overlate heile verda til han ?
18034014	Dersom han berre tenkte — på seg sjølv og tok att sin ande — og sin livspust ,
18034015	då døydde — kvar levande skapning , og mennesket vart atter til mold .
18034016	Har du vit , så høyr på dette ! Lyd nøye etter det eg seier !
18034017	Kan den som hatar retten , — styra ? Torer du døma han — som er mektig og rettferdig ?
18034018	Tru nokon seier til ein konge : — « Du niding ! » eller til hovdingar : — « De gudlause menn » ?
18034019	Gud held ikkje med fyrstar og vørder ikkje stormenn meir enn småkårsfolk . Alle er dei skapte av han .
18034020	Brått døyr dei og midt på natta , folket ragar og går til grunne . Jamvel dei mektige må vika , men ikkje for menneskehand .
18034021	Guds augo vaktar — på kvar manns vegar , han ser kvart steg dei tek .
18034022	Det finst ikkje mørker — eller skodd der ugjerningsmenn — kan gøyma seg bort .
18034023	Han gjev ikkje mannen lang tid før han må fram for Guds dom .
18034024	Utan forhøyr — knuser han mektige menn og set andre i staden for dei .
18034025	Difor legg han merke til — det dei gjer , og styrtar dei ned ei natt , — så dei vert knuste .
18034026	Han slår dei — som ugjerningsmenn på ein stad der alle kan sjå det ,
18034027	fordi dei vende seg bort frå han og ikkje gav akt på hans vegar .
18034028	Så nådde det han , — klageropet åt dei fattige , han høyrde skriket — frå dei hjelpelause .
18034029	Men kven torer døma han — om han held seg i ro ? Kven merkar det — når han løyner sitt andlet ? Han ser til folket — og til kvar einskild .
18034030	Han lèt ingen gudlaus få styra eller leggja snarer for folket .
18034031	No seier du kanskje til Gud : « Eg fór vilt , men skal — aldri meir gjera vondt .
18034032	Det eg ikkje ser , — må du læra meg . Og har eg gjort urett , — gjer eg det aldri meir . »
18034033	Trur du Gud vil løna deg — som du ynskjer , når du vanvørder hans råd ? Det er du som må velja , — ikkje eg , og så får du seia kva du veit .
18034034	Kvar vismann — som høyrer på meg , ja , alle kloke menn vil seia :
18034035	« Job talar utan skjøn , det er ikkje meining — i det han seier .
18034036	Lat Job for alltid — setjast på prøve , fordi han svarar — som ein ugjerningsmann .
18034037	Han legg synd til synd . Han hånar og spottar — imellom oss og brukar store ord mot Gud . »
18035001	Elihu tok atter til ords og sa :
18035002	Du som sa : « Eg er rettferdigare enn Gud , » held du det for rett å spørja :
18035003	« Kva gagnar det meg , kva hjelper det at eg lèt vera å synda ? »
18035004	Eg skal gje deg svar , og venene dine med :
18035005	Vend augo mot himmelen — og sjå , legg merke til skyene — høgt der oppe !
18035006	Kva gjer det Gud — om du syndar ? Alle dine brot , — kva skader dei han ?
18035007	Og kva gjev du han — om du er rettferdig , kva kan vel han ta imot frå deg ?
18035008	Din vondskap kjem over — dine medmenneske , berre menneskeborn — har gagn av di rettferd .
18035009	Folk klagar over alle — som er harde med dei , og ropar om hjelp — mot mektige menn .
18035010	Men ingen spør : — « Kvar er Gud , min skapar , han som lèt lovsong lyda — om natta ,
18035011	som lærer oss meir enn dyra — på marka og gjer oss klokare enn fuglane under himmelen ? »
18035012	Då ropar dei utan å få svar og klagar over hovmodet — åt dei vonde .
18035013	Nei , det er fåfengt . — Gud høyrer dei ikkje , Den Allmektige — ansar ikkje slikt .
18035014	Jamvel når du seier — at du ikkje ser han , ser han di sak , og du må venta på han .
18035015	Men no , — når Gud ikkje straffar i vreide og ikkje bryr seg stort om synda ,
18035016	då opnar Job sin munn — til inga nytte og kjem med mykje uvitug tale .
18036001	Elihu heldt fram og sa :
18036002	Ha tol med meg ei lita stund , så skal eg læra deg noko ; for eg har endå meir å seia — om Gud .
18036003	Langt bortanfrå — vil eg henta min kunnskap og syna at min skapar har rett .
18036004	Det er sanneleg ikkje lygn , — det eg seier ; det er ein kunnskapsrik mann — du har for deg .
18036005	Sjå , Gud er sterk og mektig , men han vrakar ikkje — dei fromme .
18036006	Dei gudlause held han ikkje — i live , men han lèt dei hjelpelause — få sin rett .
18036007	Han tek ikkje augo — frå dei rettferdige , men lèt dei for alltid — sitja med ære saman med kongar — på sine troner .
18036008	Vert dei bundne med lekkjer og fanga i tynande snarer ,
18036009	så er det fordi han vil minna dei om all den synd — dei har gjort i sitt hovmod .
18036010	Han opnar øyra deira — for åtvaring og byd dei venda om — frå det vonde .
18036011	Om dei då høyrer og tener han , får dei leva i lukke — alle sine dagar , i herlegdom og glede — alle sine år .
18036012	Men vil dei ikkje høyra , skal dei gjennomborast av spyd og missa livet i si vitløyse .
18036013	Støtt er dei gudlause harme og ropar ikkje til Gud om hjelp når han har bunde dei .
18036014	Dei døyr i sin ungdom — og endar sitt liv lik menn som driv tempelutukt .
18036015	Han bergar armingar — i deira naud , gjennom trengsle — opnar han deira øyra .
18036016	Deg vil han òg leia ut — or trengsle , til open mark — der ingenting tyngjer . Bordet ditt — skal vera fullt av feite retter .
18036017	Du skal fullføra domen — over vonde menn , lov og rett skal råka dei .
18036018	Lat ikkje vreiden — lokka deg til spott eller store løysepengar — føra deg på avveg !
18036019	Kan ditt skrik — fria deg ut or trengsle om du så brukar all di makt ?
18036020	Du skal ikkje lengta — etter den natta då folkeslag vert rykte — opp frå sin stad .
18036021	Akta deg og vend deg ikkje — til vondskap , så du heller vil gjera vondt — enn lida .
18036022	Sjå , Gud er opphøgd i sitt velde . Kven er ein lærar som han ?
18036023	Kven fastset den vegen — han skal fylgja ? Kven kan seia at han gjer urett ?
18036024	Kom i hug at du skal prisa — hans gjerningar , som menneska syng om .
18036025	Alle menneske ser dei — med glede , endå dei berre skimtar dei — langt borte .
18036026	Sjå , Gud er høg , — vi skjønar han ikkje , ingen kan granska — hans tallause år .
18036027	Han dreg vassdropar opp til seg og lèt regnet strøyma — frå himmelhavet .
18036028	Det renn og dryp frå skyene ned over mange menneske .
18036029	Kan nokon skjøna — korleis skyene driv , og korleis det dyn — under hans telt ?
18036030	Sjå , han breier ljos ikring seg . Han gøymer havsens djup .
18036031	Med regnet kan han straffa folk , og med det — kan han gje dei mat i mengd .
18036032	Han sveiper hendene i ljos og lèt lynet fara mot sitt mål .
18036033	Tora fortel at han er i kjømda , jamvel feet varslar — at han dreg fram .
18037001	Ja , dette får hjarta — til å skjelva , av redsle hoppar det — i min barm .
18037002	Lyd på braket av hans røyst , høyr kor det dyn — frå hans munn !
18037003	Han lèt lynet fara — under heile himmelen , han sender det — til heimsens endar .
18037004	Sidan rullar tora , det er hans mektige røyst — som ljomar . Han sparer ikkje på lyn alt medan røysta hans lyder .
18037005	Gud gjer under — når røysta ljomar , han gjer storverk — som vi ikkje skjønar .
18037006	Til snøen seier han : — « Fall ned på jorda ! » og det same — til det høljande regnet .
18037007	Då set han bom — for arbeidet åt menneska , så alle kan merka — hans gjerningar .
18037008	Villdyra går til sine holer og held seg i ro i sine hi .
18037009	Stormen fer ut or sitt kammer , og med nordavinden — fylgjer kulde .
18037010	Når Gud pustar , kjem det is , jamvel store vatn frys til .
18037011	Han fyller skyene med væte og breier ut sine lysande skyer .
18037012	Dei driv av stad og fer hit og dit etter som han styrer dei , og alt han byd , det gjer dei ut over heile den vide jord .
18037013	Han lèt dei koma for å straffa , om det er til gagn for jorda , eller for å gjera vel mot henne .
18037014	Høyr på dette , Job ! Stå still — og legg merke til Guds under !
18037015	Skjønar du korleis Gud — gjev skyene påbod og lèt ljoset stråla fram frå dei ?
18037016	Skjønar du — korleis skyene driv , eit underverk av han — som veit alt ?
18037017	Du som klagar — over at kleda vert varme , når jorda dormar i sønnavind ,
18037018	kan du hjelpa han — med å hamra skylaget fast som ein spegel — av støypt metall ?
18037019	Sei oss kva vi skal svara han ! Vi får ikkje fram eit ord — for berre mørker .
18037020	Får han bod når eg seier noko , får han vita at nokon talar ?
18037021	No ser ikkje menneska ljoset , det er gøymt bak mørke skyer ; men brått kjem vinden — og sopar dei bort .
18037022	Det kjem eit gylle skin frå nord , kring Gud — er ein skræmande ljosglans .
18037023	Den Allmektige — kan vi ikkje fatta . Høg er hans makt — og stor hans rettferd ; og retten krenkjer han aldri .
18037024	Difor har menneska age — for han , men han ansar ikkje dei — som trur dei er vise .
18038001	Då svara Herren Job or stormen :
18038002	Kven er det som gjer — mi rådgjerd uklår med uvituge ord ?
18038003	Spenn beltet om livet — som ein mann ! Så vil eg spørja deg , og du skal svara meg .
18038004	Kvar var du — då eg grunnla jorda ? Sei fram , om du har skjøn !
18038005	Kven har fastsett hennar mål — det veit du vel ? Kven spente mælesnor ut — over henne ?
18038006	Kvar vart hennar soklar — søkkte ned , og kven la hennar hjørnestein ,
18038007	medan alle morgonstjerner — jubla , og alle Guds søner — ropa av fryd ?
18038008	Kven stengde for havet — med portar , då det braut skummande fram — frå djupet ,
18038009	den gong eg kledde det — med skyer og sveipte det i mørke skodda ,
18038010	den gong eg sette grense for det og stengde med bom og dører ?
18038011	Hit kjem du , sa eg , ikkje lenger , her skal dei stogga , — dine byrge bylgjer .
18038012	Har du nokon gong — kalla morgonen fram og synt morgonroden hans stad ,
18038013	så han tek tak i endane av jorda og rister dei gudlause av ?
18038014	Då tek ho form — som leira under seglet , og alt syner seg — som i nytt skrud .
18038015	Dei vonde misser — det ljoset dei hadde , og armen dei lyfte , vert knust .
18038016	Har du nått fram — til havsens kjelder og ferdast på botnen — av det store djup ?
18038017	Har dødens portar — vist seg for deg , har du sett dørene — til den kolmørke staden ?
18038018	Har du skoda ut — over viddene på jorda ? Sei frå om du kjenner alt dette .
18038019	Kvar går vegen — til bustaden åt ljoset , og kvar held mørkret til ?
18038020	Så ta dei med til deira heimstad , du kjenner stigane til deira hus .
18038021	Du veit det — om du har levt så lenge at du var til då dei vart skapte .
18038022	Har du vore — der snøen kjem ifrå , har du sett staden — der haglet ligg ?
18038023	Eg har spart dei til trengselstida , til det kjem ein dag — med kamp og krig .
18038024	Korleis kjem ein dit — der ljoset deler seg , og der austavinden — breier seg over jorda ?
18038025	Kven laga renner — for det fløymande vatnet , og kven brøytte veg — for tore og lyn ,
18038026	så det regnde — over folketomt land , over øydemark der ingen bur ,
18038027	så det aude landet — fekk rikeleg med vatn , og graset grodde or grunnen ?
18038028	Har regnet ein far ? Og kven har avla doggdropane ?
18038029	Kva morsliv kjem vel isen frå , kven har født rimet — som fell frå himmelen ,
18038030	når vatnet frys og vert som stein og flata — på havdjupet ligg under is ?
18038031	Kan du knyta Sjustjerne-bandet eller løysa Orions lekkjer ?
18038032	Kan du få kveldsstjerna fram — i rette tid , eller leia Løva og hennar ungar ?
18038033	Kjenner du lovene — som rår på stjernehimmelen ? Fastset du hans velde — over jorda ?
18038034	Kan du lyfta di røyst til skyene , så vatnet fløymer ned over deg ?
18038035	Kan du senda ut lyn , — så dei fer av stad og seier til deg : « Her er vi » ?
18038036	Kven har gjeve ibisen visdom , kven har late hanen få vit ?
18038037	Kven er så klok — at han kan telja skyer , og kven tømer vatn — or himmel-kara ,
18038038	når jorda hardnar og fastnar , og molda klumpar seg saman ?
18038039	Går du på rov for løvinna , gjev du svoltne løveungar mat ,
18038040	når dei dukkar seg ned — i holene sine eller ligg på lur i krattet ?
18038041	Kven syter for føde til ramnen når ungane hans skrik til Gud og flaksar ikring utan mat ?
18039001	Kjenner du tida — når steingeita kjear , aktar du på — når hindene har rier ?
18039002	Tel du månadene — til dei skal bera , kjenner du tida — når dei skal føda ?
18039003	Dei bøyer seg ned — og får sine ungar ; så er dei ferdige med sine rier .
18039004	Ungane veks seg store og sterke — utpå marka , så spring dei bort — og kjem ikkje att .
18039005	Kven lèt villeselet renna fritt , kven har løyst det frå alle band ?
18039006	Eg gav det moane til hus og den salte øydemarka — til bustad .
18039007	Det ler åt den ståkande byen , det høyrer ingen drivar — som ropar og skjenner .
18039008	Det speidar etter beite i fjella og leitar opp kvart grøne strå .
18039009	Har villoksen hug til å tena deg , vil han stå — ved di krubbe heile natta ?
18039010	Kan du binda han med reip , — så han held seg i fòra , vil han horva for deg i dalane ?
18039011	Kan du lita på han — fordi han er sterk , torer du overlata di avling — til han ?
18039012	Trur du han køyrer grøda heim og samlar henne — på din treskjevoll ?
18039013	Strutsehoa slår lystig — med vengene , men flyg ikkje — som storken med sin fjørham .
18039014	Ho legg sine egg på marka , lèt sanden halda dei varme .
18039015	Ho gløymer — at ein fot kan krasa dei , at villdyra på marka — kan trø dei sund .
18039016	Hardt fer ho fram — med ungane sine som om dei ikkje — var hennar eigne . Ho lèt seg ikkje tyngja av sut for at strevet hennar — skal vera fåfengt .
18039017	For Gud har ikkje gjort — henne klok , og han har ikkje — gjeve henne vit .
18039018	Men når ho flaksar — opp i veret , skrattar ho åt hest og ryttar .
18039019	Er det du — som gjev hesten styrke og pryder halsen hans — med faks ?
18039020	Lèt du han springa — som grashoppa ? Når han frøser stolt , — står det age av han .
18039021	Han skrapar i marka , — yr av glede , så fer han fram — mot ein væpna flokk .
18039022	Han er ikkje redd for noko — som skræmer , og snur ikkje — når han møter sverd .
18039023	Over han skramlar pilehuset , det blinkar i sverd — og kastespyd .
18039024	Han fer av stad — i dundrande tan , og stoggar ikkje — når hornet ljomar .
18039025	Han kneggjar høgt — når hornet læt . Han verar striden langan lei , bydande rop og hærskrik .
18039026	Er det ditt vit som gjer at falken svingar seg opp , spilar vengene og flyg mot sør ?
18039027	Er det på ditt bod at ørna stig og byggjer seg reir i høge fjellet ?
18039028	Ho bur på berget og har si livd på kvasse tind , i bratte nut .
18039029	Der speidar ho etter mat , augo skodar vidt ikring .
18039030	Hennar ungar slurpar — i seg blod , og der det finst eit åtsel , — der er ho .
18040001	Herren heldt fram med å tala til Job og sa :
18040002	« Du som klagar — på Den Allmektige , vil du føra sak med han ? Du som lastar Gud , må svara . »
18040003	Då svara Job Herren og sa :
18040004	« Nei , til det er eg for liten . Kva skulle eg vel svara deg ? Eg legg mi hand på munnen .
18040005	Ein gong har eg tala og tek ikkje meir til ords , to gonger har eg tala og seier ikkje meir . »
18040006	Då svara Herren Job or stormen :
18040007	Spenn beltet om livet — som ein mann ! Så vil eg spørja deg , og du skal svara meg .
18040008	Vil du dra mi rettferd i tvil , leggja skulda på meg , — så du får rett ?
18040009	Har du så sterk ein arm — som Gud , ljomar røysta di som hans ?
18040010	Så pryd deg — med høgd og herlegdom , kled deg med stordom og velde !
18040011	Lat berre vreiden rasa , slå alle hovmodige ned — med ditt blikk !
18040012	Ja , sjå på dei stolte — og bøy dei i kne , trø dei gudlause ned på flekken !
18040013	Gøym dei i jorda , alle i hop , og steng dei inne i mørkret !
18040014	Då skal eg òg prisa deg for sigeren du vann — med di høgre hand .
18040015	Sjå elvehesten ! Eg har skapt både han og deg . Han et gras som ein okse .
18040016	Sjå for ei kraft han har i hoftene og for ein styrke i bukmusklane !
18040017	Han strekkjer ut halen , — stiv som ein seder , og lårsenene er fletta fast .
18040018	Knokar har han — som koparrøyrer og ei beingrind som jernstenger .
18040019	Han er det fremste — av Guds verk , skaparen gav han — så kvast eit sverd .
18040020	Fjella gjev han sine gåver , alle slag villdyr som leikar der .
18040021	Han kviler under lotusplanter , i livd av sev og sump .
18040022	Lotusen gjev tak og skugge , og piletrea attmed elva står som eit vern om han .
18040023	Han rømer ikkje — om straumen er strid ; om Jordan fossar mot hans gap , — er han trygg .
18040024	Kven torer gripa han i augo og dra ei snor — gjennom nasen hans ?
18041001	Kan du dra krokodillen opp — med krok og halda tunga hans nede — med snøre ?
18041002	Kan du få sett — eit sevreip i nasen hans og stikka ein krok — gjennom kjaken ?
18041003	Vil han då be deg audmjukt — om nåde eller tala blidt til deg ?
18041004	Trur du han gjer ein avtale — med deg , så du kan ta han til træl — for alltid ?
18041005	Kan du leika med han — som med ein fugl og fanga han — til småjentene dine ?
18041006	Kan eit lag av fiskarar selja han og stykkja han ut — mellom kjøpmenn ?
18041007	Kan du spekka hans hud — med spyd , hans hovud med harpunar ?
18041008	Prøv berre å leggja hand på han ! Det vart ein strid — som du kom til å minnast ; den tok du ikkje ein gong til !
18041009	Det du vona , slo ikkje til , du låg der berre du såg han !
18041010	Ingen er vel så vågal at han torer — terga krokodillen . Kven kunne stå seg mot han ?
18041011	— Kven gav meg noko fyrst , så eg laut gje han att ? Alt under himmelen er mitt . —
18041012	Eg vil ikkje teia — om krokodillens lemer , kor sterke dei er , — og kor fint dei er bygde .
18041013	Kven kan få hol — på hans ytre ham eller trengja igjennom — hans doble panser ?
18041014	Kven torer opna gapet på han ? Hans tenner vekkjer redsle .
18041015	På ryggen har han rader — av skjold , godt attlatne som med segl .
18041016	Tett ligg det eine — innåt det andre , ikkje ein pust kjem inn — mellom dei .
18041017	Skjolda heng fast i hop , dei grip inn i kvarandre — og kan ikkje skiljast .
18041018	Når han nys , blinkar eit ljos , augo hans strålar — som morgonroden .
18041019	Logande eld fer ut or hans gap , det sprutar gneistar frå det .
18041020	Or naseborene kjem det røyk som frå ei oppheta , — kokande gryte .
18041021	Pusten hans set kol i brann , ein loge står ut or hans gap .
18041022	Stor styrke har han i nakken , og redsla hoppar føre han .
18041023	Valkane under halsen hans — er faste , dei sit som støypte — og rører seg ikkje .
18041024	Hjarta hans er fast som stein , som den nedste steinen i kverna .
18041025	Når han reiser seg , — må kjemper fæla , dei går frå sans og samling — av redsle .
18041026	Om sverdet råkar han , — bit det ikkje , og heller ikkje kastevåpen , — spyd eller pil .
18041027	Han aktar jern som var det strå og bronse som morkna tre .
18041028	Ei pil kan ikkje jaga han — på flukt , stein frå slyngja — er som halmstrå for han .
18041029	Ei klubbe — reknar han òg for halm , han berre ler — åt susande kastespyd .
18041030	Under buken — har han kvasse taggar , som ein treskjeslede — lagar han far i gjørma .
18041031	Han set djupet i kok — som ei gryte , lèt havet skumma — som ein kjele med salve .
18041032	Bak han går det ein lysande stig , det ser ut — som om djupet har sølvhår .
18041033	Hans make finst ikkje — her på jord , skapt som han er utan reddhug .
18041034	Alt som er høgt , — ser han i auga , han er ein konge — over alle stolte dyr .
18042001	Då tok Job til ords og svara Herren :
18042002	Eg veit at allting maktast du ; ingen ting er umogeleg for deg av det du har sett deg føre .
18042003	Kven er det som gjer — di rådgjerd uklår med uvituge ord ? Eg har tala om ting — eg ikkje skjønar , om det som er så underfullt at eg ikkje forstår det .
18042004	Men høyr på meg , så vil eg tala . Eg vil spørja deg , og du skal svara meg .
18042005	Før hadde eg berre høyrt — om deg , men no har eg sett deg — med eigne augo .
18042006	Difor tek eg att kvart ordet og syner min anger — i støv og oske .
18042007	Då Herren hadde tala dette til Job , sa han til Elifas frå Teman : « Eg er brennande harm på deg og dei to venene dine ; for de har ikkje tala rett om meg , så som Job , tenaren min .
18042008	Ta no sju oksar og sju verar og gå til Job , tenaren min , og ber dei fram som brennoffer for dykk ! Så skal Job , tenaren min , be for dykk ; og eg vil høyra bøna hans og spara dykk for den ulukka de hadde fortent , fordi de ikkje tala rett om meg , så som Job , tenaren min . »
18042009	Elifas frå Teman , Bildad frå Sjuah og Sofar frå Na’ama gjekk då av stad og gjorde som Herren hadde sagt , og Herren høyrde bøna åt Job .
18042010	Då Job hadde bede for venene sine , vende Herren lagnaden hans . Han lét Job få dobbelt så mykje som han før hadde hatt .
18042011	Og alle brørne hans kom til han , og like eins systrene og kjenningane hans . Dei sat til bords med han i huset hans , viste han medkjensle og trøysta han etter at Herren hadde sendt så mykje vondt over han . Kvar av dei gav han eit pengestykke og ein gullring .
18042012	Sidan velsigna Herren Job endå meir enn før . Han fekk fjorten tusen sauer , seks tusen kamelar , tusen par oksar og tusen eselhopper .
18042013	Og han fekk sju søner og tre døtrer .
18042014	Den eine dottera kalla han Jemima , den andre Kesia og den tredje Keren-Happuk .
18042015	I heile landet fanst det ikkje så fagre kvinner som døtrene til Job . Faren lét dei arva til liks med brørne .
18042016	Sidan levde Job i 140 år . Han fekk sjå born og barneborn i fire ættleder .
18042017	Så døydde Job , gamal og mett av dagar .
19001001	Sæl er den som ikkje fylgjer råd frå gudlause menneske og ikkje slår inn på syndarveg eller sit i lag med spottarar ,
19001002	men har si glede i Herrens lov og grundar på hans lov — dag og natt .
19001003	Han er lik eit tre , planta ved rennande bekker : Det gjev si frukt i rette tid , og lauvet visnar ikkje på det . Alt det han gjer , skal lukkast .
19001004	Så er det ikkje — med dei gudlause . Dei er lik agner — som spreiest for vinden .
19001005	Difor skal ingen gudlaus stå seg når domen fell , og ingen syndar vera med der dei rettferdige samlast .
19001006	For Herren kjenner vegen — åt dei rettferdige , men vegen åt dei gudlause fører til undergang .
19002001	Kvifor ståkar folkeslaga , kvifor legg folka — gagnlause planar ?
19002002	Kongane på jorda reiser seg , fyrstane legg råd i lag mot Herren — og den han har salva :
19002003	« Lat oss slita sund deira lekkjer og kasta deira reip av oss ! »
19002004	Han som tronar i himmelen , ler , Herren spottar dei .
19002005	Så talar han til dei i sin vreide , med brennande harme — skræmer han dei :
19002006	« Det er eg — som har sett inn min konge på Sion , mitt heilage fjell . »
19002007	Eg vil kunngjera — det Herren har fastsett . Han sa til meg : « Du er son min , eg har født deg i dag .
19002008	Bed meg , — så gjev eg deg folka til arv og heile jorda til eige .
19002009	Du skal knusa dei med jernstav og slå dei sund som leirkar . »
19002010	Og no , de kongar , — far visleg fram , ta imot åtvaring , — de styrarar på jord !
19002011	Ten Herren med age og glede ,
19002012	kyss skjelvande — jorda for hans føter , så han ikkje skal verta vreid og de gå til grunne på vegen . For lett kan hans vreide — kveikjast . — Sæle er alle som flyr til han .
19003001	Ein salme av David , då han rømde for Absalom , son sin .
19003002	Herre , kor talrike — mine fiendar er ! Mange er dei som reiser seg — mot meg .
19003003	Mange er dei som seier om meg : « Det er ikkje frelse for han — hjå Gud . » Sela
19003004	Men du er eit skjold for meg , — Herre , du er mi ære , — du lyfter mitt hovud .
19003005	Då eg ropa høgt til Herren , svara han meg — frå sitt heilage fjell . Sela
19003006	Eg la meg ned og sovna — og vakna , — for Herren held meg oppe .
19003007	Eg er ikkje redd — om ti tusen mann fylkar seg mot meg — på alle kantar .
19003008	Reis deg , Herre ! — Frels meg , min Gud ! For du slår — alle mine fiendar på kinnet og knuser tennene — på dei vonde .
19003009	Hjå Herren er det frelse . Lat di signing — kvila over ditt folk ! Sela
19004001	Til korleiaren . Med strengespel . Ein Davids-salme .
19004002	Når eg ropar , så svar meg , du Gud som er mi rettferd . I nauda fann du utveg for meg . Ver meg nådig , og høyr mi bøn !
19004003	De menneske , kor lenge skal mi ære krenkjast ? Kor lenge vil de elska fåfengd og jaga etter lygn og svik ? Sela
19004004	Vit at Herren gjer under for den som er trufast mot han . Herren høyrer — når eg ropar til han .
19004005	Skjelv av redsle — og synda ikkje meir , tenk dykk om på lega , — og ver stille ! Sela
19004006	Ber fram dei rette offer , og set dykkar lit til Herren !
19004007	Det er mange som seier : « Gjev vi fekk oppleva lukke ! Lat ljoset frå ditt åsyn skina over oss , Herre ! »
19004008	Du gjev meg større glede — i hjarta enn dei andre har når dei får korn og vin i mengd .
19004009	I fred vil eg leggja meg ned — og sova . For du , Herre , einast du lèt meg kvila trygt .
19005001	Til korleiaren . Med fløytespel . Ein Davids-salme .
19005002	Herre , høyr mine ord , gjev akt på mitt sukk !
19005003	Lyd til mitt rop om hjelp , min konge og min Gud ! Herre , eg bed til deg .
19005004	Om morgonen høyrer — du mi røyst , tidleg vender eg meg til deg — og ventar .
19005005	Du er ein gud — som ikkje toler vondskap ; den vonde får ikkje gjesta deg .
19005006	Dei hovmodige får ikkje — stiga fram for deg . Du hatar alle ugjerningsmenn
19005007	og gjer ende på dei — som talar lygn . Herren styggjest — ved drapsmenn og svikarar .
19005008	Men ved di store miskunn kan eg gå inn i ditt hus . Eg vender meg — mot ditt heilage tempel og bøyer meg ned i age for deg .
19005009	Herre , lei meg i di rettferd , så mine fiendar ikkje når meg . Gjer vegen jamn for meg !
19005010	Det finst ikkje sanning — i deira munn , dei er heilt igjennom rotne . Deira strupe er — som ei open grav , falske ord ligg dei på tunga .
19005011	Gud , lat dei bøta for si skuld , lat dei falla — for sine vonde planar ! Driv dei bort og sprei dei ! For deira synd og skuld er stor , dei har trassa deg .
19005012	Alle som flyr til deg , skal alltid vera glade og fegne . Du vernar dei , og dei som elskar ditt namn , skal fryda seg i deg .
19005013	For du , Herre , — velsignar den rettferdige , du vernar han med nåde — som med eit skjold .
19006001	Til korleiaren . Med strengespel . Etter « Den åttande » . Ein Davids - salme .
19006002	Herre , refs meg ikkje — i din vreide , og tukt meg ikkje i din harme !
19006003	Ver meg nådig , Herre , — for eg er kraftlaus . Læk meg , Herre , — eg er djupt forfærd .
19006004	Mi sjel er gripen av redsle . Kor lenge , Herre ?
19006005	Herre , vend deg hit — og fri meg ut , frels meg i di miskunn !
19006006	For ingen av dei døde — kjem deg i hug . Kven prisar vel deg i dødsriket ?
19006007	Eg er trøytt av å sukka , med tårer væter eg mi lege , eg græt kvar natt , — så senga er våt .
19006008	Mitt auga er sløvt av bitter sorg og dimt av all den motstand — eg møter .
19006009	Vik frå meg , — alle ugjerningsmenn , for Herren har høyrt min gråt .
19006010	Herren høyrde — då eg trygla og bad , han har teke imot mi bøn .
19006011	Alle mine fiendar — skal verta til skammar . Dei skal gripast av redsle og brått snu om med skam .
19007001	Ein klagesalme som David song for Herren på grunn av den meldinga Kusj frå Benjamin hadde kome med .
19007002	Herre , min Gud , eg flyr til deg . Frels meg og fri meg — frå alle som jagar meg ,
19007003	så dei ikkje , liksom ei løve riv meg sund og dreg meg bort — utan at nokon bergar .
19007004	Herre , min Gud , har eg fare så at det er urett i mine hender ,
19007005	har eg gjort vondt mot min ven og rana min motstandar — utan grunn ,
19007006	så lat fienden jaga og nå meg , trakka meg levande til jorda og kasta mi ære i støvet . Sela
19007007	Reis deg , Herre , i din vreide , stå opp mot dei — som rasar imot meg ! Vakna , min Gud , — du som stemner til doms .
19007008	Lat skaren av folkeslag — samlast ikring deg , og ta ditt sete høgt over dei !
19007009	Herre , du som dømer folka , hjelp meg til min rett , for eg er rettvis og heil i mi ferd .
19007010	Gjer ende på vondskapen — åt dei gudlause , men lat den rettferdige — verta ståande ! Du som prøver hjarto — og nyrer , du er ein rettferdig Gud .
19007011	Gud er mitt vernande skjold , han frelser dei ærlege av hjarta .
19007012	Gud er ein rettferdig domar , ein Gud — som feller dom kvar dag .
19007013	Sanneleg , — fienden kvesser atter sverdet , spenner bogen og siktar .
19007014	Men sjølv vert han råka — av dei drepande våpen og dei brennande piler — han steller til .
19007015	Sjå , han er svanger — med vondskap , har avla udåd og føder svik .
19007016	Han har grave eit hol — og gjort det djupt , men sjølv fell han ned — i den grava han grov .
19007017	Den udåden han har tenkt ut , kjem over hans eige hovud , valdsferda råkar — hans eigen skalle .
19007018	Eg prisar Herren — for hans rettferd og lovsyng namnet åt Herren , — Den Høgste .
19008001	Til korleiaren . Etter Gittit . Ein Davids-salme .
19008002	Herre , vår Gud , — kor herleg ditt namn er over all jorda , du som har breitt ut — din prydnad på himmelen !
19008003	Av munnen på småborn — og spedborn har du reist deg eit vern — mot dine fiendar , så du kan stagga — kvar motstandar som trår etter hemn .
19008004	Når eg ser din himmel , — eit verk av dine fingrar , månen og stjernene — som du har sett der ,
19008005	kva er då eit menneske , — sidan du kjem det i hug , eit menneskebarn , — sidan du tek deg av det ?
19008006	Du gjorde han lite ringare — enn Gud , med ære og herlegdom — krona du han .
19008007	Du sette han til herre — over dine henders verk , alt la du under hans føter :
19008008	sauer og oksar , alle i hop , ja , jamvel dei ville dyr — på marka ,
19008009	fuglen i lufta og fisken i sjøen , alt som ferdast — på havsens stigar .
19008010	Herre , vår Gud , — kor herleg ditt namn er over all jorda !
19009001	Til korleiaren . Etter « Mut labbén » . Ein Davids-salme .
19009002	Eg vil takka deg , Herre , — av heile mitt hjarta og fortelja om alle dine under .
19009003	Eg vil gleda og fagna meg i deg og lovsyngja ditt namn , — du Høgste .
19009004	For mine fiendar drog seg — tilbake , dei snåva og gjekk til grunne — for ditt åsyn .
19009005	Ja , du har ført mi sak — og min strid , har sett deg på trona , — du rettvise domar .
19009006	Du truga folkeslag , — gjorde ende på dei vonde og strauk ut deira namn — for evig .
19009007	Fienden er ferdig , — øydelagd for alltid ; folket dreiv du ut or byane , og ingen minnest dei meir .
19009008	Herren tronar til evig tid , han har reist sitt domarsete .
19009009	Han dømer verda med rettferd , feller rettvis dom over folkeslag .
19009010	Herren er ei borg — for dei trælka , ei borg i trengselstider .
19009011	Dei som kjenner ditt namn , — lit på deg , for du sviktar ikkje dei — som søkjer deg , Herre .
19009012	Syng for Herren , — som bur på Sion , kunngjer hans storverk — mellom folka !
19009013	Han straffar dei — som er skuldige i drap , men tek seg av dei hjelpelause og gløymer ikkje deira skrik .
19009014	Ver meg nådig , Herre , — og sjå den naud som mine fiendar — har valda meg . Du fører meg opp — frå dødens portar ,
19009015	så eg kan fortelja — om alle dine storverk og jubla over di frelse — i Sions portar .
19009016	Folkeslag sokk — i den grava dei grov , deira føter vart fanga — i garnet dei sette .
19009017	Herren openberra seg — og heldt dom ; dei gudlause vart fanga — i si eiga gjerning . HiggajonSela
19009018	Til dødsriket — skal dei gudlause fara , alle folkeslag som gløymer Gud .
19009019	Men dei fattige — vert ikkje gløymde for alltid , dei hjelpelause — er ikkje for evig utan von .
19009020	Reis deg , Herre ! Lat ikkje menneske få makta , lat folkeslag få — sin dom for ditt åsyn !
19009021	Set redsle i folka , Herre , så dei skjønar — at dei berre er menneske . Sela
19010001	Kvifor er du så langt borte , — Herre , kvifor løyner du deg — i trengselstider ?
19010002	Dei gudlause jagar — i sitt hovmod ein stakkar , men vert sjølve fanga — med dei knep dei fann på .
19010003	Den gudlause skryter — av si grådige lyst , den griske forbannar — og vanvørder Herren .
19010004	Den gudlause seier — med hovmodig mine : « Han krev meg ikkje — til rekneskap ! Det finst ingen Gud . » Så tenkjer han alltid .
19010005	Han har lukka med seg — i alt han gjer ; dine domar er altfor høge — for han . Han blæs — åt alle sine motstandarar .
19010006	Han seier med seg sjølv : « Eg skal ikkje rikkast , og aldri skal eg lida naud . »
19010007	Hans munn er full — av forbanning , full av svik og vald ; han har urett — og vondskap på tunga .
19010008	Han ligg på lur ved gardane og drep i løynd den skuldlause . Han speidar etter — sitt verjelause offer ;
19010009	han ligg på lur — som løva i krattet og vil gripa stakkaren — frå sitt bakhald , fanga han og ta han i garnet .
19010010	Han dukkar seg ned — og krøkjer seg saman , og den verjelause fell — for hans overmakt .
19010011	« Gud gløymer , » — seier han med seg sjølv , « han løyner sitt andlet — og ser aldri . »
19010012	Reis deg , Herre ! Lyft di hand , Gud , gløym ikkje dei hjelpelause !
19010013	Kvifor skal dei gudlause — vanvørda Gud og seia med seg sjølve : « Du krev ikkje til rekneskap ? »
19010014	Du ser både møde og sorg , du ser det alt — og tek det i di hand . Den verjelause — kan gje seg over til deg , for du er ein hjelpar — for farlause .
19010015	Bryt armen på den — som er gudlaus og vond , krev han til rekneskap — for hans gudløyse , så ho ikkje må finnast meir .
19010016	Herren er konge — for evig og alltid , framande folk — skal rydjast ut or hans land .
19010017	Herre , du høyrer — kva dei hjelpelause ynskjer , du vender øyra til — og gjev dei mot .
19010018	Dei som er farlause og trælka , hjelper du til deira rett . Menneske som er av jorda , skal ikkje lenger valda redsle .
19011001	Til korleiaren . Av David . Til Herren flyr eg . Korleis kan de seia til meg : « Fly til fjells som ein fugl !
19011002	For sjå , — dei vonde spenner bogen og legg si pil på strengen ; i mørkret vil dei skyta på dei som er ærlege av hjarta .
19011003	Når grunnvollen vert riven bort , kva kan då — den rettferdige gjera ? »
19011004	Herren er i sitt heilage tempel , i himmelen har han — sin kongsstol . Hans augo skodar utover , han prøver menneska — med sitt blikk .
19011005	Herren ransakar — rettferdige og gudlause , han hatar dei som elskar vald .
19011006	Over dei vonde — lèt han det regna gloande kol og svovel , gloheit vind er den luten dei får .
19011007	Rettferdig er Herren , — han elskar rettferd ; dei ærlege får sjå hans åsyn .
19012001	Til korleiaren . Etter « Den åttande » . Ein Davids-salme .
19012002	Berga meg , Herre ! — Dei trugne er borte , det finst ikkje — trufaste menneske meir .
19012003	Lygn talar dei , — kvar med sin neste , med tvihug og falske lipper .
19012004	Gjev Herren må rydja ut alle som fer med lygn og talar store ord ,
19012005	som seier : « Vi har vår styrke i tunga , og vi har lippene med oss . Kven meistrar vel oss ? »
19012006	« Fordi dei verjelause — vert trælka og dei fattige styn , vil eg reisa meg no , » — seier Herren . « Eg vil frelsa dei som stundar etter hjelp . »
19012007	Herrens ord er reine ord , lik sølv som er skirsla — i smelteomnen , sju gonger reinsa .
19012008	Herre , du vil vara oss , alltid verna oss mot denne ætta ,
19012009	når gudlause menneske — fer ikring , og usseldom får makta — mellom folk .
19013001	Til korleiaren . Ein Davids-salme .
19013002	Kor lenge , Herre ? Vil du gløyma meg for alltid ? Kor lenge vil du løyna — ditt åsyn for meg ?
19013003	Kor lenge skal eg ha uro i hugen og heile dagen ha sorg i hjarta ? Kor lenge skal fienden — ha overmakta ?
19013004	Sjå hit og svar meg , — Herre , min Gud ! Lat augo mine få att glansen , så eg ikkje sovnar inn i døden .
19013005	Då skal ikkje min fiende seia : « Eg har vunne , » mine uvener skal ikkje jubla når eg held på å falla .
19013006	Men eg set mi lit — til din truskap , mitt hjarta skal jubla — over di frelse . Eg vil syngja for Herren , for han har gjort vel imot meg .
19013007	
19014001	Til korleiaren . Av David . Dåren seier i sitt hjarta : « Det er ingen Gud . » Vonde og stygge — er deira gjerningar , det finst ikkje ein som gjer godt .
19014002	Frå himmelen skodar Herren ned på menneska . Han vil sjå — om det finst nokon vitug , nokon som søkjer Gud .
19014003	Alle er komne på avveg , alle er dei vonde . Det finst ikkje éin — som gjer godt , ikkje ein einaste .
19014004	Skjønar dei då ingen ting , desse ugjerningsmennene ? Dei sluker mitt folk , som ein et opp brød , og kallar ikkje på Herren .
19014005	Men dei skal skjelva av redsle , for Gud er med — den rettferdige ætt .
19014006	Gjer berre stakkarens plan — til skammar ! Hjå Herren finn han livd .
19014007	Å , gjev det må koma frelse for Israel frå Sion ! Når Herren vender lagnaden — for sitt folk , skal Jakob jubla — og Israel gleda seg .
19015001	Ein Davids-salme . Herre , kven kan gjesta ditt telt , kven får bu på ditt heilage fjell ?
19015002	Den som gjer rett — og er heil i si ferd og ærleg i tanke og tale ,
19015003	som ikkje brukar — si tunge til sladder , ikkje gjer vondt mot sin neste og ikkje vanærar sin frende ,
19015004	som ser med vanvørdnad — på den som er vraka , men ærar dei som ottast Herren , som held den eiden — han har svore , jamvel om det skader han sjølv ,
19015005	som ikkje tek renter — når han låner ut pengar , og ikkje lèt seg kjøpa til skade for ein skuldfri . Den som lever så , — skal aldri rikkast .
19016001	Ein miktam . Av David . Verna meg , Gud , — for eg flyr til deg .
19016002	Eg seier til Herren : « Du er min herre , du er mitt einaste gode . »
19016003	Eg held meg til dei heilage — i landet ; høgt set eg dei gjæve menn .
19016004	Mange plager må dei tola , dei som spring — etter andre gudar . Eg vil ikkje — renna ut blodoffer for dei og ikkje ta — deira namn i min munn .
19016005	Herre , du er min del — og mitt staup , det er du som fastset min lut .
19016006	Eg fekk min del på fager grunn , ja , ein herleg arv vart min .
19016007	Eg prisar Herren , — som gjev meg råd ; jamvel om natta — får eg rettleiing i mitt indre .
19016008	Alltid har eg Herren for auga ; han er ved mi høgre side , eg skal ikkje rikkast .
19016009	Difor er det glede i mitt hjarta og jubel i mi sjel ; ja , jamvel lekamen — kan vera trygg .
19016010	Du gjev meg ikkje — over til dødsriket , du lèt ikkje din trufaste tenar — gå til grunne .
19016011	Du lærer meg livsens veg . Det er fullt av glede — for ditt åsyn , ein evig fagnad — ved di høgre hand .
19017001	Ei bøn . Av David . Lyd etter , Herre , — du rettferdige Gud , høyr mitt rop og merk mi bøn frå lipper som er utan svik .
19017002	Lat meg frikjennast — ved din dom ! Dine augo ser då — kva som er rett .
19017003	Om du prøver mitt hjarta og granskar det om natta , ja , om du prøver meg med eld , finn du ikkje noko skamleg — hjå meg . Eg synda ikkje med min munn ,
19017004	så som mange menneske gjer . Etter det ordet du har tala , heldt eg meg borte — frå røvarstigar .
19017005	Eg fylgde i dine fotefar og gjekk med faste steg .
19017006	Eg ropar til deg , — for du svarar meg , Gud . Vend øyra til meg — og høyr mine ord !
19017007	Syn din godleik — i underfull gjerning ! Du frelser dei — som flyr frå fiendar og søkjer livd — ved di høgre hand .
19017008	Vakta meg som din augnestein , gøym meg i skuggen — av dine venger
19017009	for dei gudlause — som går imot meg , for dødsfiendar — som omringar meg .
19017010	Dei har late att sitt harde hjarta og teke hovmodige ord — i sin munn .
19017011	No er dei ikring meg — kvar eg går , dei siktar på å slå meg til jorda .
19017012	Dei liknar ei rovgrisk løve , ei ungløve som ligg på lur .
19017013	Reis deg , Herre ! Gå imot fienden — og tving han i kne ! Fri meg frå nidingen — med ditt sverd !
19017014	Fri meg , Herre , med di hand frå menneske i denne verda som alt har fått si løn . Fyll dei med det du har etla dei , så sønene deira vert mette og lèt resten gå til sine born .
19017015	Men eg skal i rettferd — få sjå ditt andlet ; når eg vaknar , skal eg sjå din skapnad — og mettast .
19018001	Til korleiaren . Av David , Herrens tenar , som kvad denne songen for Herren då han hadde fria han frå alle fiendane hans og frå Saul .
19018002	Han sa : Herre , min styrke , — deg har eg kjær .
19018003	Herren er mitt berg og mi borg , — min utfriar , min Gud , mitt fjell , — som eg flyr til , mitt skjold , mitt frelsehorn — og mitt vern .
19018004	Eg kallar på Herren , — han som får lovsong , og eg vert frelst — frå mine fiendar .
19018005	Dødens lekkjer snørte seg — om meg , undergangsstraumane — skræmde meg .
19018006	Helheims reip vart spente — om meg , dødens snarer låg i min veg .
19018007	Då kalla eg på Herren i mi naud og ropa til min Gud . Han høyrde mi røyst — frå sitt tempel , til hans øyra nådde mitt rop .
19018008	Då skalv og riste jorda , grunnen under fjella skok , dei skalv fordi han var harm .
19018009	Røyk steig opp or hans nase , øydande eld or hans munn ; gneistar og glør fór ut frå han .
19018010	Han senka himmelen — og steig ned med svarte skyer — under sine føter .
19018011	Sitjande på kjerubar flaug han , fór fram på vengene åt vinden .
19018012	Han gjorde mørkret — til si gøymsle , og kring seg hadde han — som eit telt svarte , regntunge skyer .
19018013	Frå stråleglansen framføre han kom det ut or skyene hagl og gloande kol .
19018014	Herren torna i himmelen , Den Høgste lét røysta si lyda gjennom hagl og gloande kol .
19018015	Han skaut sine piler — og spreidde mine fiendar , med lyn i mengd — skræmde han dei .
19018016	Rennene på havbotnen — kom til synes , grunnvollane under jorda — viste seg då du truga , Herre , ja , bles og fnyste av vreide .
19018017	Han rette ut si hand — frå det høge og greip meg , drog meg opp — or det djupe vatnet .
19018018	Han berga meg — frå min mektige fiende , frå motstandarar — som var meg for sterke .
19018019	Dei gjekk imot meg — på ulukkedagen , men Herren var ei støtte — for meg .
19018020	Han førte meg ut i ope lende og fria meg ut , — for han har meg kjær .
19018021	Herren gjorde vel imot meg — for mi rettferd , han lønte meg — fordi mine hender var reine .
19018022	For eg hadde halde meg — til Herrens vegar og ikkje falle frå min Gud — i vondskap .
19018023	Alle hans lover — hadde eg for auga og støytte ikkje frå meg — hans bod .
19018024	For han var eg heil i mi ferd og akta meg vel , — så eg ikkje synda .
19018025	Herren lønte meg — for mi rettferd , då han såg at mine hender — var reine .
19018026	Du er trufast — mot den som er trufast , heilhjarta — mot kvar heilhjarta mann .
19018027	Du viser deg rein mot den reine , men vrang mot den svikefulle .
19018028	For du frelser dei hjelpelause , men audmykjer dei — som har stolte augo .
19018029	Ja , du lèt mi lampe skina , Herre , min Gud lyser opp — i mitt mørker .
19018030	Med deg kan eg storma — mot ein krigarflokk , med Guds hjelp — kan eg springa over murar .
19018031	Guds veg er fullkomen , Herrens ord er reint . Han er eit skjold for alle som flyr til han .
19018032	For kven er Gud — forutan Herren , og kven er eit berg — om ikkje vår Gud ?
19018033	Gud rustar meg ut med styrke og gjer mi ferd ulastande .
19018034	Han gjev meg føter som ei hind og lèt meg stå på høgdene .
19018035	Han lærer opp mine hender — til strid , mine armar til å spenna — bronsebogen .
19018036	Du gjev meg di frelse til skjold og stør meg med di høgre hand . Du bøyer deg ned — og gjer meg stor .
19018037	Du jamnar veg for mine steg , og mine okle er støe .
19018038	Eg jagar mine fiendar — og tek dei att ; eg snur ikkje — før eg har gjort ende på dei .
19018039	Eg knuser dei , — så dei ikkje kan reisa seg , men ligg under føtene mine .
19018040	Du rustar meg med styrke — til striden og tvingar mine motstandarar — i kne .
19018041	Du slår mine fiendar på flukt , eg rydjar ut dei som hatar meg .
19018042	Dei ropar , men ingen bergar , dei ropar til Herren , — han svarar dei ikkje .
19018043	Eg knuser dei — som støv for vinden og kastar dei ut — som avfall i gata .
19018044	Du berga meg frå folk — som låg i strid , og sette meg til hovding — over folkeslag . Folk eg ikkje kjende , — må tena meg ,
19018045	dei lyder berre dei høyrer — om meg . Framande kryp for meg ,
19018046	ja , dei framande er utmødde , skjelvande kjem dei — ut or sine borger .
19018047	Herren lever ! Mitt berg vere lova ! Opphøgd vere Gud , min frelsar .
19018048	Gud gjev meg hemn og legg folkeslag under meg .
19018049	Han friar meg frå mine fiendar , ja , lyfter meg høgt — over mine motstandarar og bergar meg frå valdsmenn .
19018050	Difor lovar eg deg — mellom folka , Herre , og prisar ditt namn med song .
19018051	Han gjev sin konge store sigrar , han er trufast — mot den han har salva , mot David og hans ætt — til evig tid .
19019001	Til korleiaren . Ein Davids-salme .
19019002	Himmelen forkynner — Guds herlegdom , kvelven fortel — kva hans hender har gjort .
19019003	Den eine dagen ber bod — til den andre , ei natt gjev sin kunnskap — til den neste .
19019004	Det er ikkje tale , — det er ikkje ord , og inga røyst som kan høyrast .
19019005	Men bodskapen går — over heile jorda og vitnemålet til — heimsens ende . Der har han reist — eit telt for sola .
19019006	Ho går som ein brudgom — ut or sitt rom , glad som ein helt — legg ho ut på si ferd .
19019007	Frå den eine himmelranda — går ho ut og gjer sin rundgang — til den andre ; ingen ting er løynd — for hennar hete .
19019008	Herrens lov er fullkomen , ho gjev sjela nye krefter . Herrens lovbod er å lita på , det gjer den urøynde vis .
19019009	Herrens føresegner er rette , dei gjev glede i hjarta . Herrens bodord er reint , det får augo til å stråla .
19019010	Agen for Herren er rein , han varer til evig tid . Herrens domar er sanne , rettferdige er dei alle .
19019011	Dei er kostelegare enn gull , enn fint gull i mengd , og søtare enn honning som dryp frå vokskakene .
19019012	Ja , din tenar tek imot den rettleiing boda gjev ; å halda dei gjev stor løn .
19019013	Men kven merkar — kor tidt han fer vilt ? Tilgjev meg dei synder — eg ikkje veit om !
19019014	Ja , hald din tenar — frå skamlege synder ; lat dei ikkje få makt over meg ! Då kan eg vera heil i mi ferd , frikjend for store misgjerningar .
19019015	Ta vel imot dei ord eg talar , lat mitt hjartans tankar — koma fram for deg , Herre , mitt berg — og min utløysar !
19020001	Til korleiaren . Ein Davids-salme .
19020002	Gjev Herren må bønhøyra deg — på trengselsdagen , Jakobs Gud verna deg !
19020003	Gjev han må senda deg hjelp — frå heilagdomen og gje deg støtte frå Sion !
19020004	Gjev han må minnast — alle dine offergåver og ta imot ditt brennoffer , Sela
19020005	gje deg det ditt hjarta ynskjer og la alle dine planar lukkast .
19020006	Så vil vi jubla over di frelse og lyfta banneret — i vår Guds namn . Herren oppfylle alle dine bøner !
19020007	No veit eg at Herren gjev siger — til den han har salva , og svarar han — frå sin heilage himmel ; med si høgre hand — gjer han storverk til frelse .
19020008	Andre lit på vogner og hestar , men vi prisar namnet — åt Herren vår Gud .
19020009	Dei andre sig i kne og fell , men vi står og held ut .
19020010	Herre , gjev kongen siger ! Svar oss den dagen vi ropar !
19021001	Til korleiaren . Ein Davids-salme .
19021002	Herre ! Kongen gleder seg — over di makt . Kor høgt han jublar over di hjelp !
19021003	Du har gjeve han — det hans hjarta ynskjer , og ikkje nekta han — det han bed om . Sela
19021004	Ja , du har møtt han — med signing og lukke , sett ei krone av gull — på hans hovud .
19021005	Han bad deg om liv , — og du gav han det , levedagar som aldri — tek ende .
19021006	Hans ære er stor , — fordi du hjelpte han , høgd og heider — har du gjeve han .
19021007	Du lèt han for alltid — verta til signing og fyller han med glede — når du er nær .
19021008	For kongen set si lit til Herren . Han står støtt , — for Den Høgste er trufast .
19021009	Di hand skal finna — alle dine fiendar , di høgre skal nå — dei som hatar deg .
19021010	Du lagar eit logande bål av dei så snart du viser deg . Herren tyner dei i sin vreide , elden et dei opp .
19021011	Du rydjar ut deira born — frå jorda , deira etterkomarar — frå manneætta .
19021012	Når dei legg vonde planar — mot deg , og tenkjer på svik , skal det ikkje lukkast .
19021013	For du får dei til å røma når du siktar på dei med bogen .
19021014	Reis deg , Herre , i ditt velde ! Med song og spel — vil vi prisa ditt storverk .
19022001	Til korleiaren . Etter « Morgonrodens hind » . Ein Davids-salme .
19022002	Min Gud , min Gud , — kvifor har du forlate meg ? Kvifor er du så langt borte — frå meg ? Kvifor hjelper du ikkje når eg klagar mi naud ?
19022003	Eg ropar om dagen , Gud — du svarar meg ikkje , og om natta , — men eg finn ikkje ro .
19022004	Og du er då heilag , du som tronar — over Israels lovsongar .
19022005	Til deg sette fedrane våre si lit , dei leit på deg , og du fria dei ut .
19022006	Dei ropa til deg og vart berga , dei leit på deg — og vart ikkje vonbrotne .
19022007	Men eg er ein makk — og ikkje ein mann , spotta av menneske , — vanvørd av folk .
19022008	Alle som ser meg , — held meg for narr , rengjer munnen — og rister på hovudet :
19022009	« Han har lagt si sak — i Herrens hand . No får han fria han ut — og berga han , han har då mannen kjær ! »
19022010	Ja , du drog meg fram — frå mors liv og la meg trygt — ved hennar bryst .
19022011	Frå eg vart fødd , — er eg kasta på deg , frå mors liv er du min Gud .
19022012	Så gå ikkje frå meg , — for nauda er nær , og det finst ingen som hjelper .
19022013	Sterke oksar kringset meg , Basan-stutar flokkar seg — rundt meg .
19022014	Dei spilar opp gapet mot meg som rovgriske , brølande løver .
19022015	Mi kraft er uttømd liksom vatn , alle mine bein har losna . Mitt hjarta er som voks , det har smelta i mitt bryst .
19022016	Min strupe er turr — som eit krusbrot , og tunga klistrar seg til ganen . Du legg meg i dødens støv .
19022017	Ja , hundar samlar seg om meg , ein flokk av valdsmenn — kringset meg ; dei gjennomborar mine hender — og føter .
19022018	Kvart bein i min kropp — kan eg telja , folk stirer på meg — med skadefryd .
19022019	Dei skifter kleda mine — mellom seg og kastar lodd om kappa mi .
19022020	Men , Herre , — ver ikkje langt ifrå meg , skunda deg og hjelp meg , — du min styrke !
19022021	Berga mitt liv frå sverdet , det beste eg har , frå hundevald !
19022022	Frels meg frå løvegap og frå villoksehorn ! Du bønhøyrer meg .
19022023	Eg vil forkynna ditt namn — for mine brør , midt i lyden vil eg lova deg .
19022024	« Pris Herren , — de som har age for han , gjev han ære , all Jakobs ætt ! Ja , skjelv for han , all Israels ætt !
19022025	For han har ikkje — vanvørdt ein stakkar eller vendt seg frå han — når han var i naud . Han løynde ikkje sitt åsyn — for han , men høyrde han då han ropa . »
19022026	Frå deg kjem min lovsong i den store lyden . Eg vil halda mine lovnader mellom dei som har age for deg .
19022027	Dei hjelpelause — skal eta seg mette , dei som søkjer Herren , — skal prisa han . Gjev hjarta deira alltid må leva !
19022028	I alle land skal dei — minnast dette og venda om til Herren ; ja , alle folk og ætter skal bøya seg og tilbe han .
19022029	For kongeveldet — høyrer Herren til , han rår over folkeslaga .
19022030	Ja , alle dei mektige på jord skal bøya seg og tilbe han ; alle som steig ned i molda , skal bøya kne for han . Eg vil leva for Herren ,
19022031	og mi ætt skal tena han og vitna om han — for ætter som kjem .
19022032	Til nye ættleder skal dei fortelja at han greip inn til frelse .
19023001	Ein Davids-salme . Herren er min hyrding , det vantar meg ingen ting .
19023002	Han lèt meg liggja — i grøne enger ; han fører meg til vatn — der eg finn kvile ,
19023003	og gjev meg ny kraft . Han leier meg — på dei rette stigar for sitt namn skuld .
19023004	Om eg så går — i dødsskuggens dal , ottast eg ikkje for noko vondt . For du er med meg . Din kjepp og din stav , — dei trøystar meg .
19023005	Du dukar bord åt meg framfor augo på mine fiendar . Du salvar mitt hovud med olje ; mitt staup fløder over .
19023006	Berre godleik og miskunn skal fylgja meg alle mine dagar , og eg skal bu i Herrens hus i lange tider .
19024001	Ein Davids-salme . Jorda og det som fyller henne , verda og dei som bur der , alt høyrer Herren til .
19024002	For han har grunnlagt henne — på hav , grunnfest henne — på strøymande vatn .
19024003	« Kven kan stiga opp — til Herrens fjell , kven får stå — på hans heilage stad ? »
19024004	« Den som har skuldfrie hender og eit reint hjarta , den som ikkje fer med svik og ikkje gjer rang eid ,
19024005	han får velsigning frå Herren og rettferd frå Gud , sin frelsar . »
19024006	« Her er det folk — som spør etter Herren , som søkjer ditt åsyn , — Jakobs Gud . » Sela
19024007	« Lyft dykkar hovud , de portar , ja , lyft dykk , de eldgamle dører , så kongen , den herlege , — kan dra inn ! »
19024008	« Kven er kongen , den herlege ? » « Det er Herren , — sterk og mektig , Herren , den sterke i strid . »
19024009	« Lyft dykkar hovud , de portar , ja , lyft dykk , de eldgamle dører , så kongen , den herlege , — kan dra inn ! »
19024010	« Kven er kongen , den herlege ? » « Det er Herren , Allhærs Gud . Han er kongen , — den herlege . » Sela
19025001	Av David . Herre , eg lyfter mi sjel til deg ,
19025002	eg set mi lit til deg , min Gud . Lat meg ikkje verta — til skammar , lat ikkje mine fiendar — triumfera over meg !
19025003	Ingen som ventar på deg , — vert til skammar ; til skammar vert berre dei som ber seg trulaust åt — til inga nytte .
19025004	Herre , syn meg dine vegar , og lær meg dine stigar !
19025005	Lat meg få ferdast i di sanning ; lær meg , Gud , for du er min frelsar ! Eg ventar dagen lang på deg .
19025006	Kom i hug di miskunn , Herre , og dine velgjerningar ; for dei er frå evig tid .
19025007	Kom ikkje i hug — min ungdoms synder og mine misgjerningar ! Kom meg i hug i din truskap , — Herre , for din godhug skuld .
19025008	God og rettvis er Herren ; difor viser han syndarar vegen .
19025009	Han leier dei arme — til det som er rett , og lærer dei hjelpelause sin veg .
19025010	Alle Herrens stigar — er miskunn og truskap mot dei som held hans pakt — og hans bod .
19025011	For ditt namn skuld , Herre , tilgjev mi synd , for ho er stor !
19025012	Kvar den — som har age for Herren , lærer av han — den veg han skal velja .
19025013	Han skal alltid ha det godt , og ætta hans skal arva landet .
19025014	Herren har fortruleg samfunn med dei som ottast han , i pakta med han — får dei rettleiing .
19025015	Eg vender alltid mine augo — mot Herren , for han dreg mine føter — ut or garnet .
19025016	Vend deg til meg — og ver meg nådig , for eg er einsam og i naud .
19025017	Fri meg frå det — som tyngjer mitt hjarta , og før meg ut or mine trengsler !
19025018	Tenk på mi naud og mi møde , og tilgjev alle mine synder !
19025019	Sjå mine fiendar , — kor mange dei er ! Dei hatar meg — med eit ofseleg hat .
19025020	Vern mitt liv og fri meg ut , lat meg ikkje verta til skammar ; for eg flyr til deg .
19025021	Lat ærlegdom og rettvise — verna meg , Herre ; for eg set mi von til deg !
19025022	Å , Gud , løys Israel ut or alle trengsler !
19026001	Av David . Herre , hjelp meg — til min rett ! For eg har vore heil i mi ferd . Eg lit på Herren — og er ikkje ustø .
19026002	Prøv meg , Herre , — gransk meg nøye , prøv hjarta og nyrer — som med eld !
19026003	Eg har hatt din truskap for auga og har ferdast i di sanning .
19026004	Eg sit ikkje saman med svikarar og held ikkje lag — med falske folk .
19026005	Eg hatar samvære — med ugjerningsmenn , hjå gudlause sit eg ikkje .
19026006	Eg vaskar mine hender — i uskyld . Eg går ikring ditt altar , Herre ,
19026007	medan eg lèt takkesongen lyda og fortel om alle dine under .
19026008	Herre , eg elskar huset du bur i , staden der din herlegdom — held til .
19026009	Riv meg ikkje bort — med syndarar , så eg misser livet — saman med drapsmenn .
19026010	Deira hender er sulka av udåd , deira høgre hand — er full av muter .
19026011	Men eg har vore heil i mi ferd . Fri meg ut og ver meg nådig !
19026012	No står eg med foten — på jamn grunn . I samlingane vil eg — prisa Herren .
19027001	Av David . Herren er mitt ljos og mi frelse , kven skulle eg ottast ? Herren er eit vern for mitt liv , kven skulle eg skjelva for ?
19027002	Når ugjerningsmenn — går laus på meg og vil gløypa meg , då snåvar og fell dei sjølve , fiendane som står meg imot .
19027003	Om ein hær vil kringsetja meg , finst det ikkje redsle i mi sjel . Går dei til strid imot meg , er eg likevel trygg .
19027004	Eitt bed eg Herren om , og det stundar eg etter : at eg får bu i Herrens hus alle mine levedagar , så eg kan sjå hans velvilje og grunda i hans tempel .
19027005	Han gøymer meg i si hytte på den vonde dagen . Han løyner meg — i sitt skjermande telt og tek meg opp på berget .
19027006	No lyfter eg høgt mitt hovud over mine fiendar — rundt ikring meg . Med jubel vil eg bera fram takkoffer i Herrens telt og syngja og spela for han .
19027007	Høyr meg , Herre , når eg ropar , ver meg nådig og svar meg !
19027008	Eg kjem i hug at du har sagt : « De skal søkja mitt åsyn . » Herre , eg søkjer ditt åsyn .
19027009	Løyn ikkje ditt andlet for meg ! Vis ikkje din tenar bort i harme , du som har vore mi hjelp . Slepp meg ikkje , — og forlat meg ikkje , du Gud som er min frelsar !
19027010	Om far min og mor mi — forlèt meg , vil Herren ta imot meg .
19027011	Herre , lær meg dine vegar , og før meg på dei rette stigar for mine fiendar skuld !
19027012	Gjev meg ikkje over — til grådige fiendar ! Falske vitne står opp imot meg , dei frøser og trugar med vald .
19027013	Eg trur for visst at eg skal få sjå Herrens godhug her — i livsens land .
19027014	Venta på Herren , — ver frimodig og sterk ! Ja , venta på Herren !
19028001	Av David . Herre , eg ropar til deg , — mitt berg . Vend deg ikkje tagal frå meg ! Svarar du meg ikkje , vert eg lik dei — som har gått i grav .
19028002	Høyr mi inderlege bøn , når eg ropar til deg om hjelp , når eg lyfter mine hender mot Det høgheilage — i ditt tempel .
19028003	Riv meg ikkje bort — med dei gudlause , saman med dei som gjer urett . Dei talar venleg med sin neste , men hjarta deira — er fullt av vondskap .
19028004	Gjev dei att — for det dei har gjort , for deira vonde framferd ! Gjev dei lika for deira udåd , lat dei få att for si gjerning !
19028005	For dei aktar ikkje — på Herrens verk , på det han gjer — med sine hender . Gjev han må riva dei ned og ikkje byggja dei opp att !
19028006	Lova vere Herren , for han har høyrt — mi inderlege bøn !
19028007	Herren er mitt vern — og mitt skjold , eg set mi lit til han . Eg fekk hjelp , — og mitt hjarta jublar ; eg takkar han med min song .
19028008	Herren er styrke for sitt folk , vern og frelse — for den han har salva .
19028009	Frels ditt folk — og velsigna din eigedom ! Ver du deira hyrding og ber dei til evig tid !
19029001	Ein Davids-salme . Gjev Herren ære , de gudesøner , gjev Herren ære og makt !
19029002	Gjev Herren den ære — hans namn skal ha ; bøy dykk for Herren — i heilagt skrud !
19029003	Herrens røyst lyder over vatnet , den herlege Gud lèt tora slå , Herren over det veldige havet .
19029004	Herrens røyst lyder med velde , Herrens røyst med herlegdom .
19029005	Herrens røyst knekkjer sedrar , Herren knuser sedrane — på Libanon .
19029006	Han får Libanon — til å hoppa som ein kalv og Sirjon-fjellet — som ein villokse .
19029007	Herrens røyst — spreier logande eld ;
19029008	hans røyst — får øydemarka til å skjelva , han får Kadesj-øydemarka — til å skjelva .
19029009	Herrens røyst — får hindene til å kalva , ho gjer skogane snaue . Alt i hans tempel ropar : « Ære ! »
19029010	Herren tronar — over himmelhavet , han tronar — som konge til evig tid .
19029011	Herren gjev folket sitt kraft , han signar det — med lukke og fred .
19030001	Ein salme . Ein song til tempelvigsla . Av David .
19030002	Eg lovar og prisar deg , Herre ; for du drog meg opp or djupet , du lét ikkje mine fiendar — triumfera over meg .
19030003	Herre , min Gud , eg ropa til deg , og du lækte meg .
19030004	Herre , frå dødsriket — førte du meg opp , du gav meg liv — og berga meg frå grava .
19030005	Spel for Herren , de hans trugne , og lovsyng hans heilage namn !
19030006	Ein augneblink — varer hans vreide , hans nåde varer livet ut . Om kvelden kjem gråt — som gjest , om morgonen er det gledesong .
19030007	Eg kjende meg trygg og tenkte : « Aldri i æve skal eg rikkast ! »
19030008	Herre , i din nåde sette du meg på fast fjell ; men så løynde du ditt åsyn , og eg vart gripen av redsle .
19030009	Då ropa eg til deg , Herre , inderleg bad eg til min Gud :
19030010	« Kva gagnar det at eg må døy , at eg må gå i grav ? Kan vel støvet prisa deg , kan det forkynna din truskap ?
19030011	Høyr meg , Herre , — og ver meg nådig ! Herre , kom meg til hjelp !
19030012	Du vende mi sorg — og mi klage til dans ; du løyste min syrgjebunad og lét meg bera gledeskrud .
19030013	Difor vil eg av heile mi sjel syngja om deg og aldri teia . Eg takkar deg evig , — Herre , min Gud .
19031001	Til korleiaren . Ein Davids-salme .
19031002	Herre , eg flyr til deg , lat meg aldri verta til skammar ! Frels meg i di rettferd !
19031003	Vend øyra til og høyr meg , skunda deg og fri meg ut ! Ver eit fjell der eg finn vern , ei festning til mi frelse !
19031004	Du er då mitt berg og mi borg ; for ditt namn skuld — fører og leier du meg .
19031005	Løys meg or garnet — dei sette for meg ! For du er mitt vern .
19031006	I dine hender gjev eg mi ånd ; du løyser meg ut , Herre , du trufaste Gud .
19031007	Eg hatar dei som dyrkar falske og kraftlause gudar . Til Herren set eg mi lit .
19031008	Eg vil gleda og fagna meg over din truskap , for du har sett mi naud og teke deg av meg — i mi trengsle .
19031009	Du gav meg ikkje i fiendehand , men lét meg ferdast i ope lende .
19031010	Ver meg nådig , Herre , for eg er i naud . Mitt auga sløvest av bitter sorg , ja , mi sjel og min lekam òg .
19031011	Livet mitt kverv i sut , åra går med sukk . Min styrke sviktar — på grunn av mi skuld , og beina i kroppen veiknar .
19031012	Eg vert til spott — for mine fiendar , til hån for alle mine grannar . For dei som kjenner meg , — er eg ei gru , på gata går folk — av vegen for meg .
19031013	Som ein død er eg gløymd — og ute or tankar , eg er som eit sundslege kjerald .
19031014	Eg høyrer mange som kviskrar — å , redsle på alle kantar ! — når dei samrår seg mot meg og tenkjer på å ta mitt liv .
19031015	Men eg set mi lit til deg , Herre ; eg seier : « Du er min Gud . »
19031016	I di hand er mine tider ; fri meg frå fiendar — som jagar meg !
19031017	Lat ditt andlet lysa — over din tenar , frels meg i din truskap !
19031018	Lat meg ikkje verta — til skammar , Herre , for eg ropar til deg ! Lat dei gudlause verta — til skammar og tagale fara til dødsriket !
19031019	Lat lygnlippene — verta mållause , dei som med hovmod — og vanvørdnad talar frekt mot dei rettvise .
19031020	Herre , kor mykje godt du har etla dei som ottast deg , og vist mot dei som flyr til deg midt for augo på menneska .
19031021	Du løyner dei i livd av ditt åsyn for menneske — som fer med svik og list ; du gøymer dei i di hytte mot åtak av vonde tunger .
19031022	Lova vere Herren , — som på underfull vis synte meg truskap — i ein kringsett by .
19031023	Eg tenkte i min angst : « Eg er bortstøytt frå dine augo . » Men du høyrde — mi inderlege bøn , då eg ropa til deg om hjelp .
19031024	Elska Herren , alle hans trugne ! Herren vernar dei trufaste , men dei som fer fram i hovmod , gjev han att i fullt mål .
19031025	Ver sterke og frimodige , alle de som ventar på Herren !
19032001	Av David . Ein læresalme . Sæl er den som får si misgjerning tilgjeven og si synd tildekt !
19032002	Sælt er det menneske som Herren ikkje — tilreknar skuld , og som er utan svik i si ånd .
19032003	Så lenge eg tagde , — tærtest eg bort , eg stunde heile dagen .
19032004	For dag og natt låg di hand tungt på meg . Mi livskraft kvarv som i sommarens hete . Sela
19032005	Då sanna eg mi synd for deg og dulde ikkje mi skuld . Eg sa : « Eg vil sanna mine synder for Herren . » Og du tok bort — mi syndeskuld . Sela
19032006	Difor skal alle trugne be til deg i trengselstider . Om det kjem ein veldig flaum , skal vatnet ikkje nå dei .
19032007	Hjå deg finn eg livd , du vernar meg mot trengsle og lèt frelsesjubel — lyda ikring meg . Sela
19032008	Eg vil læra deg og visa deg den vegen du skal gå . Eg vil la mitt auga kvila på deg og gje deg råd .
19032009	Ver ikkje lik hest og muldyr , som ikkje har vit ! I sin villskap må dei tvingast — med taum og beisel , elles kjem dei ikkje til deg .
19032010	Den gudlause har mange plager ; men den som set si lit — til Herren , kransar han med miskunn .
19032011	Gled dykk i Herren ! Bryt ut i jubel , de rettferdige ! Ja , rop av fagnad , alle de ærlege !
19033001	Rop av fryd for Herren , de rettferdige ! Det sømer seg for dei ærlege å syngja Herrens pris .
19033002	Lovsyng han til lyre , og spel på tistrengja harpe !
19033003	Syng ein ny song for han , spel fagert og rop av glede !
19033004	For Herrens ord er sanning , alt han gjer , kan ein lita på .
19033005	Han elskar rett og rettferd , jorda er full av hans miskunn .
19033006	Ved Herrens ord — vart himmelen skapt og himmelhæren — ved ein pust frå hans munn .
19033007	Han samla havvatnet — som i eit kar , la havsens djup i opplagsrom .
19033008	For Herren — må heile verda ottast , for han må dei skjelva , alle som bur på jord .
19033009	For han tala , og det skjedde , han baud , og det stod der .
19033010	Herren bryt dei planar — folka legg , hindrar dei i — å fullføra sine tankar .
19033011	Men Herrens plan — står fast for evig , hans hjartans tankar — frå ætt til ætt .
19033012	Sælt er det folk — som har Herren til Gud , det folk han har valt — til sin eigedom !
19033013	Frå himmelen skodar — Herren ned og ser kvart menneske .
19033014	Frå sin tronstol held han auga med alle som bur på jorda ,
19033015	— han som har laga — kvar manns hjarta , og merkjer seg alt det dei gjer .
19033016	Stor makt gjev — ingen konge siger , stor styrke bergar — ingen mann i krig .
19033017	Hesten er ein svikefull hjelpar , han bergar ingen — med all si kraft .
19033018	Men Herrens auga kviler på dei som ottast han — og ventar på hans miskunn ,
19033019	så han kan fria dei frå døden og berga dei — gjennom hungersnaud .
19033020	Vi ventar med lengsle — på Herren ; han er vår hjelp og vårt skjold .
19033021	Vårt hjarta gleder seg i han ; for vi set vår lit — til hans heilage namn .
19033022	Lat di miskunn vera over oss , — Herre ! Det er deg vi ventar på .
19034001	Av David , då han var hjå Abimelek og bar seg som galen , så han vart jaga bort og slapp unna .
19034002	Støtt vil eg prisa Herren , stendig vil eg lovsyngja han .
19034003	Eg rosar meg av Herren , dei hjelpelause gleder seg — når dei høyrer det .
19034004	Lat oss saman lova Herren og prisa hans store namn !
19034005	Eg søkte Herren , — og han svara meg , frå alt som skræmde , — berga han meg .
19034006	Sjå opp til han , og strål av glede , så skal de aldri raudna av skam !
19034007	Ein stakkar ropa , — og Herren gav svar , han frelste han — frå alle trengsler .
19034008	Herrens engel slår leir til vern for dei — som har age for Herren , og friar dei ut or fare .
19034009	Smak og sjå at Herren er god ! Sæl er den som flyr til han .
19034010	Ottast Herren , — de hans heilage folk ! Dei som ottast han , — lid inga naud .
19034011	Unge løver må svelta — og lida sakn ; men dei som søkjer Herren , vantar det aldri noko godt .
19034012	Kom hit og høyr på meg , — de born ! Age for Herren — vil eg læra dykk .
19034013	Er det nokon som elskar livet , som ynskjer seg — dagar med lukke ?
19034014	Så hald di tunge — frå lygn og slarv og lippene frå svikefull tale !
19034015	Sky det vonde , og gjer det gode ! Søk fred , og jag etter han !
19034016	Herrens augo — fylgjer dei rettferdige , han vender øyra til deira rop .
19034017	Men Herren vender seg — mot dei som gjer vondt , han vil rydja ut minnet om dei — frå jorda .
19034018	Når dei rettvise ropar , — høyrer Herren , han bergar dei — ut or alle trengsler .
19034019	Herren er nær hjå dei — som har eit sundbrote hjarta , og han frelser dei — som har ei knust ånd .
19034020	Mykje vondt — må den rettferdige lida , men Herren friar han ut or alt .
19034021	Han tek vare på — kvart bein i hans kropp , så ikkje eitt av dei vert brote .
19034022	I ulukke misser — den gudlause livet , dei som hatar den rettferdige , — må bøta .
19034023	Men Herren bergar — livet åt dei som tener han ; ingen som tyr til han , — lid straff .
19035001	Av David . Herre , strid mot dei — som strider mot meg , og kjemp mot dei — som kjempar mot meg !
19035002	Grip skjold og verje , — reis deg og hjelp meg !
19035003	Ta spyd og stridsøks fram og gå mot dei — som forfylgjer meg ! Sei til meg : « Eg er di frelse ! »
19035004	Lat dei som står meg etter livet , verta til spott og spe ! Lat dei som tenkjer ut vondt — imot meg , dra seg tilbake med skam .
19035005	Gjev dei må verta — som agner for vinden , når Herrens engel — støyter dei bort !
19035006	Gjev deira veg vert mørk og hål , når Herrens engel forfylgjer dei !
19035007	For utan grunn — har dei sett sitt garn og grave ei fallgrav for meg .
19035008	Lat ulukka koma uventa — over dei , og garnet dei sette , — fanga dei sjølve . Ja , lat dei falla i ulukke !
19035009	Men eg skal jubla i Herren og gleda meg over hans frelse .
19035010	Då skal eg ropa — med kropp og sjel : « Herre , kven er som du , du som friar — ein hjelpelaus mann frå den som er sterkare enn han , og bergar ein fattig stakkar frå den som ranar han . »
19035011	Urettferdige vitne reiser seg og spør meg om slikt — eg ikkje veit .
19035012	Dei løner godt med vondt , eg kjenner meg så einsam .
19035013	Eg gjekk i syrgjebunad — då dei var sjuke , og plaga meg med faste . Eg bad med hovudet — bøygt mot fanget
19035014	som for ein ven eller bror . Lik ein som syrgjer over si mor , gjekk eg nedbøygd , — i syrgjeklede .
19035015	Men når eg snåvar , samlast dei med glede ; dei kjem imot meg og vil slå utan at eg veit om det , og så riv og slit dei utan stans .
19035016	Fråfalne som dei er , spottar og hånar dei , dei skjer tenner mot meg .
19035017	Kor lenge vil du sjå på , Herre ? Berga mitt liv — frå dei som herjar , det beste eg har , frå løvene .
19035018	Eg vil takka deg — i den store samlinga og prisa deg — i den talrike flokken .
19035019	Lat ikkje svikefulle fiendar få triumfera over meg ! Dei som hatar meg — utan grunn , skal ikkje blunka hånleg — med auga !
19035020	Dei skaper ikkje fred — med sin tale , men mot dei stille i landet tenkjer dei ut svikefulle ord .
19035021	Dei spilar opp munnen — imot meg , dei ropar spottord og seier : « Vi har sett det — med eigne augo ! »
19035022	Du har sett det , Herre . — Tei ikkje ! Ver ikkje langt borte frå meg , — Herre !
19035023	Reis deg , vakna — og hjelp meg til min rett , min Gud og Herre , før mi sak !
19035024	Døm meg i di rettferd , — Herre , min Gud , lat dei ikkje triumfera — over meg !
19035025	Lat dei ikkje tenkja med seg : « Ha-ha , det gjekk — som vi ynskte . » Lat dei ikkje seia : — « Vi har slukt han . »
19035026	Lat dei som jublar — når det går meg gale , få skam og vanære . Lat dei som briskar seg — mot meg , kle seg i skam og skjemsle .
19035027	Men dei som ynskjer — at eg får min rett , skal fegnast og vera glade og alltid tenkja : — « Stor er Herren , som unner sin tenar — lukke og fred ! »
19035028	Mi tunge skal tala — om di rettferd og lovsyngja deg heile dagen .
19036001	Til korleiaren . Av David , Herrens tenar .
19036002	Synda kviskrar sine ord til den gudlause , — djupt i hans hjarta . Age for Gud veit han ikkje av .
19036003	Når han ser på seg sjølv , — vert han smigra ; han finn inga synd å hata .
19036004	Dei ord han talar , — er lygn og svik . Han har halde opp — med å gjera godt og bera seg visleg åt .
19036005	Han ligg og tenkjer ut — vondskap . Han slår inn på ein veg — som ikkje er god , og viser ikkje det vonde frå seg .
19036006	Herre , til himmelen — når di miskunn , til skyene rekk din truskap .
19036007	Di rettferd er som mektige fjell , som det store havdjup — er dine domar . Du bergar menneske og dyr .
19036008	Herre , kor dyrverdig — di miskunn er ! I skuggen av dine venger , Gud , søkjer menneskeborna livd .
19036009	Dei får eta seg mette — av det beste i ditt hus , du lèt dei drikka — or gledebekken din .
19036010	For hjå deg er livsens kjelde , i ditt ljos ser vi ljos .
19036011	Lat di miskunn vara for dei som kjenner deg , og di rettferd — for dei ærlege av hjarta .
19036012	Lat ikkje dei stolte trø meg ned , dei gudlause jaga meg bort !
19036013	Så skal ugjerningsmennene — falla ; dei skal støytast ned og ikkje reisa seg meir .
19037001	Av David . Harmast ikkje på dei — som gjer vondt , misunn ikkje dei som gjer urett !
19037002	For dei visnar — så snart som graset og turkar bort som grøne groen .
19037003	Lit på Herren og gjer det gode , så skal du få bu i landet . Legg vinn på truskap !
19037004	Ha di lyst og glede i Herren , så skal han gje deg — det hjarta ditt ynskjer !
19037005	Legg din veg i Herrens hand , lit på han , så skal han gripa inn .
19037006	Han skal la di rettferd — bryta fram som ljoset , din rett skal verta — som høgljos dag .
19037007	Ver still for Herren — og venta på han ! Lat ikkje harmen loga mot den som har lukka — med seg , mot den som set vonde planar — i verk !
19037008	Gjev vreiden opp , — lat harmen fara ! Lat ikkje harmen loga — det fører berre ulukke — med seg .
19037009	For dei som gjer vondt , — skal rydjast ut , men dei som ventar på Herren , — skal arva landet .
19037010	Om ei lita stund — er den gudlause borte ; ser du etter på hans stad , — så er han der ikkje .
19037011	Men dei tolsame — skal arva landet og gleda seg over lukke og fred .
19037012	Den gudlause legg vonde planar mot den rettferdige og skjer tenner mot han .
19037013	Men Herren ler åt han , for han ser at hans dag kjem .
19037014	Dei vonde dreg sverdet — og spenner bogen , dei vil fella den arme og fattige og drepa den — som fer ærleg fram .
19037015	Men sverdet skal råka — dei sjølve i hjarta , og bogane skal brytast sund .
19037016	Det vesle den rettferdige eig , er betre enn — den store rikdomen — åt dei gudlause .
19037017	For den makt dei gudlause har , — skal brytast , men Herren held — dei rettferdige oppe .
19037018	Herren kjenner dagane — åt dei ærlege , deira arv skal vara til evig tid .
19037019	Dei vert ikkje til skammar — i vonde tider , når hungeren herjar , — får dei eta seg mette .
19037020	Men dei gudlause går — til grunne . Som blomeskrudet på marka vert Herrens fiendar borte , dei kverv som røyk .
19037021	Den gudlause låner — og gjev ikkje att , den rettferdige — er miskunnsam og gjevmild .
19037022	Dei Herren velsignar , — skal arva landet , men dei han forbannar , — skal rydjast ut .
19037023	Herren gjer mannens steg faste når han likar hans ferd .
19037024	Om han snåvar , — fell han ikkje til jorda ; for Herren stør hans hand .
19037025	Ung har eg vore , — og no er eg gamal , men aldri har eg sett — ein rettferdig forlaten eller hans born be om brød .
19037026	Han er alltid miskunnsam — og låner ut , og hans etterkomarar — vert til velsigning .
19037027	Hald deg frå det vonde — og gjer det gode , så skal du for alltid bu trygt .
19037028	For Herren elskar — det som er rett , han forlèt ikkje sine trugne . Dei vert haldne oppe — til evig tid , men ætta åt dei gudlause — vert utrudd .
19037029	Dei rettferdige skal arva landet og alltid få bu i det .
19037030	Den rettferdige talar visdom , rett er det — som kjem frå hans munn .
19037031	Han har Guds lov i sitt hjarta , og hans steg er alltid støe .
19037032	Den gudlause lurer — på den rettferdige og prøver å ta hans liv .
19037033	Men Herren gjev han ikkje — i hans hand og lèt han ikkje dømast skuldig .
19037034	Venta på Herren — og fylg hans veg ! Så lyfter han deg opp , — og du arvar landet ; du får sjå — at dei vonde vert utrudde .
19037035	Eingong såg eg — ein gudlaus tyrann ; han briska seg — som ein frodig seder .
19037036	Då eg sidan kom framom , — var han borte ; eg leita , men fann han ikkje .
19037037	Gjev akt på den — som er heil i si ferd , og sjå på den som er ærleg ! Det er framtid — for fredsæl mann .
19037038	Men alle brotsmenn — går til grunne , dei gudlause har inga framtid .
19037039	Dei rettferdige får si frelse — frå Herren , han er deira vern — i trengselstider .
19037040	Herren hjelper og bergar dei , friar og frelser dei — frå dei vonde ; for dei flyr til han .
19038001	Ein Davids-salme . Til påminning .
19038002	Herre , refs meg ikkje — i din vreide , og tukt meg ikkje i din harme !
19038003	For dine piler har råka meg , di hand ligg tungt på meg .
19038004	Fordi du straffar i din harme , er ingenting friskt i min kropp ; mine lemer er sjuke — fordi eg har synda .
19038005	Mi syndeskuld stig meg — over hovudet , ho er som ei bør , — for tung for meg .
19038006	Eg har sår som luktar — og renn av verk , fordi eg var så uvitug .
19038007	Eg er kroket , ja , heilt nedbøygd , og går og syrgjer dagen lang .
19038008	Mine hofter er fulle av verk , ingenting er friskt i min kropp .
19038009	Eg er heilt kraftlaus og knekt ; eg skrik fordi mitt sinn — er i opprør .
19038010	Herre , du ser — kva eg lengtar etter , mitt sukk er ikkje løynt for deg .
19038011	Mitt hjarta hamrar , — krafta sviktar , jamvel ljoset i augo er borte .
19038012	Mine vener og frendar snur seg bort frå mi plage , mine næraste held seg — langt unna .
19038013	Dei som står meg etter livet , set snarer for meg ; dei som vil meg vondt , talar om å tyna meg og tenkjer dagen lang på svik .
19038014	Men eg er som ein døv , — eg høyrer ikkje , lik ein mållaus — som ikkje opnar sin munn .
19038015	Eg liknar ein mann — som ikkje høyrer og ikkje har svar i sin munn .
19038016	Herre , til deg står mi von . Du vil svara meg , — Herre , min Gud .
19038017	Eg tenkjer : Lat dei ikkje — triumfera over meg , og ikkje briska seg — når foten min er ustø .
19038018	For eg held på å falla , mi plage står alltid for meg .
19038019	Men eg sannar mi misgjerning og syrgjer over mi synd .
19038020	Mine fiendar er fulle — av liv og kraft ; mange er dei — som hatar meg utan grunn .
19038021	Dei som løner godt med vondt , — står meg imot , fordi eg jagar etter det gode .
19038022	Forlat meg ikkje , Herre ! Min Gud , — ver ikkje langt borte frå meg !
19038023	Skunda deg og hjelp meg , Herre , du som er min frelsar !
19039001	Til korleiaren . For Jedutun . Ein Davids-salme .
19039002	Eg tenkte : « Eg vil ta meg i vare , så eg ikkje syndar med tunga , eg vil tøyma min munn så lenge dei gudlause ser meg . »
19039003	Så vart eg mållaus og still , eg tagde — og hadde det ikkje godt . Mi liding var hard ,
19039004	eg vart heit om hjarta ; eg stunde , og det brann som eld . Då tok eg til ords og sa :
19039005	« Lær meg , Herre , — å kjenna min utgang , mine tilmælte dagar , — kor få dei er , så eg kan skjøna — kor forgjengeleg eg er . »
19039006	Sjå , dei dagar du gjev meg , er få , mi levetid er ingen ting for deg . Ja , alle menneske — er som ein pust , Sela
19039007	som ein skugge går dei sin veg . Dei strevar og styn — til inga nytte , dei samlar , men veit ikkje — kven som får det .
19039008	Og no , kva skal eg venta på , — Herre ? Einast til deg står mi von .
19039009	Så fri meg frå alle mine synder ! Gjer meg ikkje til spott — for dårar !
19039010	Eg teier — og lèt ikkje opp min munn , for det er du — som har laga det så .
19039011	Ta bort den plaga du la på meg ! Eg går til grunne — når du slår med di hand .
19039012	Når du refser og tuktar — ein mann for hans synd , då øydelegg du hans stas , som når mòlen et opp tyet . Ja , alle menneske — er som ein pust . Sela
19039013	Høyr mi bøn , Herre , — lyd på mitt rop , og tei ikkje når eg græt ! For eg er ein gjest hjå deg , ein framand — som alle mine fedrar .
19039014	Sjå bort ifrå meg , — så lyser eg opp , før eg fer min veg — og ikkje er meir .
19040001	Til korleiaren . Ein Davids-salme .
19040002	Eg venta og vona på Herren . Han bøygde seg til meg — og høyrde mitt rop .
19040003	Han drog meg opp — or den tynande grav , opp or den djupe gjørma . Han sette mine føter på fjell og lét meg gå med faste steg .
19040004	Han la ein ny song i min munn , ein lovsong til vår Gud . Mange skal sjå det og ottast og setja si lit til Herren .
19040005	Sæl er den mann som set si lit til Herren , og ikkje held seg til dei stolte , til dei som fell frå i lygn .
19040006	Herre , min Gud , mange under har du gjort , og mange tankar har du — til vårt beste ; ingen kan mæla seg med deg . Vil eg tala og fortelja om dei , er dei reint uteljande .
19040007	Slaktoffer og gåve — har du ikkje hug på , — du har opna mitt øyra ; brennoffer og syndoffer — krev du ikkje .
19040008	Då sa eg : « Sjå , her kjem eg . I bokrullen er det — skrive om meg .
19040009	Å gjera din vilje , Gud , — er mi lyst , eg har di lov i mitt hjarta . »
19040010	Eg forkynte bodskapen — om frelsa i den store samling . Eg lét ikkje att mine lipper ; det veit du , Herre .
19040011	Di rettferd — heldt eg ikkje for meg sjølv , eg tala om din truskap — og di frelse . Di miskunn og di sanning — forkynte eg ope i den store samling .
19040012	Herre , du vil ikkje ta di miskunn frå meg . Di miskunn og di sanning skal alltid verna meg .
19040013	Eg har tallause trengsler — på alle kantar , mine misgjerningar tek meg att , — eg kan ikkje lenger — lyfta augo ; dei er fleire — enn håra på mitt hovud . Eg har reint mist motet .
19040014	Herre , gjer vel og fri meg ut ! Skund deg og hjelp meg , Herre !
19040015	Lat alle som står meg etter livet , verta til spott og spe ! Lat dei som vil tyna meg , dra seg tilbake med vanære .
19040016	Dei som spottar meg — og ropar « ha-ha » , skal stivna av redsle og skam .
19040017	Men lat alle som søkjer deg , fegnast og gleda seg i deg ! Lat dei som elskar di frelse , alltid seia : « Stor er Herren ! »
19040018	Eg er hjelpelaus og fattig , men Herren har omsut for meg . Du er min hjelpar — og bergingsmann ; dryg ikkje lenger , min Gud !
19041001	Til korleiaren . Ein Davids-salme .
19041002	Sæl er den som har omsut for dei hjelpelause ; på ulukkedagen — friar Herren han ut .
19041003	Herren vernar han — og held han i live , folket i landet — prisar han lukkeleg . Du gjev han ikkje over — til grådige fiendar .
19041004	Herren er hans støtte — på sjukesenga ; du skaper om hans lege — når han er sjuk .
19041005	Eg seier : « Herre , — ver meg nådig ; læk meg , for eg har synda — mot deg ! »
19041006	Mine fiendar talar vondt — imot meg : « Når skal han døy — og hans namn — gå til grunne ? »
19041007	Og kjem det ein og ser til meg , talar han falske ord . Hans hjarta samlar på det — som er vondt , og så går han ut — og snakkar om det .
19041008	Alle som har lagt meg for hat , kviskrar saman om meg , dei legg vonde planar — mot meg :
19041009	« Noko uhyggjeleg — har hendt han ; no ligg han der — og står aldri meir opp . »
19041010	Jamvel venen min — som eg leit på , han som åt ved mitt bord , lyfter hælen mot meg .
19041011	Men , Herre , ver du meg nådig , hjelp meg opp , — så eg kan gje dei att .
19041012	Min fiende får ikkje — triumfera over meg ; difor veit eg at du — har meg kjær .
19041013	Ja , du held meg oppe , for eg er heil i mi ferd ; du lèt meg alltid — stå for ditt åsyn .
19041014	Lova vere Herren , Israels Gud , frå æve til æve ! — Amen , amen .
19042001	Til korleiaren . Ein læresalme . Av Korah-songarane .
19042002	Liksom hjorten stundar etter rennande bekker , såleis stundar mi sjel etter deg , min Gud .
19042003	Mi sjel tyrstar etter Gud , etter den levande Gud . Når skal eg få koma og stiga fram for hans åsyn ?
19042004	Mine tårer har vorte min mat både dag og natt . Dagen lang kjem folk og seier : « Kvar er no din Gud ? »
19042005	Eg vil letta mi sjel og tenkja på det som var : at eg gjekk fram — i det store fylgjet , drog i festtog til Guds hus med jubelrop og takkesong — ein pilegrimsskare i fest .
19042006	Kvifor er du full av uro , — mi sjel , kvifor stormar det i meg ? Vent på Gud ! — For endå ein gong skal eg takka han , — min frelsar og min Gud .
19042007	Mi sjel er full av uro ; difor kjem eg deg i hug frå Jordan-landet — og Hermon-fjellet , ja , frå Misar-berget òg .
19042008	Havdjup ropar til havdjup , og dine fossar durar . Alle dine brot og bylgjer slår no over meg .
19042009	Gjev Herren må senda — si miskunn om dagen og eg få syngja — hans pris om natta ; eg bed til mitt livs Gud .
19042010	No seier eg til Gud , — mitt berg : « Kvifor har du gløymt meg , kvifor må eg gå og syrgja , medan fienden plagar meg ? »
19042011	Det går meg gjennom — merg og bein når mine fiendar spottar meg , når dei seier til meg — dagen lang : « Kvar er no din Gud ? »
19042012	Kvifor er du full av uro , mi sjel , kvifor stormar det i meg ? Vent på Gud ! — For endå ein gong skal eg takka han , — min frelsar og min Gud .
19043001	Hjelp meg til min rett — og før mi sak mot folk som ikkje — viser miskunn ! Fri meg , Gud , frå menneske som fer med svik og vondskap !
19043002	For du er mitt vern , Gud . Kvifor har du støytt meg bort ? Kvifor må eg gå og syrgja medan fienden plagar meg ?
19043003	Send ditt ljos og di sanning , lat dei leia meg og føra meg — til ditt heilage fjell , til dine bustader .
19043004	Så kan eg gå til Herrens altar , til Gud , mi glede og min jubel , og syngja din pris til lyra , Herre , du min Gud .
19043005	Kvifor er du full av uro , mi sjel , kvifor stormar det i meg ? Vent på Gud ! — For endå ein gong skal eg takka han , — min frelsar og min Gud .
19044001	Til korleiaren . Av Korah-songarane . Ein læresalme .
19044002	Gud , vi har høyrt det — med eigne øyro , våre fedrar har fortalt oss det : Du gjorde eit verk i deira tid , i gamle dagar gjorde du det .
19044003	Med di hand — dreiv du folkeslag ut , men våre fedrar planta du ; dei andre folka knuste du , men våre fedrar — fekk breia seg fritt .
19044004	For dei tok ikkje landet — med sverd , deira arm gav dei ikkje siger . Det var du som hjelpte dei med di høgre hand og din arm og med ljoset frå ditt åsyn ; for du hadde dei kjær .
19044005	Einast du er min konge — og Gud , som byd at Jakob skal bergast .
19044006	Med di hjelp har vi støytt våre fiendar til jorda , i ditt namn har vi trakka våre motstandarar ned .
19044007	For eg sette ikkje mi lit — til bogen , det var ikkje sverdet — som berga meg .
19044008	Nei , du har frelst oss — frå våre fiendar , dei som hata oss , — gjorde du til skammar .
19044009	Av Gud har vi alltid rosa oss , vi prisar ditt namn — til evig tid . Sela
19044010	Likevel støytte du oss bort — med skam , du drog ikkje ut — med våre hærar .
19044011	Du lét oss vika for fienden ; dei som hata oss , — reiv til seg hærfang .
19044012	Du har gjeve oss over — som slaktefe og spreitt oss — mellom folkeslaga .
19044013	Du har selt ditt folk — til spottpris , du tok ikkje stor betaling — for det .
19044014	Du gjer oss til hån — for våre grannefolk , til spott og spe — for dei som bur ikring oss .
19044015	Du gjer oss til eit ordtak — mellom folka , lèt folkeslag — rista på hovudet åt oss .
19044016	Mi vanære har eg — alltid for auga , mitt andlet raudnar av skam ,
19044017	når eg høyrer dei — som hånar og spottar , når eg ser min fiende — som vil ha hemn .
19044018	Alt dette har kome over oss , endå vi ikkje har gløymt deg og ikkje har svike di pakt .
19044019	Vårt hjarta har ikkje vike — frå deg , våre steg har ikkje bøygt av — frå din veg .
19044020	Likevel har du støytt oss bort til den staden — der sjakalar held til , og løynt oss — i djupaste mørkret .
19044021	Hadde vi gløymt å tilbe — vår Gud og lyft våre hender — til ein framand gud ,
19044022	då ville vel Gud ha merka det , han som kjenner — hjartans løynde tankar .
19044023	Men for di skuld vert vi drepne dagen lang , vi vert rekna som slaktesauer .
19044024	Vakna ! Kvifor søv du , Herre ? Vakna , støyt oss ikkje bort — for alltid !
19044025	Kvifor løyner du ditt andlet , kvifor gløymer du — vår naud og trengsle ?
19044026	Vår sjel er bøygd i støvet , vår kropp ligg trykt til jorda .
19044027	Reis deg og hjelp oss , fri oss ut — for din truskap skuld !
19045001	Til korleiaren . Etter « Liljene » . Av Korah-songarane . Ein læresalme . Ein song om kjærleik .
19045002	Mitt hjarta strøymer over — av gode ord , eg vil kveda min song — for kongen . Mi tunge er som — ein snøggskrivars griffel .
19045003	Du er den fagraste — av menneske , milde ord har du på lippa . Difor har Gud velsigna deg — for alltid .
19045004	Spenn sverdet om livet , — du veldige kjempe , i di høgd og din herlegdom !
19045005	Ha lukka med deg ! Dra ut til strid for sanning , mildskap — og rett ! Di høgre hand skal visa deg skræmande storverk .
19045006	Dine piler er kvasse — folk stuper for deg ; dei råkar kongens fiendar — i hjarta .
19045007	Din kongsstol , Gud , står til evig tid , rettferds stav er din kongsstav .
19045008	Du elska rettferd og hata urett . Difor har Gud , din Gud , salva deg med fagnads olje — framfor dine frendar .
19045009	Av myrra , aloë og kassia angar heile ditt skrud . Du gleder deg over strengespel frå elfenbeinsprydde haller .
19045010	Mellom dine edle damer er det kongsdøtrer , og ved di høgre side står dronninga i Ofir-gull .
19045011	Høyr , dotter , sjå hit — og vend øyra til ! Gløym ditt folk og di farsætt ,
19045012	så vil kongen gleda seg — over din venleik ! For han er din herre , — han skal du hylla .
19045013	Frå Tyrus kjem dei med gåver , dei rike i folket — søkjer din velvilje .
19045014	I all sin prydnad — stig kongsdottera inn , hennar kjole — er gjennomvoven med gull .
19045015	I sin fargerike bunad — vert ho leidd til kongen . Etter henne fylgjer unge jenter , hennar veninner , — som vert førte fram for deg .
19045016	Medan folket ropar — av fryd og glede , går dei inn i kongens slott .
19045017	Dine søner skal koma — i staden for fedrane ; set dei til hovdingar — kringom i landet !
19045018	Frå ætt til ætt — vil eg prisa ditt namn ; difor skal folka — lova deg evig og alltid .
19046001	Til korleiaren . Av Korah-songarane . Etter Alamot . Ein song .
19046002	Gud er vår tilflukt — og vår styrke , han har hjelpt oss — i alle trengsler .
19046003	Difor reddast vi ikkje — om jorda skjek , om fjella ragar i havsens djup ,
19046004	om bylgjene bryt og brusar , og fjella skjelv — i opprørt hav . Sela
19046005	Ei elv med fleire greiner — skaper glede i Guds by , der Den Høgste — har sin heilage bustad .
19046006	Han kan ikkje rikkast , — for Gud er der . Gud hjelper han — når morgonen renn .
19046007	Folkeslag brusa , rike vart rikka , røysta hans ljoma , — og jorda skalv .
19046008	Herren , Allhærs Gud , — er med oss , Jakobs Gud — er vår faste borg . Sela
19046009	Kom og sjå — kva Herren har gjort , han som gjer skræmande ting — på jorda !
19046010	Han gjer ende på krig — over heile jorda , bryt bogane sund , — høgg spyda av og set eld på vognene .
19046011	Hald opp — og skjøn at eg er Gud ! Eg er opphøgd over folkeslaga , opphøgd på jorda .
19046012	Herren , Allhærs Gud , — er med oss , Jakobs Gud — er vår faste borg . Sela
19047001	Til korleiaren . Av Korah-songarane . Ein salme .
19047002	Klapp i hendene , alle folk , hyll no Gud med jubelrop !
19047003	For ageleg er Herren , — Den Høgste , den store kongen over all jorda .
19047004	Han la folkeslag under oss , folkeætter under våre føter .
19047005	Han valde eit land — som han gav oss i arv , ein stolt arv for Jakob , — som han elskar . Sela
19047006	Gud drog opp — medan jubelrop ljoma , Herren kom — medan horna klang .
19047007	Syng for Gud , ja , syng og spel , syng og spel for vår konge !
19047008	For Gud er konge — over all jorda . Syng ein lovsong for han !
19047009	Gud er konge over folka , han sit på sin — heilage kongsstol .
19047010	Fyrstane over folka — skal samlast med folket åt Abrahams Gud . For skjoldane på jorda — er i Guds makt . Høgt er han opphøgd .
19048001	Ein song . Ein salme . Av Korah-songarane .
19048002	Stor er Herren , — og høgt er han lova i vår Guds by , — på hans heilage fjell .
19048003	Det reiser seg fagert , — ei glede for all jorda , Sion-fjellet lengst i nord , byen åt den store kongen .
19048004	Gud er i borgene der , kjend som eit trygt vern .
19048005	Sjå , kongane slo seg saman , i fylking drog dei fram .
19048006	Men då dei såg opp , — vart dei vitskræmde og rømde i bråhast .
19048007	Der vart dei gripne — av skjelvande redsle , av angst — som ei fødande kvinne .
19048008	Det var som når storm — frå aust knuser Tarsis-skip .
19048009	Det vi før høyrde , — har vi no sett i byen åt Herren , Allhærs Gud , i vår Guds by . Han held han oppe — til evig tid . Sela
19048010	Vi grundar på din truskap , Gud , i ditt heilage tempel .
19048011	Ditt namn er kjent , Gud , og det får lovsong heilt til endane av jorda . Di høgre hand — er full av rettferd .
19048012	På Sion-fjellet gleder dei seg , og i Juda-byane jublar dei over dine domar .
19048013	Gå rundt om Sion , — gå heilt ikring , tel kvart tårn i byen !
19048014	Legg merke til festningsvollane og gå igjennom borgene ! Fortel så til den ætt som kjem ,
19048015	at slik er Gud , vår Gud , — for evig . Han skal føra oss ut — over døden .
19049001	Til korleiaren . Av Korah-songarane . Ein salme .
19049002	Høyr dette , alle folkeslag , lyd etter , — alle de som bur i verda ,
19049003	både høg og låg , rik og fattig !
19049004	Min munn skal tala vise ord , vituge er mine tankar .
19049005	Eg bøyer mitt øyra — til visdomsord og løyser mi gåte — til tonar frå lyra .
19049006	Kvi skal eg ottast i vonde dagar når eg på alle kantar møter svikarars vondskap ?
19049007	Dei set si lit til sitt gods og briskar seg — av sin store rikdom .
19049008	Ingen kan løysa ut sin bror og gje Gud løysepengar — for han ,
19049009	— det vart for dyrt — å kjøpa han fri , det må gjevast opp for alltid —
19049010	så han kunne leva evig og aldri gå i grav .
19049011	Nei , han ser — at jamvel vismenn må døy , dårar og dumme — går alle til grunne og etterlèt sitt gods til andre .
19049012	Grava vert deira heim — for evig , deira bustad frå ætt til ætt , endå dei samla seg — åker og eng .
19049013	Med all sin herlegdom kan mennesket ikkje — leva for alltid ; liksom dyra må det døy .
19049014	Så går det med dei — som lit på seg sjølve , det vert slutten for alle som er nøgde — med sine eigne ord . Sela
19049015	Som ein saueflokk — fer dei til dødsriket , døden er deira hyrding . Dei ærlege skal rå over dei når morgonen renn . Deira skapnad — går i oppløysing , i dødsriket skal dei ha — sin bustad .
19049016	Men Gud vil fria meg ut or helheims vald , for han vil ta meg til seg . Sela
19049017	Ver ikkje redd — om ein mann vert rik , om velstanden aukar — i hans hus !
19049018	For når han døyr , — får han ingenting med , rikdomen fylgjer han ikkje — i grava .
19049019	Han kan prisa seg lukkeleg — her i livet : « Folk rosar deg , — for du gjer det godt . »
19049020	Likevel går han til sine fedrar og får aldri meir sjå ljoset .
19049021	Med all sin herlegdom skjønar mennesket ingen ting ; liksom dyra må det døy .
19050001	Ein Asaf-salme . Herren , Gud over gudar , talar , han kallar på jorda — frå aust til vest .
19050002	Frå Sion , den fagraste krona , strålar Gud fram .
19050003	Vår Gud kjem , han teier ikkje . Framfor han — går ein øydande eld , ikring han stormar det sterkt .
19050004	Han kallar på himmelen — der oppe og på jorda ; — for han vil døma sitt folk .
19050005	« Samla dykk hjå meg , — mine trugne , de som med offer har gjort pakt med meg . »
19050006	Himmelen forkynner — hans rettferd ; for det er Gud som dømer . Sela
19050007	Høyr , mitt folk , — for eg vil tala , Israel , eg vil vitna imot deg . Eg er Herren din Gud .
19050008	Eg refser deg ikkje — for dine slaktoffer , dine brennoffer — har eg støtt for auga .
19050009	Men eg tek ikkje oksar — frå ditt hus eller bukkar frå dine kveer .
19050010	For mine er alle dyr i skogen og villdyra på dei tusen fjell .
19050011	Eg kjenner alle fuglar — under himmelen , og krypet på marka — høyrer meg til .
19050012	Var eg svolten , — bad eg ikkje deg om noko ; for eg eig jorda — og det som fyller henne .
19050013	Skulle eg eta kjøt av oksar og drikka blod av bukkar ?
19050014	Ber ditt takkoffer fram for Gud , gjev Den Høgste — det du har lova !
19050015	Kall på meg — den dag du er i naud , så vil eg fria deg ut , — og du skal prisa meg .
19050016	Men til den gudlause — seier Gud : Kva har du med — å forkynna mine bod og ta mi pakt i din munn ,
19050017	du som ikkje vil vita av tukt og kastar mine ord — bak din rygg ?
19050018	Ser du ein tjuv , — slår du fylgje med han , med ekteskapsbrytarar — held du lag .
19050019	Du slepper vondskap — ut or munnen , med tunga spinn du svik .
19050020	Du sit og talar imot bror din og snakkar vondt — om son til mor di .
19050021	Det har du gjort — og eg skulle teia ? Meiner du at eg er som du ? Nei , eg vil refsa deg og halda det fram for deg .
19050022	Gjev akt på dette , de som gløymer Gud ! Elles riv eg dykk sund , og ingen bergar .
19050023	Den som ber fram takkoffer , — ærar meg , og den som går — den rette vegen , skal få sjå Guds frelse .
19051001	Til korleiaren . Ein salme av David ,
19051002	då profeten Natan kom til han etter at han hadde vore hjå Batseba .
19051003	Ver meg nådig , Gud , — i din truskap , stryk ut mine brot — i di store miskunn !
19051004	Gjer meg rein og fri — for skuld , og reinsa meg for mi synd !
19051005	For mine brot kjenner eg , mi synd står alltid for meg .
19051006	Einast mot deg har eg synda , det som er vondt i dine augo , — har eg gjort . Så får du rett når du talar , og står der rein — når du feller dom .
19051007	Ja , med skuld kom eg til verda , med synd vart eg avla — i mors liv .
19051008	Sjå , du har hug til sanning — i inste hjarta , så lær meg visdom — i hjartedjupet !
19051009	Reinsa meg for synd med isop , vaska meg , — så eg vert kvitare enn snø !
19051010	Lat meg kjenna fryd og glede , lat dei bein du knuste , jubla !
19051011	Løyn ditt åsyn — for mine synder , og stryk ut all mi skuld !
19051012	Gud , skap i meg — eit reint hjarta , gjev meg ei ny og stødig ånd !
19051013	Kasta meg ikkje bort — frå ditt åsyn , ta ikkje frå meg — din Heilage Ande !
19051014	Lat meg atter få fryda meg — over di frelse , hald meg oppe — med ei viljug ånd !
19051015	Så vil eg læra brotsmenn — dine vegar , og syndarar skal venda om — til deg .
19051016	Fri meg , Gud , frå blodskuld , — du Gud som er min frelsar ! Så skal eg jubla over di rettferd .
19051017	Herre , lat opp mine lipper , så min munn kan lovprisa deg .
19051018	For slaktoffer — har du ikkje hug på ; kjem eg med brennoffer , — vil du ikkje ha det .
19051019	Nei , offer for Gud — er ei sundbroten ånd . Eit sundbrote og knust hjarta , det vanvørder du ikkje , Gud .
19051020	Gjer vel mot Sion i din nåde , bygg opp att murane — kring Jerusalem !
19051021	Då skal du ha hugnad — i dei rette offer — både brennoffer — og heiloffer , då skal dei ofra oksar — på ditt altar .
19052001	Til korleiaren . Ein læresalme av David ,
19052002	då edomitten Doeg kom og fortalde Saul at David hadde teke inn i Akimeleks hus .
19052003	Kvifor rosar du deg — av din vondskap , du mektige mann ? — Guds truskap varer alltid .
19052004	Du tenkjer berre — på å øydeleggja , tunga di er som ein kvass kniv , du som fer med svik .
19052005	Du elskar det vonde — meir enn det gode og lygna — meir enn sannferdig tale . Sela
19052006	Du elskar kvart ord — som gjer rådlaus , du som har svik på tunga .
19052007	Difor skal Gud slå deg ned — for alltid , knusa deg — og dra deg ut or ditt telt ; han skal rykkja deg opp — or landet åt dei levande . Sela
19052008	Dei rettferdige skal sjå det — og ottast ; dei skal le åt han og seia :
19052009	« Sjå , der er den mannen som ikkje søkte livd — hjå Gud , men sette si lit — til sin store rikdom og bruka sin styrke — til å øydeleggja . »
19052010	Men eg er som eit oliventre , grønt og frodig i Guds hus . Evig og alltid set eg mi lit til Guds truskap .
19052011	All mi tid vil eg prisa deg , fordi du har gripe inn . Saman med dine trugne set eg mi von til ditt namn , for du er god .
19053001	Til korleiaren . Etter « Mahalat » . Ein læresalme av David .
19053002	Dåren seier i sitt hjarta : « Det er ingen Gud . » Vond og stygg er deira ferd , det finst ikkje éin — som gjer godt .
19053003	Frå himmelen skodar Gud ned på menneska . Han vil sjå — om det finst nokon vitug , nokon som søkjer Gud .
19053004	Alle har falle frå Gud , alle er dei vonde . Det finst ikkje éin — som gjer godt , ikkje ein einaste .
19053005	Skjønar dei då ingen ting , desse ugjerningsmennene ? Dei sluker mitt folk — som ein et opp brød , og kallar ikkje på Gud .
19053006	Men dei skal skjelva av redsle , dei som aldri var redde . For Gud skal strøya ut beina av dei som fylkar seg mot deg . Du lèt dei verta til skammar . Ja , Gud har vraka dei .
19053007	Å , gjev det må koma frelse for Israel frå Sion ! Når Gud vender lagnaden — for sitt folk , skal Jakob jubla — og Israel gleda seg .
19054001	Til korleiaren . Med strengespel . Ein læresalme av David ,
19054002	då mennene frå Sif kom og sa til Saul : « David held seg løynd hjå oss . »
19054003	Frels meg ved ditt namn , Gud , og hjelp meg til min rett — med di kraft !
19054004	Høyr mi bøn , Gud , vend øyra til dei ord eg talar !
19054005	For framande har reist seg — mot meg , valdsmenn står meg etter livet . Dei bryr seg ikkje om Gud . Sela
19054006	Men sjå , Gud er min hjelpar , det er Herren — som held meg oppe .
19054007	Gjev han må la ulukka — koma over mine fiendar ! Gjer ende på dei i din truskap !
19054008	Med viljug hjarta — skal eg ofra til deg og prisa ditt namn , Herre , for du er god .
19054009	Herren friar meg ut — or all naud , eg får sjå at mine fiendar fell .
19055001	Til korleiaren . Med strengespel . Ein læresalme av David .
19055002	Høyr mi bøn , Gud , løyn deg ikkje — når eg tryglar og bed .
19055003	Akta på meg og gjev meg svar ! Eg får ikkje ro for mi sut . Eg er heilt ifrå meg
19055004	når fienden ropar , og dei gudlause — trykkjer meg ned . For dei velter vondskap — over meg , rasande går dei laus på meg .
19055005	Mitt hjarta skjelv i barmen , dødsangst kjem over meg .
19055006	Otte og age fyller meg , og heile kroppen skjelv .
19055007	Eg tenkte : — Hadde eg venger som dua , då flaug eg bort — og fann meg ein bustad .
19055008	Langt av garde ville eg røma og halda til i øydemarka . Sela
19055009	Eg ville skunda meg i livd for storm og rykande uver .
19055010	Skap redsle og rådløyse , Herre , og kløyv deira tunger ! For eg ser berre vald — og strid i byen .
19055011	Dag og natt går dei ikring han oppå murane . Vondskap og urett rår i byen ,
19055012	han er full av rotenskap . Frå torget der — vik ikkje vald og svik .
19055013	Det er ikkje ein fiende — som spottar meg — det kunne eg nok tola , ingen uven — som audmykjer meg — då ville eg gøyma meg — for han .
19055014	Nei , det er du , min likemann , min gode ven og kjenning ,
19055015	— vi som hadde det godt i lag og gjekk i festtog til Guds hus .
19055016	Lat døden koma over dei , lat dei levande fara — til dødsriket ! For vondskap har dei — i heim og hug .
19055017	Men eg vil ropa til Gud , og Herren skal frelsa meg .
19055018	Både kveld og morgon — og midt på dagen må eg klaga og sukka . Han vil høyra når eg ropar ,
19055019	fria meg frå striden — og gje meg fred , endå mange går imot meg .
19055020	Gud skal høyra meg — og audmykja dei , han som frå eldgamal tid — sit på trona . Sela For dei snur ikkje om og har ikkje age for Gud .
19055021	Fienden legg hand — på sine vener , skamlaust bryt han si pakt .
19055022	Hans tale er sleipare enn smør , men i hjarta — tenkjer han på strid . Hans ord er mildare enn olje , likevel er dei — som dregne sverd .
19055023	Kast di bør på Herren , han vil syta for deg ! Aldri i æve skal han la den rettferdige rikkast .
19055024	Men du , Gud , støyt drapsmenn og svikarar ned i den djupe grav , så dei berre får helvta — av sine dagar . Men eg set mi lit til deg .
19056001	Til korleiaren . Etter « Dua i terebintene langt borte » . Ein miktam av David , då filistarane greip han i Gat .
19056002	Ver meg nådig , Gud ! Folk vil meg til livs , stridsmenn trengjer meg — heile dagen .
19056003	Stendig høgg mine fiendar — etter meg , mange strider mot meg — i hovmod .
19056004	Når eg er redd , — vil eg lita på deg ,
19056005	med Guds hjelp — skal eg prisa hans ord . Eg har tillit til Gud — og er ikkje redd . Kva kan vel menneske — gjera meg ?
19056006	Dagen lang vil dei — skada mi sak , dei tenkjer på — å gjera meg vondt .
19056007	Dei slår seg saman — og lurer på meg , ja , dei vaktar mine steg , for dei ynskjer å ta mitt liv .
19056008	Men dei slepp ikkje unna , — for dei er vonde . Støyt folkeslag ned — i din vreide , Gud !
19056009	Du har skrive opp korleis eg flakka ikring ; mine tårer har du samla — i di flaske . Står det ikkje i di bok ?
19056010	Så skal mine fiendar — dra seg tilbake den dagen eg ropar . Det veit eg , at Gud er — med meg .
19056011	Med Guds hjelp — skal eg prisa hans ord , ja , ved Herren prisar eg ordet .
19056012	Eg lit på Gud og er ikkje redd . Kva kan vel menneske — gjera meg ?
19056013	Eg må gjera — det eg har lova deg , Gud , eg vil koma til deg — med takkoffer .
19056014	For du har berga mitt liv — frå døden og fria min fot frå å snåva . Så kan eg ferdast for Guds åsyn — i livsens ljos .
19057001	Til korleiaren . « Øydelegg ikkje ! » Ein miktam av David , då han rømde for Saul og gøymde seg i hola .
19057002	Ver meg nådig , Gud , — ver meg nådig ! For eg flyr til deg . I skuggen av dine venger finn eg livd til ulukka — er over .
19057003	Eg ropar til Gud , Den Høgste , til Gud — som fullfører verket for meg ,
19057004	at han må senda meg hjelp — frå himmelen , setja støkk i dei — som vil meg til livs , Sela og visa meg miskunn — og truskap .
19057005	Eg må liggja midt — imellom løver som vil gløypa menneske . Deira tenner er — som spyd og piler , deira tunge — som kvasse sverdet .
19057006	Vis deg høg — over himmelen , Gud , vis din herlegdom — over all jorda !
19057007	Dei sette garn for mine føter , djupt bøygde dei meg ned . Dei grov ei fallgrav for meg , men sjølve fall dei ned — i henne . Sela
19057008	Mitt hjarta er roleg , Gud , mitt hjarta er roleg . Eg vil syngja og spela .
19057009	Vakna , mi sjel , vakna , harpe og lyre ! Morgonroden vil eg vekkja .
19057010	Eg vil prisa deg — mellom folka , Herre , lovsyngja deg — mellom folkeslag .
19057011	Stor er di miskunn , — til himmelen når ho , til skyene rekk din truskap .
19057012	Vis deg høg — over himmelen , Gud , vis din herlegdom — over all jorda !
19058001	Til korleiaren . « Øydelegg ikkje ! » Ein miktam av David .
19058002	Talar de verkeleg rett , de mektige menn ? Dømer de menneska — rettferdig ?
19058003	Nei , med vilje — gjer de urett på jorda , med hendene banar de — veg for vald .
19058004	Dei gudlause — har vendt seg bort frå Gud , heilt frå si fødestund ; lygnarane har fare vilt sidan dei kom frå mors liv .
19058005	Dei har gift i seg liksom ormen , dei er døve som ein orm — når han lèt att øyra
19058006	og ikkje vil høyra — på ormetemjaren , eller på den — som kan kunsten å mana .
19058007	Gud , slå tennene ut — or deira munn , bryt tanngarden sund — på løvene , Herre !
19058008	Lat dei kverva — som rennande vatn ! Lat dei berre spenna bogen — pilene er utan kraft .
19058009	Lat dei verta lik snigelen som løysest opp i slim — der han kryp , lik det ufullborne foster som aldri såg sola .
19058010	Enno før grytene deira kjenner varmen — frå klungerriset , føykjest dei bort , anten kjøtet er rått eller kokt .
19058011	Men den rettferdige — skal gleda seg når han ser at han får hemn . Han skal vaska sine føter i blodet av dei gudlause .
19058012	Då skal menneska seia : « Ja , den rettferdige får si løn . Det er Gud — som dømer på jorda . »
19059001	Til korleiaren . « Øydelegg ikkje ! » Ein miktam av David , då Saul sende folk som skulle vakta på huset og freista drepa han .
19059002	Fri meg , Gud , — frå mine fiendar , vern meg mot dei — som reiser seg mot meg !
19059003	Fri meg frå folk — som fer med vondskap , og frels meg frå drapsmenn !
19059004	For sjå , dei ligg og lurer — på meg , sterke menn går til strid — imot meg . Utan at eg har forbrote meg , — Herre ,
19059005	utan at eg har synd — eller skuld , stormar dei fram — og fylkar seg til strid . Vakna , kom til meg og sjå !
19059006	Herre , Allhærs Gud , du er då Israels Gud . Vakna og krev — alle folk til rekneskap , ver ikkje nådig — mot trulause nidingar ! Sela
19059007	Dei kjem att kvar kveld ; dei hyler som hundar og fer ikring i byen .
19059008	Høyr , kor dei brukar munn , lippene deira er som sverd . Er det nokon som høyrer ?
19059009	Men du , Herre , ler åt dei , du spottar alle folkeslag .
19059010	Eg vil akta på deg , — min styrke ; Gud er mi faste borg .
19059011	Min Gud møter meg — med si miskunn , han lèt meg sjå — at mine fiendar fell .
19059012	Drep dei ikkje , så mitt folk ikkje gløymer det ! Bruk makt , — så dei må flakka ikring , og støyt dei ned , Herre , — du vårt skjold !
19059013	Kvart ord dei tek i sin munn , — er synd . Lat dei fangast — i sitt eige hovmod fordi dei fer — med forbanning og lygn .
19059014	Gjer ende på dei i din harme , gjer ende på dei , — så dei vert til inkjes . Då skal folket skjøna at det er Gud som rår i Jakob , ja , radt til heimsens ende . Sela
19059015	Dei kjem att kvar kveld ; dei hyler som hundar og fer ikring i byen .
19059016	Dei flakkar om , vil finna mat , og knurrar — når dei ikkje vert mette .
19059017	Men eg vil syngja om di makt og jubla kvar morgon — over din truskap . For meg har du vorte ei borg , ei tilflukt den dag eg er i naud .
19059018	Eg vil syngja for deg , — min styrke ; for Gud er mi faste borg , min Gud som viser miskunn .
19060001	Til korleiaren . Etter « Vitnemåls-lilja » . Ein miktam . Til lærdom . Av David ,
19060002	då han låg i strid med aramearane frå Mesopotamia og aramearane frå Soba , og Joab kom att og slo tolv tusen edomittar i Saltdalen .
19060003	Du har støytt oss bort , Gud , — og slege oss . Du var harm , — men reis oss opp att !
19060004	Du lét landet skjelva og rivna . Bøt no brestene ! — Det står for fall .
19060005	Du lét folket ditt lida hardt , og gav oss ein vin så vi tumla .
19060006	Men for dei som ottast deg , har du reist ei fane ; dit kan dei røma for bogen . Sela
19060007	Hjelp oss med di høgre hand , svar oss , — så dine kjære vert berga .
19060008	Gud har tala i sin heilagdom : « Med jubel — vil eg skifta ut Sikem og mæla opp Sukkot-dalen .
19060009	Meg høyrer Gilead — og Manasse til , Efraim er hjelmen — på mitt hovud , og Juda er min styrarstav .
19060010	Men Moab er mitt vaskefat , på Edom kastar eg min sko . Eg triumferer — over Filistarlandet . »
19060011	Kven fører meg — til festningsbyen , kven leier meg til Edom ?
19060012	Er det ikkje du , Gud , — som vraka oss og ikkje drog ut — med våre hærar ?
19060013	Gjev oss hjelp mot fienden ! Hjelp frå menneske — duger ikkje .
19060014	Med Guds hjelp — skal vi gjera storverk . Han skal trakka — våre fiendar ned .
19061001	Til korleiaren . Med strengespel . Av David .
19061002	Høyr mitt klagerop , Gud , lyd til mi bøn !
19061003	Frå enden av jorda — ropar eg til deg , for krafta i hjarta mitt minkar . Før meg opp på eit fjell som er for høgt for meg .
19061004	For du har vore mi livd , eit tårn til vern mot fienden .
19061005	Lat meg alltid få bu i ditt telt og finna livd — under dine venger ! Sela
19061006	For du har høyrt — mine lovnader , Gud , du gjev meg arv med dei — som ottast ditt namn .
19061007	Legg fleire dagar til — kongens liv , lat han leva — medan ættene skifter !
19061008	Lat han trona evig — for Guds åsyn , lat miskunn og truskap — verna han !
19061009	Så skal eg alltid prisa — ditt namn , når eg dagleg held — mine lovnader .
19062001	Til korleiaren . Etter Jedutun . Ein Davids-salme .
19062002	Einast i von til Gud — er mi sjel still , mi frelse kjem frå han .
19062003	Einast han — er mitt fjell og mi frelse ; han er mi borg , — eg skal ikkje rikkast .
19062004	Kor lenge vil de , alle i hop , gå laus på ein mann — for å drepa han , som når ein stormar — mot ein lutande vegg eller ein falleferdig mur ?
19062005	Ja , dei legg planar — om å støyta han ned , ned frå hans høgd — dei elskar svik . Med munnen velsignar dei , men i sitt hjarta — forbannar dei . Sela
19062006	Ver still for Gud , mi sjel ! Frå han kjem mi von .
19062007	Einast han — er mitt fjell og mi frelse ; han er mi borg , — eg skal ikkje rikkast .
19062008	Mi frelse og mi ære har sin grunn i Gud . Han er mitt faste fjell , eg flyr til han .
19062009	Lit alltid på Gud , de folk , renn ut for han — det som fyller hjarta ! Gud er ei livd for oss . Sela
19062010	Menneske er som ein pust , menneskeborn sviktar ; på vektskåla vippar dei opp , dei er alle lettare enn luft .
19062011	Set ikkje lit til vald eller fåfengd von til rov ! Om rikdomen aukar , så lat ikkje det fanga din hug !
19062012	Éin gong har Gud tala til meg , ja , to gonger har eg høyrt at det er Gud — som har makta ,
19062013	og at du er trufast , Herre . For du løner kvar og ein etter det han har gjort .
19063001	Ein salme av David , då han var i Juda-øydemarka .
19063002	Gud , du er min Gud , — som eg søkjer . Mi sjel tyrstar etter deg , min lekam stundar etter deg i det aude , turre — og vasslause landet .
19063003	Så skodar eg deg — i heilagdomen og ser di makt — og din herlegdom .
19063004	For di miskunn — er betre enn livet . Mine lipper skal syngja — din pris .
19063005	Så vil eg lova deg — heile mitt liv og lyfta mine hender — i ditt namn .
19063006	Då mettast mi sjel — som med feite retter , med jublande lipper — prisar eg deg .
19063007	Eg tenkjer på deg — når eg ligg og kviler , og grundar på deg — kvar nattevakt .
19063008	For du har vore — ei hjelp for meg , eg jublar — i skuggen av dine venger .
19063009	Mi sjel heng fast ved deg , du held meg oppe — med di høgre hand .
19063010	Men dei som står meg — etter livet , skal fara ned i jordedjupet .
19063011	Dei skal gjevast over — til sverds makt og verta til rov for sjakalar .
19063012	Men kongen skal gleda seg — i Gud . Alle som sver ved han , — skal jubla når lygnarane vert målbundne .
19064001	Til korleiaren . Ein Davids-salme .
19064002	Høyr mi røyst — når eg klagar , Gud , vern mitt liv — mot skræmande fiendar !
19064003	Gøym meg for dei vonde — som legg planar mot meg , for den bråkande hopen — av ugjerningsmenn .
19064004	Dei kvesser si tunge — som eit sverd og siktar på skuldfri mann med beiske ord som piler ;
19064005	dei vil skyta han i løynd . Brått skyt dei han — og reddast ikkje .
19064006	Fast er dei rådde på sin udåd . Dei talar om — å setja løynde feller og seier : — « Kven kan vel sjå dei ? »
19064007	Dei tenkjer berre på vondskap : « Vi er budde , — planen er uttenkt . » Uransakande er mennesket — i hjarta og hug .
19064008	Då skyt Gud ei pil imot dei , brått vert dei råka .
19064009	Deira eiga tunge — har ført dei til fall . Alle som ser dei , — rister på hovudet .
19064010	Alle menneske vert forfærde . Dei fortel om Guds gjerning og skjønar det verket han gjer .
19064011	Den rettferdige gleder seg — i Herren og søkjer livd hjå han . Alle ærlege av hjarta — prisar seg lukkelege .
19065001	Til korleiaren . Ein Davids-salme . Ein song .
19065002	Gud , det er rett at vi lovsyng deg på Sion og held våre lovnader til deg ,
19065003	du som høyrer bøner . Alle menneske kjem til deg
19065004	med si syndeskuld . Når våre synder — vert for tunge for oss , då slettar du dei ut .
19065005	Sæl er den som du vel ut , så han får koma nær til deg og bu i dine tempelgardar . Vi mettar oss — med det gode i ditt hus , med det heilage i ditt tempel .
19065006	Du bønhøyrer oss i rettferd med underfulle gjerningar , du Gud som er vår frelsar , ei livd for alle land på jord , ja , for havsens fjerne strender .
19065007	Du reiste fjella med di kraft , batt styrkebeltet om deg .
19065008	Du døyvde opprørt hav , du stilte bylgjene , — ståket av folkeslag ,
19065009	så dei som bur — ved verdsens endar , laut reddast ved dine teikn . Du skapte jubel frå aust til vest .
19065010	Du har gjesta jorda — og gjeve henne regn , du har gjort henne ovende rik . Guds bekk er full av vatn ; du syter for at kornet veks . Såleis legg du alt til rettes :
19065011	Du vatnar fòrene , — jamnar veltene og bløyter opp jorda med regn ; du signar hennar grøde .
19065012	Du kronar året — med gode gåver , det spirer og gror — i dine hjulspor ,
19065013	det spirer — på dei aude beitemarker , kring haugane er det jubel .
19065014	Markene er kledde med sauer og dalane sveipte i korn . Det lyder glederop og song .
19066001	Til korleiaren . Ein song . Ein salme . Lat hyllingsrop lyda for Gud , — all jorda ,
19066002	og syng om hans — herlege namn ! Lovsyng Guds herlegdom
19066003	og sei til han : « Kor agelege — dine gjerningar er ! » Di makt er så stor at dine fiendar kryp for deg .
19066004	Heile jorda skal bøya seg — og tilbe deg , dei skal spela for deg — og prisa ditt namn . Sela
19066005	Kom og sjå Guds gjerningar ! Ageleg er han når han gjer sitt verk — mellom menneska .
19066006	Han gjorde sjøen til turt land , gjennom elva gjekk dei til fots . Lat oss gleda oss i han !
19066007	Han rår med velde til evig tid og held auga med folkeslag ; dei som vil opprør , — reiser seg ikkje . Sela
19066008	Pris vår Gud , de folkeætter , lat lovsongen ljoma for han ,
19066009	han som held oss i live og ikkje lèt vår fot vera ustø .
19066010	For du har sett oss på prøve , — Gud , og reinsa oss , — som dei reinsar sølv .
19066011	Du lét oss gå i garnet og la ei bør på våre hofter .
19066012	Du lét menneske fara fram — over våre hovud , vi laut gå gjennom eld og vatn . Men du førte oss ut — og gav oss overflod .
19066013	Eg kjem med brennoffer — til ditt hus , eg vil halda mine lovnader — til deg ,
19066014	dei lovnader som kom — over mine lipper , og som eg gav då eg var i naud .
19066015	Eg gjev deg gjøfe til brennoffer og lèt røyken av verar — stiga opp til deg ; eg ofrar både oksar — og bukkar . Sela
19066016	Kom hit og høyr , alle de som har age for Gud , så skal eg fortelja kva han har gjort mot meg .
19066017	Frå min munn steig ropet — til han , og på mi tunge var det lovsong .
19066018	Hadde eg hatt urett i tankar , ville Herren ikkje — ha høyrt meg .
19066019	Men Gud har sanneleg høyrt ! Han lydde på mitt bønerop .
19066020	Lova vere Gud , som ikkje sa nei til mi bøn og ikkje tok si miskunn — frå meg !
19067001	Til korleiaren . Til strengespel . Ein salme . Ein song .
19067002	Ver oss nådig , Gud , — og velsigna oss ! Lat ditt andlet lysa hjå oss , Sela
19067003	så din veg vert kjend på jorda , di frelse mellom alle folkeslag .
19067004	Folka skal prisa deg , Gud , ja , alle folk skal prisa deg .
19067005	Folkeslag skal gledast og jubla ; for du dømer folka — med rettferd og leier folkeslaga på jord . Sela
19067006	Folka skal prisa deg , Gud , ja , alle folk skal prisa deg .
19067007	Landet har gjeve si grøde , Herren vår Gud har — signa oss .
19067008	Gud velsigne oss ! Gjev alle folk på jord må ottast han !
19068001	Til korleiaren . Ein Davids-salme . Ein song .
19068002	Gud reiser seg , og hans fiendar — vert spreidde ; dei som hatar han , — rømer for hans åsyn .
19068003	Du driv dei bort som røyk . Dei gudlause går til grunne — for Guds åsyn , lik voks som brånar for elden .
19068004	Men dei rettferdige gleder seg , dei jublar for Gud — med fryd og glede .
19068005	Syng for Gud , — og pris hans namn ! Ryd veg for han som fer fram — gjennom øydemarkene . Herren er hans namn — jubla for han !
19068006	Ein far for farlause , — ein forsvarar for enkjer er Gud i sin heilage bustad .
19068007	Gud lèt einsame finna — ein heim , han fører ut fangar — til lukke og trivsel , men opprørarar må bu — i eit audt og avsvidt land .
19068008	Då du drog ut — framfor folket ditt , Gud , og skreid fram — gjennom øydemarka , Sela
19068009	då riste jorda , — og himmelen draup for Gud på Sinai , for Herren , Israels Gud .
19068010	Du lét regnet strøyma , Gud , ditt arveland som var turka ut , gav du atter liv .
19068011	Der fekk di ætt slå seg ned ; i din godleik , Gud , sytte du for dei hjelpelause .
19068012	Herren sender eit ord , og stor er skaren av kvinner som kjem med gledebod :
19068013	« Kongar over hærar flyr ! — Dei flyr ! Kvinnene heime — deler hærfang .
19068014	Skal de verta sitjande — mellom kløvkorgene ? Dua har sølv på vengene sine , og på vengefjørene — gulgrønt gull .
19068015	Då Den Allmektige — spreidde kongane , snøa det på Salmon-fjellet . »
19068016	Eit gudefjell er Basan-fjellet , Basan-fjellet — med dei mange tindar .
19068017	Fjelltoppar , kvifor ser de skeivt til fjellet som Gud — har valt seg til bustad , der Herren vil bu til evig tid ?
19068018	Guds vogner er ti tusen — gonger tusen , i heilagdom kom Herren — frå Sinai .
19068019	Du steig opp til høgda . Fangar førte du med deg , og gåver tok du — mellom menneska , ja , jamvel mellom opprørarar . Der ville du bu , Herre Gud .
19068020	Lova vere Herren — frå dag til dag ! Gud ber oss , — han er vår frelse . Sela
19068021	Gud er for oss — ein Gud som frelser , hjå Herren vår Gud — er det utveg frå døden .
19068022	Ja , han knuser hovudet — på sine fiendar og skallen på dei — som lever i synd .
19068023	Herren seier : — « Eg hentar dei frå Basan , eg fører dei tilbake — frå havsens djup .
19068024	Då kan du vaska føtene i blod , og hundane dine skal få sin del av fiendane . »
19068025	Folk har sett ditt festtog , Gud , festtoget åt min Gud og konge opp til heilagdomen .
19068026	Songarar går føre , sidan kjem harpespelarar og i midten jenter — som slår på tromme .
19068027	Lovpris Herren Gud i kor , de som er av Israels kjelde !
19068028	Der er Benjamin , den yngste , som er herre over dei andre , Judas hovdingar i flokk og hovdingane i Sebulon — og Naftali .
19068029	Set inn din styrke , Gud , den makt som du , Gud , har vist mot oss ,
19068030	frå ditt tempel i Jerusalem , der kongar kjem — med gåver til deg .
19068031	Rett ditt trugsmål — mot dyret i sevet , mot flokken av dei mektige , mot herrane over folka . Trakka ned dei — som trår etter sølv , og sprei dei folk — som er huga på strid !
19068032	Dei kjem med bronsevarer — frå Egypt ; folket i Nubia skundar seg og retter hendene ut til Gud .
19068033	De kongerike på jord , — syng for Gud , syng og spel for Herren , Sela
19068034	han som fer fram — over himmelen , den eldgamle himmel . Høyr , han lyfter si røyst , — ei veldig røyst !
19068035	Lat Gud få makt ! Han har velde over Israel , hans makt når heilt til skyene .
19068036	Ageleg er Gud i sin heilagdom . Israels Gud , han gjev folket — kraft og styrke . Lova vere Gud !
19069001	Til korleiaren . Etter « Liljene » . Av David .
19069002	Frels meg , Gud ! Vatnet når meg heilt til halsen ,
19069003	eg har sokke ned — i ei botnlaus myr , der det ikkje er feste for foten . Eg er komen ut på djupet , og straumen riv meg bort .
19069004	Eg har ropa meg trøytt , det brenn i strupen . Augo mine er dimme , eg har venta så lenge — på min Gud .
19069005	Fleire enn håra på mitt hovud er dei som hatar meg — utan årsak . Mange er dei — som vil meg til livs , som er mine fiendar — utan grunn . No må eg gje vederlag for det eg ikkje har røva .
19069006	Gud , du kjenner min dårskap , mine synder — er ikkje løynde for deg .
19069007	Lat ikkje dei som vonar på deg , Herre , Allhærs Gud , verta vonbrotne over meg ! Lat ikkje dei som søkjer deg , verta til skammar for mi skuld , — Israels Gud !
19069008	For di skuld må eg tola spott ; mitt andlet raudnar av skam .
19069009	Eg har vorte ein framand — for brørne mine , ein ukjend mann — for sønene åt mor mi .
19069010	Ja , brennhug for ditt hus — har ete meg opp ; spottord frå dei — som spottar deg , har falle på meg .
19069011	Når eg gret og fasta , vart eg spotta for det .
19069012	Når eg tok på meg syrgjeklede , vart eg til eit ordtak for dei .
19069013	Dei snakkar om meg — når dei sit i porten , og syng om meg — i sine drikkelag .
19069014	Men , Herre , — eg vender meg til deg med mi bøn i nådens tid . Svar meg , Gud , — i di store miskunn , du som er ein trufast hjelpar .
19069015	Berga meg , — så eg ikkje søkk i gjørma , lat meg verta berga — frå dei som hatar meg , og frå det djupe vatnet !
19069016	Lat ikkje straumen — riva meg bort , lat ikkje djupet gløypa meg , eller brunnen — lata att sin munn over meg !
19069017	Svar meg , Herre , — god og trufast som du er , vend deg til meg — i di store miskunn !
19069018	Løyn ikkje andletet — for din tenar ! For eg er i trengsle . Skund deg og svar meg !
19069019	Kom til meg og fri meg ut , berg meg frå mine fiendar !
19069020	Du kjenner til — korleis eg vert spotta , kva skam og vanære eg — må tola ; alle mine fiendar veit du om .
19069021	Deira spott har knust — mitt hjarta , det kan ikkje lækjast . Eg vona på medynk , — men det var fåfengt , på folk som kan trøysta , — men eg fann ingen .
19069022	Dei hadde gift i maten min , for torsten — gav dei meg eddik å drikka .
19069023	Lat bordet deira verta ei snare og offermåltidet ei felle for dei .
19069024	Lat augo deira dimmast , så dei ikkje kan sjå ! Lat alltid deira hofter skjelva !
19069025	Renn ut din vreide over dei , lat din brennande harme nå dei !
19069026	Lat leiren deira verta aud , så ingen bur i deira telt .
19069027	For dei forfylgjer — den du har slege , og aukar pinsla åt den — du har gjennomstunge .
19069028	Legg skuld til den skulda — dei har , lat dei ikkje få del i di frelse !
19069029	Lat dei strykast ut — or livsens bok og ikkje skrivast opp — med dei rettferdige .
19069030	Men eg er arm og full av liding ; Gud , lat di frelse verna meg !
19069031	Eg vil prisa Guds namn — med song og hylla han med takkesong .
19069032	Det vil Herren heller ha — enn offerdyr , enn oksar med horn — og klauver .
19069033	Dei hjelpelause — skal sjå det med glede . Gjev de må leva , de som søkjer Gud !
19069034	For Herren høyrer bøna — åt dei fattige , han vanvørder ikkje — sine eigne som er fangar .
19069035	Himmel og jord skal prisa han , havet og alt som rører seg der .
19069036	For Gud vil frelsa Sion og byggja opp att byane — i Juda . Folk skal få bu der — og eiga landet .
19069037	Hans tenarars ætt skal arva det , dei som elskar hans namn , — skal bu der .
19070001	Til korleiaren . Av David . Til påminning .
19070002	Gud , kom og fri meg ut ! Herre , skund deg og — hjelp meg !
19070003	Lat dei som står meg etter livet , verta til spott og spe ! Lat dei som ynskjer ulukke — over meg , dra seg tilbake med vanære !
19070004	Dei som ropar spottord , skal snu om med skam .
19070005	Men lat alle som søkjer deg , fryda og gleda seg i deg ! Lat dei som elskar di frelse , alltid få seia : « Stor er Gud ! »
19070006	Eg er hjelpelaus og fattig . Skunda deg til meg , Gud ! Du er min hjelpar — og bergingsmann , dryg ikkje lenger , Herre !
19071001	Hjå deg , Herre , søkjer eg livd , lat meg aldri verta til skammar !
19071002	Fri og frels meg i di rettferd , vend øyra til meg og — berga meg !
19071003	Ver eit fjell som eg kan fly til , ei festning der eg finn frelse ! For du er mitt berg og mi borg .
19071004	Fri meg , Gud , — frå handa åt dei gudlause , frå dei som fer — med vald og urett !
19071005	Herre , Gud , du er mi von , frå min ungdom — har eg sett mi lit til deg .
19071006	Frå eg vart fødd , — har eg stødd meg til deg , du drog meg fram frå mors liv . Deg vil eg alltid prisa .
19071007	Eg har vorte — som eit under for mange , du er mi trygge tilflukt .
19071008	Min munn er full av lovsong — til deg , eg prisar din herlegdom — dagen lang .
19071009	Støyt meg ikkje bort — i min alderdom , forlat meg ikkje — når krafta minkar .
19071010	Mine fiendar talar om meg , dei lurer på meg og samrår seg .
19071011	Dei seier : « Gud har forlate han . Jag han og grip han ! Det er ingen som bergar . »
19071012	Gud , ver ikkje langt borte — frå meg ! Skund deg og hjelp meg , — min Gud !
19071013	Lat dei som står meg imot , gå til grunne med skam ! Lat dei som vil meg vondt , sveipast i skam og vanære !
19071014	Men eg er alltid full av von , atter og atter vil eg prisa deg .
19071015	Kvar dag skal eg fortelja — om di rettferd , om dine gjerningar til frelse ; eg kjenner ikkje talet på dei .
19071016	Herre , min Gud , eg vil tala om dine storverk , prisa di rettferd , berre den .
19071017	Du har lært meg opp , Gud , heilt frå min ungdom , og enno fortel eg — om dine under .
19071018	Forlat meg heller ikkje , Gud , når eg vert gamal og grå ! Så skal eg tala — om di mektige gjerning til heile den ætt som kjem .
19071019	Din styrke og di rettferd , Gud , når til himmelen . Du som har gjort så store ting , Herre , kven er som du ?
19071020	Du som lét oss oppleva mange trengsler og ulukker , du vil atter gje oss liv og føra oss opp frå havsens djup under jorda .
19071021	Gjev meg att mi ære , vend deg til meg og — trøysta meg !
19071022	Så vil eg spela på harpe og prisa din truskap , Gud . Eg vil spela på lyre for deg , du Israels Heilage .
19071023	Mine lipper skal jubla når eg spelar for deg , mi sjel som du har løyst ut , — skal jubla .
19071024	Ja , heile dagen skal mi tunge tala om di rettferd . For dei som vil meg vondt , har vorte til spott og spe .
19072001	Av Salomo . Gjev kongen dine domar , — Gud , lat kongssonen — få rettferd frå deg !
19072002	Så skal han døma ditt folk — med rettferd og dine armingar — med lov og rett .
19072003	Då skal fjella gje folket fred og haugane rettferd .
19072004	Gjev kongen må hjelpa — dei verjelause i folket , så dei får sin rett . Han skal berga dei fattige og knusa valdsmannen .
19072005	Lat han leva frå ætt til ætt så lenge sol og måne skin .
19072006	Han skal vera lik regnet som fell på nyslegen eng , lik ei regnskur som væter jorda .
19072007	I hans dagar skal rettferd gro og lukke og fred råda så lenge månen er til .
19072008	Lat han styra frå hav til hav , frå Storelva til heimsens endar .
19072009	Dei som bur i øydemarka , skal bøya seg for han , hans fiendar skal slikka støvet .
19072010	Kongar frå Tarsis — og fjerne strender skal senda skatt til han . Kongane i Saba og Seba skal koma med sine gåver .
19072011	Han skal alle kongar hylla , han skal alle folkeslag tena .
19072012	For han bergar — den fattige som ropar , armingen — som ingen hjelpar har .
19072013	Han ynkast over småkårsfolk og bergar livet åt dei fattige .
19072014	Han løyser dei — frå tvang og vald , deira liv er dyrt i hans augo .
19072015	Gjev kongen må leva og få gullet frå Saba ! Folk skal alltid be for han og velsigna han dagen lang .
19072016	Lat det vera slik mengd — med korn i landet at det bylgjar over åsane . Lat grøda vera — som skogen på Libanon , lat byar bløma og breia seg — som graset på marka .
19072017	Lat namnet hans leva — til evig tid , skyta friske skot — så lenge sola skin . Alle folk — skal velsigna seg med det og prisa han sæl .
19072018	Lova vere Herren , Israels Gud , han som gjer under , — einast han !
19072019	Hans herlege namn — vere evig lova ! All jorda er full — av hans herlegdom . Amen , amen .
19072020	Her endar bønene av David , son til Isai .
19073001	Ein Asaf-salme . a , Gud er god mot Israel , mot dei som er reine av hjarta .
19073002	Men eg heldt på å snåva , mine føter hadde nær glide ut .
19073003	For eg vart harm — på dei hovmodige , då eg såg — at det gjekk dei gudlause vel .
19073004	Dei har ingen plager , dei er friske og godt i hold .
19073005	Menneskeleg møde — er dei frie for , dei vert ikkje plaga som andre .
19073006	Difor er hovmod — deira halsband , valdsferd er kappa — dei sveiper seg i .
19073007	Vondskapen strøymer — frå deira indre , deira hjartans tankar — trengjer seg fram .
19073008	Dei spottar — og talar i vondskap , ovanfrå trugar dei — med trengsle .
19073009	Dei lyfter munnen — mot himmelen , og tunga fer ikring på jorda .
19073010	Difor vender folk seg til dei , og mykje vatn syg dei i seg .
19073011	Dei seier : « Korleis skulle Gud — vita om det ? Har Den Høgste — kjennskap til noko ? »
19073012	Ja , så er dei gudlause som støtt er trygge — og aukar sin rikdom .
19073013	Fåfengt har eg halde — hjarta reint og vaska mine hender — til teikn på uskyld .
19073014	Endå vart eg plaga heile dagen , kvar morgon vart eg tukta .
19073015	Hadde eg sagt : — « Såleis vil eg tala » , då hadde eg svike — dine søners ætt .
19073016	Så tenkte eg etter , — ville skjøna dette ; mødesamt var det for meg
19073017	— til dess eg gjekk inn — i Guds heilagdom ; då skjøna eg — korleis det går dei til sist .
19073018	Ja , på håle vegar fører du dei , du lèt dei falla og gå til grunne .
19073019	Å , kor brått dei går til grunne , dei vert rivne bort — og endar i redsle .
19073020	Liksom vi vanvørder ein draum når vi vaknar om morgonen , såleis vanvørder du synet — av dei når du reiser deg , Herre .
19073021	Så lenge eg var beisk i hugen , og kjende at det stakk i hjarta ,
19073022	var eg dum og uvitug , som eit fe var eg imot deg .
19073023	Men eg vert alltid verande — hjå deg , du har gripe mi høgre hand .
19073024	Du leier meg med ditt råd , og sidan tek du meg opp — i herlegdom .
19073025	Kven har eg elles — i himmelen ? Når eg berre har deg , har eg ikkje hug — til noko på jorda .
19073026	Om kropp og sjel forgår , er Gud for evig — mitt berg og min del .
19073027	Sjå , dei som held seg — borte frå deg , går til grunne , du gjer ende på alle — som er utrue mot deg .
19073028	Men for meg er det godt — å vera nær Gud . Eg tek mi tilflukt til Herren . Eg vil vitna — om alle dine gjerningar .
19074001	Ein læresalme av Asaf . Gud , kvifor har du støytt oss — bort for alltid ? Kvifor ryk din vreide — mot den hjord du gjæter ?
19074002	Kom i hug det folk du vann deg i gamal tid , di eiga ætt som du fria ut . Tenk på Sion-fjellet , — der du har din bustad .
19074003	Stig opp til dei gamle ruinar ! I heilagdomen — har fienden øydelagt alt .
19074004	I huset der folket ditt samlast , lydde brølet — frå dine motstandarar ; der sette dei sine faner — som sigersteikn .
19074005	Det var eit syn som når ein lyfter — øksar i tjukke skogen .
19074006	Så slo dei sund — all treskurden der med bile og brekkjern .
19074007	Dei sette eld på din heilagdom , heilt til grunnen vanhelga dei staden der ditt namn bur .
19074008	Dei tenkte : — « Vi gjer dei alle til trælar ! » Kvart gudshus i landet — brende dei .
19074009	Vi ser ikkje våre eigne faner . Det finst ikkje lenger — nokon profet , og det finst ingen hjå oss — som veit kor lenge dette skal vara .
19074010	Kor lenge , Gud , — skal dei driva sin spott , dei som står deg imot ? Skal fienden for alltid få vanvørda ditt namn ?
19074011	Kvifor held du handa di att ? Ta di høgre hand frå barmen , og gjer slutt på dette !
19074012	Men du , Gud , — er min konge frå gamal tid , du som gjer frelsesverk — på jorda .
19074013	Du kløyvde havet i ditt velde og krasa hovuda — åt drakane i vatnet .
19074014	Du slo sund hovuda — åt Leviatan og gav dei til føde — for dyra i øydemarka .
19074015	Kjelde og bekk — lét du strøyma fram , du turka ut elvar — som alltid har vatn .
19074016	Din er dagen , og di er natta ; du sette sol og måne — på plass .
19074017	Du fastsette alle grenser — på jorda , sommar og vinter — er det du som har skapt .
19074018	Herre , kom dette i hug når fienden driv sin spott , og eit folk av dårar — vanvørder ditt namn .
19074019	Gjev ikkje di turteldue — til villdyr , gløym aldri dine armingars liv !
19074020	Kom i hug di pakt med oss ! For kvar avkrok i landet — er full av valdsferd .
19074021	Lat ikkje dei trælka — gå bort med skam , lat dei arme og fattige — prisa ditt namn !
19074022	Reis deg , Gud , og før di sak ! Kom i hug at du dagen lang — vert spotta av dårar !
19074023	Gløym ikkje ropet — åt dine fiendar , ståket som alltid stig opp frå dei som står deg imot .
19075001	Til korleiaren . « Øydelegg ikkje ! » Ein Asaf-salme . Ein song .
19075002	Gud , vi prisar og takkar deg . Ditt namn er nær hjå dei som fortel om dine under .
19075003	« På den tid eg har fastsett , skal eg halda rettferdig dom .
19075004	Jorda og alle som bur der , — kan rikkast , men eg har gjort — hennar søyler faste . » Sela
19075005	Eg sa til dårane : — « Ver ikkje dumme ! » og til dei gudlause : — « Ver ikkje stolte !
19075006	Briska dykk ikkje — av dykkar makt , gjer ikkje nakken bratt — og talen frekk ! »
19075007	For det kjem inga oppreising — frå aust eller vest og heller ikkje frå øydemarka .
19075008	Nei , det er Gud som dømer . Éin bøyer han ned , — og éin reiser han opp .
19075009	Herren har eit staup i si hand med skummande , krydda vin . Han skjenkjer i av vinen , og alle vonde på jorda — må drikka , jamvel botnfallet må dei tøma .
19075010	Men eg vil alltid fortelja — om dette og spela og syngja — for Jakobs Gud .
19075011	« Eg tek makta — frå alle dei gudlause , men dei rettferdige — skal få stor kraft . »
19076001	Til korleiaren . Med strengespel . Ein Asaf-salme . Ein song .
19076002	Gud er kjend i Juda , hans namn er stort i Israel .
19076003	I Salem er hans hytte reist , på Sion står hans bustad .
19076004	Der braut han sund — dei lynande piler , krigens våpen , — skjold og sverd . Sela
19076005	Strålande er du , herlegare enn dei — eldgamle fjell .
19076006	Modige menn vart plyndra , og dei sovna inn . Hendene svikta — kvar stridsmann .
19076007	Ved dine trugsmål , — Jakobs Gud , fall hest og krigar i dvale .
19076008	Ageleg er du , Gud . Kven kan stå seg for ditt åsyn når du vert vreid ?
19076009	Du kunngjer din dom — frå himmelen . Jorda vert mållaus av redsle
19076010	når Gud står opp for å døma og frelsa — alle armingar på jord . Sela
19076011	Jamvel manns harme — vert til lovsong for deg ; harmen endar med høgtid .
19076012	Gjev lovnader til Herren — dykkar Gud , og lat han få det de har lova ! Folk skal koma frå alle kantar med gåver til den agelege Gud .
19076013	Han bøyer dei stolte fyrstar , og kongane på jord — må ottast han .
19077001	Til korleiaren . Etter Jedutun . Ein Asaf-salme .
19077002	Eg ropar til Gud , ja , eg ropar til Gud , — og han høyrer meg .
19077003	Den dagen eg er i naud , — søkjer eg Herren . Om natta retter eg ut mi hand , og ho trøytnar ikkje . Mi sjel lèt seg ikkje trøysta .
19077004	Eg tenkjer på Gud og sukkar ; eg gruvlar — og kjenner meg kraftlaus . Sela
19077005	Heile natta held du meg vaken ; eg er så uroleg , — eg kan ikkje tala .
19077006	Eg tenkjer på gamle dagar og minnest framfarne år .
19077007	Om natta strevar eg — med tankar , eg gruvlar , mi ånd granskar .
19077008	Vil Herren støyta oss bort — for alltid og aldri visa sin godvilje meir ?
19077009	Er hans truskap for evig slutt , har ordet hans stilna — for alle ætter ?
19077010	Kan Gud ha gløymt — å vera nådig , er han vreid — og held att si miskunn ? Sela
19077011	Eg seier : « Det piner meg at Den Høgste har drege til seg — si hand .
19077012	Eg minnest Herrens — gjerningar , minnest dei under — du gjorde før .
19077013	Eg tenkjer på kvar dåd — du gjorde , og grundar på dine storverk .
19077014	Gud , i heilagdom går du fram . Kvar er ein gud — så stor som Herren ?
19077015	Du er den Gud som gjer under , mellom folka har du synt — di kraft .
19077016	Med velde løyste du ut — ditt folk , sønene åt Jakob og Josef . Sela
19077017	Vatnet såg deg , Gud ; vatnet såg deg og skalv , ja , havdjupet skalv av redsle .
19077018	Regnet strøymde frå skyene , tora dunde — frå skykledd himmel , og lyna fór av stad som piler .
19077019	Du lét tora rulla som vognhjul , lyna lyste opp jordkrinsen ; jorda riste og skalv .
19077020	Din veg — gjekk midt gjennom sjøen , din stig gjennom veldig vatn ; men ingen kjende dine fotspor .
19077021	Du førte ditt folk som ei hjord ved handa åt Moses og Aron .
19078001	Ein læresalme av Asaf . Lyd , mitt folk , på mi lære , vend øyra til orda — frå min munn !
19078002	Eg vil opna munnen — og tala i bilete , bera fram gåtefull tale — frå gamal tid .
19078003	Det vi har høyrt og kjenner til , det våre fedrar har fortalt oss ,
19078004	det døl vi ikkje for deira born . Vi vil fortelja til ætta som kjem , om Herrens herlege verk — og hans velde , om alle dei under han har gjort .
19078005	Han gav sine bod i Jakob og sette ei lov i Israel . Den baud han våre fedrar å gjera kjend for sine born .
19078006	Han ville at den komande ætt , dei born som sidan vart fødde , skulle læra lova å kjenna . Så skulle dei stå fram og kunngjera henne — for sine born ,
19078007	for at ' dei ' kunne setja si lit — til Gud og ikkje gløyma — Guds gjerningar , men nøye halda hans bod .
19078008	Dei skulle ikkje verta — som sine fedrar , ei tverr og trassig ætt , ei ætt som ikkje var fast i hug og ikkje var trufast — mot Gud i si ånd .
19078009	Efraims søner , — væpna med bogar , tok ut og rømde — på stridens dag .
19078010	Dei heldt seg ikkje — til Guds pakt og nekta å fylgja hans lov .
19078011	Dei gløymde — hans store gjerningar og dei under — han hadde late dei sjå .
19078012	Han gjorde under — for deira fedrar på Soan-marka i Egypt .
19078013	Han kløyvde sjøen — og førte dei over , medan han lét vatnet stå — som ein voll .
19078014	Om dagen leidde han dei — i ei sky , og kvar natt i ein lysande eld .
19078015	Han kløyvde fjell i øydemarka og gav dei vatn å drikka , rikeleg som frå havsens djup — under jorda .
19078016	Han lét bekker strøyma — fram or berget og vatnet renna som elvar .
19078017	Men dei heldt ikkje opp — med å synda mot han , dei trassa Den Høgste — i øydemarka .
19078018	Med vitende og vilje — sette dei Gud på prøve då dei kravde mat — etter eiga lyst .
19078019	Dei tala imot han og sa : « Kan Gud duka bord — i øydemarka ?
19078020	Han slo på berget — så vatnet rann , og bekkene fløymde fram . Men kan han òg gje oss brød og syta for kjøt til sitt folk ? »
19078021	Då Herren høyrde det , — vart han harm . Ein eld braut ut mot Jakob , Guds vreide loga mot Israel ,
19078022	fordi dei ikkje trudde på Gud og ikkje leit på hans frelse .
19078023	Så gav han skyene påbod og opna dørene til himmelen ;
19078024	han lét manna regna — til føde for dei , gav dei korn frå himmelen .
19078025	Englebrød fekk menneska eta ; Gud sende mat , — og dei vart mette .
19078026	Han lét austavinden blåsa — frå himmelen , dreiv sønnavinden fram — med si kraft .
19078027	Han lét kjøt regna ned til dei — som støv , flygande fuglar — som havsens sand .
19078028	Midt i leiren lét han dei falla , rundt ikring deira bustader .
19078029	Dei åt , og alle vart mette ; han sende dei — det dei kravde .
19078030	Men før dei hadde — stetta trongen , då dei endå hadde mat — i munnen ,
19078031	loga Guds vreide opp imot dei . Han drap dei sterkaste — mellom dei , slo Israels unge stridsmenn — til jorda .
19078032	Likevel heldt dei fram — med å synda og trudde ikkje på hans under .
19078033	Så lét han deira dagar — kverva som ein pust , deira leveår enda med redsle .
19078034	Når han drap nokon , — søkte dei han , då vende dei om — og spurde etter Gud .
19078035	Dei kom i hug — at Gud er deira berg , at Den Høgste Gud — er deira utløysar .
19078036	Likevel narra dei han — med sine ord og laug for han med si tunge .
19078037	I sitt hjarta — heldt dei ikkje fast ved han , dei var ikkje trugne — mot hans pakt .
19078038	Men han var miskunnsam ; han tilgav synda — og tynte dei ikkje . Gong på gong heldt han att — sin vreide og lét ikkje all sin harme — bryta fram .
19078039	Han kom i hug — at dei berre var menneske , ein vindpust — som fer av stad og vert borte .
19078040	Men dei trassa han ofte — i øydemarka og gjorde han sorg i audna .
19078041	Atter og atter — sette dei Gud på prøve og krenkte Israels Heilage .
19078042	Dei hugsa ikkje — at han greip inn den dagen han fria dei — frå fienden ,
19078043	då han viste sine teikn i Egypt , sine under på Soan-marka .
19078044	Han gjorde elvane der til blod , ingen kunne drikka — or bekkene .
19078045	Han sende imot dei klegg — som beit , og frosk som herja mellom dei .
19078046	Han gav deira avling — til gnagaren , deira grøde — til grashoppesvermen .
19078047	Han øydela vintrea deira — med hagl og morbærtrea med rimfrost .
19078048	Han lét sjukdom koma på feet , sende pest — over buskapen deira .
19078049	Han sende mot dei — sin brennande harme , vreide og ilske og naud , ei sendeferd av ulukke-englar .
19078050	Han gav rom for sin vreide og sparte dei ikkje for døden , men gav deira liv til pesten .
19078051	Han slo alle fyrstefødde — i Egypt , den beste kraft i hamittartelta .
19078052	Så lét han sitt folk ta ut — som sauer , som ei hjord i øydemarka — førte han dei .
19078053	Han leidde dei trygt , — og dei reddast ikkje , sjøen løynde deira fiendar .
19078054	Han førte dei — til sitt heilage land , til fjellet han vann — med si høgre hand .
19078055	Andre folk dreiv han bort — for dei ; han skifte ut deira land — som ein arv og lét Israels ætter — bu i deira telt .
19078056	Men dei eggja og trassa — Den Høgste Gud og retta seg ikkje — etter hans påbod .
19078057	Dei fall frå og var trulause — som sine fedrar , dei sveik , — lik ein boge som slaknar .
19078058	Dei krenkte han — med sine offerhaugar , med avgudsbilete eggja — dei han .
19078059	Gud høyrde det og vart harm , han vraka Israel heilt og fullt .
19078060	Han gav opp sin bustad i Sjilo , det teltet han budde i — mellom menneske .
19078061	Si makt lét han førast bort — som hærfang , sin herlegdom gav han — i fiendehand .
19078062	Han gav sitt eige folk — til sverdet , for han var harm på folket .
19078063	Elden øydde — dei unge stridsmenn , jentene fekk ingen — bryllaupssong .
19078064	Prestane i folket fall for sverd , og enkjene fekk ikkje halda — syrgjehøgtid .
19078065	Då vakna Herren — som or ein svevn , lik ein stridsmann — som vaknar or rusen .
19078066	Han slo sine motstandarar — tilbake og førte evig skam over dei .
19078067	Han støytte bort Josefs telt og valde ikkje Efraims-ætta .
19078068	Men Juda-ætta valde han ut og Sion-fjellet , som han elskar .
19078069	Han bygde sin heilagdom — himmelhøg , og grunnla han for alltid — liksom jorda .
19078070	Han valde ut David , sin tenar , og henta han frå sauekvea .
19078071	Han tok han bort — frå lamsauene og sette han til hyrding — for Jakob , sitt folk , for Israel , sin eigedom .
19078072	Og David gjætte dei — med ærleg hjarta , han leidde dei — med kunnig hand .
19079001	Ein Asaf-salme . Framande folk har trengt seg inn i ditt arveland , Gud . Dei har gjort — ditt heilage tempel ureint og lagt Jerusalem i røys .
19079002	Dei har gjeve lika — av dine tenarar til føde for fuglane — under himmelen , og kjøtet av dine trugne til villdyra på marka .
19079003	Dei har rent ut deira blod — som vatn rundt ikring Jerusalem , og det er ingen — som gravlegg dei .
19079004	Vi har vorte til hån — for grannane våre , til spott og spe — for folka ikring oss .
19079005	Kor lenge , Herre ? Vil du vera harm for alltid ? Kor lenge skal din iver — brenna som eld ?
19079006	Renn din vreide ut — over framande folk , som ikkje kjenner deg , renn han ut over kongerike , der ingen kallar på ditt namn .
19079007	For dei har gjort ende på Jakob og lagt hans bustad i øyde .
19079008	Tilrekna oss ikkje dei synder som våre fedrar gjorde . Skunda deg og møt oss — med di miskunn ! For no er det ille med oss !
19079009	Hjelp oss , Gud , du som er vår frelsar , så ditt namn kan verta æra . Fri oss ut for ditt namn skuld , og tilgjev våre synder !
19079010	Kvifor skal folka seia : « Kvar er deira Gud ? » Gjer det kjent mellom folka , og lat oss få sjå at du tek hemn for det utrende blodet — av dine tenarar .
19079011	Høyr korleis fangane sukkar ! Løys med din veldige arm dei som er vigde til døden !
19079012	Lat våre grannar — få sju gonger att fordi dei har spotta deg , Herre .
19079013	Men vi , ditt folk , — den hjord du gjæter , vil lovsyngja deg til evig tid , forkynna din pris — frå ætt til ætt .
19080001	Til korleiaren . Etter « Liljene » . Eit vitnemål . Av Asaf . Ein salme .
19080002	Høyr oss , Israels hyrding , du som fører Josef som — ei hjord ! Du som tronar over kjerubane , vis deg i stråleglans
19080003	for Efraim , Benjamin — og Manasse ! Vekk di kraft — og kom oss til hjelp !
19080004	Reis oss opp att , Gud , lat ditt andlet lysa , — så vi vert frelste !
19080005	Herre , Allhærs Gud , kor lenge vil du la — din vreide ryka mot folket ditt som bed til deg ?
19080006	Gråt er brødet du gjev dei — å eta , og tårer må dei drikka — i fullt mål .
19080007	Du lèt våre grannar stridast — om oss , og fiendane spottar oss .
19080008	Reis oss opp att , Allhærs Gud , lat ditt andlet lysa , — så vi vert frelste !
19080009	Eit vintre reiv du opp i Egypt , du dreiv folkeslag ut — og planta det .
19080010	Du rudde grunnen for det , så det røtte seg og fylte landet .
19080011	Skuggen av det gøymde fjell , greinene løynde — mektige sedrar .
19080012	Det tøygde rankene ut til havet og renningane heilt — til Storelva .
19080013	Kvifor har du rive ned gjerdet — kring treet , så alle som går framom , — kan plukka ,
19080014	så villsvin frå skogen — kan gnaga på det , og krypet på marka — kan eta av det ?
19080015	Vend deg hit att , Allhærs Gud , skoda ned frå himmelen og sjå ! Ta deg av dette vintreet ,
19080016	verna om det — som du har planta med di høgre hand , — sonen som du har gjeve — styrke !
19080017	Dei som brende opp treet — lik avfall , skal gå til grunne — for ditt trugsmål .
19080018	Hald di vernande hand — over han som er ved di høgre side , over mennesket — som du har gjeve styrke .
19080019	Så vil vi aldri vika frå deg . Gjev oss liv , — så vil vi kalla på deg !
19080020	Reis oss opp att , — Herre , Allhærs Gud , lat ditt andlet lysa , — så vi vert frelste !
19081001	Til korleiaren . Etter Gittit . Av Asaf .
19081002	Rop av fryd for Gud , — vår styrke , lat hyllingsrop ljoma — for Jakobs Gud !
19081003	Lat songen stiga — og handtrommer lyda til fagre tonar — frå lyre og harpe !
19081004	Blås i horn på nymånedagen og ved fullmåne , — på vår høgtidsdag .
19081005	For det er ei føresegn i Israel , eit påbod frå Jakobs Gud ,
19081006	ei lov som han gav til Josefs ætt då ho drog ut or Egypt . Eg høyrer ei ukjend røyst :
19081007	Eg fria hans aksel for børa , hans hender slapp fri — frå berekorga .
19081008	Du ropa i di naud , — og eg berga deg ; eg svara deg , løynd i toreskya , og prøvde deg — ved Meriba-vatnet . Sela
19081009	Høyr , mitt folk , — eg formanar deg ! Israel , gjev du ville høyra — på meg !
19081010	Du skal ikkje ha — nokon framand gud , du skal ikkje tilbe andre gudar !
19081011	Eg er Herren din Gud , som førte deg opp frå Egypt . Lat munnen opp , — så fyller eg han !
19081012	Men folket mitt — høyrde ikkje på meg , Israel ville ikkje lyda meg .
19081013	Så lét eg dei fara , — forherda som dei var ; og dei fylgde sine eigne planar .
19081014	Gjev mitt folk — ville høyra på meg , gjev Israel — ville gå på mine vegar !
19081015	Snart skulle eg kua — deira fiendar og retta mi hand — mot deira motstandarar .
19081016	Dei som hatar Herren , — må krypa for han , deira ulukketid skal alltid vara .
19081017	Men deg vil eg fø — med den beste kveite og metta med honning frå fjell .
19082001	Ein Asaf-salme . Gud står fram i gudelyden , mellom gudar held han dom :
19082002	Kor lenge vil de fella urett dom og halda med — dei ugudelege ? Sela
19082003	Hjelp småkårsfolk og farlause — til deira rett , frikjenn dei arme og — trengande ,
19082004	berga småkårsfolk og fattige , og fri dei ut or nidingars hand !
19082005	Dei har korkje vit eller skjøn , dei ferdast ikring i mørker , heile grunnvollen — under jorda ragar .
19082006	Eg har sagt : « De er gudar , søner åt Den Høgste er de alle .
19082007	Men som menneske — skal de døy , som ein av fyrstane — skal de falla . »
19082008	Reis deg , Gud , — og hald dom på jorda , for alle folkeslag — er din eigedom .
19083001	Ein song . Ein Asaf-salme .
19083002	Gud , hald deg ikkje i ro , ver ikkje still og tagal , Gud !
19083003	For sjå , dine fiendar er — i opprør , dei som hatar deg , — lyfter hovudet .
19083004	Dei legg lumske planar — mot ditt folk , dei held samråd — mot dei du vernar :
19083005	« Kom , lat oss sletta dei ut — som folk , så ingen meir — kjem Israels namn i hug ! »
19083006	Dei held råd og vert samde , så gjer dei samband mot deg :
19083007	dei som bur i Edoms — og Ismaels telt , moabittane og hagrittane ,
19083008	Gebal , Ammon og Amalek , filistarane og dei som bur — i Tyrus ;
19083009	jamvel Assur går i lag med dei og låner sin arm — til Lots søner . Sela
19083010	Gjer med dei som med Midjan , med Sisera og Jabin — ved Kisjon-bekken .
19083011	Dei fekk si endelykt — ved En-Dor og vart til gjødsel på marka .
19083012	Lat det gå deira stormenn — som Oreb og Se’eb og alle deira fyrstar — som Sebah og Salmunna !
19083013	For dei seier : « Vi vil ta Guds bustader — i eige . »
19083014	Min Gud , lat dei verta — lik ein kvervlande tistel , lik halmstrå som fyk — for vinden .
19083015	Som elden brenner opp — ein skog og logane set fjell i brann ,
19083016	så må du jaga dei — med ditt uver og skræma dei med din storm .
19083017	Lat deira andlet raudna — av skam , så dei spør etter ditt namn , — Herre .
19083018	Lat dei skjemmast — og skræmast for alltid , lat dei verta vanæra — og gå til grunne !
19083019	Gjev dei må skjøna — at einast du , du som ber namnet Herren , er Den Høgste over all jorda .
19084001	Til korleiaren . Etter Gittit . Av Korah-songarane . Ein salme .
19084002	Kor elskelege dine bustader er , Herre , Allhærs Gud !
19084003	Mi sjel lengta , — ja brann av lengsle , etter Herrens tempelgardar . No jublar hjarta og kropp mot den levande Gud .
19084004	Ja , fuglen har funne ein heim , svala har fått seg eit reir , der ho kan leggja sine ungar , ved dine altar , Herre , — Allhærs Gud , min konge og min Gud .
19084005	Sæle er dei som bur i ditt hus , dei skal alltid lova deg . Sela
19084006	Sæle er dei — som har sin styrke i deg , dei som lengtar etter — å fara opp til templet .
19084007	Når dei fer gjennom — den turre dalen , gjer dei han til ein kjeldevang ; haustregnet legg si signing — over han .
19084008	Dei går frå kraft til kraft , til dei stig fram for Gud — på Sion .
19084009	Høyr mi bøn , Herre , — Allhærs Gud , lyd etter , du Jakobs Gud ! Sela
19084010	Gud , vårt skjold , — vend augo hit , og sjå på han som du har salva !
19084011	Ja , éin dag i dine tempelgardar er betre enn tusen andre . Å stå ved dørstokken — til Guds hus er betre enn å bu — i telt med gudlause .
19084012	For Herren vår Gud — er sol og skjold , Herren gjev nåde og ære . Den som er ærleg i si ferd , nektar han ikkje noko godt .
19084013	Herre , Allhærs Gud , sæl er den — som set si lit til deg .
19085001	Til korleiaren . Av Korah-songarane . Ein salme .
19085002	Du har vist nåde — mot landet ditt , Herre , Jakobs lagnad har du vendt .
19085003	Du tok bort skulda åt folket ditt og tilgav alle deira synder . Sela
19085004	All din harme tok du tilbake , din brennande vreide — lét du fara .
19085005	Reis oss opp att , — Gud , vår frelsar , vend din uvilje bort frå oss !
19085006	Vil du vera harm på oss — for alltid og la vreiden vara — frå ætt til ætt ?
19085007	Vil ikkje du gje oss liv på nytt , så ditt folk kan gleda seg i deg ?
19085008	Lat oss få sjå din godleik , — Herre , og gjev oss di frelse !
19085009	Eg vil høyra — kva Gud , Herren , seier . For han talar fred — til sitt folk , til sine trugne , — berre dei ikkje vender seg — til dårskap !
19085010	Ja , hans frelse er nær for dei som ottast han ; hans herlegdom — skal bu i vårt land .
19085011	Godleik og sanning — skal møta kvarandre , rettferd og fred — kyssa kvarandre .
19085012	Truskap skal gro opp or jorda og rettferd sjå ned — frå himmelen .
19085013	Då gjev Herren det — som godt er , og landet vårt ber si grøde .
19085014	Rettferd går framføre han , og frelse fylgjer i hans fotefar .
19086001	Ei bøn av David . Vend øyra til og svar meg , — Herre , for eg er hjelpelaus og fattig !
19086002	Vakta meg , for eg held di pakt . Frels din tenar , du min Gud ! Eg set mi lit til deg .
19086003	Ver meg nådig , Herre , for heile dagen ropar eg til deg .
19086004	Gjer din tenar inderleg glad ! Herre , eg lyfter mi sjel til deg .
19086005	For du er god og tilgjev gjerne , Herre , stor er den miskunn du viser mot alle — som kallar på deg .
19086006	Herre , vend øyra til mi bøn , lyd etter når eg tryglar og bed !
19086007	Den dag eg er i naud , — ropar eg til deg , for du vil bønhøyra meg .
19086008	Herre , mellom gudar — er ingen som du , og ingen gjerningar er — som dine .
19086009	Alle folk som du har skapt , skal koma — og bøya seg for deg , Herre , og æra ditt namn .
19086010	For du er stor , — og du gjer under . Einast du er Gud .
19086011	Herre , lær meg din veg , så eg kan ferdast — i di sanning ! Gjev meg eit udelt hjarta , så eg kan ottast ditt namn !
19086012	Eg takkar deg , Herre , — av heile mitt hjarta ; min Gud , eg vil evig æra — ditt namn .
19086013	For din truskap mot meg — er stor , frå det djupe dødsriket — har du fria meg ut .
19086014	Frekke menn — reiser seg mot meg , Gud , ein flokk av valdsmenn — står meg etter livet . Dei har ikkje deg for auga .
19086015	Men du , Herre Gud , — er mild og nådig , langmodig og rik — på miskunn og truskap .
19086016	Vend deg til meg — og ver meg nådig ! Gjev din tenar kraft frå deg , og berga son — til di tenestkvinne !
19086017	Gjev meg eit teikn — som varslar godt ! Lat dei som hatar meg , — sjå det og skjemmast ! For du , Herre , — hjelper og trøystar meg .
19087001	Av Korah-songarane . Ein salme . Ein song . Byen er grunnlagd — på heilage fjell .
19087002	Herren elskar Sion mest av alle Jakobs bustader .
19087003	Herlege ting er sagde om deg , du Guds by . Sela
19087004	Eg reknar Egypt og Babylonia mellom dei som kjenner meg . Om dei som bur i Filistarland , — Tyrus og Nubia , heiter det : « Dei er fødde der . »
19087005	Men om Sion skal det seiast : « Der er alle fødde . » Den Høgste sjølv — har grunnfest byen .
19087006	Når Herren skriv opp folka , tel han og seier : « Her er denne fødd . » Sela
19087007	Så syng dei og dansar og seier : « Alle mine kjelder er i deg . »
19088001	Ein song . Ein salme av Korah - songarane . Til korleiaren . Til å syngja etter « Mahalat » . Ein læresalme av Heman , som høyrde Esrah-ætta til .
19088002	Herre , du Gud — som er min frelsar , eg ropar til deg dag og natt .
19088003	Lat mi bøn koma fram for deg , vend øyra til mitt klagerop !
19088004	Mi sjel er mett av ulukker , mitt liv er kome dødsriket nær .
19088005	Eg vert rekna til dei — som steig ned i grava , eg er som ein mann utan kraft .
19088006	Eg er som ein død — mellom døde , lik falne som ligg i si grav ; du kjem dei ikkje meir i hug , skilde som dei er frå di hand .
19088007	Du har lagt meg — i grava der nede , i den mørke , djupe avgrunn .
19088008	Din harme kviler tungt på meg du lèt dine brotsjøar — slå over meg . Sela
19088009	Du har teke mine kjenningar — frå meg og gjort det så — at dei avskyr meg . Eg er innestengd — og kjem ikkje ut ,
19088010	mitt auga sløvest av plager . Herre , eg ropar dagleg til deg og retter hendene ut mot deg .
19088011	Gjer du vel under for dei døde , står daudingar opp — og prisar deg ? Sela
19088012	Fortel dei om di miskunn — i grava , om din truskap i dødsriket ?
19088013	Vert dine under kjende — i mørkret , di rettferd i gløymslelandet ?
19088014	Men eg , Herre , ropar til deg , om morgonen kjem mi bøn — imot deg .
19088015	Kvifor støyter du meg bort — frå deg , Herre , kvifor løyner du ditt andlet — for meg ?
19088016	Eg er elendig , ja døden nær , og det har eg vore — frå ungdomen av ; rådvill ber eg dine redsler .
19088017	Din brennande harme — slår over meg , dine redsler gjer ende på meg .
19088018	Heile dagen — er dei ikring meg som vatn , alle saman omringar meg .
19088019	Du har teke vener — og frendar ifrå meg , og mine kjenningar — held du borte .
19089001	Ein læresalme av Etan , som høyrde Esrah-ætta til .
19089002	Eg vil alltid syngja — om dei gjerningar som Herren i sin nåde — har gjort . Eg vil forkynna din truskap — frå ætt til ætt .
19089003	Eg seier : Di miskunn — er bygd opp for evig , din truskap står fast — i himmelen .
19089004	« Eg gjorde ei pakt — med min utvalde , gav David , min tenar , — ein heilag lovnad :
19089005	Di ætt vil eg halda oppe — til evig tid ; eg vil byggja — din kongsstol — frå ætt til ætt . » Sela
19089006	Himmelen prisar dine under , — Herre , dei heilage som er samla , — lovsyng din truskap .
19089007	For kven i det høge — kan liknast med Herren , kven er som Herren — mellom gudesøner ?
19089008	Det står age av Gud — i rådet åt dei heilage , han er stor og ageleg — for alle ikring han .
19089009	Kven er som du , — Herre , Allhærs Gud ? Mektig er du Herre , og truskap har du — ikring deg .
19089010	Du råder over — det stolte havet ; når bylgjene reiser seg , — stiller du dei .
19089011	Du knuste Rahab — som ein fallen krigar , dine fiendar spreidde du — med din sterke arm .
19089012	Din er himmelen , — og di er jorda ; du har grunnlagt verda — og alt det som fyller henne .
19089013	Nordheimen og sørheimen , — du har skapt dei , Tabor og Hermon — jublar over ditt namn .
19089014	Du har ein arm — med veldig kraft , sterk er di hand , — di høgre er lyft .
19089015	Rett og rettferd er grunnvoll — for din kongsstol , miskunn og truskap — går føre deg .
19089016	Sælt er det folket — som kjenner hyllingsropet og ferdast i ljoset — frå ditt åsyn , Herre .
19089017	All dagen jublar dei — over ditt namn , ved di rettferd vert dei lyfte .
19089018	For du er vår herlege styrke , i din godhug gjev du oss kraft .
19089019	Vårt skjold er vigt til Herren , vår konge til Israels Heilage .
19089020	Ein gong tala du i eit syn til dei som var true — mot di pakt : « Eg har sett krona på ein helt , reist opp ein utvald krigar — av folket .
19089021	David , min tenar , fann eg , med heilag olje salva eg han .
19089022	Mi hand skal halda han oppe , min arm skal gje han styrke .
19089023	Fiendar skal ikkje lura han , nidingar skal ikkje kua han .
19089024	Hans motstandarar — knuser eg framfor han , dei som hatar han , slår eg ned .
19089025	Trufast og god — vil eg vera mot han , i mitt namn — skal krafta hans auka .
19089026	Eg lèt hans velde nå til havet , hans makt til elvane i aust .
19089027	Han skal ropa til meg : — Du er min far , min Gud og mitt — frelsande berg !
19089028	Ja , eg gjer han — til min fyrstefødde , til den høgste — mellom kongane på jord .
19089029	Eg held evig fast — på min truskap mot han , mi pakt med han — skal stå ved lag .
19089030	Hans ætt vil eg alltid — halda oppe , hans kongsstol så lenge — himmelen er til .
19089031	Dersom hans søner — går bort frå mi lov og ikkje ferdast etter mine bod ,
19089032	dersom dei vanvørder — mine føresegner og ikkje held mine påbod ,
19089033	då straffar eg dei — med ris for deira brot , med slag for deira misgjerning .
19089034	Men mi miskunn tek eg ikkje — frå han , min truskap sviktar eg ikkje .
19089035	Eg vil ikkje vanhelga mi pakt og ikkje endra det eg har tala .
19089036	Ein gong gav eg — ein heilag lovnad , og eg vil ikkje lyga for David .
19089037	Hans ætt skal alltid leva , og hans kongsstol — skal stå for mitt åsyn så lenge sola er til .
19089038	Han skal vara evig som månen , det trufaste vitnet i skya . » Sela
19089039	Men no har du vraka — den du har salva , støytt han bort i din vreide .
19089040	Du har gjort om inkje — pakta med din tenar , vanæra hans krone — og trøtt henne i støvet .
19089041	Du har rive ned alle — hans murar og lagt hans borger i grus .
19089042	Dei plyndrar han , — alle som fer framom , han har vorte til spott — for sine grannar .
19089043	Du har gjeve — hans fiendar styrke og gjort alle — hans motstandarar glade .
19089044	Ja , hans kvasse sverd — har du late vika , du heldt han ikkje oppe — i striden .
19089045	Du har gjort ende på hans glans og velt hans kongsstol til jorda .
19089046	Du har forkorta — hans ungdoms dagar og sveipt han i skam . Sela
19089047	Kor lenge , Herre ? Vil du løyna deg for alltid ? Kor lenge skal din harme — loga som eld ?
19089048	Kom i hug — kor kort mi levetid er ! Kor forgjengelege dei er , alle menneske — som du har skapt !
19089049	Kvar finst den mannen — som ikkje må døy , som kan berga seg — frå helheims vald ? Sela
19089050	Kvar vert det av dei gjerningar , — Herre , som du før har vist oss — i din nåde , og som du med eid lova David i din truskap ?
19089051	Herre , kom i hug — din tenars vanære ! Spott frå folka må eg tola .
19089052	For dine fiendar spottar , Herre , dei spottar din salvevigde , — kvar han går .
19089053	Lova vere Herren til evig tid ! — Amen , amen .
19090001	Ei bøn av gudsmannen Moses . Herre , du har vore ein bustad for oss frå ætt til ætt .
19090002	Før fjella vart fødde , før jorda og verda vart til , ja , frå æve til æve er du , Gud .
19090003	Du lèt mennesket verta — til støv att og seier : « Vend tilbake , — de menneskeborn ! »
19090004	For tusen år er i dine augo som dagen i går — då han fór framom , eller som ei nattevakt .
19090005	Du riv menneska bort , dei er som ein svevn . Om morgonen er dei — som groande graset :
19090006	Om morgonen gror det — og blømer , om kvelden er det vise og turt .
19090007	Vi går til grunne — ved din vreide , redsle grip oss ved din harme .
19090008	Våre misgjerningar — har du for auga , vår løynde synd vert synleg i ljoset frå ditt åsyn .
19090009	Alle våre dagar — fer fram i din vreide , åra går som ein pust .
19090010	Vår levetid er sytti år , og åtti år , når styrken er stor . Deira herlegdom er strev — og møde ; snart er det slutt , — vi flyr av stad .
19090011	Kven kjenner styrken — i din vreide , kven ottast deg , — så han skjønar din harme ?
19090012	Lær oss å telja våre dagar , så vi kan få visdom i hjarta !
19090013	Kom attende , Herre ! — Kor lenge ? Ha medynk med dine tenarar !
19090014	Metta oss med miskunn — når morgonen renn , så vi kan gleda og fagna oss — alle våre dagar .
19090015	Gled oss så lenge — som du har audmykt oss , like mange år — som vi har lide vondt .
19090016	Lat dine tenarar få sjå — di gjerning , og vis din herlegdom — for deira born !
19090017	Gjev Herrens velvilje — må vera over oss ! Gjev du må fremja — våre henders verk , ja , fremja våre henders verk !
19091001	Den som sit i livd — hjå Den Høgste og bur i skuggen — av Den Allmektige ,
19091002	han seier til Herren : — « Mi livd og borg , min Gud som eg set mi lit til ! »
19091003	Ja , han bergar deg — frå jegerens snare , frå pest som tyner .
19091004	Med sine fjører løyner han deg , under hans venger finn — du livd . Hans truskap er skjold og vern .
19091005	Du skal ikkje reddast — for skræmsler om natta , for piler som flyg om dagen ,
19091006	for pest som snikjer seg — fram i mørkret , for sott som herjar — middagstider .
19091007	Om tusen fell ved di side , ti tusen ved di høgre hand , så skal ikkje ulukka nå deg .
19091008	Du skal berre vera vitne til det og sjå at dei gudlause får si løn .
19091009	For du seier : — « Herren er mi livd . » Den Høgste har du gjort — til din bustad .
19091010	Inkje vondt skal koma over deg og inga plage nå ditt telt .
19091011	For han skal gje — sine englar påbod at dei skal verna deg — på alle dine vegar .
19091012	Dei skal bera deg på hendene , så du ikkje støyter foten — på nokon stein .
19091013	På løve og orm skal du trakka , ungløve og orm — skal du trø under fot .
19091014	« Eg bergar han , — for han held seg til meg ; eg gjev han livd , — for han kjenner mitt namn .
19091015	Når han kallar på meg , — svarar eg ; eg er med han i naud — og trengsle , eg friar han ut og gjev han ære .
19091016	Eg mettar han — med mange dagar og lèt han sjå mi frelse . »
19092001	Ein salme . Ein song til bruk på sabbatsdagen .
19092002	Det er godt å lovsyngja Herren og prisa ditt namn , du Høgste ,
19092003	å forkynna di miskunn — om morgonen , din truskap om nettene ,
19092004	til tistrengja sitar og harpe , til tonar frå lyra .
19092005	Med ditt verk har du gledt meg , — Herre ; eg jublar over det du har gjort .
19092006	Kor store dine gjerningar er , kor djupe dine tankar , Herre !
19092007	Ein uvitug mann — forstår ikkje dette , dåren skjønar det ikkje .
19092008	Dei gudlause gror som graset , alle ugjerningsmenner blømer , men dei skal rydjast ut — for alltid .
19092009	Du , Herre , er høg til evig tid .
19092010	Men dine fiendar , Herre , dei skal gå til grunne , og alle ugjerningsmenner — skal spreiast .
19092011	Du gjev meg kraft — som ein villokse og salvar meg — med den friskaste olje .
19092012	Eg får sjå at mine fiendar fell , eg får høyra korleis det går med ugjerningsmenner — som reiser seg mot meg .
19092013	Men dei rettferdige gror — som palmer , dei veks som sedrar — på Libanon .
19092014	Dei er planta i Herrens hus og blømer i vår Guds — tempelgardar .
19092015	Enno i sin alderdom — ber dei frukt , friske og frodige er dei .
19092016	Såleis forkynner dei — at Herren er rettvis ; hjå han , mitt berg , — er det ingen urett .
19093001	Herren er konge , — han har kledt seg i høgd , Herren har kledt seg — og butt seg med kraft . Jorda står fast , — ho kan ikkje rikkast .
19093002	Fast står din kongsstol — frå gamal tid ; du er frå æve , Gud .
19093003	Frå straumane steig det , Herre , frå straumane steig det — eit drøn ; det steig eit brus — frå straumane .
19093004	Men herlegare — enn den veldige vassflaum , herlegare — enn havsens brotsjøar , er Herren i det høge .
19093005	Dine lovbod er pålitelege . Heilagdom skal pryda ditt hus i lange tider , Herre .
19094001	Herre , du Gud som straffar , stig fram i stråleglans , — du straffande Gud !
19094002	Reis deg , du som dømer jorda , lat dei stolte få att — for det dei har gjort !
19094003	Kor lenge — skal dei gudlause jubla , kor lenge skal dei jubla , Herre ?
19094004	Dei talar ein flaum — av frekke ord , alle ugjerningsmenner skryter .
19094005	Dei knuser ditt folk , Herre , og kuar din eigedom .
19094006	Enkjer og framande — slår dei i hel , og farlause myrdar dei .
19094007	Dei seier : « Herren ser — det ikkje , han merkar det ikkje , — Jakobs Gud . »
19094008	De må då skjøna , — de uvituge folk ! Når skal de få vit , de dårar ?
19094009	Høyrer ikkje han — som planta øyra , ser ikkje han som skapte auga ?
19094010	Tuktar ikkje han — som fostrar folka , han som gjev menneska vit ?
19094011	Herren kjenner — mannsens tankar , han veit at dei er — som ein pust .
19094012	Sæl er den du tuktar , Herre , den du gjev lærdom ved di lov .
19094013	Så lèt du han få ro og friar han frå vonde dagar , til dess dei gudlause får si grav .
19094014	Herren vil ikkje støyta bort — sitt folk og ikkje svikta sitt arveland .
19094015	For rett skal atter verta rett , og den skal dei fylgja , alle dei ærlege av hjarta .
19094016	Kven vil stø meg — mot dei vonde og hjelpa meg — mot ugjerningsmenner ?
19094017	Om ikkje Herren — var min hjelpar , låg eg snart i det stille landet .
19094018	Om eg må seia : — « Min fot er ustø , » så held din truskap meg oppe , — Herre .
19094019	Er mitt hjarta fullt — av urolege tankar , så er di trøyst til glede for meg .
19094020	Er du i pakt med — tynings domstol , som i strid med lova — skaper ulukke ?
19094021	Dei slår seg saman — mot rettvise menn og dømer skuldlause til døden .
19094022	Men Herren er ei borg for meg , min Gud er fjellet — som eg flyr til .
19094023	Han lèt deira urett — råka dei sjølve og rydjar dei ut — for deira vondskap . Ja , Herren vår Gud — vil rydja dei ut .
19095001	Kom , lat oss jubla for Herren og ropa høgt — for vårt frelsande berg !
19095002	Lat oss gå fram for han — med lovsong og hylla han med song og spel !
19095003	For Herren er ein mektig Gud , ein stor konge over alle gudar .
19095004	Han har jord-djupnene — i si hand og fjelltoppane i si eige .
19095005	Havet er hans , — for han har skapt det , det faste landet — har hans hender forma .
19095006	Kom , lat oss bøya oss og tilbe , bøya kne for Herren , — vår skapar !
19095007	For han er vår Gud , — vi er folket han gjæter , den hjord han leier — med si hand . Å , ville de høyra på han i dag !
19095008	Gjer ikkje hjarto dykkar harde , — som ved Meriba , som den dagen ved Massa — i øydemarka ,
19095009	då fedrane eggja meg og sette meg på prøve , endå dei såg kva eg gjorde !
19095010	I førti år hadde eg uvilje — mot denne ætta , og eg sa om dei : « Dei er eit folk — som fer vilt i sitt hjarta , dei kjenner ikkje mine vegar . »
19095011	Så svor eg i min vreide : « Dei skal aldri — koma inn til mi kvile ! »
19096001	Syng ein ny song for Herren , syng for han , all jorda !
19096002	Syng for Herren , — pris hans namn , forkynn frå dag til dag — hans frelse !
19096003	Fortel mellom folkeslag — om hans herlegdom , mellom alle folk — om hans under !
19096004	Ja , stor og høglova er Herren , meir ageleg enn alle gudar .
19096005	Alle gudane åt folka — er ingenting verde . Det var Herren — som skapte himmelen .
19096006	Høgd og herlegdom — er framføre han , makt og glans i hans tempel .
19096007	Gjev Herren ære og makt , gjev han ære og makt , — de folkeætter !
19096008	Gjev Herren den ære — hans namn skal ha ! Kom med offergåver — til hans tempelgardar !
19096009	Bøy dykk ned for Herren og tilbed han i heilagt skrud ! Skjelv for hans åsyn , all jorda !
19096010	Sei mellom folka : — Herren er konge ; ja , fast står verda , — ho kan ikkje rikkast . Han dømer folka med rettferd .
19096011	Himmelen skal gleda seg , — jorda skal jubla , havet og alt som er i det , — skal brusa .
19096012	Marka og alt det ho ber , — skal jubla , kvart tre i skogen — skal ropa av fryd .
19096013	Dei skal ropa for Herren , — han som kjem ; han kjem og vil døma jorda . Han skal døma verda — med rettferd og folka med truskap .
19097001	Herren er konge ! — Jorda skal jubla , øyar og strender — skal gleda seg .
19097002	Sky og skodd er kring han , rett og rettferd er grunnvoll — for hans kongsstol .
19097003	Eld går framfor han og øyder hans fiendar — rundt ikring .
19097004	Hans lynglimt lyser opp — jordkrinsen , jorda ser det og skjelv .
19097005	Fjella brånar som voks — for Herren , for han er herre — over all jorda .
19097006	Himmelen forkynner — hans rettferd , og alle folka ser — hans herlegdom .
19097007	Til skammar vert alle — som dyrkar bilete , som rosar seg — av gagnlause gudar . Alle gudar må bøya seg — for han .
19097008	Men Sion høyrer det — og gleder seg , byane i Juda jublar , Herre , over dine rettferdige domar .
19097009	For over all jorda er du den høgste , Herre ; høgt er du opphøgd — over alle gudar .
19097010	De som elskar Herren , — hata det vonde ! Han vernar sine trugne og friar dei frå gudlaus hand .
19097011	Ljos strålar fram — for den rettferdige , og glede for dei — som er ærlege av hjarta .
19097012	Gled dykk i Herren , — de rettferdige , og lovsyng hans heilage namn !
19098001	Ein salme . Syng ein ny song for Herren , for han har gjort under ! Hans høgre hand — har gjeve han siger , hans heilage arm — har hjelpt han .
19098002	Herren har gjort si frelse kjend , har vist si rettferd for folkeslag .
19098003	Han kjem i hug si miskunn og sin truskap mot Israels ætt . Alle folk på jord har sett frelsa frå vår Gud .
19098004	Lat hyllingsrop lyda — for Herren , all jorda ! Bryt ut i jubel og lovsong !
19098005	Syng og spel på lyre — for Herren , spel på lyre , — medan songen ljomar !
19098006	Lat hyllingsrop lyda — for kongen , Herren , til klangen av trompetar — og horn !
19098007	Havet og alt som er i det , — skal brusa , jorda og dei som der bur .
19098008	Elvane skal klappa i hendene , og fjella skal jubla i kor .
19098009	Dei skal jubla for Herren , for han kjem — og vil døma jorda . Han skal døma verda — med rettferd og folka med rettvise .
19099001	Herren er konge , folka bivrar , jorda skjelv for han som tronar over kjerubane .
19099002	Stor er Herren på Sion , opphøgd er han over alle folk .
19099003	Dei skal prisa ditt namn som er stort og ageleg . Heilag er Herren .
19099004	Mektige konge , — som elskar rettferd , du har grunnlagt rett — og orden . Du gjer rett og rettferd i Jakob .
19099005	Lovsyng Herren vår Gud , og kast dykk ned — for hans fotskammel ! Heilag er Herren .
19099006	Moses og Aron — var mellom hans prestar , Samuel mellom dei — som kalla på hans namn . Dei ropa til Herren , — og han svara ;
19099007	i ein skystolpe — tala han til dei . Dei heldt hans påbod — og den lov han gav dei .
19099008	Herre , vår Gud , — du gav dei svar . Du var for dei — ein Gud som tilgav , men òg ein Gud — som straffa dei for deira vonde gjerningar .
19099009	Lovsyng Herren vår Gud , bøy dykk og tilbed han på hans heilage fjell . For heilag er Herren vår Gud . or heilag er Herren vår Gud .
19100001	Ein salme til takkofferet . Lat hyllingsrop lyda — for Herren , all jorda !
19100002	Ten Herren med glede , kom fram for han med fagnad !
19100003	Skjøn at Herren er Gud ! Han har skapt oss , — ikkje vi sjølve , til sitt folk — og til den hjord han gjæter .
19100004	Gå gjennom hans portar — med takkesong , inn i hans tempelgardar — med lovsong ! Lov han og pris hans namn !
19100005	For Herren er god , — hans miskunn er evig , hans truskap varer — frå ætt til ætt .
19101001	Av David . Ein salme . Eg vil syngja om truskap — og rett , deg vil eg lovsyngja , Herre .
19101002	Eg vil gje akt — på den fullkomne vegen . Når vil du koma til meg ? Med ærleg hjarta vil eg ferdast i mitt hus .
19101003	På nidingsverk — vil eg ikkje tenkja . Eg hatar å bryta lova , slikt skal ikkje hefta ved meg .
19101004	Alt som er falskt , skal bort frå mitt hjarta ! Eg vil ikkje vita av det vonde .
19101005	Den som baktalar sin neste , han vil eg tyna . Eg kan ikkje tola den som har stolte augo og eit hovmodig hjarta .
19101006	Eg ser på dei trufaste i landet , dei skal få bu hjå meg . Den som går — den fullkomne vegen , han skal tena meg .
19101007	Men den som fer med svik , skal ikkje få bu i mitt hus . Ingen som talar lygn , skal verta ståande — for mine augo .
19101008	Morgon etter morgon — gjer eg ende på alle gudlause i landet , og alle ugjerningsmenner rydjar eg ut or Herrens by .
19102001	Bøn til bruk for ein lidande , når han er kraftlaus og klagar si naud for Herren .
19102002	Herre , høyr mi bøn , lat mitt rop nå fram til deg !
19102003	Løyn ikkje ditt andlet for meg den dagen eg er i naud . Vend øyra ditt til meg , skund deg og svar — når eg ropar !
19102004	For mine dagar kverv — som røyk , mine lemer brenn som eld .
19102005	Mitt hjarta er slege — og visna som gras , for eg har gløymt — å eta mitt brød .
19102006	Eg sukkar og styn , eg er berre skinn og bein .
19102007	Eg liknar pelikanen — i øydemarka , er vorten som ugla — på aude stader .
19102008	Eg ligg vaken , eg er som ein einsleg fugl — på taket .
19102009	Mine fiendar spottar meg — heile dagen , dei som gjer narr av meg , brukar mitt namn — til forbanning .
19102010	Eg må eta oske som brød , eg blandar min drikk — med tårer ,
19102011	fordi du er harm — og vreid på meg ; du har då gripe meg — og slengt meg bort .
19102012	Dagen min hallar , — og skuggen lengjest , eg visnar bort som gras .
19102013	Men du , Herre , — tronar til evig tid , ditt minne varer frå ætt til ætt .
19102014	Du vil reisa deg — og miskunna Sion , for no er timen komen , tida då du vil visa nåde .
19102015	Dine tenarar elskar — steinane på Sion og ynkast — over grushaugane der .
19102016	Folkeslag skal ottast ditt namn , — Herre , alle kongane på jorda — din herlegdom .
19102017	For Herren vil byggja opp att — Sion og syna seg i sin herlegdom .
19102018	Han lyder etter — når armingar bed , og vanvørder ikkje deira bøn .
19102019	Dette er skrive — for komande ætter , eit nyskapt folk — skal prisa Herren .
19102020	For Herren ser ned — frå sin heilage høgsal , frå himmelen — skodar han ned på jorda .
19102021	Han vil høyra — når fangane sukkar , og løysa dei — som er vigde til døden .
19102022	Så skal Herrens namn — forkynnast på Sion , hans lov og pris i Jerusalem ,
19102023	når folkeslag og kongerike samlar seg og tener Herren .
19102024	Han har brote mi kraft — på vegen og sett ned mitt dagetal .
19102025	Eg bed : Min Gud , — ta meg ikkje bort midt i mi levetid ! Frå ætt til ætt er dine år .
19102026	Du grunnla jorda i gamal tid , og himmelen — er eit verk av dine hender .
19102027	Dei skal gå til grunne , — men du vert verande . Dei skal alle eldast — som ein klednad ; du skifter dei ut — som klede . Dei vert utskifte ,
19102028	men du er den same , dine år tek aldri ende .
19102029	Borna åt dine tenarar — får bu i fred , deira ætt skal stå trygt — for ditt åsyn .
19103001	Av David . Mi sjel , lov Herren ! Ja , alt som i meg er , skal lova hans heilage namn .
19103002	Mi sjel , lov Herren , gløym ikkje — alle hans velgjerningar !
19103003	Han tilgjev all di skuld og lækjer all din sjukdom .
19103004	Han friar ditt liv frå grava og kronar deg — med godleik og miskunn .
19103005	Han fyller ditt liv — med det som godt er , og gjer deg ung att som ørna .
19103006	Herren grip inn og frelser , lèt alle som er trælka , — få sin rett .
19103007	Han kunngjorde sine vegar — for Moses , sine gjerningar for Israels folk .
19103008	Mild og nådig er Herren , langmodig og rik på miskunn .
19103009	Han kjem ikkje alltid — med klagemål og er ikkje evig harm .
19103010	Han gjer ikkje med oss — etter våre synder og løner oss ikkje — etter våre misgjerningar .
19103011	Så høg som himmelen — er over jorda , så stor er Herrens nåde over dei som ottast han .
19103012	Så langt som aust er frå vest , så langt tek han våre synder — bort frå oss .
19103013	Som ein far er miskunnsam — mot borna sine , er Herren miskunnsam mot dei som ottast han .
19103014	For han veit korleis — vi er skapte , han kjem i hug at vi er støv .
19103015	Menneskelivet er som graset . Mennesket er som blomen — på marka .
19103016	Når vinden fer framom , — er han borte , staden han stod på , — veit ikkje meir av han .
19103017	Frå æve til æve — er Herrens miskunn over dei som ottast han . Hans rettferd når — til barneborn
19103018	når fedrane held hans pakt og kjem i hug hans bod , så dei lever etter dei .
19103019	Herren har reist — sin kongsstol i himmelen , han rår som konge — over alle ting .
19103020	Lov Herren , de hans englar , de sterke heltar , — som set hans ord i verk , så snart de høyrer hans røyst .
19103021	Lov Herren , — alle hans hærskarar , de hans tenarar , — som gjer hans vilje !
19103022	Lov Herren , — heile hans skaparverk , på alle stader der han rår ! Mi sjel , lov Herren !
19104001	Lov Herren , mi sjel ! Stor er du , Herre , min Gud ! I høgd og herlegdom — har du kledt deg ,
19104002	ljoset er kappa du sveiper — deg i . Du har spent himmelen ut — som ein teltduk
19104003	og tømra din høgsal i vatnet . Du gjer skyer til di vogn og fer fram — på vengene åt vinden .
19104004	Vindar gjer du til sendebod , eld og logar til dine tenarar .
19104005	Du grunnla jorda — på hennar søyler , aldri i æve skal ho rikkast .
19104006	Havdjupet gøymde henne — som ei kappe , vatnet stod over fjella .
19104007	Men det flydde — for ditt trugsmål , laut røma for ditt toremål .
19104008	Det steig over fjell — og seig ned i dalar , til staden du hadde fastsett — for det .
19104009	Du sette ei grense — det ikkje går over , det skal ikkje gøyma — jorda meir .
19104010	Du lèt kjelder strøyma fram — i dalane , bekker renn mellom fjella .
19104011	Dei gjev vatn — til alle villdyr på marka , der sløkkjer villesla sin torste .
19104012	Der har fuglane — under himmelen reir , dei syng mellom greinene .
19104013	Du vatnar fjella frå din høgsal , og jorda fyllest — med grøda du gjev .
19104014	Gras lèt du gro for dyra , og for menneska vokstrar — som dei kan dyrka . Slik lèt du brødet koma — frå jorda
19104015	— og vinen som gjer — menneske glade . Du lèt andletet skina av olje , og gjev brød — som styrkjer mennesket .
19104016	Herrens tre får sløkkja torsten , sedrane på Libanon , — som han har planta .
19104017	I dei byggjer fuglane reir , i sypressen har storken — sitt hus .
19104018	I dei høgaste fjell — har steinbukken sin heim , i bergskortene — finn grevlingen livd .
19104019	Du skapte månen — til tidarmerke , og sola , — som veit når ho skal glada .
19104020	Du sender mørker , — og natta kjem ; då krek dei fram , — alle dyr i skogen .
19104021	Unge løver brøler etter rov og krev at Gud skal gje — dei føde .
19104022	Så renn sola , dei smyg seg bort og legg seg til ro i sine holer .
19104023	Då går mennesket — til si gjerning , vil gjera sitt arbeid — alt til kvelds .
19104024	Herre , kor mange — dine gjerningar er ! Og alle har du gjort dei — med visdom ; jorda er full av det du — har skapt .
19104025	Der er havet , så stort og vidt , med ei uteljande mengd av små og store dyr .
19104026	Der går skipa , der er Leviatan , som du har skapt — til å leika seg i havet .
19104027	Alle ventar dei på deg , at du skal gje dei mat i rette tid .
19104028	Du strøyer ut , — og dei kan sanka ; du opnar handa og mettar dei med gode gåver .
19104029	Løyner du ditt andlet , — vert dei gripne av redsle ; tek du livsanden frå dei , — døyr dei og vert atter til jord .
19104030	Du sender din Ande , — og liv vert skapt , heile jordflata nyar du opp att .
19104031	Gjev Herrens ære må vara evig , og Herren gleda seg — over sitt verk !
19104032	Når han ser på jorda , skjelv ho ; når han rører fjella , ryk dei .
19104033	Eg vil syngja for Herren — heile mitt liv og prisa min Gud — så lenge eg er til .
19104034	Gjev Herren — må ta vel imot mitt kvad , så eg kan gleda meg i han .
19104035	Lat syndarane kverva frå jorda , lat ingen gudlaus finnast meir ! Lov Herren , mi sjel ! Halleluja !
19105001	Pris Herren , — og kalla på hans namn , gjer hans storverk kjende — mellom folka !
19105002	Syng for han , og spel for han , tal om alle hans under !
19105003	Ros dykk av hans — heilage namn ! Dei som søkjer Herren , — skal gleda seg .
19105004	Spør etter Herren og — hans makt , søk alltid hans åsyn !
19105005	Kom i hug dei under — han har gjort , hans teikn og domsord ,
19105006	de born av Abraham , — hans tenar , Jakobs søner , — som han har valt ut .
19105007	Han er Herren vår Gud , over all jorda rår hans rett .
19105008	Han kjem si pakt i hug — til evig tid , det ord han gav til tusen ætter ,
19105009	den pakt han gjorde — med Abraham , sin dyre lovnad til Isak .
19105010	Det gjorde han — til ei lov for Jakob , til ei evig pakt for Israel .
19105011	Han sa : « Deg vil eg gje Kanaan til arv og eige . »
19105012	Då dei endå var få i landet , ein liten flokk av innflyttarar ,
19105013	vandra dei frå folk til folk , frå det eine riket til det andre .
19105014	Men han lét ingen få kua dei , han tukta kongar — for deira skuld :
19105015	« Rør ikkje dei som eg har salva , gjer ikkje vondt — mot mine profetar ! »
19105016	Han kalla hungersnaud — over landet , og kvar brødstav — braut han sund .
19105017	Så sende han ein mann — i førevegen for dei , Josef vart seld til træl .
19105018	Dei tvinga hans føter i lekkjer , og jern vart lagt — om hans hals ,
19105019	heilt til det han sa , slo til , og Herrens ord gav han rett .
19105020	Då kongen sende bod , — slapp Josef fri , folkestyraren sleppte han laus .
19105021	Han sette han til herre — over sitt hus , til styrar over alt det han åtte .
19105022	Etter sin eigen vilje skulle han rettleia — kongens stormenn og læra hans eldste sin visdom .
19105023	Så kom Israel til Egypt , Jakob var innflyttar — i hamittarlandet .
19105024	Gud lét folket sitt aukast mykje og gjorde det sterkare — enn fiendane .
19105025	Han vende deira hug , — så dei hata hans folk og fór med svik — mot hans tenarar .
19105026	Då sende han Moses , sin tenar , og Aron , som han hadde — valt ut .
19105027	Dei gjorde teikn frå Gud — mellom folket , undergjerningar — i hamittarlandet .
19105028	Han sende mørker , — og då mørkret fall på , trassa dei endå hans ord .
19105029	Han gjorde vatnet der til blod og lét fisken deira dauda .
19105030	Det krydde av frosk i landet , jamvel i kongens salar .
19105031	På Guds påbod kom det klegg og mygg i kvar ei bygd .
19105032	Han gav dei hagl — i staden for regn og sende logande eld — i landet ;
19105033	han slo ned deira vintre — og fikentre , ja , knuste kvart tre i riket .
19105034	På hans bod — kom ein grashoppesverm og larver i tallaus mengd .
19105035	Dei åt opp alt — som voks i landet , og grøda på marka gnog dei av .
19105036	Gud slo alle fyrstefødde — i landet , fyrstegrøda av folkets kraft .
19105037	Så førte han israelittane ut , og dei tok med seg sølv og gull ; det var ingen — i hans ætter som snåva .
19105038	I Egypt var det glede — då dei drog ut , for folket skalv — av redsle for dei .
19105039	Han breidde ut ei sky til vern og ein eld til å lysa om natta .
19105040	Dei kravde mat , — då sende han vaktlar og metta dei med himmelbrød .
19105041	Han opna berget , — og vatnet strøymde fram , det rann som ei elv — i det turre landet .
19105042	For han kom i hug — sitt heilage ord til Abraham , sin tenar .
19105043	Så lét han folket dra ut — med glede , hans utvalde folk fekk fara — med jubel .
19105044	Han gav dei land — som andre folk åtte , dei fekk overta frukta — av deira strev ,
19105045	så dei skulle halda — hans føresegner og ta vare på hans lover . Halleluja !
19106001	Halleluja ! Pris Herren , for han er god , hans miskunn varer — til evig tid .
19106002	Kven kan rekna opp — Herrens storverk og prisa han for alt — han har gjort ?
19106003	Sæle er dei — som gjev akt på Guds vilje og alltid gjer det som er rett .
19106004	Herre , kom meg i hug — og lat meg få kjenna den godhug du har — for ditt folk . Kom til meg med di frelse ,
19106005	så eg kan sjå kor godt det går — dine utvalde , gleda meg med ditt glade folk og prisa meg lukkeleg saman med dei — som høyrer deg til .
19106006	Vi har synda med våre fedrar , vi har bore oss ille åt — og levt ugudeleg .
19106007	Då våre fedrar var i Egypt , gav dei ikkje akt — på dine under . Dei tenkte ikkje — på alle dine velgjerningar , ved Sevsjøen trassa dei deg .
19106008	Men han frelste dei — for sitt namn skuld , for han ville visa — si veldige kraft .
19106009	Han truga Sevsjøen , — så han vart turr ; gjennom havdjupet — førte han dei som på steppa .
19106010	Han frelste dei frå uveners vald og fria dei ut or fiendehand .
19106011	Vatnet gøymde — deira motstandarar , ikkje ein av dei vart att .
19106012	Då trudde dei på hans ord og song ein lovsong — til hans pris .
19106013	Men dei gløymde snart — hans verk og venta ikkje på råd frå han .
19106014	Dei vart fylte med brennande — lyst i øydemarka og sette Gud på prøve — i det aude landet .
19106015	Då lét han dei få det — dei kravde , men gav dei avsmak på maten .
19106016	Dei vart harme på Moses — i leiren og på Aron , — som var vigsla til Herren .
19106017	Då opna jorda seg , — gløypte Datan og gøymde flokken åt Abiram .
19106018	Det braut ut eld — i flokken deira , og logen øydde — dei gudlause menn .
19106019	Ved Horeb laga dei ein kalv og tilbad det støypte biletet .
19106020	Dei bytte bort si ære i eit bilete av ein okse som et gras .
19106021	Dei gløymde Gud , sin frelsar , som gjorde storverk i Egypt ,
19106022	undergjerningar — i hamittarlandet og skræmelege ting — ved Sevsjøen .
19106023	Han sa at han ville rydja dei ut , men Moses , — den mannen han hadde kåra , la seg imellom og hindra at Gud i sin harme — gjorde ende på dei .
19106024	Dei vanvørde det fagre landet og trudde ikkje på hans ord .
19106025	Misnøgde murra dei i sine telt og høyrde ikkje — på Herrens røyst .
19106026	Då lyfte han handa imot dei , ville slå dei ned i øydemarka ,
19106027	spreia deira ætt — mellom andre folk og strøya dei ut kring i landa .
19106028	Dei tok til å dyrka Ba’al-Peor og åt av offera til dei døde .
19106029	Dei krenkte Gud med si åtferd , og pest braut ut imellom dei .
19106030	Då stod Pinhas fram — og felte dom , og dermed stogga pesten .
19106031	Difor vart han rekna — for rettferdig frå ætt til ætt i alle tider .
19106032	Dei harma Gud — ved Meriba-kjelda ; for deira skuld — gjekk det Moses ille .
19106033	Dei gjorde han beisk i hug , så han tala — utan å tenkja seg om .
19106034	Dei rudde ikkje ut — folka i landet , som Herren hadde sagt — dei føre ,
19106035	men blanda seg med andre folk og lærte å gjera som dei .
19106036	Dei dyrka deira avgudsbilete , og dei vart ei snare for dei .
19106037	Dei ofra sine søner og døtrer til dei vonde åndene .
19106038	Dei drap uskyldige born . Blodet av sine søner og døtrer ofra dei til Kanaans gudebilete , og landet vart vanhelga — med blod .
19106039	Dei vart ureine — ved sine gjerningar , ved si åtferd — var dei trulause mot Gud .
19106040	Då vart Herren brennande — harm på sitt folk , han fekk uvilje mot dei — som høyrde han til .
19106041	Han gav dei i hendene — på andre folk , dei som hata dei , — vart deira herrar .
19106042	Fiendane plaga dei hardt , under deira hand — vart dei tvinga i kne .
19106043	Mange gonger fria han dei ut ; likevel la dei planar i trass og sokk djupt i synd .
19106044	Men Herren høyrde deira rop og såg til dei i deira naud .
19106045	Han kom i hug si pakt med dei og ynkast over dei — i sin store truskap .
19106046	Så lét han dei møta miskunn hjå alle som tok dei til fange .
19106047	Frels oss , Herre , vår Gud , samla oss frå folkeslaga , så vi kan prisa — ditt heilage namn og setja vår ære — i å lovsyngja deg .
19106048	Lova vere Herren , Israels Gud , frå æve til æve ! Og heile folket skal seia : — Amen ! Halleluja !
19107001	Pris Herren , for han er god , hans miskunn varer — til evig tid !
19107002	Så skal Herrens utløyste seia , dei som han løyste ut or nauda
19107003	og samla frå andre land , frå aust og vest , frå nord og sør .
19107004	Somme fór vilt — i øydemark og hei ; dei fann ikkje veg — til ein by å bu i .
19107005	Dei var svoltne og tyrste og hadde ikkje kraft i si sjel .
19107006	Då ropa dei i si naud — til Herren , og han fria dei ut or trengslene .
19107007	Han førte dei — på den rette vegen , så dei kom til ein by — dei kunne bu i .
19107008	Dei skal takka Herren — for hans miskunn , at han gjer under — for menneska ,
19107009	at han sløkkjer — deira brennande torste og mettar dei svoltne — med det som godt er .
19107010	Somme sat — i stummande mørker , hjelpelause , bundne i jern ,
19107011	fordi dei hadde stått — Guds ord imot og vanvørdt dei råd — Den Høgste gav .
19107012	Deira hjarto var tyngde — av møde ; dei snåva , — og det var ingen som hjelpte .
19107013	Då ropa dei i si naud — til Herren , og han frelste dei ut — or trengslene .
19107014	Han førte dei ut — or stummande mørker og sleit deira lekkjer sund .
19107015	Dei skal takka Herren — for hans miskunn , at han gjer under — for menneska ,
19107016	at han sprengjer bronseportar og slår jernbommar sund .
19107017	Somme vart dårar — ved si syndige ferd , dei laut lida — for sine misgjerningar .
19107018	Alle slag mat baud dei imot , dei kom heilt til dødens portar .
19107019	Då ropa dei i si naud — til Herrren , og han frelste dei ut — or trengslene .
19107020	Han sende sitt ord og lækte dei og fria dei frå grava .
19107021	Dei skal takka Herren — for hans miskunn , at han gjer under for menneska .
19107022	Dei skal bera fram takkoffer og fortelja med fryd — om hans gjerningar .
19107023	Somme fór ut på havet — med skip , dreiv handel på store hav .
19107024	Dei fekk sjå — Herrens gjerningar , hans underverk ute på djupet .
19107025	Han baud , og det bles opp — til uver , havsens bylgjer gjekk høge .
19107026	Dei steig mot himmelen , — sokk i djupet , så folk miste motet i nauda .
19107027	Dei tumla og raga som drukne , var heilt frå sans og samling .
19107028	Då ropa dei i si naud — til Herren , og han førte dei ut — or trengslene .
19107029	Han fekk stormen til å stilna , havsens bylgjer fall til ro .
19107030	Glade vart dei då det stilna ; han førte dei — til den hamn dei ynskte .
19107031	Dei skal takka Herren — for hans miskunn , at han gjer under — for menneska .
19107032	Dei skal lova han — når folket er samla , og prisa han der dei eldste sit .
19107033	Han gjorde elvar til øydemark , vassrike kjelder — til tyrstande land
19107034	og grøderik jord til saltlende ; for dei som budde der , — var vonde .
19107035	Han gjorde øydemark — til sevgrodd tjørn og det turre landet til kjelder .
19107036	Der lét han dei sveltande — slå seg ned , dei fekk grunnleggja ein by — til å bu i .
19107037	Dei sådde åkrane til , — planta vintre og hausta frukta og grøda .
19107038	Han velsigna folket , — det voks seg stort , og han lét det ikkje vanta fe .
19107039	Men sidan minka dei i tal ; dei vart bøygde og tyngde av ulukke og sorg .
19107040	Han auste vanvørdnad — ut over stormenn og lét dei villa seg bort — i veglaus audn ,
19107041	men lyfte dei fattige opp — or armod og gjorde deira ætter — til ein talrik flokk .
19107042	Dei ærlege ser det — og gleder seg , men all vondskap — må lata att sin munn .
19107043	Den som er vis , — skal merka seg dette og akta — på Herrens velgjerningar .
19108001	Ein song . Ein Davids-salme .
19108002	Mitt hjarta er roleg , Gud , eg vil spela og syngja — av heile mitt hjarta .
19108003	Vakna , harpe og lyre ! Morgonroden vil eg vekkja .
19108004	Eg vil prisa deg — mellom folka , Herre , lovsyngja deg — mellom folkeslag .
19108005	Stor er di miskunn , — til himmelen når ho , til skyene rekk din truskap .
19108006	Vis deg høg — over himmelen , Gud , vis din herlegdom — over all jorda !
19108007	Hjelp oss med di høgre hand , svar oss , — så dine kjære vert berga !
19108008	Gud har tala i sin heilagdom : « Med jubel — vil eg skifta ut Sikem og mæla opp Sukkot-dalen .
19108009	Meg høyrer Gilead — og Manasse til , Efraim er hjelmen — på mitt hovud , og Juda er min styrarstav .
19108010	Men Moab er mitt vaskefat , på Edom kastar eg — min sko . Eg triumferer — over Filistarlandet . »
19108011	Kven fører meg — til festningsbyen , kven leier meg til Edom ?
19108012	Er det ikkje du , Gud , — som vraka oss og ikkje drog ut — med våre hærar ?
19108013	Gjev oss hjelp mot fienden ! Hjelp frå menneske — duger ikkje .
19108014	Med Guds hjelp — skal vi gjera storverk . Han skal trakka — våre fiendar ned .
19109001	Til korleiaren . Av David . Ein salme . Min Gud , som eg lovsyng , — ver ikkje tagal !
19109002	No opnar dei gudlause — munnen , ein svikefull munn , — imot meg . Dei talar til meg — med lygnartunge ,
19109003	kringset meg med hatefull tale og strider mot meg utan grunn .
19109004	Til løn for min kjærleik klagar dei meg ; men eg bed .
19109005	Dei løner godt med vondt og gjev meg hat — for min kjærleik .
19109006	Gjev min motstandar — over til ein gudlaus , lat ein klagar stå — ved hans høgre side !
19109007	Lat han gå domfelt — frå retten , lat hans bøn verta halden — for synd !
19109008	Lat hans levedagar verta få og ein annan ta hans embete !
19109009	Lat borna hans verta farlause og kona hans enkje !
19109010	Lat borna flakka ikring — og be seg , gå tiggargang — frå øydelagd heim .
19109011	Alt han eig , skal ein ågerkar ta , framande skal rana — frukta av hans strev .
19109012	Ingen skal visa han — truskap meir eller ynkast — over hans farlause born .
19109013	Hans etterkomarar — skal rydjast ut , deira namn skal strykast — i neste ættled .
19109014	Herren skal minnast — hans fedrars skuld , synda åt mor hans — skal ikkje takast bort .
19109015	Herren skal alltid — ha dei for auga , minnet om dei — skal rydjast ut frå jorda .
19109016	For han tenkte aldri — på å visa truskap , men forfylgde dei arme — og fattige , og dei motlause — ville han drepa .
19109017	Han elska å forbanna — lat forbanning råka — han sjølv ! Han lika ikkje å velsigna — lat han aldri få velsigning !
19109018	Han tok forbanning på — som ein kledning — lat henne trengja inn — i hans kropp som vatn , i hans bein som olje !
19109019	Lat henne verta som ei kappe — han sveiper seg i , som eit belte — han alltid bind om seg !
19109020	Lat dette vera Herrens løn til dei som klagar meg og talar vondt imot meg !
19109021	Men , Herre , du min Herre , gjer vel imot meg — for ditt namn skuld ! Berga meg i din godleik — og truskap !
19109022	For eg er arm og fattig , mitt hjarta er såra i min barm .
19109023	Eg kverv som skuggen — når dagen hallar ; som ei grashoppe — vert eg sopt bort .
19109024	Knea sviktar fordi eg fastar , min kropp turkar inn — fordi han ikkje får olje .
19109025	Eg har vorte til spott for dei , dei rister på hovudet — når dei ser meg .
19109026	Hjelp meg , Herre , min Gud , frels meg i di miskunn !
19109027	Så skal dei merka di hand — bak dette og skjøna at du har gjort det , — Herre .
19109028	Om dei forbannar , — velsignar du . Om dei reiser seg mot meg , — vert dei til skammar , og din tenar kan gleda seg .
19109029	Lat mine fiendar — kle seg i vanære og sveipa seg i skam — som i ei kappe !
19109030	Så vil eg takka Herren — med lovsong , midt i mengda vil eg prisa han .
19109031	For han står attmed den fattige , vil hjelpa han mot dei — so m dømer han .
19110001	Ein Davids-salme . Herren seier til min herre : « Set deg ved mi høgre hand til eg får lagt dine fiendar til skammel for dine føter ! »
19110002	Frå Sion retter Herren ut din mektige kongsstav . Ver herre mellom dine fiendar !
19110003	Ditt folk møter viljug fram den dagen du mønstrar — din hær . I heilagt skrud — kjem din ungdom til deg som dogg — ut or morgonrodens fang .
19110004	Herren har svore — og angrar det ikkje : « Du skal vera prest — til evig tid på Melkisedeks vis . »
19110005	Herren er ved di høgre side , han knuser kongar — på sin vreidedag .
19110006	Han dømer folkeslag — det er fullt av lik , hovdingar knuser han — vidt over jord .
19110007	Kongen drikk or bekken — ved vegen , difor lyfter han hovudet høgt .
19111001	Halleluja ! Eg vil takka Herren — av heile mitt hjarta i rådet åt dei ærlege — og i deira samling .
19111002	Store er Herrens gjerningar , granska av alle — som gleder seg over dei .
19111003	Høgt og herleg er hans verk , hans rettferd varer til evig tid .
19111004	Han har skapt eit minne — om sine under ; nådig og miskunnsam — er Herren .
19111005	Han gjev mat til dei — som ottast han , og kjem si pakt i hug — til evig tid .
19111006	Han lét folket få kjenna — sine mektige gjerningar då han gav dei det landet — som andre folk åtte .
19111007	Det han gjer , er sant og rett ; pålitelege er alle hans påbod .
19111008	Dei står ved lag — for evig og alltid , er gjevne i truskap og rettvise .
19111009	Han har sendt sitt folk — utløysing og fastsett si pakt for evig . Heilagt og ageleg er — hans namn .
19111010	Age for Herren — er opphav til visdom , godt vit har alle — som lever etter den . Herren skal prisast til evig tid .
19112001	Halleluja ! Sæl er den som ottast Herren , og har si store glede — i hans bod .
19112002	Hans ætt vert mektig i landet , ætta åt dei ærlege — får velsigning .
19112003	Det er velstand og rikdom — i hans hus , hans rettferd skal alltid vara .
19112004	Ljos bryt fram i mørkret — for dei ærlege , for den som er nådig , — miskunnsam og rettferdig .
19112005	Sæl er den som viljug gjev lån , som steller med sitt på rett vis .
19112006	Han skal aldri i æve rikkast , evig er minnet — om rettvis mann .
19112007	Han er ikkje redd — for vonde rykte , hans hjarta er fast , — han lit på Herren .
19112008	Hans hug er roleg og utan otte , til sist får han sjå — at hans fiendar fell .
19112009	Han strøyer ut , — han gjev til dei fattige , hans rettferd skal alltid vara ; stor vert hans makt og ære .
19112010	Når dei gudlause ser det , — harmast dei , skjer tenner og veiknar bort . Det dei gudlause vil , — vert det ingenti ng av .
19113001	Halleluja ! Syng lovsong , Herrens tenarar , lovsyng Herrens namn !
19113002	Lova vere Herrens namn frå no og til evig tid !
19113003	Frå solrenning til soleglad skal Herrens namn vera lova .
19113004	Opphøgd er Herren — over alle folkeslag , over himmelen — er hans herlegdom .
19113005	Kven er som Herren vår Gud , han som tronar i det høge ,
19113006	som ser ned i det djupe , i himmelen og på jorda ?
19113007	Han reiser dei ringe or støvet , lyfter dei fattige or oska
19113008	og sessar dei saman — med stormenn , med hovdingane i sitt folk .
19113009	Barnlaus kvinne lèt han bu — i huset som lukkeleg mor — til ein barneflokk . Halleluja !
19114001	Då Israel drog ut or Egypt , då Jakobs ætt tok ut frå eit folk som tala eit framandt språk ,
19114002	vart Juda Herrens heilagdom og Israel hans rike .
19114003	Sjøen såg det og rømde , Jordan snudde og rann tilbake .
19114004	Fjella hoppa som verar og haugane som lam .
19114005	Kva har hendt deg , sjø , — sidan du rømer ? Kvifor renn du tilbake , Jordan ?
19114006	De fjell , — kvifor hoppar de som verar , de haugar , — kvifor spring de som lam ?
19114007	Skjelv for Herrens åsyn , — du jord , skjelv for Jakobs Gud ,
19114008	han som gjer berget til eit vatn og harde fjellet til ei kjelde .
19115001	Lat ikkje oss få ære , Herre , ikkje oss , — men ditt heilage namn ! For du er god og trufast .
19115002	Kvifor skal folkeslaga seia : « Kvar er no deira Gud ? »
19115003	Vår Gud er i himmelen , alt han vil , det gjer han .
19115004	Deira gudebilete — er laga av sølv og gull ; dei er eit verk — av menneskehender .
19115005	Dei har munn , — men kan ikkje tala , dei har augo , — men kan ikkje sjå .
19115006	Dei har øyro , — men kan ikkje høyra , dei har nase , — men kan ikkje lukta .
19115007	Dei kan ikkje gripa — med sine hender og kan ikkje gå med — sine føter ; dei har ikkje mål i strupen .
19115008	Såleis vert dei som lagar dei òg , og alle som set si lit til dei .
19115009	Israel , set di lit til Herren ! Han er deira hjelp og skjold .
19115010	Arons ætt , set di lit — til Herren ! Han er deira hjelp og skjold .
19115011	De som ottast Herren , — lit på han ! Han er deira hjelp og skjold .
19115012	Herren kjem oss i hug — og velsignar oss . Han velsignar Israels ætt , han velsignar Arons ætt .
19115013	Han velsignar — dei som ottast han , dei små med dei store .
19115014	Gjev Herren må la dykk — auka i tal , både dykk og borna dykkar !
19115015	Velsigna vere de av Herren , han som skapte himmel — og jord !
19115016	Himmelen er Herrens himmel , men jorda gav han — til menneska .
19115017	Dei døde prisar ikkje Herren , det gjer ingen — som stig ned i stilla .
19115018	Men vi skal lova Herren frå no og til evig tid . Halleluja !
19116001	Eg elskar Herren , for han høyrde meg då eg trygla og bad .
19116002	Fordi han vende øyra — til meg , vil eg kalla på han — alle mine dagar .
19116003	Dødens lekkjer snørte seg — om meg , helheims redsler greip meg , eg fann berre naud og sorg .
19116004	Då kalla eg på Herren : « Å , Herre , berga mitt liv ! »
19116005	Herren er nådig og rettferdig , miskunnsam er vår Gud .
19116006	Herren vernar dei umyndige , han kom meg til hjelp — då eg var veik .
19116007	Kom til ro att , mi sjel , for Herren har gjort vel — imot deg !
19116008	Ja , du har berga mitt liv — frå døden , mitt auga frå gråt — og min fot frå fall .
19116009	Eg får ferdast for Herrens åsyn i landet åt dei levande .
19116010	Eg trudde , jamvel då eg sa : « Eg er ille plaga . »
19116011	I min angst og mi uro sa eg : « Kvart menneske — er ein lygnar . »
19116012	Kva skal eg gje Herren att for alle hans velgjerningar — mot meg ?
19116013	Eg lyfter frelsesstaupet og kallar på Herrens namn .
19116014	Eg vil halda mine lovnader — til Herren for augo på heile hans folk .
19116015	Det er dyrt i Herrens augo at hans trugne døyr .
19116016	Å , Herre , eg er din tenar , din tenar — og son til di trælkvinne . Du har løyst mine lekkjer .
19116017	Eg vil bera fram takkoffer — til deg og kalla på Herrens namn .
19116018	Eg vil halda mine lovnader — til Herren for augo på heile hans folk ,
19116019	i føregardane til Herr ens hus , midt i deg , Jerusalem . Halleluja !
19117001	Lovsyng Herren , alle folkeslag , pris han , alle ætter !
19117002	For hans miskunn mot oss — er stor . Herrens truskap varer evig . Halleluja !
19118001	Pris Herren , for han er god , evig varer hans miskunn .
19118002	Så skal Israel seia : Evig varer hans miskunn .
19118003	Arons ætt skal seia : Evig varer hans miskunn .
19118004	Dei som ottast Herren , — skal seia : Evig varer hans miskunn .
19118005	I trengsla ropa eg til Herren , han svara — og førte meg ut i ope lende .
19118006	Når Herren er med , — reddast eg ikkje . Kva kan vel menneske — gjera meg ?
19118007	Når Herren er min hjelpar , kan eg sjå på mine fiendar — utan otte .
19118008	Det er betre å fly til Herren enn å setja si lit til menneske .
19118009	Det er betre å fly til Herren enn å setja si lit til stormenn .
19118010	Alle folkeslag kringsette meg ; eg heldt dei frå livet — i Herrens namn .
19118011	Dei var ikring meg — på alle kantar ; eg heldt dei frå livet — i Herrens namn .
19118012	Dei var ikring meg som bier . Dei slokna som eld i klunger ; eg heldt dei frå livet — i Herrens namn .
19118013	Dei støytte meg hardt , — eg heldt på å falla , men Herren kom meg til hjelp .
19118014	Herren er mi kraft — og min styrke , og han har vorte mi berging .
19118015	Høyr , jubel og sigersrop lyder i telta åt dei rettferdige ! Herrens høgre hand — gjer storverk ,
19118016	Herrens hand reiser opp . Herrens høgre hand — gjer storverk .
19118017	Eg skal ikkje døy , men leva og fortelja — om Herrens gjerningar .
19118018	Hardt har Herren tukta meg , men han lét meg ikkje døy .
19118019	Lat rettferdsporten opp — for meg , eg vil gå inn og prisa Herren !
19118020	Her er Herrens port , gjennom den — går dei rettferdige inn .
19118021	Eg takkar deg — fordi du svara meg , fordi du vart mi berging .
19118022	Den steinen — bygningsmennene vraka , har vorte hjørnestein .
19118023	Det er Herrens eige verk , underfullt er det i våre augo .
19118024	Dette er dagen — som Herren har gjort ; lat oss jubla og gleda oss no !
19118025	Å , Herre , gjev frelse , å , Herre , lat det lukkast !
19118026	Velsigna vere den som kjem i Herrens namn ! Vi velsignar dykk — frå Herrens hus .
19118027	Herren er Gud , — han gav oss ljos . Knyt festtoget saman — med greiner heilt opp til altarhorna !
19118028	Du er min Gud , eg takkar deg ; min Gud , eg lovsyng deg .
19118029	Pris Herren , for han er god , ev ig varer hans miskunn .
19119001	Sæl er den som er heil — i si ferd og fylgjer Herrens lov .
19119002	Sæle er dei — som held hans lovbod og søkjer han — av heile sitt hjarta ,
19119003	dei som ikkje gjer urett , men ferdast på hans vegar .
19119004	Du har gjeve dine føresegner for at dei skal haldast nøye .
19119005	Ja , gjev mine steg vart faste så eg kunne halda — dine føreskrifter !
19119006	Eg skal aldri verta til skammar når eg gjev akt — på alle dine bod .
19119007	Eg prisar deg av eit — ærleg hjarta når eg lærer å kjenna dine rettferdige domar .
19119008	Dine føreskrifter vil eg halda ; du må ikkje reint forlata meg !
19119009	Korleis skal ein ungdom halda sin stig rein ? Når han held seg til dine ord .
19119010	Eg søkjer deg — av heile mitt hjarta , lat meg ikkje villast bort — frå dine bod !
19119011	I hjarta gøymer eg ditt ord , så eg ikkje skal synda mot deg .
19119012	Lova vere du , Herre ! Lær meg dine føreskrifter !
19119013	Med mine lipper reknar eg opp alle domane frå din munn .
19119014	Når eg ferdast — etter dine lovbod , er eg glad — som om eg hadde all rikdom .
19119015	Eg vil grunda — på dine føresegner og tenkja på dine stigar .
19119016	Dine føreskrifter er mi lyst , eg gløymer ikkje dine ord .
19119017	Gjer vel mot din tenar , så eg kan leva — og halda dine ord .
19119018	Lat opp mine augo , — så eg kan sjå dei underfulle ting i di lov !
19119019	Eg er ein gjest på jorda , løyn ikkje dine bod for meg !
19119020	Stendig fortærest mi sjel av lengsle etter dine domar .
19119021	Du har truga dei frekke — og forbanna , som fer vilt og bryt dine bod .
19119022	Ta spott og vanvørdnad — frå meg , for eg held dine lovbod .
19119023	Om hovdingar sit — og samrår seg mot meg , grundar din tenar — på dine føreskrifter .
19119024	Ja , dine lovbod er mi lyst , det er dei som gjev meg råd .
19119025	Eg ligg hjelpelaus i støvet . Hald meg i live etter ditt ord !
19119026	Eg fortalde om mine vegar , og du svara meg . Lær meg dine føreskrifter !
19119027	Lat meg skjøna den veg — dine føresegner viser ! Eg vil grunda på dine under .
19119028	Eg græt og syrgjer sårt . Reis meg opp etter dine ord !
19119029	Hald meg borte — frå lygnevegen , og unn meg i nåde di lov !
19119030	Truskapsvegen har eg valt , dine domar har eg for auga .
19119031	Eg held fast på dine lovbod . Herre , lat meg ikkje verta — til skammar !
19119032	Eg vil springa den veg — dine bod viser , for du friar mitt hjarta — frå angst .
19119033	Herre , lær meg den veg — dine føreskrifter viser , så vil eg fylgja han — heilt til slutt !
19119034	Gjev meg vit , så eg fylgjer — di lov og held henne — av heile mitt hjarta !
19119035	Lat meg gå på den stig — dine bod viser , for han er til hugnad for meg .
19119036	Bøy mitt hjarta til dine lovbod og ikkje til ussel vinning !
19119037	Vend mine augo frå svik , hald meg i live på din veg !
19119038	Stadfest ditt ord for din tenar , så eg kan ha age for deg .
19119039	Ta bort den vanære — som eg er redd , for dine domar er gode !
19119040	Sjå , eg lengtar — etter dine føresegner , hald meg i live ved di rettferd !
19119041	Herre , lat di miskunn og frelse koma til meg etter ditt ord !
19119042	Så kan eg svara — dei som spottar meg , for eg lit på ditt ord .
19119043	Ta ikkje sanningsordet — frå min munn , for eg ventar på dine domar .
19119044	Så vil eg alle dagar stendig halda di lov .
19119045	Lat meg ferdast i ope lende , for eg spør — etter dine føresegner !
19119046	Eg vil tala for kongar — om dine lovbod , og eg skal ikkje verta — til skammar .
19119047	Eg har mi glede i dine bod , dei held eg av .
19119048	Eg lyfter mine hender til dine bod , som eg elskar , og eg grundar — på dine føreskrifter .
19119049	Kom i hug ditt ord — til din tenar ! Du har då gjeve meg von .
19119050	Det er mi trøyst i nauda , at ditt ord held meg i live .
19119051	Dei frekke — spottar meg stendig , men eg har ikkje bøygt av — frå di lov .
19119052	Eg kjem i hug dine domar — frå gamal tid , og då finn eg trøyst , Herre .
19119053	Eg har vorte brennande harm på dei vonde som sviktar — di lov .
19119054	Dine føreskrifter — har vorte til songar for meg i huset der eg bur — som framand .
19119055	Eg kjem i hug ditt namn — om natta , Herre , og held meg til di lov .
19119056	Så har det vorte for meg at eg fylgjer dine føresegner .
19119057	Herren er min lut og del ; eg har sagt — at eg vil halda dine ord .
19119058	Eg bed deg av heile mitt hjarta : Ver meg nådig etter ditt ord !
19119059	Eg har grunda på mi ferd og vendt meg til dine lovbod .
19119060	Eg dryer ikkje , — men skundar meg med å halda dine bod .
19119061	Snarene åt dei gudlause — slyngjer seg om meg , men eg har ikkje gløymt di lov .
19119062	Midt på natta — står eg opp og prisar deg for dine rettferdige domar .
19119063	Eg held meg til alle — som ottast deg og fylgjer dine føresegner .
19119064	Jorda er full av di miskunn , — Herre . Lær meg dine føreskrifter !
19119065	Herre , etter ditt ord har du gjort vel mot din tenar .
19119066	Gjev meg kunnskap og — godt vit , for eg trur på dine bod !
19119067	Før eg vart audmykt , fór eg vilt , men no held eg meg — til ditt ord .
19119068	God er du , og godt gjer du . Lær meg dine føreskrifter !
19119069	Dei frekke har sverta meg — med lygn , men eg held heilhuga — dine føresegner .
19119070	Deira hjarta er feitt og sløvt , men eg har mi lyst i di lov .
19119071	Det var godt for meg — at eg vart audmykt , så eg kunne læra — dine føreskrifter .
19119072	For meg er lova — som du forkynner , betre enn tusen stykke — gull og sølv .
19119073	Dine hender har skapt — og forma meg . Gjev meg skjøn , — så eg lærer dine bod !
19119074	Dei som ottast deg , — skal sjå meg med glede , for eg ventar på ditt ord .
19119075	Herre , eg veit — at dine domar er rette ; i truskap har du audmykt meg .
19119076	Lat din godleik vera mi trøyst etter ditt ord til din tenar !
19119077	Lat meg møta di miskunn , — så eg kan leva , for di lov er mi lyst .
19119078	Lat dei frekke verta — til skammar , dei som lyg på meg — og gjer meg urett . Eg grundar på dine føresegner .
19119079	Lat dei venda seg til meg , dei som ottast deg — og kjenner dine lovbod .
19119080	Lat meg fylgja dine føreskrifter — av heile mitt hjarta , så eg ikkje vert til skammar .
19119081	Mi sjel brenn av lengsle — etter di frelse , og eg ventar på ditt ord .
19119082	Mine augo lengtar — etter ditt ord , og eg spør : — « Når vil du trøysta meg ? »
19119083	For eg har vorte — som ein turr skinnsekk ; men dine føreskrifter — gløymer eg ikkje .
19119084	Kor lenge skal din tenar venta ? Når vil du døma — dei som forfylgjer meg ?
19119085	Dei frekke som ikkje held — di lov , grev fallgraver for meg .
19119086	Alle dine bod er pålitelege . Hjelp meg mot dei — som forfylgjer meg med lygn .
19119087	Dei har mest gjort ende på meg — her i landet , men eg sviktar ikkje — dine føresegner .
19119088	Ver trufast og hald meg i live , så vil eg fylgja — dei lovbod du har gjeve .
19119089	I all æve , Herre , varer ditt ord , det står fast i himmelen .
19119090	Din truskap varer — frå ætt til ætt ; du har grunnlagt jorda , — og ho står fast .
19119091	Etter di ordning — står ho framleis , for alle ting må tena deg .
19119092	Dersom ikkje di lov var mi lyst , gjekk eg til grunne i mi naud .
19119093	Aldri gløymer eg — dine føresegner , for ved dei har du halde meg — i live .
19119094	Frels meg , for eg høyrer deg til ! Eg spør etter dine føresegner .
19119095	Dei gudlause ligg på lur og vil gjera ende på meg . Eg aktar på dine lovbod .
19119096	Eg har sett at alt tek slutt , kor fullkome det enn er , men ditt bod har inga grense .
19119097	Å , kor eg elskar di lov , heile dagen er ho — i mine tankar .
19119098	Dine bod gjer meg visare — enn mine fiendar , for dei har eg alltid hjå meg .
19119099	Eg har større skjøn — enn alle mine lærarar , for eg grundar på dine lovbod .
19119100	Eg skjønar meir enn dei gamle , for eg fylgjer dine føresegner .
19119101	Eg held min fot — frå kvar vond stig , så eg kan ta vare på ditt ord .
19119102	Eg har ikkje vike — frå dine domar , for du har lært meg opp .
19119103	Å , dine ord er søte — for min gane , betre enn honning — for min munn .
19119104	Av dine føresegner får eg vit , difor hatar eg alle falske stigar .
19119105	Ditt ord er ei lykt for min fot og eit ljos på min stig .
19119106	Eg har svore — og det har eg halde — å fylgja dine rettferdige domar .
19119107	Djupt er eg nedbøygd , Herre ; hald meg i live etter ditt ord !
19119108	Ta vel imot mitt songoffer , — Herre , og lær meg dine domar !
19119109	Eg går støtt med livet — i hendene , men eg har aldri gløymt di lov .
19119110	Dei gudlause set snarer — for meg , men eg vildrar meg ikkje bort — frå dine føresegner .
19119111	Dine lovbod er min eigedom — for alltid , ja , dei gleder mitt hjarta .
19119112	Etter dine føreskrifter — rettar eg meg , og det vil eg alltid gjera — til mi siste stund .
19119113	Eg hatar vinglande menneske , men di lov elskar eg .
19119114	Du er mitt skjold og vern ; eg ventar på ditt ord .
19119115	Vik frå meg , de som gjer vondt ! Eg vil halda min Guds bod .
19119116	Hald meg oppe etter ditt ord , så eg kan få leva . Lat ikkje mi von — verta til skammar !
19119117	Stø meg , så eg kan verta frelst og alltid ha dine føreskrifter — for auga .
19119118	Alle som vildrar seg bort — frå dine føreskrifter , viser du frå deg , — for dei tenkjer på svik .
19119119	Alle dei vonde i landet tek du bort som slagg ; difor elskar eg dine lovbod .
19119120	Min lekam skjelv — av redsle for deg ; eg har age for dine domar .
19119121	Eg har gjort rett og rettferd . Gjev meg ikkje over — til valdsmennene !
19119122	Gå god for din tenar , — så det går han vel . Lat ikkje dei frekke få kua meg !
19119123	Eg ser med lengsle — etter di frelse og etter ditt rettferdige ord .
19119124	Far fram i truskap — mot din tenar , og lær meg dine føreskrifter !
19119125	Eg er din tenar ; gjev meg vit , så eg kan skjøna dine lovbod !
19119126	Det er tid for Herren — til å gripa inn ; for dei har brote di lov .
19119127	Eg elskar dine bod meir enn gull , ja , fint gull .
19119128	Difor rettar eg meg — etter alle dine føresegner ; eg hatar alle falske stigar .
19119129	Underfulle er dine lovbod , difor tek eg vare på dei .
19119130	Dine ord gjev ljos — når dei opnar seg , dei gjev den urøynde skjøn .
19119131	Med lengsle opnar eg munnen , for eg stundar etter dine bod .
19119132	Vend deg til meg — og ver meg nådig ! Det er rett mot dei — som elskar ditt namn .
19119133	Gjer mine steg faste — ved ditt ord , lat ingen urett få makt — over meg !
19119134	Fri meg frå menneskevald , så vil eg halda dine føresegner !
19119135	Lat ditt andlet lysa — over din tenar , og lær meg dine føreskrifter !
19119136	Tårene strøymer frå augo mine , fordi folket ikkje held di lov .
19119137	Rettferdig er du , Herre , og rettvise er dine domar .
19119138	Du gav dine lovbod i rettferd og i din store truskap .
19119139	Eg forgår av brennhug , fordi mine fiendar — har gløymt dine ord .
19119140	Skirt og reint er ditt ord , din tenar elskar det .
19119141	Liten og vanvørd er eg , men dine føresegner — gløymer eg ikkje .
19119142	Di rettferd er ei evig rettferd , og di lov er sanning .
19119143	Naud og trengsle har råka meg , men dine bod er mi lyst .
19119144	Dine lovbod er alltid rette . Gjev meg skjøn , så eg kan leva !
19119145	Av heile mitt hjarta — ropar eg , Herre . Svar meg , så vil eg fylgja — dine føreskrifter !
19119146	Eg ropar til deg . Frels meg , så vil eg halda dine lovbod !
19119147	Før morgonen renn , — ropar eg om hjelp ; eg ventar på dine ord .
19119148	Eg ligg vaken i nattevaktene og grundar på ditt ord .
19119149	Herre , du som er trufast , — høyr når eg ropar , hald meg i live — etter dine domar !
19119150	No kjem dei — som skamlaust — forfylgjer meg , dei som er langt borte frå — di lov .
19119151	Men , Herre , du er nær , alle dine bod er sanning .
19119152	Av dine lovbod — har eg lenge skjøna at du har fastsett dei for evig .
19119153	Sjå mi naud og fri meg ut ! For eg har ikkje gløymt di lov .
19119154	Før mi sak og løys meg ut , hald meg i live etter ditt ord !
19119155	Langt frå frelsa er dei — gudlause , for dei spør ikkje — etter dine føreskrifter .
19119156	Stor er di miskunn , Herre , fell din dom og lat meg leva !
19119157	Mange forfylgjer meg — og står meg imot ; men eg vik ikkje — frå dine lovbod .
19119158	Eg ser med uvilje — på dei trulause , som ikkje gjev akt på ditt ord .
19119159	Sjå , eg elskar dine føresegner ! Herre , du som er trufast , — hald meg i live !
19119160	Summen av dine ord er sanning , evig er all din rettferdige dom .
19119161	Om stormenn forfylgjer meg — utan grunn , så har eg age for ditt ord — i mitt hjarta .
19119162	Eg gleder meg over ditt ord , lik ein som fører bort — stort hærfang .
19119163	Eg hatar og avskyr lygn , og eg elskar di lov .
19119164	Sju gonger om dagen — prisar eg deg for dine rettferdige domar .
19119165	Dei som elskar di lov , — har fred og lukke , ingen ting får dei til å snåva .
19119166	Eg set mi von — til di frelse , Herre ; og dine bod har eg halde .
19119167	I min hug — tek eg vare på dine lovbod , ja , eg elskar dei høgt .
19119168	Dine bod og føresegner — har eg halde , du kjenner alle mine vegar .
19119169	Lat mitt klagerop — koma fram for deg , Herre , gjev meg skjøn etter ditt ord !
19119170	Lat mi inderlege bøn — koma fram for deg , berga meg etter ditt ord !
19119171	Frå mine lipper — skal lovsongen strøyma , for du lærer meg — dine føreskrifter .
19119172	Eg skal syngja om dine ord , for alle dine bod er rettferdige .
19119173	Kom meg til hjelp — med di hand ! For eg har valt dine føresegner .
19119174	Eg lengtar etter di frelse , Herre , di lov er mi lyst .
19119175	Lat meg leva , — så skal eg prisa deg , lat meg få hjelp av dine domar !
19119176	Eg har gått meg vill — som ein bortkomen sau . Leita etter meg , din tenar , for eg har ikkje — gløymt dine bod .
19120001	Ein song til festferdene . Til Herren ropa eg i mi naud , og han høyrde mi bøn .
19120002	Frels meg frå lipper som lyg , frå falske tunger , Herre !
19120003	Kva skal han gje deg , — du falske tunge , og kva meir skal han la deg få ?
19120004	Kvasse piler — frå stridsmannens boge og gloande kol — av gyvelbusken .
19120005	Ve meg , som må halda til — i Mesjek og bu mellom Kedars telt !
19120006	Altfor lenge har eg butt mellom folk som hatar fred .
19120007	Eg ynskjer fred ; — men seier eg eit ord , er dei ferdige til strid .
19121001	Ein song til festferdene . Eg lyfter mine augo til fjella : Kvar kjem mi hjelp ifrå ?
19121002	Mi hjelp kjem frå Herren , han som skapte himmel — og jord .
19121003	Han lèt ikkje foten din — vera ustø , din vaktar blundar ikkje .
19121004	Nei , han blundar ikkje — og søv ikkje , Israels vaktar .
19121005	Herren er din vaktar , — Herren er din skugge , han er ved di høgre hand .
19121006	Sola skal ikkje stikka deg — om dagen og månen ikkje skada deg — om natta .
19121007	Herren skal vara deg — frå alt vondt og verna om ditt liv .
19121008	Herren skal vara — din utgang og din inngang frå no og til evig tid .
19122001	Ein song til festferdene . Av David . Eg er glad når dei seier til meg : « Vi vil gå til Herrens hus . »
19122002	No har vi sett våre føter i dine portar , Jerusalem .
19122003	Jerusalem , du velbygde by , som ligg der samla — og samanbunden !
19122004	Dit fer ættene opp , ættene som høyrer Herren til . Det er ei lov for Israel at dei skal prisa — Herrens namn der .
19122005	Ja , der er domarsete reiste , troner for Davids hus .
19122006	Bed om fred for Jerusalem ! Gjev dei som elskar deg , — må leva trygt !
19122007	Gjev fred får råda — bak dine murar og tryggleik i dine borger !
19122008	For mine brør og frendar skuld seier eg : « Fred over deg ! »
19122009	Fordi Herren vår Gud — har sitt hus i deg , bed eg at det må gå deg vel .
19123001	Ein song til festferdene . Eg lyfter mine augo til deg , du som tronar i himmelen ,
19123002	liksom trælen fylgjer handa åt herren sin med augo . Liksom trælkvinna fylgjer handa åt husfrua med augo , så vender vi augo — mot Herren vår Gud , til dess han viser oss nåde .
19123003	Ver oss nådig , Herre , — ver oss nådig ! For vi har fått meir enn nok — av spott .
19123004	Vi er mette av spott — frå sjølvtrygge folk , og av vanvørdnad — frå dei hovmodige .
19124001	Ein song til festferdene . Av David . Hadde ikkje Herren — vore med oss — så skal Israel seia —
19124002	hadde ikkje Herren vore med då menneske reiste seg — mot oss ,
19124003	så hadde dei slukt oss levande då deira vreide loga imot oss ;
19124004	då hadde vatnet rive oss bort og flaumen skylt over oss ,
19124005	då hadde dei veldige — vassmengdene kome veltande over oss .
19124006	Lova vere Herren , som ikkje gav oss til rov — for deira tenner !
19124007	Vi slapp fri som fuglen or fuglefangarens snare . Snara rivna , og vi slapp fri .
19124008	Vi har vår hjelp — i Herrens namn , Han som skapte himmel og jord .
19125001	Ein song til festferdene . Dei som set si lit til Herren , er som Sion-fjellet ; det skal aldri rikkast , — men stå til evig tid .
19125002	Liksom fjella — ligg vernande om Jerusalem , såleis vernar Herren — om sitt folk frå no og til evig tid .
19125003	Nidings kongsstav — skal ikkje kvila på landet — som dei rettferdige fekk , så ingen rettferdig — skal retta ut handa og gjera det som vondt er .
19125004	Herre , gjer godt mot dei gode , mot dei som har — ein ærleg hug .
19125005	Men Herren sender frå seg dei som slår inn på krokvegar , og dei som fer med vondskap . Fred vere over Israel !
19126001	Ein song til festferdene . Då Herren vende Sions lagnad , var det for oss som ein draum .
19126002	Då fyltest vår munn med lått , vår tunge med fagnadrop . Då sa dei mellom folka : « Store ting — har Herren gjort mot desse . »
19126003	Ja , store ting — har Herren gjort mot oss , og vi vart glade .
19126004	Vend vår lagnad , Herre , som bekkene i Negev !
19126005	Dei som sår med tårer , skal hausta med glederop .
19126006	Gråtande går dei — og sår sitt korn , med fagnadrop skal dei koma — og bera sine kornband .
19127001	Ein song til festferdene . Av Salomo . Dersom Herren ikkje — byggjer huset , arbeider bygningsmennene — til fånyttes . Dersom Herren ikkje — vaktar byen , vaker vaktmannen til fånyttes .
19127002	Fåfengt står de tidleg opp , fåfengt går de seint til bords og et det brødet — de har slite for . Det same gjev han sine vener — medan dei søv .
19127003	Sjå , born er ei gåve frå Herren , livsfrukt er ei løn frå han .
19127004	Som piler i ei krigarhand er søner ein får i sin ungdom .
19127005	Sæl er den mann som fyller pilehuset sitt — med dei . Han treng ikkje skjemmast når han talar mot fiendar — på tinget .
19128001	Ein song til festferdene . Sæl er kvar den — som ottast Herren og ferdast på hans vegar .
19128002	Du får nyta frukta av ditt strev . Sæl er du , det skal gå deg vel .
19128003	Kona di er — som eit grøderikt vintre der inne i ditt hus , og dine søner kring ditt bord er som unge oliventre .
19128004	Ja , såleis vert han velsigna , den mann som ottast Herren .
19128005	Herren velsigne deg frå Sion , så du får sjå Jerusalems lukke alle dine levedagar ,
19128006	og får sjå born av dine born . Fred vere over Israel !
19129001	Ein song til festferdene . Hardt har dei stridt imot meg — heilt frå min ungdom — så skal Israel seia .
19129002	Hardt har dei stridt imot meg — heilt frå min ungdom , men dei har ikkje vunne — over meg .
19129003	På ryggen min — har plogmenn pløgt og drege lange fòrer .
19129004	Men Herren er rettferdig , reipa åt dei gudlause — har han hogge av .
19129005	Gjev alle som hatar Sion , må dra seg tilbake med skam !
19129006	Dei skal verta lik gras på taket , som visnar før ein får teke det .
19129007	Den som skjer det , — får ikkje handa full ; den som samlar , — får ikkje eit fang .
19129008	Ingen som fer framom , — skal seia : « Herren signe dykk ! » Vi velsignar dykk — i Herrens namn .
19130001	Ein song til festferdene . Frå djupet ropar eg til deg , — Herre .
19130002	Herre , høyr mi røyst ! Vend øyra til og høyr når eg tryglar og bed .
19130003	Dersom du vil gøyma — på syndeskuld , Herre , kven kan då verta ståande ?
19130004	Men hjå deg er tilgjeving ; difor må vi ottast deg .
19130005	Eg ventar , ja vonar på Herren , eg ventar på hans ord .
19130006	Eg stundar etter Herren meir enn vaktmenn — etter morgonen , vaktmenn etter morgonen .
19130007	Venta på Herren , Israel ! For hjå Herren er miskunn , hjå han er full utløysing .
19130008	Herren skal løysa ut Israel frå alle deira synder .
19131001	Ein song til festferdene . Av David . Herre , hjarta mitt — er ikkje hovmodig , augo mine er ikkje stolte . Eg gjev meg ikkje av med slikt som er for stort — og underfullt for meg .
19131002	Nei , eg har fått mi sjel til å vera still og roleg , som eit lite barn hjå mor si , når det har stilt sin torste . Så er mi sjel i meg .
19131003	Venta på Herren , Israel , frå no og til evig tid !
19132001	Ein song til festferdene . Herre , kom David i hug for all den møda han heldt ut !
19132002	Han svor Herren ein eid , gav Jakobs Veldige ein lovnad :
19132003	« Eg går ikkje inn i min bustad og legg meg ikkje på mi lege ,
19132004	eg unner meg ikkje — blund på augo , lèt ikkje augneloka kvila
19132005	før eg har funne — ein stad for Herren , ein bustad for Jakobs Veldige . »
19132006	Vi høyrde om paktkista — i Efrata , vi fann henne — på Ja’ar-markene .
19132007	Kom , lat oss gå — til Herrens bustad og kasta oss ned — for hans fotskammel !
19132008	Reis deg , Herre , — og kom til den stad der du slår deg til ro , du og ditt veldes kiste .
19132009	Prestane dine — skal vera kledde i rettferd , og dei som held di pakt , — skal jubla .
19132010	For David , din tenar skuld , vis ikkje frå deg — den du har salva !
19132011	Herren har svore David — ein eid , eit påliteleg ord , — som han ikkje går frå : « Menn av di ætt vil eg setja på din kongsstol .
19132012	Dersom sønene dine — held mi pakt og den lov eg vil læra dei , så skal deira søner òg for alltid sitja — på din kongsstol . »
19132013	For Herren har valt ut Sion , som han vil ha til bustad :
19132014	« Dette skal vera — min kvilestad for alltid , her vil eg bu , — det er mitt ynske .
19132015	Maten på Sion vil eg velsigna , og dei fattige vil eg metta — med brød .
19132016	Sions prestar kler eg — med frelse , og dei trugne skal ropa — av fagnad .
19132017	Der lèt eg Davids-ætta få makt , eg steller til ei lampe — for den eg har salva .
19132018	Hans fiendar vil eg kle — med skam men på hans hovud — skal krona stråla . »
19133001	Ein song til festferdene . Av David . Sjå , kor godt og fagert det er når brør bur fredeleg saman !
19133002	Det er som når dyr olje — på hovudet renn ned i skjegget , renn ned i Arons skjegg og over saumen — på hans kjortel .
19133003	Det er som når dogg — frå Hermon fell på Sion-fjellet . For der gjev Herren velsigning og liv til alle tider .
19134001	Ein song til festferdene . Stå opp og lovsyng Herren , alle Herrens tenarar , de som ved nattetider gjer teneste i Herrens hus .
19134002	Lyft dykkar hender — til heilagdomen , og lovsyng Herrens namn !
19134003	Herren velsigne deg frå Sion , han som skapte himmel — og jord !
19135001	Halleluja ! Pris Herrens namn , syng lovsong , Herrens tenarar ,
19135002	de som står i Herrens hus , i føregardane til vår Guds hus !
19135003	Pris Herren , for han er god , lovsyng hans namn , — for det er herleg !
19135004	For Herren har valt ut Jakob , gjort Israel til sin eigedom .
19135005	Ja , eg veit at Herren er stor , vår Herre er større — enn alle gudar .
19135006	Alt han vil , det gjer han , i himmelen og på jorda , i havet og alle dei store djup .
19135007	Han lèt skyer stiga opp — frå enden av jorda , skaper lyn , lèt regnet falla og sender vinden — frå hans opplagsrom .
19135008	Han slo dei fyrstefødde — i Egypt , både av folk og fe .
19135009	Han sende teikn — og gjorde under i landet ditt , Egypt , med farao og alle hans tenarar .
19135010	Han slo ned mange folkeslag og gjorde ende — på sterke kongar :
19135011	amorittkongen Sihon , kong Og i Basan og alle kongane i Kanaan .
19135012	Han gav deira land — til odel og eige for Israel , sitt folk .
19135013	Herre , evig varer ditt namn , ætt etter ætt kjem deg i hug .
19135014	For Herren hjelper sitt folk — til deira rett , har medynk med sine tenarar .
19135015	Dei gudebilete folka dyrkar , er laga av sølv og gull ; dei er eit verk — av menneskehender .
19135016	Dei har munn , — men kan ikkje tala , dei har augo , — men kan ikkje sjå .
19135017	Dei har øyro , — men kan ikkje høyra , det er ikkje pust i deira munn .
19135018	Såleis vert dei — som lagar dei òg , og alle som set si lit til dei .
19135019	Israels ætt , lov Herren ! Arons ætt , lov Herren !
19135020	Levis ætt , lov Herren ! Lov Herren , de som ottast han !
19135021	Lova vere Herren frå Sion , han som bur i Jerusalem ! Halleluja !
19136001	Pris Herren , for han er god , — evig varer hans miskunn !
19136002	Pris han som er Gud — over alle gudar , — evig varer hans miskunn !
19136003	Pris han som er herre — over alle herrar , — evig varer hans miskunn !
19136004	Einast han gjer store under , — evig varer hans miskunn !
19136005	Han skapte himmelen — med visdom , — evig varer hans miskunn !
19136006	Han la jorda på vatnet , — evig varer hans miskunn !
19136007	Han skapte dei store ljosa , — evig varer hans miskunn !
19136008	sola til å råda om dagen , — evig varer hans miskunn !
19136009	månen og stjernene — til å råda om natta , — evig varer hans miskunn !
19136010	Han slo Egypt — då han drap dei fyrstefødde , — evig varer hans miskunn !
19136011	og førte Israel ut derifrå , — evig varer hans miskunn !
19136012	med sterk hand og strak arm , — evig varer hans miskunn !
19136013	Han kløyvde vatnet — i Sevsjøen i to , — evig varer hans miskunn !
19136014	førte Israel midt igjennom , — evig varer hans miskunn !
19136015	dreiv farao og hans hær — ut i sjøen , — evig varer hans miskunn !
19136016	Han førte sitt folk i øydemarka , — evig varer hans miskunn !
19136017	Han felte store kongar , — evig varer hans miskunn !
19136018	drap mektige kongar , — evig varer hans miskunn !
19136019	amorittkongen Sihon , — evig varer hans miskunn !
19136020	og kong Og i Basan , — evig varer hans miskunn !
19136021	Han gav deira land — til odel og eige , — evig varer hans miskunn !
19136022	til odel og eige — for Israel , sin tenar , — evig varer hans miskunn !
19136023	Han kom oss i hug — i vår fornedring , — evig varer hans miskunn !
19136024	og reiv oss ut or fiendevald , — evig varer hans miskunn !
19136025	Han gjev mat til alt som lever , — evig varer hans miskunn !
19136026	Pris han som er Gud — i himmelen , — evig varer hans miskunn !
19137001	Ved Babels elvar , — der sat vi og gret når vi kom Sion i hug .
19137002	På piletrea der i landet lét vi våre harper hanga .
19137003	Der bad dei oss syngja , dei som heldt oss fanga ; dei som plaga oss , — kravde glede : « Syng for oss av — Sions songar ! »
19137004	Korleis kan vi syngja — Herrens song på framand jord ?
19137005	Nei , gløymer eg deg , — Jerusalem , så lat mi høgre hand — verta gløymd !
19137006	Lat tunga hanga fast ved ganen om eg ikkje minnest deg , om eg ikkje set Jerusalem høgare enn mi største glede !
19137007	Herre , kom Jerusalems dag — i hug , og Edoms søner som sa : — « Riv ned ! Ja , riv ned til grunnen ! »
19137008	Babels dotter , du som er herja , sæl er den som gjev deg att for det du har gjort mot oss !
19137009	Sæl er den — som tek dine småborn og knuser dei mot berget !
19138001	Av David . Eg prisar deg , Herre , — av heile mitt hjarta , eg lovsyng deg — for augo på gudar .
19138002	Eg kastar meg ned — for ditt heilage tempel og prisar deg for di miskunn — og din truskap . Du har gjort ditt namn — og ditt ord større enn alle ting .
19138003	Den dagen eg ropa , — svara du meg ; du gav meg mot og kraft i sjela .
19138004	Alle kongar på jord — skal prisa deg , Herre , når dei får høyra — dei ord du har tala .
19138005	Dei skal syngja — om Herrens vegar , for Herrens herlegdom er stor .
19138006	Ja , høg er Herren , — men han ser til den låge , langt bortanfrå — kjenner han den stolte .
19138007	Om eg ferdast i trengsle , — held du meg i live , du retter ut di hand — mot mine rasande fiendar og bergar meg — med di høgre hand .
19138008	Herren vil fullføra verket — for meg . Herre , di miskunn varer evig . Hald ikkje opp — med det verk du gjer !
19139001	Til korleiaren . Ein Davids-salme . Herre , du ransakar meg — og kjenner meg .
19139002	Anten eg sit eller står , — så veit du det , langt bortanfrå — merkar du mine tankar .
19139003	Anten eg går eller ligg , — så ser du det , du kjenner alle mine vegar .
19139004	Ja , før eg har eit ord på tunga , veit du det , Herre , fullt — og heilt .
19139005	Du kringset meg på alle — sider , du har lagt di hand på meg .
19139006	Det er for underfullt — til å skjøna , det er så høgt — at eg ikkje kan fatta det .
19139007	Kvar skal eg fara frå din Ande , kvar skal eg røma frå ditt åsyn ?
19139008	Fer eg opp til himmelen , — så er du der , og reier eg lege i dødsriket , — så er du der òg .
19139009	Tek eg morgonrodens — venger på og slår meg ned — der havet endar ,
19139010	så fører du meg jamvel der , di høgre hand , — ho held meg fast .
19139011	Og seier eg : — « Lat mørkret løyna meg og ljoset ikring meg — verta natt » ,
19139012	så er ikkje mørkret — for mørkt for deg , og natta er ljos som dagen , ja , mørkret er som ljoset .
19139013	For du har skapt mitt indre , du har vove meg i mors liv .
19139014	Eg takkar deg fordi eg er skapt på skræmeleg underfull vis . Underfulle er dine verk , det veit eg så vel .
19139015	Mine bein var ikkje dulde — for deg då eg vart skapt i løyndom og forma djupt i jorda .
19139016	Du såg meg då eg var eit foster , i di bok vart alt skrive opp ; mine dagar fekk si form før ein einaste av dei — var komen .
19139017	Kor høge dine tankar er , Gud , kor veldig summen av dei !
19139018	Vil eg telja dei , — er dei tallause som sand ; kjem eg til endes med det , — er eg enno hjå deg .
19139019	Gjev du ville drepa den vonde , — Gud , og la drapsmennene vika — frå meg ,
19139020	dei som talar svikefullt om deg og reiser seg mot deg — i vondskap .
19139021	Eg hatar dine fiendar , Herre , har uvilje mot dei — som står deg imot .
19139022	Eg hatar dei — med eit grenselaust hat og held dei for mine fiendar .
19139023	Ransak meg , Gud , — og kjenn mitt hjarta , prøv meg og kjenn — mine tankar !
19139024	Sjå om eg er — på den vonde vegen , og lei meg på ævevegen !
19140001	Til korleiaren . Ein Davids-salme .
19140002	Fri meg frå vonde menneske , — Herre , vern meg mot menn — som gjer vald !
19140003	Dei har vonde tankar i hjarta og eggjar dagleg til strid .
19140004	Dei har kvasse tunger — som ormar , under lippene har dei eiter . Sela
19140005	Vakta meg , Herre , — for nidings hand , vern meg mot menn — som gjer vald , og som gjerne vil få meg — til å snåva .
19140006	Stolte set dei snarer for meg , attmed vegen — spenner dei tog som garn og set feller for meg . Sela
19140007	Eg seier til Herren : — Du er min Gud , Herre , høyr mi inderlege bøn !
19140008	Herre Gud , min sterke frelsar , du vernar mitt hovud — på stridens dag .
19140009	Lat ikkje nidingen — få det han ynskjer , lat ikkje hans planar — lukkast , Herre ! Sela
19140010	Dei som samlar seg kring meg , — lyfter hovudet . Lat det vonde dei talar om , — råka dei sjølve !
19140011	Lat det regna gloande kol — ned over dei , lat dei falla i djupe groper , så dei ikkje kjem opp .
19140012	Dei som talar vondt — om andre , skal ikkje få vera i landet . Valdsmenn skal jagast — av ulukke og få slag på slag .
19140013	Eg veit at Herren — fører saka for dei arme og hjelper dei fattige — til deira rett .
19140014	Ja , dei rettferdige — prisar ditt namn , dei ærlege — får bu for ditt åsyn .
19141001	Ein Davids-salme . Herre , eg ropar til deg . Skunda deg og hjelp meg ! Vend øyra til mi røyst — når eg ropar til deg !
19141002	Lat mi bøn gjelda — som røykjelse for deg , mine opplyfte hender — som offer om kvelden .
19141003	Herre , set vakt for min munn , vakta mine lippers dør !
19141004	Lat meg ikkje få lyst — til noko vondt , til å gjera gudlause gjerningar saman med ugjerningsmenn ! Deira beste mat — vil eg ikkje smaka .
19141005	Ein rettferdig mann — kan slå meg , han tuktar meg i kjærleik . Men gudlause skal aldri få salva mitt hovud . Alltid set eg mi bøn opp mot deira vondskap .
19141006	Deira hovdingar skal støytast — nedetter berget , og dei skal få merka — at mine ord var gode .
19141007	Som når ein pløyer — og velter opp jord , skal beina deira strøyast ut ved inngangen til dødsriket .
19141008	Ja , Herre , — mine augo er vende mot deg , eg flyr til deg . Lat ikkje livet mitt spillast !
19141009	Hald meg borte frå snara — dei set for meg , frå fellene åt ugjerningsmenn !
19141010	Lat dei gudlause falla — i sine eigne garn , medan eg går uskadd framom .
19142001	Ein læresalme av David , då han var i hola . Ei bøn .
19142002	Eg ropar høgt til Herren og bed han audmjukt om nåde .
19142003	Eg renner ut mi klage for han , legg fram for han mi naud .
19142004	Når mi ånd er kraftlaus , veit du korleis — det står til med meg . På vegen der eg ferdast , legg dei løynde snarer for meg .
19142005	Eg ser til høgre og speidar , men ingen kjennest ved meg . Det finst ikkje utveg meir , ingen bryr seg om meg .
19142006	Eg ropar til deg , Herre , og seier : Du er mi livd , min lut i landet åt dei levande .
19142007	Akta på mitt klagerop , for eg er liten og hjelpelaus ! Fri meg frå dei — som forfylgjer meg , dei har vorte meg for sterke .
19142008	Før meg ut or fengslet , så eg kan prisa ditt namn ! Dei rettferdige ventar på at du skal gjera vel imot meg .
19143001	Ein Davids-salme . Herre , høyr mi bøn , vend øyra til mi inderlege bøn ! Svar meg , du som er trufast — og rettferdig !
19143002	Stemn ikkje meg , din tenar , — for retten ! For ingen som lever , — er rettferdig for deg .
19143003	Fienden forfylgjer meg , slår meg til jorda — og knuser meg . Han lèt meg sitja — i stummande mørker , lik dei som døydde — for lenge sidan .
19143004	Mi ånd er utan kraft , mitt hjarta stivnar i brystet .
19143005	Eg kjem gamle dagar i hug , eg tenkjer — på alle dine gjerningar og grundar på det verk — du har gjort .
19143006	Eg retter ut mine hender — til deg , eg lengtar etter deg som jorda tyrstar etter vatn . Sela
19143007	Skund deg og svar meg , Herre , elles går mi ånd til grunne . Løyn ikkje ditt andlet for meg , elles vert eg lik dei — som har gått i grav .
19143008	Lat meg høyra om di miskunn — om morgonen , for eg set mi lit til deg ! Lær meg den veg eg skal gå , for eg lyfter mi sjel til deg .
19143009	Fri meg frå mine fiendar , — Herre ! Hjå deg søkjer eg livd .
19143010	Lær meg å gjera din vilje , for du er min Gud ! Lat din gode Ande leia meg på jamne stigar !
19143011	Hald meg i live , Herre , til ære for ditt namn ! Før meg i di rettferd ut or trengsla !
19143012	Ryd ut mine fiendar , du som er trufast ; gjer ende på — alle mine motstandarar ! For eg er din tenar .
19144001	Av David . Lova vere Herren , mitt berg , som lærer opp mine hender — til strid og mine fingrar til krig !
19144002	Herre , mi miskunn og mi borg , mi festning — og min bergingsmann , mitt skjold , — som eg set mi lit til , du som legg folkeslag — under meg !
19144003	Herre , kva er vel eit menneske , sidan du kjennest ved det , eit menneskebarn , — sidan du aktar på det ?
19144004	Mennesket er — som ein vindpust , dei dagar det lever , — som ein kvervande skugge .
19144005	Herre , senk din himmel — og stig ned , rør ved fjella , så det ryk av dei !
19144006	Lat lyna blinka , — så fiendane vert spreidde ! Skyt dine piler , — så dei vert skræmde !
19144007	Rett ut di hand frå det høge , fri meg og frels meg — frå det djupe vatnet , frå dei framande mennene ,
19144008	frå dei som brukar sin munn — til lygn og si høgre hand til svik .
19144009	Gud , eg vil syngja ein ny song og spela for deg — på tistrengja harpe ,
19144010	du som gjev kongar siger og friar ut David , din tenar . Berg meg — frå det vonde sverdet ,
19144011	frels meg — frå dei framande mennene , frå dei som brukar — sin munn til lygn og si høgre hand til svik .
19144012	Våre søner liknar planter , dei veks seg høge — i ungdoms år . Våre døtrer er som søyler , hogne ut i tempelstil .
19144013	Våre stabbur er fulle , dei bognar av alle slag varer . Sauene våre ute på markene aukar til tusen , ja mange tusen .
19144014	Når kyrne våre skal bera , hender det ikkje noko uhell , dei kalvar ikkje for tidleg . Ingen klagar og skrik — på våre gater .
19144015	Sælt er det folket — som har det så , sælt er det folket — som har Herren til Gud !
19145001	Ein lovsong av David . Eg vil lovsyngja deg , — min Gud og konge , og velsigna ditt namn — til evig tid .
19145002	Eg vil lova deg — kvar einaste dag og prisa ditt namn til evig tid .
19145003	Stor er Herren , — ja , høglova er han , uransakeleg er hans stordom .
19145004	Ætt etter ætt — skal prisa di gjerning , fortelja om dei storverk — du gjer .
19145005	Dei talar om din herlegdom — og høge majestet , eg grundar på dine under .
19145006	Dei talar om — dine mektige gjerningar , eg fortel om dine storverk .
19145007	Dei kallar fram minnet — om all din godleik og syng med fagnad — om di rettferd .
19145008	Nådig og mild er Herren , langmodig og rik på miskunn .
19145009	Herren er god mot alle , miskunnsam mot alle — sine skapningar .
19145010	Heile din skapning takkar deg , — Herre , dei som held di pakt , — prisar deg .
19145011	Dei talar om ditt herlege — kongedøme , fortel om di veldige kraft ,
19145012	så menneska skal få kjenna — ditt velde og den strålande herlegdomen — i ditt rike .
19145013	Ditt rike står — gjennom alle tider , ditt herrevelde varer — frå ætt til ætt .
19145014	Herren støttar kvar den — som fell , og reiser alle nedbøygde opp .
19145015	Alle vender augo ventande — til deg , og du gjev dei mat i rette tid .
19145016	Du opnar di hand — og mettar alt som lever , med det som godt er .
19145017	Rettferdig er Herren — i all si ferd og trufast i alt det han gjer .
19145018	Herren er nær — hjå alle som kallar , hjå alle som ærleg kallar på han .
19145019	Han gjer det dei ynskjer , dei som har age for han , han høyrer deira rop — og frelser dei .
19145020	Herren vernar alle — som elskar han , men dei gudlause — rydjar han ut .
19145021	Eg vil lovsyngja Herren ; til evig tid skal alt som lever , lova hans heilage namn .
19146001	Halleluja ! Lovsyng Herren , mi sjel !
19146002	Eg vil lova Herren — så lenge eg lever , og syngja for min Gud — så lenge eg er til .
19146003	Set ikkje lit til stormenn , til menneske , — som ikkje kan hjelpa .
19146004	Når dei andast , — vert dei atter til jord , då er det ute med deira planar .
19146005	Sæl er den som har Jakobs Gud til hjelpar , og set si von til Herren — sin Gud ,
19146006	han som skapte himmelen — og jorda , havet og alt som i dei er . Herren er trufast til evig tid ,
19146007	han hjelper dei trælka — til deira rett . Herren gjev mat — til dei som svelt , og løyser dei som er bundne .
19146008	Herren opnar augo på blinde og reiser dei nedbøygde opp . Herren elskar dei rettferdige
19146009	og tek seg av innflyttarane . Herren held oppe — enkjer og farlause , men gjer vegen kroket — for dei gudlause .
19146010	Herren er konge til evig tid , din Gud gjennom alle ætter , — Sion . Halleluja !
19147001	Halleluja ! Ja , det er godt å prisa vår Gud , det sømer seg — med fager lovsong .
19147002	Herren byggjer Jerusalem og samlar Israels spreidde folk .
19147003	Han lækjer dei — som har eit sundbrote hjarta , og fetlar deira verkjande sår .
19147004	Han fastset talet på stjernene og gjev dei alle namn .
19147005	Stor er vår Herre — og rik på kraft , hans skjøn er utan grense .
19147006	Han held dei hjelpelause oppe , og bøyer dei vonde til jorda .
19147007	Syng takkesong for Herren , spel på lyra for vår Gud !
19147008	Han breier skyer — over himmelen , syter for regn til jorda og lèt graset gro på åsane .
19147009	Herren gjev føde til dyra , til ramnungar som ropar .
19147010	Han bryr seg ikkje — om hestens styrke og har ikkje hugnad — i snarføtt mann .
19147011	Herren har hugnad i dei — som ottast han og ventar på hans miskunn .
19147012	Lovpris Herren , Jerusalem , syng lovsong , Sion , — for din Gud !
19147013	Han gjer dine portbommar — sterke og velsignar dine born .
19147014	Han gjev lukke og fred — i ditt land og mettar deg — med den beste kveiten .
19147015	Han sender sitt ord til jorda , ovsnøgt spring hans ord .
19147016	Han lèt snøen falla som ull , strøyer ut rimet som støv .
19147017	Han kastar sitt hagl — som smular ; kven kan stå seg — for hans kulde ?
19147018	Han sender sitt ord — og smeltar snøen , lèt vinden blåsa — så vatnet renn .
19147019	Han forkynte sitt ord for Jakob , sine føresegner og domar — for Israel .
19147020	Det har han ikkje gjort — for andre folk , dei kjenner ikkje hans domar . Halleluja !
19148001	Halleluja ! Lovsyng Herren frå himmelen , lovsyng han i det høge !
19148002	Lov han , alle hans englar , lov han , heile hans hær !
19148003	Lov han , sol og måne , lov han , kvar lysande stjerne !
19148004	Lov han , du høge himmel , du vatn oppover himmelen !
19148005	Dei skal lova Herrens namn , for dei vart skapte — då han baud .
19148006	Han lét dei få sin stad — for alltid og gav ei lov dei ikkje bryt .
19148007	Lovsyng Herren frå jorda , de store sjødyr og alle havdjup ,
19148008	eld og hagl , snø og skodd , du storm som set hans ord — i verk !
19148009	De fjell og alle haugar , frukttre og alle sedrar ,
19148010	de ville dyr og alle slag fe , krypdyr og flygande fuglar !
19148011	De kongar på jord og alle folk , stormenn og styresmenn — i verda ,
19148012	de unge menn og kvinner , gamle folk og gutar !
19148013	Dei skal lova Herrens namn , for berre hans namn — er opphøgt ; hans herlegdom er utbreidd over himmel og jord .
19148014	Stor kraft har han gjeve — sitt folk . Difor får han lovsong — frå alle sine trugne , frå Israel , det folket — som får vera han nær . Halleluja !
19149001	Halleluja ! Syng ein ny song for Herren , lovsyng han — der dei trugne er samla .
19149002	Gjev Israel må gleda seg — over sin skapar , Sions søner jubla for sin konge .
19149003	Dei skal prisa hans namn — med dans og spela for han — med pauke og lyre .
19149004	For Herren har hugnad — i sitt folk , han kronar dei hjelpelause — med siger .
19149005	Dei trugne skal jubla med ære og ropa av fagnad på si lege .
19149006	Dei har lovsong til Gud — i sin munn og tvieggja sverd i si hand .
19149007	Dei vil ta hemn over folkeslag og tukta folkeætter ,
19149008	binda kongane deira — med lekkjer og stormennene med jernband .
19149009	Dei skal halda dom over dei , så som det står skrive , til ære for alle hans trugne . Halleluja !
19150001	Halleluja ! Lovsyng Gud i hans heilagdom , lovsyng han — i hans himmelborg !
19150002	Lov han for hans mektige verk , lov han for hans store velde !
19150003	Lov han med gjallande horn , lov han med harpe og lyre !
19150004	Lov han med pauke og dans , lov han med strengespel — og fløyte !
19150005	Lov han med tonande cymblar , lov han — med klingande cymblar !
19150006	Alt som har ande , — skal lova Herren . Halleluja !
20001001	Ordtøke av Salomo , son til David , konge i Israel .
20001002	Ordtøka gjev visdom — og lærdom , så ein skjønar vitug tale
20001003	og tek imot tukt — som gjev framgang , og lærer rettferd , rett — og ærlegdom .
20001004	Dei gjev den urøynde klokskap og ungdomen kunnskap — og omtanke .
20001005	Den vise som høyrer dei , — aukar sin lærdom , den vituge lærer — å styra sin tanke ,
20001006	så han skjønar ordtak — og bilettale , ord av vismenn og — gåtene deira .
20001007	Age for Herren — er opphav til kunnskap ; dårar vanvørder — visdom og tukt .
20001008	Høyr etter når far din — formanar deg , son , og gløym ikkje det — som mor di har lært deg !
20001009	For det er ein fager krans — om ditt hovud , ei kjede som pryder din hals .
20001010	Fylg ikkje syndarar , son min , når dei lokkar deg ,
20001011	når dei seier : — « Kom og ver med oss ! Vi vil liggja på lur og drepa , setja feller for skuldlause — utan grunn .
20001012	Vi vil gløypa dei levande , — liksom dødsriket , la dei gå heilt til grunne lik dei som går i grav .
20001013	Alle slag dyre eigneluter — skal vi finna , fylla våre hus med røva gods .
20001014	Du skal få kasta lodd med oss — om dette , alle skal vi — ha same pengepungen . »
20001015	Son min , slå ikkje lag — med dei , hald foten din borte — frå deira stig !
20001016	Dei spring så lett — etter det som er vondt , og er snøgge til å renna ut blod .
20001017	Det nyttar ikkje — å spenna ut nettet så alle fuglane ser det .
20001018	Men slike menneske — lurer på sitt eige liv , dei set feller for seg sjølve .
20001019	Så går det alle — som jagar etter vinning , det tek livet av dei .
20001020	Visdomsmøya ropar høgt — på gata , lèt røysta si lyda på alle torg .
20001021	Midt i ståket ropar ho ut , tek til ords — i dei opne byportane :
20001022	Kor lenge skal de godtrune elska godtruenskapen ? Kor lenge skal spottarane ha glede av å spotta og dårane hata kunnskap ?
20001023	Vend dykk hit — når eg refser , så lèt eg mi ånd strøyma — ut over dykk og gjev dykk kjennskap — til mine ord .
20001024	De ville ikkje høyra — når eg ropa , og ingen ansa — at eg rette ut handa ;
20001025	de brydde dykk ikkje — om mine råd og ville ikkje vita av — mine refsingsord .
20001026	Difor skal eg le — når ulukka råkar dykk , og spotta — når de vert slegne av redsle ,
20001027	når redsla fer fram — som eit uver , når ulukka kjem som — ein storm , og de vert ute — for trengsle og naud .
20001028	Då ropar dei på meg , — men eg svarar ikkje ; dei leitar etter meg , — men finn meg ikkje .
20001029	Fordi dei hata kunnskap og ikkje valde å ottast — Herren ,
20001030	fordi dei ikkje — ville høyra på mitt råd og vanvørde — alle mine refsingsord ,
20001031	difor skal dei få smaka — frukta av si åtferd og mettast med det — dei sjølve har planlagt .
20001032	Fråfallet kostar — dei godtrune livet , tryggleiken — tyner dårane .
20001033	Men den som høyrer på meg , — skal bu trygt og leva i fred — utan redsle for noko vondt .
20002001	Son min , ta imot mine ord , og ta vare på mine bod ,
20002002	så du vender øyra til visdomen og freistar å skjøna — med heile din hug .
20002003	Ja , berre kall på vitet , og rop etter skjøn — med høg røyst !
20002004	Leit etter det som var det sølv , grundig som når ein grev — etter skattar .
20002005	Då skal du skjøna — kva gudsfrykt er , og vinna kjennskap til Gud .
20002006	For det er Herren — som gjev visdom , frå hans munn — kjem kunnskap og skjøn .
20002007	Han lèt dei ærlege — ha framgang , er eit skjold for den — som er heil i si ferd .
20002008	Han vernar dei stigar — der retten rår , og vaktar vegen — for sine trugne .
20002009	Då skal du skjøna deg — på rettferd og rett , på rettvise og all god framferd .
20002010	For du skal få visdom i hjarta , og kunnskap — skal gjera deg glad .
20002011	Ettertanke skal vakta deg og godt skjøn verna deg .
20002012	Det skal berga deg — frå den vonde vegen , frå folk som fer — med rang tale ,
20002013	frå dei som går bort — frå dei rette stigar og held seg til mørke vegar .
20002014	Dei gleder seg — når dei gjer vondt , og fegnast over — det vonde og vrange .
20002015	Dei ferdast på krokete stigar , går seg bort på sine vegar .
20002016	Visdom skal fria deg — frå annan manns kone , frå framand kvinne — som lokkar så fint ,
20002017	ho som har svike — sin ungdoms ven og gløymt den lovnad — ho gav sin Gud .
20002018	Huset hennar — sig ned til dødsriket , vegen hennar — fører ned til dei døde .
20002019	Dei som går inn til henne , — kjem aldri att , dei når ikkje fram — til livsens stigar .
20002020	Men visdom — skal hjelpa deg til å fylgja den vegen — der dei gode går , og halda deg på stigar der dei rettferdige ferdast .
20002021	For dei rettvise — skal bu i landet , dei ærlege skal få vera der .
20002022	Men dei gudlause — skal rydjast ut og svikarane rivast bort — frå landet .
20003001	Gløym ikkje det — eg har lært deg , son min , ta vare på mine bod i ditt hjarta !
20003002	For dei gjev deg — mange dagar og år og gjer di lukke større .
20003003	Lat aldri godleik — og truskap fara , men bind dei om din hals , og skriv dei på di hjartetavle !
20003004	Då får Gud og menneske — godvilje for deg og held deg for ein vitug mann .
20003005	Lit på Herren — av heile ditt hjarta , og set ikkje lit til ditt vit !
20003006	Tenk på han — kvar du ferdast , så gjer han dine stigar jamne .
20003007	Ver ikkje klok i eigne augo , ha age for Herren , og hald deg frå det — som er vondt !
20003008	Det vert til helsebot — for kroppen og gjev deg kraft — i merg og bein .
20003009	Æra Herren med det du eig , med fyrstegrøda — av all di avling .
20003010	Då vert di matbu rikeleg fylt , og druesafta renn over — i kummane dine .
20003011	Son min , — vanvørd ikkje Herrens tukt , miss ikkje motet når han refser !
20003012	For Herren tuktar — den han elskar , som ein far refser — den son han har kjær .
20003013	Sæl er den som finn visdom , det menneske — som vinn godt skjøn .
20003014	Det er betre — å få seg visdom enn sølv , den vinning han gjev , — er større enn gull .
20003015	Dyrare er han enn perler , av alle dine skattar — er ingen som den .
20003016	I si høgre hand — har han langt liv , i si venstre rikdom og ære .
20003017	På visdoms vegar — er det ein hugnad å fara , alle hans stigar fører til fred .
20003018	Han er eit livsens tre — for alle som grip han , sæle er dei — som held fast på han .
20003019	Herren grunnla jorda — med visdom og reiste himmelen med skjøn .
20003020	Med kunnskap lét han vatnet — i havdjupet fossa fram og dogga drypa frå skyene .
20003021	Ta vare på klokskap — og omtanke , og slepp dei ikkje or syne , son !
20003022	Då skal dei vera til liv for deg , ei fager kjede om halsen din .
20003023	Då kan du vandra trygt — på din veg og ikkje støyta foten mot noko .
20003024	Du er ikkje redd — når du går til ro , når du har lagt deg , — søv du så godt .
20003025	Du treng ikkje reddast — for støkk , for stormen som kjem — over dei vonde .
20003026	For du kan setja di lit — til Herren , han vaktar din fot — så du ikkje går i snara .
20003027	Gjer vel mot dei som treng det , nekta ikkje å hjelpa — når det står i di makt !
20003028	Sei ikkje til din neste : — « Gå din veg , og kom att i morgon , — så skal du få ! » — så sant du har noko — å gje han no .
20003029	Legg ikkje vonde planar — mot din neste som bur hjå deg — og kjenner seg trygg .
20003030	Tretta ikkje med ein mann — utan grunn , når han ikkje har gjort deg — noko vondt .
20003031	Misunn ikkje den — som brukar vald , vel ikkje å fylgja i hans fotefar !
20003032	Den som fer vilt , — er ein styggedom for Herren , men med dei ærlege — har han samfunn .
20003033	Herren forbannar — huset åt dei gudlause , men heimen åt dei rettferdige — velsignar han .
20003034	Spottarar svarar han — med spott , men dei audmjuke — gjev han nåde .
20003035	Vise menn vinn ære , men dårar får stor skam .
20004001	Lyd etter , born , når far dykkar formanar , høyr på han , så lærer de skjøn !
20004002	God er den lærdom — eg gjev dykk . Vik ikkje av frå mi rettleiing !
20004003	Då eg var barn — og budde hjå far , var einaste småguten — heime hjå mor ,
20004004	då lærte han meg og sa : « Lat hugen din halda fast — på mine ord , hald mine bod , — så skal du leva ! »
20004005	Få deg visdom og kjøp deg vit , gløym ikkje det eg har sagt , og vik ikkje av frå det !
20004006	Gå ikkje bort frå visdomen , — så vaktar han deg , hald av han , så vernar han deg .
20004007	Vil du få visdom , så kjøp han , bruk alt det du eig — til å vinna vit !
20004008	Set visdomen høgt , — så lyfter han deg ; tek du han til deg , — gjev han deg ære .
20004009	Han set ein fager krans — på ditt hovud og gjev deg ei strålande krone .
20004010	Høyr etter , son , — ta imot mine ord , så vert dine leveår mange .
20004011	Eg lærer deg visdoms veg og fører deg på dei rette stigar .
20004012	Når du går , — skal ingenting hindra foten , og når du spring , — skal du aldri snåva .
20004013	Hald alltid fast — på det du har lært , ta vare på det , for det er ditt liv .
20004014	Slå ikkje inn — på gudløysings stig , fylg ikkje vegen dei vonde går .
20004015	Sky han og hald deg unna , vend deg frå han og — gå utanom !
20004016	Dei gudlause får ikkje sova utan at dei har gjort — eitkvart vondt ; dei misser svevnen om dei ikkje har fått — einkvan til å falla .
20004017	For vondskap er maten dei et , og valdsferd er vinen — dei drikk .
20004018	Men stigen åt dei rettferdige — er lik morgonglima , som vert bjartare og bjartare — til det er ljos dag .
20004019	Men den vegen dei vonde går , — er som kolmørkret ; dei veit ikkje kva dei snåvar i .
20004020	Lyd på det eg seier , son min , vend øyra til og høyr mine ord !
20004021	Slepp dei aldri ut or syne , gøym dei djupt i hjarta !
20004022	For dei er liv — for den som finn dei , og helsebot for heile kroppen .
20004023	Ta vare på hjarta — framfor alt du tek vare på , for livet går ut frå det .
20004024	Hald deg frå falske ord , bruk aldri lippene til svik !
20004025	Lat augo dine sjå beint fram , fest blikket på det — som ligg framføre deg !
20004026	Legg merke til — dei far du skal fylgja , hald heile vegen stø kurs !
20004027	Vik ikkje av — til høgre eller venstre , hald foten din — frå det som er vondt !
20005001	Son min , gjev akt på — min visdom , vend øyra til mitt skjøn !
20005002	Så kan du ta vare på gode råd og vakta på kunnskapen — når du talar .
20005003	Framand kvinne — har honning på lippa , sleipare enn olje — er hennar tunge .
20005004	Men til sist er ho beisk — som malurt og kvass — som eit tvieggja sverd .
20005005	Hennar fotsteg fører til døden , til dødsriket går hennar fet .
20005006	Ho aktar ikkje på livsens stig , ho vinglar vegvill , — men merkar det ikkje .
20005007	Så høyr på meg , mine born , vik ikkje av frå dei ord eg talar !
20005008	Hald deg unna — annan manns kone , kom ikkje nær hennar dør !
20005009	Elles må du gje — din ungdoms kraft til andre , dine beste år — til ein nådelaus herre .
20005010	Framande får metta seg — av det du eig , det du vann med ditt strev , — går til annan manns hus .
20005011	Så må du stynja i di — siste stund , når kroppen og holdet — tærest bort ,
20005012	og seia : — « Korleis kunne eg hata tukt og ikkje bry meg om refsing !
20005013	Eg høyrde ikkje — på dei som rettleidde meg , og lydde ikkje — på dei som lærte meg .
20005014	Det hadde nær gått ille — med meg då folket var samla til ting . »
20005015	Drikk or din eigen brunn , rennande vatn — or di eiga kjelde !
20005016	Lat ikkje kjeldene dine — renna ut på gata , bekkene dine strøyma — på torg og plassar !
20005017	Du skal ha dei heilt — for deg sjølv og ikkje dela dei med andre .
20005018	Då skal kjelda di vera velsigna . Gled deg over — din ungdoms kone ,
20005019	den elskelege hind , — den yndefulle gasell ! Fryd deg støtt — ved hennar barm , lat alltid hennar kjærleik — gjera deg ør !
20005020	Son min ! Kvifor skal annan manns kone — få gjera deg ør , kvifor ta framand kvinne — i famn ?
20005021	Herren ser kvar mannen går , gjev akt på alle hans stigar .
20005022	Den gudlause vert fanga — av sin eigen udåd , syndene held han fast — som snarer .
20005023	Han må døy — fordi han ikkje får tukt , i sin store dårskap — går han til grunne .
20006001	Son min , har du borga — for nesten din og gjeve handslag — til ein framand ,
20006002	har du bunde deg med ord , er du fanga av det du har sagt ,
20006003	så gjer då dette — og berga deg , son , sidan nesten din — har fått makt over deg : Gå straks av stad — og treng inn på mannen ,
20006004	unn deg ikkje blund på augo , og lat ikkje augneloka kvila !
20006005	Fri deg som ein gasell — frå fangstmannen , som ein fugl frå jegerens hand !
20006006	Gå til mauren , du late , sjå på hans strev og vert vis !
20006007	Han har ingen hovding , korkje tilsynsmann eller herre ,
20006008	men syter for mat — om sommaren og samlar inn føde — om hausten .
20006009	Kor lenge vil du liggja , du late , når vil du vakna og stå opp ?
20006010	« Lat meg sova litt til , — ein ørliten blund , leggja hendene saman — og kvila ei stund ! »
20006011	Då kjem fattigdom på deg — som farande fant og nauda som velvæpna mann .
20006012	Ein niding og ugjerningsmann — er den som går ikring — med lygn på tunga ,
20006013	som blunkar med augo , — skrapar med foten og gjer teikn med fingrane .
20006014	Han har planar — om å øydeleggja og har alltid vondt i tankar ; slik skaper han trette og strid .
20006015	Difor kjem ulukka — over han brått , med eitt vert han knust — og kan ikkje lækjast .
20006016	Seks er dei ting — som Herren hatar , og sju er ein styggedom — for han :
20006017	hovmodige augo — og svikefull tunge , hender som renner ut — skuldlaust blod ,
20006018	eit hjarta som legg — vonde planar , føter som spring — etter det som er vondt ,
20006019	falske vitne som fer med lygn og skaper strid mellom brør .
20006020	Son min , hald dei bod — som far din gav deg , og gløym ikkje det — som mor di har lært deg !
20006021	Knyt dei alltid til hjarta ditt , og bind dei fast om halsen din !
20006022	Når du går , skal dei leia deg , når du ligg , skal dei verna deg , og når du vaknar , — skal dei tala til deg .
20006023	For bodet er ei lykt — og læra eit ljos , refsing og tukt — er ein veg til livet .
20006024	Dei skal verna deg — mot vond kvinne , mot den sleipe tunga — åt framand kvinne .
20006025	Trå ikkje etter hennar venleik , lat deg ikkje fanga — av hennar strålande augo !
20006026	Ei hore kan du få — for ein brødleiv ; men ei gift kvinne driv jakt på dyre menneskeliv .
20006027	Kan nokon sanka glør i fanget utan at kleda tek til å brenna ?
20006028	Eller kan nokon gå på glør utan å svida føtene ?
20006029	Så går det den som ligg med kona — åt nesten sin . Ingen som rører henne , kjem ustraffa frå det .
20006030	Vert ikkje tjuven vanvørd når han stel for å stilla svolten ?
20006031	Vert han gripen , — må han bøta sjudobbelt , han må gje frå seg — alt det han har i huset .
20006032	Tankelaus er den — som driv hor med ei kvinne , den som gjer slikt , — øydelegg seg sjølv .
20006033	Skam og skade får han , og ingen stryk ut hans vanære .
20006034	For svartsykja brenn — i ektemannen , han er ikkje mild — den dagen han tek hemn .
20006035	Han bryr seg ikkje — om løysepengar , og tek ikkje imot — om du byd han store gåver .
20007001	Son min , ta vare — på mine ord , gøym mine bod i din hug !
20007002	Ta vare på mine bod , — så skal du leva , og på mi lære — som din augnestein !
20007003	Bind dei fast — til fingrane dine , og skriv dei på di hjartetavle !
20007004	Sei til visdomen : — « Du er mi syster , » og kall vitet din frende !
20007005	Så vaktar dei deg — mot annan manns kone , mot framand kvinne — som lokkar så fint .
20007006	Ein gong såg eg ut — gjennom glaset , kikka ut gjennom gluggen .
20007007	Då såg eg mellom dei unge — ein tankelaus gut , eg merka meg han — blant dei urøynde menn .
20007008	Han gjekk framom på gata — ved hennar hjørne , gjekk og dreiv på vegen — ved hennar hus .
20007009	Det var i skumringa , — då det kvelda , på den tid nattemørkret — fell på .
20007010	Då kjem kvinna imot han i skjøkjebunad — og med listige planar .
20007011	Ho er så rastlaus og ustyrleg , ho kan ikkje halda seg — roleg heime .
20007012	Snart er ho på gata — og snart på torget , ho står på lur — ved kvart gatehjørne .
20007013	Så tek ho tak i han , — kysser han og seier til han — med frekk mine :
20007014	« Eg skulle bera fram — eit måltidsoffer , og no har eg gjort det eg lova .
20007015	Så gjekk eg ut — til møtes med deg , eg leita etter deg — og fann deg .
20007016	Eg har lagt teppe på mi seng , fargerikt lin frå Egypt ,
20007017	og over mi lege har eg strøytt myrra , aloë og kanel .
20007018	Kom , lat oss nyta — kjærleiksrusen , hyggja oss i elskhug — til morgonen gryr .
20007019	For mannen min er ikkje heime , han er ute på langferd .
20007020	Pengepungen tok han — med seg , fyrst ved fullmånetid — kjem han heim . »
20007021	Ho vann han — med lokkande ord , med falske lipper — forførte ho han .
20007022	Han fylgjer etter henne — med det same , lik ein okse dei fører — til slakting , eller ein hjort som går i fella ,
20007023	til pila borar seg inn i levra ; han liknar fuglen — som flyg i snara og ikkje skjønar — at det gjeld livet .
20007024	Så høyr no på meg , mine born , lyd på orda frå min munn !
20007025	Lat deg ikkje lokka til å velja dei vegar framand kvinne går , villa deg ikkje inn — på hennar stigar !
20007026	For mange har ho gjeve — banesår , talrike er dei ho har felt .
20007027	Frå hennar hus — går vegar til dødsriket , dei fører til dødens mørke rom .
20008001	Høyr , korleis visdomsmøya — ropar , og vitet lyfter si røyst !
20008002	Ho står på bakketoppane — ved vegen , nett der stigane møtest .
20008003	Attmed portane — som fører inn i byen , attmed inngangen til portane — ropar ho høgt :
20008004	Eg ropar til dykk , godt folk , til menneska lyder mi røyst .
20008005	Lær dykk klokskap , — de urøynde , få vit , de dårar !
20008006	Høyr ! Viktige ting — vil eg tala om , frå munnen min — kjem rettvise ord .
20008007	Mi tunge talar sanning , og lippene styggjest — ved det som er vondt .
20008008	Kvart ord frå min munn — er rett , det er ingenting vondt — eller vrangt i dei .
20008009	Dei er endeframme — for den vituge , lette å skjøna — for den som har kunnskap .
20008010	Ta imot mi åtvaring — heller enn sølv , den kunnskap eg gjev , — framfor utvalt gull .
20008011	For visdom er betre enn perler , av alle skattar er ingen — som den .
20008012	Eg , visdomen , — har klokskap til granne , eg har kunnskap — og gjev gode råd .
20008013	Age for Herren — er å hata det vonde . Eg hatar hovmod og storlæte , stygg åtferd og svikefull tale .
20008014	Eg gjev råd og hjelp — som fører til framgang , eg har vit og styrke .
20008015	Ved meg kan kongar råda og fyrstar fastsetja — kva som er rett .
20008016	Ved meg kan stormenn styra og alle hovdingar — døma rettferdig .
20008017	Eg elskar dei som elskar meg , og dei som leitar etter meg , — finn meg .
20008018	Hjå meg er rikdom og ære , gamalt arvegods — og rettkomen vinning .
20008019	Mi frukt er betre — enn det finaste gull , mi vinning betre — enn utvalt sølv .
20008020	Eg går på rettferds veg , held meg midt på — dei rette stigar .
20008021	Så gjev eg rikdom — til dei som elskar meg , og fyller deira forrådsrom .
20008022	Herren skapte meg fyrst av alt , eg var hans fyrste verk — i fordoms tid .
20008023	I opphavet vart eg forma , i fyrstninga , før jorda vart til .
20008024	Før havdjupet var der , — vart eg fødd , før kjeldene fyltest med vatn .
20008025	Før fjella vart sette på plass , før alle haugar vart eg fødd ,
20008026	før Herren hadde skapt — jord og marker og den fyrste mold på jorda .
20008027	Eg var der — då han reiste himmelen og spente kvelven over djupet ,
20008028	då han samla skyene der oppe og lét kjeldene i havdjupet — strøyma sterkt .
20008029	Då han sette grense for havet , så vatnet stansa der han baud , og han la grunnvoll — under jorda ,
20008030	då var eg bygningsmann — hjå han . Eg var til glede for han — dag etter dag og leika meg støtt — for hans åsyn .
20008031	Eg leika på heile hans vide jord og hadde min hugnad — i menneskeborna .
20008032	Så høyr no på meg , mine born ! Sæle er dei — som fylgjer mine vegar .
20008033	Høyr på mi formaning , og slå ikkje vrak på den ! Så vert de vise .
20008034	Sæl er den som høyrer på meg , som dagleg vaker — ved mine dører og held vakt ved mine portar .
20008035	For den som finn meg , — finn livet og får nåde hjå Herren .
20008036	Men den som ikkje finn meg , — skader seg sjølv ; alle som hatar meg , — elskar døden .
20009001	Visdomsmøya — har bygt seg hus og hogge til sine sju søyler .
20009002	Ho har slakta fe , blanda vin og duka bordet .
20009003	Ho har sendt ut sine jenter og ropar oppe — frå byens høgder :
20009004	« Hit kan den urøynde — venda seg . » Og til den tankelause seier ho :
20009005	« Kom og et av min mat og drikk av den vin — eg har blanda .
20009006	Lat tankeløysa fara , — så skal de leva , gå fram på den vegen — vitet viser ! »
20009007	Den som åtvarar ein spottar , — får skam , den som refser ein gudlaus , — lid skade .
20009008	Refs ikkje spottaren , — for då vil han hata deg , refs heller den vise , — så elskar han deg .
20009009	Lær den vise , — så vert han visare , lær den rettferdige , — så aukar han sin kunnskap .
20009010	Age for Herren — er opphav til visdom , å kjenna Den Heilage er vit .
20009011	Mange dagar vil eg gje deg , og leveår får du i rikt mål .
20009012	Er du vis , så gagnar det deg ; spottar du , — må du lida for det sjølv .
20009013	Dårskapen er — ei vinglande kvinne , lauslyndt og vitlaus er ho .
20009014	Ho sit utfor husdøra si , på ein stol høgt oppe i byen .
20009015	Ho ropar til dei — som ferdast på vegen , som går sine stigar beint fram :
20009016	« Hit kan den urøynde — venda seg . » Og til den tankelause seier ho :
20009017	« Stole vatn smakar godt , og herleg er maten — ein et i løynd . »
20009018	Men han skjønar ikkje — at der held daudingar til , at dei som gjestar henne , — går til helheims djup .
20010001	Ordtøke av Salomo . Ein klok son — er til glede for far sin , men ein uvitug son — er mor si til sorg .
20010002	Gagnlause er skattar — vunne med urett , men rettferd bergar frå døden .
20010003	Herren lèt ikkje — den rettferdige svelta , men seier nei — når dei gudlause krev .
20010004	Fattig vert den — som er lat i sitt arbeid , men strevsam hand gjer rik .
20010005	Klok er den som samlar i hus — om sommaren , skam får den — som søv i skurdonna .
20010006	Over hovudet — på den rettferdige kjem velsigning frå Herren , men munnen åt gudlause — løyner vald .
20010007	Velsigna er minnet — om den rettferdige , men namnet åt dei gudlause — rotnar bort .
20010008	Klok er den — som tek boda til seg , men den som fer — med dumt snakk , fell .
20010009	Trygt går den — som er heil i si ferd , men den som går krokvegar , — vert gripen .
20010010	Den som blunkar listig — med auga , valdar skade , den som fer — med dumt snakk , fell .
20010011	Rettferdig manns munn — er ei kjelde til liv , men munnen åt gudlause — løyner vald .
20010012	Hat vekkjer strid og trette , men kjærleik løyner alle brot .
20010013	På vitug manns lipper — er visdom å finna , men stokken skal brukast — på ryggen åt den tankelause .
20010014	Dei vise samlar på kunnskap ; når dåren talar , er ulukka nær .
20010015	Rikmanns gods — er hans faste borg , armod er ulukka for dei fattige .
20010016	Det den rettvise tener , gjev liv , det den gudlause vinn , — fører til synd .
20010017	Å akta på tukt — er ein veg til liv , den som vanvørder refsing , — går seg bort .
20010018	Den som løyner hat , — har falske lipper , ein dåre er den — som fer med slarv .
20010019	Den som talar mykje , — syndar lett , klok er den som tøymer tunga .
20010020	Rettferdig manns tunge — er som utvalt sølv , det dei gudlause tenkjer , — er ingenting verdt .
20010021	Rettferdig manns lipper — styrkjer mange , men dårar døyr , — for dei har ikkje vit .
20010022	Det er Herrens velsigning — som gjer rik , eige strev legg ingenting til .
20010023	Skamlaus gjerning — er til lyst for dåren , den vituge gleder seg — over visdom .
20010024	Det den gudlause reddast , — kjem over han , dei rettferdige får — det dei lengtar etter .
20010025	Når stormen fer fram , — vert den gudlause borte , rettvis mann — har ein grunnvoll som varer .
20010026	Som eddik for tennene — og røyk for augo er den late tenaren — for sin herre .
20010027	Age for Herren forlengjer livet , men gudlause menn — får færre år .
20010028	Rettferdige menneske — har glede i vente , men vona kverv — for dei gudlause .
20010029	Herrens veg — er eit vern for dei ærlege , men ugjerningsmenn — går til grunne der .
20010030	Den rettferdige — skal alltid stå støtt , men dei gudlause — får ikkje bu i landet .
20010031	Rettferdig manns munn — ber visdoms frukt , men falske tunger — skal skjerast av .
20010032	Den rettferdige veit — å velja høvande ord , falskt er alt — det dei gudlause seier .
20011001	Falsk vekt er ein — styggedom for Herren , men han gleder seg — over fullvektige lodd .
20011002	Med hovmod fylgjer skam , men dei audmjuke har visdom .
20011003	Dei ærlege — har si rettvise til førar , men uærlegdom — gjer ende på svikarane .
20011004	Gods gagnar ikkje — på vreidedagen , men rettferd bergar frå døden .
20011005	Rettferd jamnar vegen — for ein heidersmann , den gudlause fell — for sin eigen vondskap .
20011006	Dei ærlege vert berga — av si rettferd , svikarar vert fanga — av si eiga lyst .
20011007	Når den gudlause døyr , — er vona ute , dei vonde har ikkje noko godt — i vente .
20011008	Den rettferdige vert berga — or trengsle , men den gudlause kjem — i naud .
20011009	Den gudlause skader — sin neste med munnen , dei rettferdige bergar seg — med sitt skjøn .
20011010	Går det godt for dei rettvise , — jublar byen , går dei vonde til grunne , — er gleda stor .
20011011	Når dei ærlege velsignar , — kjem byen seg opp , talen åt dei gudlause — legg han i røys .
20011012	Tankelaus er den — som vanvørder sin neste , ein vitug mann teier stilt .
20011013	Den som baktalar , — spreier løyndomar , ein påliteleg mann — held saka for seg sjølv .
20011014	Eit folk utan klokt styre fell , når mange gjev gode råd , — kan det bergast .
20011015	Den som borgar — for ein framand , får svi for det , den som nektar å gje handslag , — er trygg .
20011016	Ei elskeleg kvinne vinn ære , dei strevsame — samlar seg rikdom .
20011017	Den som er velviljug , — har gagn av det , den som er hardhjarta , — skader seg sjølv .
20011018	Den gudlause vinn seg — ei sviktande løn , den som sår rettferd , — får ei løn som varer .
20011019	Strev etter rettferd gjev liv , jag etter vondskap — fører til døden .
20011020	Herren har uvilje mot dei — som fer med svik , men godhug for den — som er heil i si ferd .
20011021	Ver trygg , — den vonde slepp ikkje straff , men ætta åt dei rettferdige — går fri .
20011022	Som ein gullring — i eit grisetryne er ei fager kvinne utan vit .
20011023	Det dei rettferdige ynskjer , — fører til lukke , dei vonde har vreidedomen — i vente .
20011024	Éin strøyer ut — og får likevel meir , ein annan er gjerrig — og må endå lida naud .
20011025	Den som spreier velsigning , — trivst , den som livar opp andre , — vert oppliva sjølv .
20011026	Den som held på kornet , — får forbanning av folket , men velsigning kjem — over den som vil selja .
20011027	Den som strevar etter — det gode , søkjer det Herren synest om . Men den som legg vinn — på det vonde , han får det over seg sjølv .
20011028	Den som lit på sin rikdom , fell , dei rettferdige er — som lauvet når det sprett .
20011029	Den som ikkje steller sitt hus , — haustar vind , dåren må træla — for den som er vis .
20011030	Rettferds frukt — er som livsens tre , men valdsferd gjer ende på liv .
20011031	Når ein rettferdig mann — får si løn på jorda , kor mykje meir då ein niding — og syndar !
20012001	Den som elskar tukt , — elskar kunnskap , dum er den — som mislikar refsing .
20012002	Den som er god , — får nåde hjå Herren , men den som fer med svik , — vert dømd skuldig .
20012003	Med vondskap — står ingen støtt , men rota åt dei rettferdige — kan ingen rikka .
20012004	Dugande kone — er ei krone for mannen , duglaus kvinne — er som verk i hans bein .
20012005	Dei rettferdige tenkjer — på det som er rett , dei vonde — legg svikefulle planar .
20012006	Det dei gudlause talar , — er eit livsfarleg bakhald , dei ærlege vert berga — med det dei seier .
20012007	Dei gudlause vert kasta i koll — og kjem bort , men husa åt dei rettferdige — står støtt .
20012008	Ein mann får ros — når han er klok , den som tenkjer vrangt , — kjem i vanvørdnad .
20012009	Betre å arbeida — for sitt brød utan ære enn å spela storkar — og vanta mat .
20012010	Den rettferdige — har omsut for buskapen sin , men dei gudlause — er harde i hugen .
20012011	Den som dyrkar si jord , — kan eta seg mett , tankelaus er den som jagar — etter fåfengde ting .
20012012	Det dei gudlause har lyst til , — er eit vondskaps garn , men dei rettferdige har fast rot .
20012013	Svikefulle ord — vert ei felle for den vonde , den rettferdige slepp ut — or nauda .
20012014	Ein mann nyt godt — av det munnen ber fram , eit menneske får att — for det det har gjort .
20012015	Dåren held sin eigen veg — for den rette , men vis er den — som høyrer på råd .
20012016	Når dåren er arg , — vert det kjent på dagen , klok er den som teier — når han vert krenkt .
20012017	Den som seier sanninga , — talar rett , falske vitne fer med svik .
20012018	Tankelaus tale stikk som sverd , men vismenn har lækjedom — på tunga .
20012019	Den som talar sant , — står seg for alltid , men lygnaren — berre ei lita stund .
20012020	Dei som emnar på vondt , — har svik i hjarta , men glede får dei — som rår til fred .
20012021	Dei rettvise — kjem ikkje ut for noko vondt , men dei gudlause — ber ulukka i seg .
20012022	Herren styggjest ved den — som har lygn på lippene , men har godhug for dei — som fer ærleg fram .
20012023	Ein klok mann døl det han veit , dåren ropar ut sin dårskap .
20012024	Den som er strevsam — med handa , får styra , men latskap gjer mannen — til træl .
20012025	Sorg og sut — gjer mannen tung om hjarta , men gode ord gjer han glad .
20012026	Den rettferdige rettleier — sin neste , men vegen dei gudlause går , — fører vilt .
20012027	Den late får ikkje tak i sitt vilt , men dyr er skatten — den annsame får .
20012028	På rettferds stig er livet å finna , den vegen fører ikkje — til døden .
20013001	Ein klok son — lèt seg aga av far sin , men spottaren høyrer ikkje — på skjenn .
20013002	Ein mann nyt godt — av det munnen ber fram , dei trulause trår etter vald .
20013003	Den som aktar sin munn , — tek vare på livet , den som er stor i munnen , — skader seg sjølv .
20013004	Den late vil ha , — men får ikkje noko , den annsame får — det han ynskjer seg .
20013005	Den rettvise hatar usann tale , den gudlause ber seg — stygt og skamlaust åt .
20013006	Rettferd vernar — den som er heil i si ferd , men gudløyse fører — ein syndar til fall .
20013007	Ein ter seg rik , — men har ingen ting , ein annan ter seg fattig , — men eig mykje .
20013008	Ein rik mann må kjøpa seg fri — med sin rikdom , ein fattig — kjem ikkje ut for trugsmål .
20013009	Ljoset åt dei rettferdige — skin klårt , men lampa åt dei gudlause — sloknar .
20013010	Hovmod fører berre til trette , kloke er dei som tek imot råd .
20013011	Lettvunnen rikdom — minkar snart , den som samlar litt etter litt , — får mykje .
20013012	Langvarig venting — gjer vondt i hjarta , som eit livsens tre — er eit oppfylt ynske .
20013013	Den som vanvørder ordet , — skader seg sjølv , den som ottast bodet , får løn .
20013014	Vismanns lære — er ei kjelde til liv , ei hjelp som bergar — frå dødens snarer .
20013015	Den som har godt vit , — vinn velvilje , men svikarars veg — fører til ulukke .
20013016	Den som er klok , — fer fram med vit , men dåren lèt alle — sjå hans dårskap .
20013017	Ein gudlaus bodberar — fell i ulukke , med eit trufast sendebod — fylgjer lækjedom .
20013018	Armod og skam får den — som ikkje vil vita av tukt , men ære får den — som aktar på refsing .
20013019	Eit oppfylt ynske — gjer sjela godt , å vika frå vondskap — er ei gru for dårar .
20013020	Den som held lag — med vismenn , vert vis , men dårars ven går det ille .
20013021	Ulukke forfylgjer syndarar , dei rettferdige får lukke til løn .
20013022	Ein god mann lèt etter seg arv — til barneborn , men det syndaren eig , — er spart til den rettvise .
20013023	Fattigfolks nybrot — gjev rikeleg føde , men ho går tapt når uretten rår .
20013024	Den som sparer på riset , — hatar son sin , den som elskar han , — tuktar han tidleg .
20013025	Den rettvise får eta seg mett , men dei gudlause må gå — med magen tom .
20014001	Kvinnevisdom — byggjer huset , men dårskap — riv det ned med hendene .
20014002	Den som ferdast rett , — har age for Herren , den som går krokvegar , — vanvørder han .
20014003	Dårens munn — vert eit ris for hans hovmod , men for vismenn — er lippene eit vern .
20014004	Utan oksar er krubba tom , med sterke stutar — fylgjer stor avling .
20014005	Eit ærleg vitne lyg ikkje , men falske vitne fer med lygn .
20014006	Ein spottar søkjer visdom , — men finn han ikkje ; for den som er klok , — er det lett å få kunnskap .
20014007	Hald deg borte — frå dumme menn , du finn ikkje vit — på lippene deira .
20014008	Det er klok manns visdom — at han kjenner sin veg , og dårars dårskap — at dei narrar seg sjølve .
20014009	Dårane spottar skuldofferet , men velvilje rår — mellom ærlege folk .
20014010	Hjarta kjenner si eiga sorg , og ingen annan — er med det i gleda .
20014011	Gudlause folk — får sitt hus lagt i øyde , men ærlege folk — ser teltet sitt bløma .
20014012	Om mannen meiner — at vegen er rett , kan han likevel enda i døden .
20014013	Jamvel når ein ler , — kan hjarta lida , og gleda endar ofte med sorg .
20014014	Den fråfalne får att for si ferd , og ein god mann — held seg borte frå han .
20014015	Ein godtruen mann — trur alt som vert sagt , den kloke gjev akt på sine steg .
20014016	Den vise ottast — og skyr det vonde , dåren går på — og kjenner seg trygg .
20014017	Den som er bråsint , — gjer dumme ting , den som tenkjer seg om , — vert mislikt .
20014018	Det dei godtrune får , — er dårskap , men dei kloke vert krona — med kunnskap .
20014019	Dei vonde må bøya seg — for dei gode , dei gudlause står ved dørene — åt dei rettferdige .
20014020	Jamvel av vener — vert den fattige hata , men mange er dei — som elskar den rike .
20014021	Synd gjer den — som vanvørder sin neste , sæl er den som har medynk — med armingar .
20014022	Dei som tenkjer ut vondt , — fer vilt , dei som har godt i tankar , — møter miskunn og truskap .
20014023	Alt strev fører vinning — med seg , men tomt snakk gjev berre tap .
20014024	Dei vise vert krona — med rikdom , dårars dårskap — er alltid dårskap .
20014025	Eit ærleg vitne bergar liv , men ein svikar er den — som fer med lygn .
20014026	Den som ottast Herren , — har eit trygt vern , og for hans born er det livd .
20014027	Age for Herren — er ei kjelde til liv , ei hjelp som bergar — frå dødens snarer .
20014028	Mykje folk — er ei ære for kongen , men for lite folk — gjer at fyrsten fell .
20014029	Visleg mann har godt skjøn , bråsinne er den største — dårskap .
20014030	Ro i hugen gjev kroppen liv , lidenskap er som rotenskap — i bein .
20014031	Den som er hard — med ein arming , spottar hans skapar , den som er mild mot dei — fattige , ærar Gud .
20014032	Den gudlause fell — for sin eigen vondskap , i sin ærlegdom — finn den rettferdige livd .
20014033	I klok manns hjarta — finn visdomen ro , men hjå dårar — gjev han seg til kjenne .
20014034	Rettferd lyfter eit folk , men synd er ei skam for folka .
20014035	Kongen likar den kloke tenar , men harmast på den — som skjemmer seg ut .
20015001	Eit mildt svar — døyver sinne , sårande ord vekkjer vreide .
20015002	Vismenns tunge — gjev god kunnskap , men dårskap strøymer — frå dårars munn .
20015003	Herrens augo er alle stader , dei vaker over vonde — og gode .
20015004	Ei varsam tunge — er eit livsens tre , men lygn på tunga — gjev hjartesår .
20015005	Dåren vanvørder — formaning frå far sin , klok er den — som aktar på refsing .
20015006	I rettferdig manns hus — er det stor rikdom ; det den gudlause vinn , — går tapt .
20015007	Vismenns lipper — strøyer ut kunnskap , men dårens hjarta er ikkje rett .
20015008	Offer frå dei gudlause — er ein styggedom for Herren , men bøn frå dei ærlege — tek han vel imot .
20015009	Det den gudlause gjer , — er ein styggedom for Herren , men han elskar dei — som jagar etter rettferd .
20015010	Hard tukt får den — som vik av frå stigen , den som hatar refsing , må døy .
20015011	Dødsrike og avgrunn — ligg opne for Herren , kor mykje meir — då menneskehjarta .
20015012	Spottaren mislikar refsing , til dei vise går han ikkje .
20015013	Glede i hjarta gjer andletet ljost , men hjartesorg gjer motlaus .
20015014	Vitug mann søkjer kunnskap , men dårar fer berre — med dårskap .
20015015	For ein arming — er dagane vonde , men gladlyndt mann — har alltid gjestebod .
20015016	Betre er lite med otte — for Herren enn stor rikdom med uro attåt .
20015017	Betre er ein grønsakrett — med kjærleik enn oksesteik med hat attåt .
20015018	Bråsint mann — valdar strid og trette , den langmodige — får striden til å stilna .
20015019	For den late er vegen — som eit klungergjerde , men jamn er stigen — for dei ærlege .
20015020	Ein klok son — er til glede for far sin , ein dum mann — vanvørder mor si .
20015021	Den tankelause — har glede av dårskap , den vituge går beint fram .
20015022	Utan rådlegging — mislukkast planane , men når mange gjev råd , — har dei framgang .
20015023	Mannen gled seg — når munnen kan svara . Kor godt med eit ord i rette tid !
20015024	For den kloke — fører livsvegen oppover , og då slepp han unna — dødsriket der nede .
20015025	Herren riv huset ned — for dei hovmodige , enkjer lèt han få ha si jord .
20015026	Vonde tankar — er ein styggedom for Herren , men milde ord er reine .
20015027	Den som jagar etter vinning , — set huset over styr , men den som hatar muter , — får leva .
20015028	Den rettferdige tenkjer seg om — før han talar , men vondskapen strøymer — frå munnen på gudlause .
20015029	Herren er langt borte — frå dei vonde , men han høyrer bøna — åt dei rettferdige .
20015030	Lysande augo gjer hugen glad , god bodskap gjev merg i bein .
20015031	Når ein høyrer på refsing — som tener livet , held ein gjerne lag med dei vise .
20015032	Den som avviser tukt , — vanvørder seg sjølv , den som høyrer på refsing , — får godt skjøn .
20015033	Age for Herren — manar til visdom , føre ære går audmykt .
20016001	Mennesket legg planar , men ordet på tunga — kjem frå Herren .
20016002	Ein mann kan synast — at hans ferd er rein , men Herren prøver — menneskeånda .
20016003	Lat Herren ta seg av — alt ditt verk , så skal planane dine lukkast .
20016004	Alt det Herren har skapt , — har eit føremål , gudløysings lagnad — er ulukkedagen .
20016005	Kvar hovmodig mann — er ein styggedom for Herren . Ver trygg , — han slepp ikkje straff !
20016006	Med miskunn og truskap — vert synda sona , den som har age for Herren , — held seg frå det vonde .
20016007	Har Herren hugnad — i ein manns ferd , lèt han jamvel hans fiendar — halda fred med han .
20016008	Betre er lite med rettferd enn stor vinning med urett .
20016009	I hjarta tenkjer mannen — ut si ferd , men Herren styrer hans steg .
20016010	Det er kongens ord — som avgjer ei sak , han tek ikkje feil — når han dømer .
20016011	Rett vekt og vektskål — krev Herren , og alle vektlodd vedkjem han .
20016012	Nidingsdåd — er ein styggedom for kongar , rettferd tryggjer trona .
20016013	Kongen likar rettferdige — lipper , han elskar den som talar rett .
20016014	Kongens harme — ber bod om død , men ein vismann — kan stilla harmen .
20016015	Når kongens andlet lyser , — er livet berga . Hans velvilje — er som ei sky med vårregn .
20016016	Å vinna visdom — er betre enn gull , å få vit er meir verdt enn sølv .
20016017	Den kongsveg dei ærlege går , — er å vika frå det vonde , den som aktar på si ferd , — tek vare på livet .
20016018	Stormod fører til undergang , hovmod står for fall .
20016019	Betre å vera audmjuk — med armingar enn å dela hærfang — med dei stolte .
20016020	Den som aktar på ordet , — finn lukke , sæl er den som lit på Herren .
20016021	Klok kallar dei den — som har visdom i hjarta , veltalande ord — aukar eins lærdom .
20016022	Den som har skjøn , — har ei kjelde til liv , dårskap er den lærdom — dårar får .
20016023	Visdom i hjarta — gjev klokskap i tale , ein får meir og meir kunnskap — å bera fram .
20016024	Milde ord — er som drypande honning , søte for sjela — og sunne for kroppen .
20016025	Om mannen meiner — at vegen er rett , kan han likevel enda i døden .
20016026	Svolten får mannen — til å arbeida , mathugen driv han fram .
20016027	Nidingen grev ei ulukkegrav , det brenn som eld — på hans lipper .
20016028	Ein renkesmed skaper strid , den som baktalar andre , — skil ven frå ven .
20016029	Valdsmannen lokkar sin neste og fører han inn — på ein farleg veg .
20016030	Når ein mann knip augo i hop , tenkjer han på — svikefull gjerning ; og når han — pressar lippene saman , set han ulukka i verk .
20016031	Grått hår er ein fager krans , på rettferds veg — vert han vunnen .
20016032	Ein visleg mann — er betre enn ei kjempe ; den som styrer sin hug , er betre enn den — som tek ein by .
20016033	Dei rister terningen i fanget , men avgjersla — kjem alltid frå Herren .
20017001	Ein turr brødbit — i ro og fred er betre enn festmåltid — med trette i huset .
20017002	Det kan henda at ein klok træl får råda over ein uvisleg son og får dela arven med brørne .
20017003	Sølvet smeltar dei i digelen og gullet i smelteomnen , men hjarto er det Herren — som prøver .
20017004	Ugjerningsmannen — aktar på vonde tunger , lygnaren høyrer — på skadeleg snakk .
20017005	Den som spottar den fattige , — hånar hans skapar , den som gleder seg over — ulukke , slepp ikkje straff .
20017006	Barneborn er ei krone — for dei gamle , og borna er stolte — av fedrane sine .
20017007	Det sømer seg ikkje for dåren — å bruka store ord , enn mindre for ein stormann — å lyga .
20017008	Ein lukkestein — er ei gåve for eigaren , kvar han vender seg , — går det han godt .
20017009	Den som dekkjer over skuld , — legg vinn på venskap , den som fer med slarv , — skil ven frå ven .
20017010	Skjenn har betre verknad — på den vituge enn hundre slag på dåren .
20017011	Den vonde vil ikkje — anna enn opprør , men eit nådelaust sendebod — kjem til han .
20017012	Det er betre å møta ei binne — som har mist sine ungar , enn å møta ein dåre , — dum som han er .
20017013	Når nokon løner godt — med vondt , skal ulukka aldri — vika frå huset hans .
20017014	Å yppa strid — er som å opna for vatn . Hald opp før tretta bryt laus !
20017015	Både å frikjenna ein skuldig — og å døma ein rettferdig er ein styggedom for Herren .
20017016	Kva hjelper pengar — i handa på dåren ? Kan han kjøpa seg visdom — når han ikkje har vit ?
20017017	Ein ven viser alltid kjærleik , og ein frende er fødd — til å hjelpa i naud .
20017018	Tankelaus er den — som gjev handslag og borgar for nesten sin .
20017019	Den som likar trette , — likar synd ; og den som lagar — ei stor dør , søkjer sin eigen undergang .
20017020	Det falske hjarta — finn inga lukke , er tunga svikefull , — kjem ein i naud .
20017021	Sorg får den — som har ein dåre til son , far til ein narr har inga glede .
20017022	Glede i hjarta gjev god helse , mismod tærer på merg — og bein .
20017023	Den vonde tek gåver — ut or si lomme , med dei vil han rengja retten .
20017024	Den kloke har visdom for auga , men dårens augo — når til heimsens ende .
20017025	Ein uvitug son argar far sin , er til beisk sorg — for henne som fødde han .
20017026	Det er ille for rettvis mann — å måtta betala bot , men at stormenn vert slegne , — er i strid med all rett .
20017027	Klok er den som sparer — på orda , den kaldblodige — er ein vitug mann .
20017028	Når dåren teier , — går han òg for vis , når han held munn , — gjeld han for klok .
20018001	Ein einstøing — fylgjer sin eigen hug , med stort hell yppar han strid .
20018002	Dåren bryr seg ikkje — om godt skjøn , han vil visa — kva han tenkjer sjølv .
20018003	Kjem gudlaus mann , — kjem vanvørdnad òg , og med skam fylgjer spott .
20018004	Ein manns ord — er som djupt vatn , og visdoms kjelde — er ein bekk som vell fram .
20018005	Det er ille — å halda med skuldig mann og driva den rettferdige — bort frå retten .
20018006	Dårens lipper valdar strid , og munnen hans ropar — etter riset .
20018007	Dårens munn — er til skade for han sjølv , og lippene er ei felle for han .
20018008	Ord av ein baktalar — er som dei beste retter , dei sig ned i kroppen .
20018009	Den som er lat i sitt arbeid , han er bror til øydaren .
20018010	Herrens namn — er eit festningstårn ; dit spring den rettferdige — og vert berga .
20018011	Rikmanns gods — er hans faste borg , i hans tanke — er det som ein høg mur .
20018012	Før mannen fell , — er han stolt i hjarta , føre ære går audmykt .
20018013	At nokon svarar — før han høyrer , er dumt og til skam for han .
20018014	Motet held mannen oppe — i sjukdom , men mismod , — kven kan bera det ?
20018015	Den kloke får seg kunnskap , dei vise legg vinn på — å høyra og læra .
20018016	Gåver opnar veg for mannen og fører han fram — for dei store .
20018017	Den som talar fyrst i ei sak , — har rett til motparten kjem — og granskar hans ord .
20018018	Loddkasting gjer ende — på tretter , ho avgjer strid — mellom mektige menn .
20018019	Har ein bror lide urett , er han verre å vinna — enn ei festning ; å tretta med han — er som bom for ei borg .
20018020	Magen mettast — av munnens frukt , av det som lippene ber fram .
20018021	Tunga har makt — over død og liv , og dei som gjerne — brukar henne , får nyta hennar frukt .
20018022	Den som finn ei kone , — finn lukka ; han har fått velvilje hjå Herren .
20018023	Den fattige kjem — med audmjuk bøn , den rike svarar med harde ord .
20018024	Det kan gå gale med ein mann — som har vener , men det finst vener som er — trugnare enn ein bror .
20019001	Betre å vera fattig — og heil i si ferd enn å vera ein dåre — som talar lygn .
20019002	Jamvel iver er gagnlaus — når det vantar vit , og den som har hastverk , — trør feil .
20019003	Ein manns dårskap — fører han til fall , men i sitt hjarta — er han harm på Herren .
20019004	Den som er rik , — får mange vener , men den fattige — misser den venen han har .
20019005	Falske vitne slepp ikkje straff , dei som fer med lygn , — går ikkje fri .
20019006	Mange smeikjer for dei store , alle er vener med dei rause .
20019007	Fattigmanns frendar — hatar han alle , jamvel venene held seg borte . Han vil vinna dei med ord , — men dei kjem ikkje .
20019008	Den som vinn seg skjøn , — har livet kjært , den som tek vare på vitet , — finn lukka .
20019009	Falske vitne slepp ikkje straff , dei som fer med lygn , — går til grunne .
20019010	Det høver ikkje for dåren — å ha gode dagar , enn mindre for trælen — å rå over fyrstar .
20019011	Klokskap gjer mennesket — langmodig , å tola urett — er ei ære for mannen .
20019012	Kongens vreide — er som løvebrøl , hans velvilje — er som dogg i graset .
20019013	Ein uvitug son — er ei ulukke for far sin , kvinnetrette — er som si-drop frå taket .
20019014	Hus og gods er fedrearv , ei vitug kone — er ei gåve frå Herren .
20019015	Latskap svæver tungt i svevn , og letingen må svelta .
20019016	Den som held bodet , — tek vare på livet , den som ikkje vørder si åtferd , — må døy .
20019017	Den som hjelper ein arming , — låner til Herren , og Herren løner han — for hans velgjerning .
20019018	Tukta son din — medan det enno er von , men lat deg ikkje riva med — så du drep han .
20019019	Den som lèt sinnet ta makta , — må bøta ; vil du hjelpa han , — må du gjera det atter og atter .
20019020	Høyr på råd — og ta imot formaning , så vert du vis til slutt .
20019021	I mannens hjarta — er det mange tankar , men Herrens plan står fast .
20019022	Det ein ventar av mennesket , — er truskap ; det er betre å vera fattig — enn å fara med lygn .
20019023	Age for Herren fører til liv ; mett kan ein gå til nattekvile og kjem ikkje ut for noko vondt .
20019024	Den late stikk handa i fatet , men får henne ikkje opp — til munnen eingong .
20019025	Slår du ein spottar , — vert styvingen klok , refser du den vituge , — får han større skjøn .
20019026	Den som er hard med far sin — og jagar bort mor si , er ein ring og skamlaus son .
20019027	Hald opp med å høyra — på formaning , son , så går du glipp av — dei ord som gjev kunnskap .
20019028	Eit svikefullt vitne — spottar retten , munnen på gudlause — gløyper vondskap .
20019029	Straff er fastsett — for dei som spottar , og pryl for ryggen på dårar .
20020001	Vinen er ein spottar , den sterke drikk — ein bråkmakar , ingen som ragar av dei , er vis .
20020002	Når kongen trugar , — er det som løvebrøl , den som vekkjer hans vreide , — set livet på spel .
20020003	Å halda seg frå trette — er ei ære for mannen , men kvar dåre yppar strid .
20020004	Den late vil ikkje pløya — om hausten , i skurdonna leitar han — fåfengt etter grøde .
20020005	Som djupt vatn — er tankane i mannens hjarta , den som har vit , — kan ausa av dei .
20020006	Mange ropar — om sin eigen truskap , men kvar finst vel — ein påliteleg mann ?
20020007	Rettferdig er den — som er heil i si ferd , og lukkelege er borna — etter han .
20020008	Ein konge som sit — i domarsetet , skil ut alt vondt — med eit augnekast .
20020009	Kven kan seia : « Eg har reinsa hjarta , eg er fri for synd » ?
20020010	To slag vekt og to slag mål er begge ein styggedom — for Herren .
20020011	Alt guten syner i si ferd om livet hans vert reint og rett .
20020012	Øyra som høyrer , — og auga som ser , er begge skapte av Herren .
20020013	Er du glad i å sova , — då vert du fattig , opnar du augo , — får du deg mat .
20020014	« Ringt , ringt , » seier kjøparen , men skryter av handelen — når han går bort .
20020015	Det finst gull og perler — i mengd , men å tala med kunnskap — er ein kosteleg ting .
20020016	Ta kleda frå den — som har borga for ein annan , ta pant hjå han for framande !
20020017	Godt smakar brød — som er vunne med svik , men sidan fyllest munnen — med småstein .
20020018	Når ein held råd , — lukkast planane ; vis omtanke når du fører krig !
20020019	Den som baktalar , — spreier løyndomar , gjev deg aldri i snakk — med ein lausmunna kar !
20020020	Den som forbannar — far sin og mor si , hans lampe skal slokna — i tjukkaste mørkret .
20020021	Ein arv som ein altfor tidleg riv — til seg , gjev inga velsigning til slutt .
20020022	Sei ikkje : « Eg vil løna — vondt med vondt . » Venta på Herren , — så hjelper han deg !
20020023	To slag lodd — er ein styggedom for Herren , falsk vekt er av det vonde .
20020024	Det er Herren — som styrer mannens steg . Korleis kan mennesket — skjøna sin veg ?
20020025	Det er farleg — å lova ei heilag gåve og fyrst sidan tenkja seg om .
20020026	Den vise kongen — skil ut dei gudlause og lèt hjulet rulla over dei .
20020027	Ånda i mennesket — er ei Herrens lampe , ho ransakar alle kammer — i hjarta .
20020028	Godleik og sanning — er eit vern om kongen , han stør sin kongsstol — på truskap .
20020029	Styrke er ein prydnad — for ungdom , og grått hår ei ære — for den gamle .
20020030	Flengjer og slag — som sårar den vonde , reinsar hans hjartekammer .
20021001	Som rennande bekker er kongens hjarta — i Herrens hand ; han leier det dit han vil .
20021002	Ein mann kan synast — at all hans ferd er rett , men Herren prøver — menneskehjarto .
20021003	At folk gjer rett og skil , er meir verdt for Herren — enn offer .
20021004	Stolte augo — og hovmodig hjarta , ljoset åt dei gudlause , er synd .
20021005	Det den annsame tek seg føre , — gjev vinning , men hastverk fører berre til tap .
20021006	Den rikdom ein vinn — med lygn , er ein kvervande pust , og han fører til døden .
20021007	Dei vonde vert bortrivne — av si eiga valdsferd , for dei vil ikkje gjera — det som er rett .
20021008	Skuldtyngd mann — går krokete vegar , men den reine fer ærleg fram .
20021009	Betre å bu i ein krok på taket enn å vera i hus — med trettekjær kvinne .
20021010	Den gudlause har hug — til det vonde , hans neste finn ingen velvilje — hjå han .
20021011	Når ein spottar må bøta , — vert den urøynde klok , og lærer du ein vis , — tek han kunnskapen til seg .
20021012	Den rettferdige aktar — på gudløysings hus , han støyter dei vonde — ut i ulukke .
20021013	Den som stengjer sitt øyra — når armingen skrik , skal sjølv måtta ropa — og ikkje få svar .
20021014	Ei gåve i løyndom — mildnar vreide , det ein får i fanget , — stiller stor harme .
20021015	For den rettferdige — er det ei glede å gjera det rette , men for ugjerningsmannen — er det ei gru .
20021016	Den som villar seg bort — frå klokskaps veg , han hamnar — mellom daudingar .
20021017	Den som likar moro , — må sakna mangt , den som elskar vin og olje , — vert aldri rik .
20021018	Den gudlause vert gjeven til løysepengar — for den rettferdige , og svikaren kjem — i staden for den ærlege .
20021019	Betre å bu i eit øyde land enn hjå arg — og trettekjær kvinne .
20021020	Der dei vise bur , — er det dyre skattar og olje , men dåren øyder det opp .
20021021	Den som jagar etter rett — og truskap , finn liv og rettferd og ære .
20021022	Ein klok mann kan storma — ein by full av kjemper og bryta det vernet — dei sette si lit til .
20021023	Den som aktar sin munn — og si tunge , bergar sitt liv — frå naud og trengsle .
20021024	Den stolte og kaute — kallar dei spottar ; han er skamlaus og frekk — i si framferd .
20021025	Det den late ynskjer , — fører til døden , for han vil ikkje arbeida — med sine hender .
20021026	Heile dagen går han — med lyst og trå , den rettvise gjev — og er ikkje knuslet .
20021027	Ein styggedom er det — når dei gudlause ofrar , serleg når dei gjer det — med vondt i tankar .
20021028	Det falske vitnet fell igjennom , men det truverdige vitnet — vert alltid høyrt .
20021029	Den gudlause går der — med frekk mine , den ærlege er fast og stø — i si ferd .
20021030	Det finst ikkje visdom og skjøn og ingen plan — som hjelper mot Herren .
20021031	Hesten vert budd — til stridens dag , men det er Herren — som gjev siger .
20022001	Godt namn er meir verdt — enn stor rikdom ; å vera avhalden — er betre enn sølv og gull .
20022002	Rike og fattige møtest , Herren har skapt dei alle .
20022003	Den kloke ser ulukka koma — og gøymer seg , dei godtrune går på og — må bøta .
20022004	Den løn som gudsfrykt — og audmykt gjev , er rikdom og ære og liv .
20022005	På vegen der dei svikefulle går , — er klunger og snarer , den som vil berga livet , — held seg borte frå dei .
20022006	Lær guten den vegen — han skal gå , så vik han ikkje av — når han vert gamal .
20022007	Rikmenn rår over fattige , den som låner , må træla — for den som gjev lån .
20022008	Den som sår urett , — haustar vondskap , riset han brukar i sinne , — tek slutt .
20022009	Velsigning får den — som er god mot andre , for han deler sitt brød — med dei fattige .
20022010	Jag spottaren ut , — så går tretta med , og den skamlause striden — får ein ende .
20022011	Herren elskar — dei som har eit reint hjarta , den som talar med velvilje , — får kongen til ven .
20022012	Herrens augo vaktar — den som har kunnskap , men svikarens ord — gjer han maktlause .
20022013	Den late seier : — « Det er ei løve der ute , ho kunne drepa meg — midt på gata ! »
20022014	Munnen til framand kvinne — er ei djup grav , den Herren er harm på , — fell nedi .
20022015	Vitløyse høyrer ungguten til , men tukteriset — driv henne bort .
20022016	Den som er hard — med armingen , — aukar hans eige , gåver til den rike — gjev berre tap .
20022017	Vend øyra til — og høyr vismenns ord , rett din hug — mot den kunnskap eg gjev .
20022018	Det er godt — om du gøymer dei i hjarta og alltid har dei på lippene .
20022019	For at du skal setja — di lit til Herren , forkynner eg dei for deg i dag .
20022020	Ja , tretti ord — har eg skrive opp for deg med gode og kloke råd .
20022021	Eg vil læra deg — sanne og rette ord , så dei som har sendt deg , — får pålitelege svar .
20022022	Ran ikkje ein fattigmann — fordi han er fattig , og trø ikkje ned — ein stakkar i retten !
20022023	For Herren vil føra deira sak og ta livet av deira ransmenn .
20022024	Ver ikkje ven — med ein sinnatagg , og slå ikkje lag — med bråsint mann ,
20022025	så du ikkje skal venja deg — til hans vegar og setja ei felle for ditt liv .
20022026	Ver ikkje mellom dei — som gjev handslag og borgar for folk — som har gjeld .
20022027	Når du ikkje har noko — å betala med , kvifor skal dei då — ta senga du ligg på ?
20022028	Flytt ikkje gamle merkesteinar som fedrane dine har reist .
20022029	Ser du ein mann — som er dugande i sitt arbeid ? Han kan ta teneste hjå kongar og skal ikkje tena — hjå småkårsfolk .
20023001	Når du sit til bords — med ein mektig mann , så merk deg vel — kva du har framføre deg ,
20023002	og set ein kniv på strupen din om mathugen er for stor .
20023003	Ha ikkje lyst — på hans velsmakande retter , for det kan vera svikefull kost .
20023004	Streva ikkje etter å verta rik når du då må gje opp — ditt gode skjøn .
20023005	Når du ser etter rikdomen , — er han borte ; brått har han fått seg venger og flyg til vers som ei ørn .
20023006	Et ikkje brød — hjå den som misunner , ha ikkje lyst — på hans velsmakande retter !
20023007	For han er ein mann — med baktankar . Han seier nok til deg : — « Et og drikk , » men hjarta hans — er ikkje med deg .
20023008	Den beten du har ete , — må du kasta opp att , dine venlege ord er spilt møde .
20023009	Du skal ikkje tala til ein dåre , for han vanvørder — dine kloke ord .
20023010	Flytt ikkje gamle merkesteinar , og treng ikkje inn — på jorda åt farlause !
20023011	For deira løysingsmann — er sterk , han skal føra saka — dei har med deg .
20023012	Ver viljug — til å høyra på formaning , og lyd på kloke ord !
20023013	Lat ikkje guten vera utan tukt ! Gjev du han ris , — skal han ikkje døy .
20023014	For når du slår han med riset , bergar du han frå dødsriket .
20023015	Son min , har du visdom — i hjarta , vert eg òg inderleg glad .
20023016	Det jublar inni meg når du talar det som er rett .
20023017	Ver ikkje arg på syndarar , men streva alltid — etter gudsfrykt !
20023018	Gjer du det , — har du ei framtid , og di von er ikkje ute .
20023019	Høyr no , son min , og vert vis , styr dine tankar — den rette vegen !
20023020	Ver ikkje med — mellom vindrikkarar , mellom dei — som fyller buken med kjøt .
20023021	For den som et og drikk , — vert fattig , og rusen kler folk i filler .
20023022	Høyr på far din , — som gav deg livet , og vanvørd ikkje — di gamle mor !
20023023	Kjøp sanning — og sel henne ikkje , kjøp visdom og tukt og vit !
20023024	Far til den rettferdige — kan sanneleg jubla , den som får ein klok son , — vert glad .
20023025	Ver til glede — for far din og mor di , lat ho som fødde deg , — fegnast .
20023026	Son min , gjev meg hjarta ditt , bruk augo og akta — på mine vegar !
20023027	Ei skjøkje er som ei djup grav , ei framand kvinne — som ein trong brunn .
20023028	Ja , ho ligg på lur som ein røvar , og aukar talet — på trulause menn .
20023029	Kven ropar akk , — og kven ropar ve , kven har strid , — og kven må klaga ? Kven har utan grunn fått sår , og kven har sløve augo ?
20023030	Jau , dei som sit lenge oppe — og drikk , dei som kjem — og vil smaka på kryddevinen .
20023031	Sjå ikkje på vinen , — kor raud han er , kor fint han blenkjer i staupet , og kor lett han renn ned .
20023032	Sistpå bit han som ein slange og høgg som ein hoggorm .
20023033	Då ser augo dine — underlege ting , og du talar tull og tøv .
20023034	Det er som låg du — midt utpå havet , eller klengde deg — til mastetoppen .
20023035	« Dei slo meg , — men det gjorde ikkje vondt ; dei banka meg , — men eg kjende det ikkje . Når skal eg vakna or rusen ? Då vil eg få tak i meir vin . »
20024001	Ver ikkje arg — på vonde menn , ha ikkje hug til å vera med dei !
20024002	For dei tenkjer på å gjera vondt og talar berre om ulukke .
20024003	Med visdom byggjer ein hus , med skjøn reiser ein det .
20024004	Med godt skjøn vert roma fylte av alle slag dyre og fine ting .
20024005	Den vise mannen har styrke , den kunnige aukar si makt .
20024006	Med klok leiing — kan du føra krig ; når mange gjev gode råd , — vinn du siger .
20024007	Visdom heng høgt for dåren , i rådet opnar han ikkje — sin munn .
20024008	Den som legg vonde planar , vert kalla ein renkesmed .
20024009	Det dåren finn på , er synd , og spottaren er — ein styggedom for folk .
20024010	Misser du motet — på trengselsdagen , då har du liten styrke .
20024011	Berga dei — som dei hentar til døden , hald att dei som skjelvande — går til rettarstaden .
20024012	Om du seier : — « Vi visste det ikkje » , skjønar han det likevel , han som prøver hjarto . Han som vaktar deg , veit det og løner kvar mann — etter hans gjerning .
20024013	Et honning , son min , — for den er god , den fine honningen — er søt for din gane .
20024014	Og vit at så er det òg — med visdom for sjela . Finn du den , — så har du ei framtid , di von er ikkje ute .
20024015	Ligg ikkje og lur , — du gudlause , på rettferdig manns bustad , og legg ikkje heimen hans — i øyde !
20024016	Sju gonger — kan den rettferdige falla og reisa seg att , men dei gudlause stuper — når ulukka kjem .
20024017	Gled deg ikkje — når din fiende fell , fegnast ikkje når han stuper .
20024018	Elles vil Herren sjå det — med mishag og venda vreiden sin frå han .
20024019	Harmast ikkje — på dei som gjer vondt , og misunn ikkje dei gudlause !
20024020	For dei vonde — har inga framtid , lampa åt dei gudlause sloknar .
20024021	Ha age for Herren — og for kongen , son ! Slå ikkje lag med opprørarar ,
20024022	for brått er ulukka over dei . Kven veit når øydelegging — kjem frå dei begge ?
20024023	Desse ordtøka er òg — av vismenn . Det er ille når ein domar — gjer skil på folk .
20024024	Seier nokon til ein skuldig : — « Du har rett » , så vil menneske forbanna han og folkeslag ynskja vondt — over han .
20024025	Men dei som dømer rett , — går det vel , lukke og velsigning — kjem over dei .
20024026	Å gje greie svar er som å gje kyss på lippa .
20024027	Fullfør arbeidet ute , gjer deg ferdig på åkeren , så kan du byggja deg hus .
20024028	Ver ikkje utan grunn vitne mot nesten din ! Du vil vel ikkje svika — med lippene dine ?
20024029	Sei ikkje : — « Som han har gjort — med meg , så vil eg gjera med han ; eg vil løna mannen — etter hans gjerning . »
20024030	Eg gjekk framom — ein lat manns mark , langs vingarden — åt ein tankelaus mann .
20024031	Sjå , der var det fullt av nesler , grunnen var overgrodd — med ugras , og steingarden kringom — var nedriven .
20024032	Eg såg det — og beit meg merke i det , eg tok lærdom av dette synet .
20024033	« Lat meg sova litt til , — ein ørliten blund , leggja hendene saman — og kvila ei stund ! »
20024034	Då kjem fattigdomen — som ein farande fant og nauda som ein tiggar .
20025001	Dette er òg ordtøke av Salomo ; dei er samla av mennene til Hiskia , Juda-kongen .
20025002	Det er Guds ære å dølja ei sak , men kongars ære — å granska henne .
20025003	Himmelhøgd og jordedjup og kongars hjarta — kan ingen granska .
20025004	Skil slagget frå sølvet , så kan sølvsmeden laga — ei skål av det .
20025005	Før dei gudlause bort — frå kongen , så står hans kongsstol fast — ved rettferd .
20025006	Gjer deg ikkje til — når kongen ser på , og stig ikkje fram — på stormenns plass !
20025007	For det er betre — dei seier til deg : « Kom og set deg her oppe ! » enn at dei flytter deg ned — for ein hovding . Kva du så ser med eigne augo ,
20025008	ver ikkje for snar — til å reisa sak ! For kva vil du gjera til sist når nesten din — fører skam over deg ?
20025009	Før di sak med nesten din , men ber ikkje ut — annan manns løyndom !
20025010	Elles vil den som høyrer det , — spotta deg , og du får for alltid — uord på deg .
20025011	Som eple av gull i skåler — av sølv er ord ein talar i rette tid .
20025012	Som ein ring av gull , — ja , eit smykke av fint gull er den vise som refser — ein mann som vil høyra .
20025013	Som svalande snø — ein dag i skurden er ein påliteleg bodberar — for sin herre , han gjev mot og kraft — til den som har sendt han .
20025014	Lik skyer og vind — som ikkje gjev regn , er den som skryter av å gje , — men ikkje gjer det .
20025015	Med tolmod — vert hovdingen overtald , den milde tunga knuser bein .
20025016	Finn du honning , så et ikkje — meir enn du treng ; elles vert du for mett — og spyttar han ut .
20025017	Set sjeldan foten — i huset åt ein ven , elles vert han lei deg — og legg deg for hat .
20025018	Som hamar og sverd — og kvasse pil er den som vitnar rangt — mot sin neste .
20025019	Som roten tann og ustø fot er tillit til ein svikar — på trengselsdagen .
20025020	Å syngja for den — som er sorgfull , er som å kasta kappa — ein vinterdag eller som å slå eddik på natron .
20025021	Er din uven svolten , — så lat han få mat , er han tyrst , — så gjev han drikke !
20025022	Då samlar du gloande kol — på hans hovud , og Herren skal løna deg for det .
20025023	Nordavinden kjem med regn , med baktale fylgjer — sinte andlet .
20025024	Betre å bu i ein krok på taket enn å vera i hus — med trettekjær kvinne .
20025025	Som kaldt vatn — for ein tyrstande strupe er godt nytt frå framandt land .
20025026	Som grumset kjelde — og utskjemd brunn er ein rettvis mann som — gjev etter for ein gudlaus .
20025027	Å eta for mykje honning — er ikkje godt ; ver sparsam med rosande ord !
20025028	Lik ein øydelagd by — med nedriven mur er ein mann — som ikkje kan styra sin hug .
20026001	Som snø om sommaren — og regn i skurden , så lite høver ære for ein dåre .
20026002	Lik sporv og svale — som flyg utan mål , er grunnlaus forbanning — ho råkar ikkje .
20026003	Som svepe til hesten — og taum til eselet er ris til ryggen på dårar .
20026004	Svar ikkje dåren — så dumt som han spør , elles vert du sjølv som han .
20026005	Lat dåren få svar — som høver til hans dårskap , så han ikkje vert vis — i eigne augo .
20026006	Den som sender bod — med ein dåre , høgg føtene av seg — og må tola hard medferd .
20026007	Slappe heng føtene — på den lame , så òg ordtak i munnen — på dårar .
20026008	Lik den som legg ein stein — i slyngja , er den som gjev ein dåre ære .
20026009	Som klungergrein — i handa på drukken mann er ordtak i munnen på dårar .
20026010	Lik ein skyttar — som sårar kvar og ein , er den som leiger ein dåre , eller folk som råkar til — å gå framom .
20026011	Lik hunden som snur seg — til sitt eige spy , er ein dåre — som tek opp att sin dårskap .
20026012	Ser du ein mann — som trur han er vis , er det større von — for dåren enn for han .
20026013	Den late seier : « Det er ei løve på vegen , ei ungløve i gatene . »
20026014	Døra svingar på gjenga , den late snur seg i senga .
20026015	Den late stikk handa i fatet , men idest ikkje ta henne — til munnen .
20026016	Den late trur han er visare enn sju som gjev kloke svar .
20026017	Lik ein som tek tak i øyro på ein hund — som spring framom , er den som ryk opp i sinne for ei trette — som ikkje kjem han ved .
20026018	Lik ein galen mann — som sender ut brannpiler og drepande skot ,
20026019	er den som har svike ein ven og seier : « Eg gjorde det — berre for moro . »
20026020	Når veden er ende , — sloknar elden ; når baktalaren er borte , — stilnar tretta .
20026021	Det trengst kol til glør — og ved til eld og trettekjær mann — til å skapa strid .
20026022	Ein baktalars ord — er som godbitar , dei sig djupt ned — i kroppen .
20026023	Som sølvlag på ei leirskål er sleipe lipper — og vondskap i hjarta .
20026024	Ein uven skaper seg til — med lippene , men inni seg ber han — på svik .
20026025	Gjer han seg blidmælt , — så tru han ikkje , for det er sju slag styggedom — i hjarta hans .
20026026	Jamvel om ein døl sitt hat — med list , kjem vondskapen fram — når folket samlast .
20026027	Den som grev ei grav , — dett sjølv nedi , den som velter opp ein stein , — får han over seg .
20026028	Den som talar — med falsk tunge , hatar den han knuser ; ein sleip munn — får mange til å falla .
20027001	Rosa deg ikkje — av morgondagen , for du veit ikkje — kva han ber i sitt fang .
20027002	Ein annan skal rosa deg , — ikkje du sjølv , ein framand , — ikkje dine eigne lipper .
20027003	Steinen er tung , — og sand veg mykje , men tyngre er det — å vera arg på ein dåre .
20027004	Harmen er ei gru — og vreiden ein flaum , men kven kan stå seg — mot avundsykje ?
20027005	Betre er openberr refsing enn kjærleik — som ein held duld .
20027006	Ein ven er trufast — jamvel når han slår , men fiendens kyss — er svikefulle .
20027007	Den mette vrakar — den finaste honning , alt beiskt smakar søtt — for den svoltne .
20027008	Lik ein sporv som flyg ikring — langt ifrå reiret , er ein mann som flakkar om — borte frå heimen .
20027009	Olje og røykjelse — gleder hjarta , så òg ein vens kjærleik meir enn gode råd .
20027010	Gjev ikkje slepp på din ven og på venen åt far din ; gå ikkje heim til bror din — den dagen du er i naud . Ein granne — som bur tett attmed , er betre enn ein bror — langt borte .
20027011	Ver klok , son min , — og gled mitt hjarta , så eg kan svara — dei som spottar meg .
20027012	Den kloke ser ulukka koma — og gøymer seg , dei godtrune går på og — må bøta .
20027013	Ta kleda frå den — som har borga for ein annan , ta pant hjå han — for framand kvinne .
20027014	Når nokon med høg røyst velsignar sin neste — tidleg om morgonen , er det å rekna — som ei forbanning .
20027015	Si-drop frå taket — ein regnversdag og trettekjær kvinne — liknar kvarandre .
20027016	Å stansa henne — er som å halda på vind , som å gripa olje — med høgre handa .
20027017	Jern sliper jern , og det eine mennesket — sliper det andre .
20027018	Den som steller fikentreet sitt , — får nyta frukta av det ; den som vaktar herren sin , — vinn ære .
20027019	Som andletet speglar seg — i vatnet , kjenner eit menneske seg att — i eit anna .
20027020	Dødsrike og avgrunn — vert aldri mette , og menneskeaugo — får aldri nok .
20027021	Sølvet smeltar dei i digelen og gullet i smelteomnen , men mannen mælest — etter sitt gjetord .
20027022	Om du støyter ein dåre — i morteren og knuser han saman — med gryna , går dårskapen likevel ikkje — av han .
20027023	Merk deg vel — korleis sauene dine ser ut , og syt vel for buskapen din !
20027024	For rikdom varer ikkje evig , eit diadem går ikkje alltid — frå ætt til ætt .
20027025	Når graset er borte — og håa kjem til synes , og folk samlar — fjellgraset saman ,
20027026	då har du lam — og kan få deg klede og bukkar — til å kjøpa ein åker for ;
20027027	du har geitemjølk nok — til mat for ditt hus , til livsopphald — for jentene dine .
20028001	Dei gudlause rømer — om ingen er etter dei , den rettferdige — er trygg som ei ungløve .
20028002	Eit land som gjer opprør , — skifter ofte leiarar , men ein klok mann — kan styra lenge .
20028003	Ein fattig mann som er hard — med småkårsfolk , liknar regnet — som skyljer bort åkeren , så det ikkje vert korn til brød .
20028004	Den som går ifrå lova , — rosar dei gudlause , den som held lova , — går til strid imot dei .
20028005	Dei vonde skjønar ikkje — kva som er rett , men dei som søkjer Herren , — skjønar alt .
20028006	Betre å vera fattig — og heil i si ferd enn å vera rik — og gå krokvegar .
20028007	Den som held seg etter læra , — er ein klok son ; den som held lag — med drikkebrør , fører skam over far sin .
20028008	Den som aukar sin rikdom — med renter og åger , samlar til ein som har medynk — med armingar .
20028009	Når nokon vender øyra bort og ikkje vil høyra på rettleiing , då er jamvel bøna hans — ein styggedom .
20028010	Den som fører dei ærlege — på vonde vegar , han fell i si eiga grav , men det gode går i arv — til heidersmenn .
20028011	Ein rikmann er vis — i eigne augo , ein fattig som har skjøn , — ser kva som bur i han .
20028012	Når dei rettferdige jublar , er det herlegdom og glede ; når dei gudlause — har framgang , held folk seg borte .
20028013	Den som løyner sine synder , går det ikkje vel ; den som sannar si synd — og vender seg frå henne , han finn miskunn .
20028014	Sæl er den — som alltid ottast Gud , men den som gjer seg hard , — fell i ulukke .
20028015	Som knurrande løve — og grådig slagbjørn er ein gudlaus hovding — for eit fattig folk .
20028016	Ein fyrste som ikkje har skjøn , — grip gjerne til vald ; den som hatar urett vinning , — får leva lenge .
20028017	Ein mann som har gjort seg — skuldig i drap , han er på flukt mot grava , og ingen må halda han att .
20028018	Den som er heil i si ferd , — vert berga , men den som går krokvegar , — fell i grava .
20028019	Den som dyrkar si jord , — får eta seg mett ; den som jagar etter fåfengd , — får nøgda av armod .
20028020	Ein trufast mann — får rik velsigning , men ingen slepp straff — når han spring etter rikdom .
20028021	Det er ille å gjera skil på folk , ein kan gjera seg til brotsmann — for ein brødbit .
20028022	Den havesjuke har det — annsamt — med å vinna rikdom , og han skjønar ikkje — at han kjem til å lida naud .
20028023	Den som refser ein mann , — får sidan større takk enn den som fer med smiger .
20028024	Den som røvar — frå far sin og mor si og seier : « Det er ikkje synd , » han er jamgod — med drapsmenn .
20028025	Den havesjuke — valdar strid og trette , den som lit på Herren , trivst .
20028026	Den som lit på sitt eige vit , — er ein dåre , men den som ferdast — med visdom , vert berga .
20028027	Den som gjev til dei fattige , — lid aldri naud , men den som ikkje — vil sjå nauda , får mykje forbanning over seg .
20028028	Når dei gudlause har — framgang , — held folk seg borte , når dei går til grunne , — får dei rettferdige makt .
20029001	Ein mann — som får refsing — og endå er stridlyndt , han vert brått knust — og kan ikkje lækjast .
20029002	Når rettferdige får makta , — fegnast folket , når ein niding styrer , — sukkar folket .
20029003	Den som elskar visdom , — gleder far sin , den som held lag med skjøkjer , — øyder si eige .
20029004	Ein konge tryggjer sitt land — med rett , den som syg det ut , — legg det i øyde .
20029005	Ein mann som smeikjer — for nesten sin , set eit garn for føtene hans .
20029006	Ein vond manns synder — er ei felle for han , men den rettferdige — kan fegnast og gleda seg .
20029007	Den rettferdige veit — å hjelpa småkårsfolk i retten , men den gudlause — har ikkje vit på noko .
20029008	Spottarar øser opp heile byen , men vismenn får vreiden — til å stilna .
20029009	Når ein vis mann — har sak med ein dåre , vert det bråk og lått og inga ro .
20029010	Dei blodtyrste hatar — ein heidersmann , men dei ærlege tek seg av han .
20029011	Ein dåre gjev luft — for alt sitt sinne , men ein vismann held det att .
20029012	Ein hovding — som høyrer på lygn , får berre skarvar til tenarar .
20029013	Fattigmann og valdsmann — møtest , Herren gjev begge augneljos .
20029014	Når ein konge dømer — dei fattige rettferdig , står hans kongsstol støtt — for alltid .
20029015	Ris og refsing gjev visdom , men ein gut — som får gjera som han vil , fører skam over mor si .
20029016	Får nidingar makta , — aukar synda , men når dei fell , — vert dei rettvise glade .
20029017	Tukta son din , — så gjev han deg ro og gjer deg glad i hugen .
20029018	Utan openberring — fer folket vilt , lukkeleg er den som held lova .
20029019	Ein træl lèt seg ikkje — tukta med ord , han skjønar dei nok , — men lyder dei ikkje .
20029020	Ser du ein mann — som er snar når han talar — det er større von — for dåren enn for han .
20029021	Når ein skjemmer bort trælen — frå ungdomen av , vert han strid og ulydig til sist .
20029022	Snarsint mann — valdar strid og trette , den brålyndte — gjer mykje vondt .
20029023	Hovmod fører menneske — til fall , men den audmjuke vinn ære .
20029024	Den som deler med tjuvar , — hatar sitt liv , han høyrer forbanninga , — men seier ikkje frå .
20029025	Den som reddast menneske , — set feller for seg sjølv , men den som lit på Herren , — er trygg .
20029026	Mange vil vinna velvilje — hjå ein hovding , men frå Herren — får mannen sin rett .
20029027	Dei rettvise styggjest — ved den som gjer urett , ein styggedom — for dei gudlause er den som lever rett .
20030001	Ord av Agur , son til Jake frå Massa . Så lyder ordet åt mannen : Gud , eg er trøytt , Gud , eg er trøytt og utmødd .
20030002	Eg er for dum — til å vera ein mann , eg har ikkje vit — som eit menneske .
20030003	Visdom har eg ikkje lært , eg har ikkje kunnskap — om Den Heilage .
20030004	Kven har stige opp — til himmelen og er komen ned att ? Kven har samla vinden — i si hole hand og bunde vatnet i eit klede ? Kven har fastsett — alle grensene for jorda ? Kva heiter han , — og kva heiter son hans ? Det veit vel du ?
20030005	Kvart ord frå Gud er reint . Han er eit vern — for dei som flyr til han .
20030006	Legg ikkje noko til hans ord , elles refser han deg , og du står der som lygnar .
20030007	To ting vil eg be deg om , dei må du ikkje nekta meg — før eg døyr :
20030008	Hald lygn og fals — langt borte frå meg , og gjev meg korkje armod — eller rikdom , men lat meg få den mat — eg treng !
20030009	Elles kunne eg verta så mett at eg fornekta deg og spurde : — « Kven er Herren ? » eller verta så fattig at eg stal og forbanna namnet — åt min Gud .
20030010	Baktal ikkje ein træl — for hans herre ; elles vil han forbanna deg , og du må bøta for di synd .
20030011	Det finst folk — som forbannar far sin og ikkje velsignar mor si ,
20030012	folk som er reine i eigne augo , men ikkje har vaska — ureinskapen av seg ,
20030013	folk som er stolte i blikket — å , kor dei lyfter — sine augnebryn ! —
20030014	folk som har sverd til tenner og knivar i kjakane , så dei et armingar ut or landet og fattige ut or folket .
20030015	Blodiglen har to døtrer : — « Gjev » og « Gjev » . Det finst tre — som ikkje vert mette , og fire som aldri får nok :
20030016	dødsrike og barnlaust — morsliv , jorda som alltid — tyrstar etter vatn , og elden som aldri seier : — « Det er nok . »
20030017	Den som ser spottande — på far sin og ikkje vil lyda mor si , på han skal ramnane — ved bekken hakka ut augo , og ørnungar skal eta dei opp .
20030018	Det er tre ting som er — for underfulle for meg , og fire som eg ikkje skjønar :
20030019	ørns flòg over himmelen , orms veg over berget , skips veg på havet og manns veg — til ei ung kvinne .
20030020	Så ber ei trulaus kvinne seg åt : Ho et og turkar seg — om munnen og seier : « Eg har ikkje — gjort noko gale . »
20030021	Tre ting får jorda til å skjelva , og fire kan ho ikkje tola :
20030022	trælen når han vert konge , og dåren — når han får eta seg mett ,
20030023	attergløyma — når ho vert gift , og trælkvinna når ho — trengjer matmor si unna .
20030024	Det finst fire — som er små på jorda , og likevel er dei klokast — av dei kloke :
20030025	Mauren er ikkje noko — sterkt folk , men om sommaren — finn han seg føde .
20030026	Fjellgrevlingen — er eit folk utan styrke , og endå byggjer han seg — bustad i berget .
20030027	Grashoppene har ingen konge , men alle dreg dei ut , — flokk etter flokk .
20030028	Firfisla kan ein ta — med hendene , og endå er ho i kongens slott .
20030029	Det finst tre — som går med stolte steg , og fire som har ei fager gonge :
20030030	løva , kjempa mellom dyra , som ikkje vik for nokon ,
20030031	hanen som går — og bretter seg , bukken fyrst i flokken og kongen i brodden — for sitt folk .
20030032	Har du vore dum — og hovmodig , så tenk deg om — og legg handa på munnen !
20030033	For trykk på mjølk gjev smør , trykk på nase gjev blod , og trykk på vreide valdar strid .
20031001	Ord av Lemuel , konge i Massa , ord som mor hans hadde prenta inn i han .
20031002	Kva skal eg seia deg , — min kjære son , du son som eg fekk — eit svar på bøn ?
20031003	Gjev ikkje di kraft til kvinner , ditt liv til dei — som tyner kongar .
20031004	Det sømer seg ikkje — for kongar , Lemuel , det sømer seg ikkje — for kongar å drikka vin eller for fyrstar å nyta rusdrikk .
20031005	For då gløymer dei lov — og vedtekt og rengjer retten — for kvar arming .
20031006	Gjev heller rusdrikk til den som held på å gå til grunne , og vin til den som er sorgtyngd .
20031007	Lat han drikka , — så han gløymer si armod og ikkje minnest si møde meir .
20031008	Lat opp din munn — for den som er mållaus , tal saka for dei — som held på å gå til grunne .
20031009	Lat opp din munn — og døm rettferdig , hjelp armingar og fattigfolk — til deira rett !
20031010	Den gode kona , — kven finn vel henne ? Meir er ho verd enn perler .
20031011	Mannen set all si lit til henne , og det skortar ikkje — på vinning .
20031012	Ho gjer berre godt imot han , og inkje vondt , — så lenge ho lever .
20031013	Ho syter for ull og lin , hennar hender arbeider — med liv og lyst .
20031014	Ho er som ein kjøpmanns skip , langt bortanfrå hentar ho mat .
20031015	Før det ljosnar av dag , — er ho oppe , gjev huslyden mat , — set jentene i arbeid .
20031016	Vil ho ha ein åker , — får ho tak i han ; ho plantar ein vingard — for det ho har tent .
20031017	Styrke er beltet ho har — om livet , i armane legg ho kraft .
20031018	Ho merkar at arbeidet lukkast , hennar lampe — sloknar ikkje om natta .
20031019	Ho legg hendene på rokken , og fingrane grip om teinen .
20031020	Ho opnar handa — for dei som lid naud , retter armane ut til fattigfolk .
20031021	Kjem det snø , — er ho ikkje redd for huset , for heile hennar hus — er dobbelt kledt .
20031022	Teppe lagar ho sjølv , ho har klede av lin — og purpurfarga ull .
20031023	Hennar mann er kjend — der folket samlast , han sit i lag — med dei eldste i landet .
20031024	Ho lagar skjorter som ho sel , og sender belte — til kjøpmannen .
20031025	Kraft og vørdnad — er hennar klednad , og ho ler mot komande dagar .
20031026	Ho talar klokt — når ho opnar munnen , og venleg rettleiing — har ho på tunga .
20031027	Ho ser etter — korleis det går i huset , og et ikkje brød — ho har vunne i latskap .
20031028	Hennar søner stig fram — og prisar henne sæl , og mannen gjev henne ros :
20031029	« Det finst mange — dugande kvinner , men du går over dei alle . »
20031030	Ynde sviktar , og venleik forgår , ei kvinne som har age — for Herren , skal prisast .
20031031	Lat henne nyta frukta — av sitt arbeid ; der menneske møtest , får ho ros for sine gjerningar .
21001001	Ord av Forkynnaren , son til David , konge i Jerusalem .
21001002	Berre fåfengd , — seier Forkynnaren , berre ideleg fåfengd !
21001003	Kva vinning har mennesket — av alt sitt strev , som det møder seg med — under sola ?
21001004	Ætter går , og ætter kjem , men jorda står alltid ved lag .
21001005	Sola renn , og sola glader , så skundar ho seg attende til staden der ho går opp .
21001006	Vinden blæs mot sør , så snur han mot nord ; støtt snur og skifter han og tek atter til — på same rundgang .
21001007	Alle elvar renn ut i havet , men havet vert ikkje fullt ; dit elvane før har runne , held dei fram med å renna .
21001008	Mannen trøytnar av å tala og får ikkje sagt det han vil . Auga vert ikkje mett av å sjå , og øyra får aldri nok — av å høyra .
21001009	Det som var , skal alltid vera , og det som hende , — skal atter henda . Det finst ingenting nytt — under sola .
21001010	Vert det sagt om eitkvart : — « Sjå , dette er nytt » , har det likevel funnest før , alt ifrå eldgamal tid .
21001011	Ingen tenkjer på ætter — som var ; og ætter som ein gong kjem , vil heller ikkje leva i minnet hjå dei som sidan fylgjer .
21001012	Eg , Forkynnaren , var konge over Israel , i Jerusalem .
21001013	Eg sette meg føre å granska og ransaka med visdom alt det som hender — under himmelen . Det er eit plagsamt strev Gud har gjeve menneska .
21001014	Eg såg på alt det som hender , og det som vert gjort — under sola . Sjå , alt er fåfengd — og jag etter vind .
21001015	Det som er kroket , — kan ikkje beinkast , og det som vantar , — kan ikkje teljast .
21001016	Eg tenkte med meg : Sjå , eg har fått større — og rikare visdom enn alle dei som har styrt i Jerusalem før meg . Mykje har eg røynt — av visdom og kunnskap .
21001017	Eg la vinn på — å læra visdom å kjenna , å få kjennskap — til vitløyse og dårskap . Men eg fann at det òg — er jag etter vind .
21001018	For med stor visdom — fylgjer mange suter . Den som aukar sin kunnskap , — aukar si kvide .
21002001	Eg tenkte med meg : No vil eg prøva gleda og nyta det som er godt ! Men det òg var fåfengd .
21002002	Om låtten sa eg : — « Han er vitlaus » , og om gleda : — « Kva skal ho tena til ? »
21002003	Då fekk eg den tanken at eg skulle kveikja meg — med vin , men la vitet styra meg — med visdom . Eg ville halda meg — til dårskapen til eg fekk sjå kva som er best for menneska under himmelen den korte tida livet varer .
21002004	Så sette eg store ting — i verk : Eg bygde hus — og planta vingardar ,
21002005	stelte til hagar og parkar og sette alle slag frukttre — i dei .
21002006	Eg bygde dammar til å vatna ein skog med tre — som voks opp .
21002007	Eg kjøpte trælar — og trælkvinner , og andre trælar — var fødde i mitt hus . Storfe og småfe fekk eg meg òg , i større mengd enn alle dei som levde i Jerusalem før meg .
21002008	Sølv og gull samla eg meg òg , og rikdom — frå andre kongar og land . Eg fekk meg songarar — og songarinner og det som er ein hugnad — for menn , kvinner og atter kvinner .
21002009	Eg vart stor , — ja , større enn alle dei som levde i Jerusalem før meg . Men visdomen min — heldt eg fast ved .
21002010	Alt det augo ynskte , lét eg dei få ; eg nekta meg inga glede . Hjarta gledde seg — over alt mitt strev , og det var løna — for all mi møde .
21002011	Men så gav eg meg — til å tenkja over alt det eg hadde gjort — med mine hender , det eg hadde streva — og slite med . Sjå , alt var fåfengd — og jag etter vind . Det er ingenting å vinna — under sola .
21002012	Eg gav meg òg — til å tenkja over visdom , vitløyse og dårskap . Kva skal vel kongens — ettermann gjera ? Det same som andre har gjort — for lenge sidan .
21002013	Eg såg at visdom — er betre enn dårskap , liksom ljoset — er betre enn mørkret .
21002014	Den vise har augo i hausen , medan dåren ferdast i mørker . Men eg skjøna òg at same lagnaden — møter dei begge .
21002015	Då tenkte eg med meg : Som det går dåren , — så går det meg òg . Kva skal all min visdom — tena til ? Eg tenkte med meg : Det òg er fåfengd .
21002016	For minnet om den vise lever ikkje lenger — enn minnet om dåren . I dagar som kjem , er alt for lenge sidan gløymt . Ja , den vise må døy , — han liksom dåren .
21002017	Då vart eg lei av livet , for eg lika ille — det som hender under sola . Alt er fåfengd — og jag etter vind .
21002018	Eg vart lei av alt mitt strev , alt slitet eg har hatt — under sola . For alt må eg lata over til den som kjem etter meg .
21002019	Kven veit om det vert ein vis — eller ein dåre som skal rå over det — eg har vunne med mitt strev og min visdom — under sola ? Det òg er fåfengd .
21002020	Då vart eg reint motlaus for alt det strev — eg har hatt under sola .
21002021	For det hender — at eit menneske strevar med visdom , kunnskap — og dugleik og må gje det i arv — til ein annan som ikkje har hatt noko bry — med det . Det òg er fåfengd , — ei stor ulukke .
21002022	Kva har då mennesket att for alt sitt slit og strev som han har plaga seg med — under sola ?
21002023	Alle hans dagar — er fulle av pinsle , og alt det han driv med , — valdar sorg . Ikkje eingong om natta får hjarta hans kvila . Det òg er fåfengd .
21002024	Det beste eit menneske — kan gjera , er å eta og drikka og unna seg gode dagar midt i alt sitt strev . Men eg fekk sjå at det òg kjem frå Guds hand .
21002025	For kven kan utan han eta og vera glad ?
21002026	Ja , Gud gjev visdom og kunnskap og glede til dei menneske — han synest om . Men syndarar gjev han strevet med å samla og sanka , og sidan må dei gje det alt til dei som Gud synest om . Det òg er fåfengd — og jag etter vind .
21003001	Alt har si faste tid , alt som hender — under himmelen , har si tid :
21003002	ei tid til å fødast , ei til å døy , ei tid til å planta , — ei til å riva opp ;
21003003	ei tid til å drepa , — ei til å lækja , ei tid til å riva , ei til å byggja ;
21003004	ei tid til å gråta , ei til å le , ei tid til å syrgja , ei til å dansa ;
21003005	ei tid til å kasta steinar , — ei til å samla dei , ei tid til å ta i famn , — ei til å la det vera ;
21003006	ei tid til å leita , — ei til å missa , ei tid til å gøyma , ei til å kasta ;
21003007	ei tid til å riva sund , — ei til å bøta , ei tid til å teia , ei til å tala ;
21003008	ei tid til å elska , — ei til å hata , ei tid til krig og ei til fred .
21003009	Kva vinning har den — som arbeider , av alt sitt strev ?
21003010	Eg såg det plagsame strevet som Gud — har gjeve menneska .
21003011	Alt skapte han fagert i si tid . Jamvel æva har han lagt — i hjarta deira . Men dei skjønar ikkje det verk som Gud har gjort — frå fyrst til sist .
21003012	Eg skjøna at ingen ting — er betre for dei enn å gleda seg — og gjera vel i livet .
21003013	Men når ein mann — får eta og drikka og vera lukkeleg — i alt sitt strev , er det òg ei gåve frå Gud .
21003014	Eg skjøna at alt det Gud gjer , varer til evig tid . Ikkje kan ein leggja noko til , og ikkje kan ein ta noko ifrå . Gud har laga det så for at menneska — skal ha age for han .
21003015	Det som er , har eingong vore , og det som skal henda , — har hendt før . Gud tek fram att det — som kvarv .
21003016	Elles såg eg under sola : Der retten skulle rå , — var vondskap , på rettferds stad var gudløyse .
21003017	Då tenkte eg med meg : Det er Gud som skal døma både rettferdige og vonde . Han har fastsett ei tid for kvart tiltak og kvar gjerning .
21003018	Eg tenkte med meg — om menneska : Gud prøver dei så dei kan sjå at dei i seg sjølve — ikkje er meir enn dyr .
21003019	Same lagnaden ventar både menneske og dyr . Den eine skal døy — som den andre , same livsanden har dei alle . Menneske har ingen føremon — framfor dyr . For alt er fåfengd .
21003020	Alle går til same staden . Av jord er alle komne , og til jord skal dei atter verta .
21003021	Kven veit om menneskeånda — stig opp , medan dyreånda — fer ned i jorda ?
21003022	Eg såg at det beste — mannen kan gjera , er å gleda seg i sitt arbeid ; det er den lut han har fått . For kven lèt han sjå det som sidan skal koma ?
21004001	Atter såg eg — på alle dei valdsverk som vert gjorde under sola . Eg såg tårene renna — på dei som vart trælka , og ingen trøysta dei . Valdsmennene bruka makt , og ingen trøysta .
21004002	Då prisa eg dei døde sæle , dei som var borte — for lenge sidan . Dei er betre farne — enn dei levande , enn dei som enno er i live .
21004003	Men sælare enn begge er dei som aldri har levt — og sett dei vonde verk som vert gjorde under sola .
21004004	Eg såg at alt strev — og all dugleik kjem av at den eine — misunner den andre . Det òg er fåfengd — og jag etter vind .
21004005	Dåren legg hendene i fanget og tærer på sitt eige hold .
21004006	Det er betre å ha litt i neven og få leva i ro enn å ha begge hendene fulle og streva og jaga etter vind .
21004007	Og endå meir fåfengd vart eg var under sola .
21004008	Ein mann — står stundom heilt åleine , utan son eller bror , og likevel er det ingen ende på alt hans strev ; han ser seg ikkje mett — på rikdom . « Kven er det eg strevar for så eg nektar meg sjølv — alt godt ? » Det òg er fåfengd — og vondt slit .
21004009	Det er betre å vera to — enn ein , dei får god løn for sitt strev .
21004010	For om dei dett , kan den eine reisa opp den andre . Men stakkars den som er — åleine ! Når han dett , har han ingen til å reisa seg opp .
21004011	Når to ligg saman , — vert dei varme , men korleis kan den einslege — verta varm ?
21004012	Om nokon vinn over — den som er åleine , vil to kunna stå seg mot han . Ein tretvinna tråd — slitnar ikkje så snart .
21004013	Ein ungdom som er fattig , — men klok , er betre faren enn ein konge som er gamal og dum og ikkje har vit — til å ta imot råd .
21004014	Ein som kom ut or fengslet , vart teken til konge , endå han vart fødd i fattigdom medan ein annan styrte .
21004015	Eg såg korleis alle menneske som ferdast ikring under sola , gav seg i lag — med den unge mannen som skulle koma — i kongens stad .
21004016	Det var ingen ende — på alt det folket som han vart førar for . Men dei som kjem etter , bryr seg ikkje lenger om han . Det òg er fåfengd — og jag etter vind .
21005001	Akta foten din — når du går til Guds hus ! Det er betre — at du kjem dit og høyrer enn at dårar ber fram offer ; for uvitande er dei — og gjer det vonde .
21005002	Ver ikkje for snar — med munnen , og lat ikkje hjarta — forhasta seg når du vil tala eit ord — for Guds åsyn . For Gud er i himmelen — og du på jorda , lat difor orda dine vera få !
21005003	Med hardt slit fylgjer draumar og med mange ord — dumt snakk .
21005004	Når du gjev Gud ein lovnad , så dryg ikkje med å halda han . For Gud bryr seg ikkje — om dårar . Gjer det du lovar !
21005005	Det er betre at du inkje lovar , enn at du lovar — og ikkje held ord .
21005006	Lat ikkje munnen — føra skuld over deg , og sei ikkje til Guds sendebod : « Eg gjorde det av vanvare . » Kvifor vil du harma Gud — med det du seier , så han øydelegg — det du har gjort ?
21005007	Med mange draumar — og mange ord fylgjer mykje fåfengd . Men du skal ha age for Gud .
21005008	Ser du — at fattigfolk vert trælka , at rett og rettferd — krenkjest i landet , så undrast ikkje over det ! Éi styremakt — vaktar på den andre , og over dei begge står ein — som er høgare .
21005009	Det er alltid ein føremon at landet har ein konge som syter for at jorda — vert dyrka .
21005010	Den som er glad i pengar , får aldri nok av dei , og den som elskar rikdom , får aldri vinning nok . Det òg er fåfengd .
21005011	Når godset aukar , skal fleire leva av det . Og kva anna gagn — har eigaren av det enn at han får sjå det ?
21005012	Ein arbeidsmann kan — sova godt anten han har lite — eller mykje å eta . Den rike et seg mett , men får ikkje ro til å sova .
21005013	Det finst noko syrgjeleg vondt som eg har sett under sola : Rikdom som vel er gøymd , kan verta til ulukke for — eigaren .
21005014	Går rikdomen tapt — ved eit uhell , og den rike har fått ein son , vert det ingenting att til han .
21005015	Så som han kom frå mors liv , så naken som han kom , — skal han gå bort . Han har ingenting att — for sitt strev , ingen ting — som han kan ta med seg .
21005016	Det òg er syrgjeleg vondt : Nett som han kom , — må han gå herifrå . Kva vinning har han då av sitt strev — og sitt jag etter vind ?
21005017	Ja , alle dagar må han eta sitt brød i mørker , sorgfull , sjuk og harm .
21005018	Høyr no kva eg har funne : Det likaste — eit menneske kan gjera , er å eta og drikka — og ha det godt midt i alt strev og slit — under sola , den korte tida Gud lèt det leva . Det er den lut — som mennesket har fått .
21005019	Når Gud lèt ein mann — få rikdom og gods og gjev han lov til å nyta det , så han kan ta sin del og gleda seg midt i sitt strev , då er det ei gåve frå Gud .
21005020	Då tenkjer ikkje mannen — mykje på sitt liv , for Gud gjev han glede — i hjarta .
21006001	Ei ulukke har eg sett — under sola , ho kviler tungt på menneska :
21006002	Det hender — at Gud gjev ein mann både rikdom og gods og ære , så han ikkje vantar noko av alt det han ynskjer seg . Men Gud lèt han ikkje nyta — godt av det , ein framand et det opp . Det er meiningslaust , — beiskt og vondt .
21006003	Ein mann kan få hundre born og leva i mange år . Men har han ikkje glede — av alt det gode , kor lenge han lever , og får han heller ikkje — ei grav , då vil eg seia : « Eit ufullbore foster — er betre fare enn han . »
21006004	For det kjem livlaust — til verda , i mørker går det bort , og i mørker — får det namnet sitt løynt .
21006005	Det har ikkje sett dagsens ljos og kjenner ikkje sola . Likevel kviler det betre — enn han ,
21006006	om han så hadde levt i to gonger tusen år , men ikkje fått røyna lukka . Fer ikkje alle til same staden ?
21006007	Mennesket strevar berre — for maten , men det får aldri — stetta sin trong .
21006008	Kva føremon — har den vise framfor dåren ? Kva hjelper det ein stakkar — å vita korleis han skal ferdast — i livet ?
21006009	Det er betre å sjå — på det ein har , enn å gå der — med hug på noko anna . Det òg er fåfengd — og jag etter vind .
21006010	Alt som er til , er nemnt med namn — for lenge sidan ; og det er føreåt kjent — kva eit menneske skal verta . Ingen kan føra sak mot den som er sterkare — enn han sjølv .
21006011	For di fleire ord , — di større fåfengd , og kva gagn har mennesket — av det ?
21006012	Ja , kven veit kva som er best for menneska her i livet , alle dei fåfengde dagane dei lever som ein skugge ? Kven kan fortelja menneska kva som skal henda etter dei — under sola ?
21007001	Godt namn er betre — enn god salve , dødsdagen betre enn — fødedagen .
21007002	Betre enn å gå i gjestebod er det å gå til syrgjehus . For der endar alle menneske , det skal dei leggja seg — på hjarta , dei som lever .
21007003	Sorg er betre enn lått ; for om andletet er sorgfullt , kan hjarta vera fylt av glede .
21007004	Dei vise har hjarta sitt — i syrgjehuset , men hjarta åt dårar — er i gledehuset .
21007005	Det er betre å høyra skjenn — av ein vismann enn å lyda på song av dårar .
21007006	Som klungerris sprakar — under gryta , så er det når dåren ler . Det òg er fåfengd .
21007007	Den vise som fer hardt fram , gjer seg sjølv til narr ; den som lèt seg kjøpa , øydelegg seg sjølv .
21007008	Betre er enden på ein ting — enn opphavet . Tolmod er betre enn hovmod .
21007009	Ver ikkje for snar — til å harmast , for harmen — bur i barmen på dårar .
21007010	Du skal ikkje seia : — Kva kjem det av at alt var betre — i gamle dagar enn no ? Du spør ikkje så om du er klok .
21007011	Visdom er jamgod med arv , ei vinning for dei — som ser dagsens ljos .
21007012	Å vera i skuggen av visdomen er som å ha pengar til vern , og føremonen med kunnskap er at visdom — held sin mann i live .
21007013	Sjå på det som Gud har gjort ! Kven kan beinka — det han har krøkt ?
21007014	Ver glad når dagen er god ; men er han vond , — skal du koma i hug at det er Gud som har skapt både den eine og den andre , så menneska ikkje skal finna ut noko om det som kjem etter .
21007015	Alt dette har eg sett i mine fåfengde dagar . Mang ein rettferdig mann går til grunne i si rettferd , og mang ein gudlaus får leva lenge i sin vondskap .
21007016	Ver ikkje altfor rettferdig , og vis deg ikkje for klok ! Kvifor vil du øydeleggja deg ?
21007017	Ver ikkje altfor gudlaus , og ver ikkje ein dåre ! Kvifor vil du døy før tida ?
21007018	Det er godt — at du held fast på det eine og heller ikkje slepper — det andre . Den som har age for Gud , finn ein utveg or dette .
21007019	Visdom gjer vismannen — sterkare enn ti mektige menn i byen .
21007020	Det finst ikkje eit rettferdig — menneske på jord , som berre gjer godt — og aldri syndar .
21007021	Bry deg heller ikkje om alt det folk seier , elles kunne du få høyra at trælen din forbannar deg .
21007022	Du veit då med deg sjølv — at mang ein gong har du òg forbanna andre .
21007023	Alt dette har eg prøvt — med visdom . Eg sa : « Eg vil vinna visdom , » men han var langt borte — frå meg .
21007024	Det som har hendt , — er langt borte og djupt , djupt nede . Kven kan finna det ?
21007025	Eg la vinn på — å få meg kunnskap , å granska og leita — etter visdom og samanheng ; eg ville skjøna — at gudløyse er dårskap , og at dårskap er galskap .
21007026	Då fann eg — at beiskare enn døden er kvinna som spenner — sitt garn . Hennar hjarta er som ei snare og hendene som lekkjer . Den Gud synest om , — slepp ifrå henne , men den som syndar , — går i garnet .
21007027	Sjå , dette fann eg , — seier Forkynnaren , då eg la det eine — til det andre og ville finna ein samanheng .
21007028	Eg leita støtt , — men fann han ikkje . Eitt menneske fann eg — mellom tusen , men ikkje ei kvinne — mellom dei alle .
21007029	Sjå , dette er det einaste — eg har funne : Gud skapte menneska — som dei skulle vera , men dei finn på — så mangt og mykje .
21008001	Kven er som vismannen , kven veit å tyda ei sak ? Visdomen får mannens andlet — til å lysa , så det strenge draget mildnast .
21008002	Gjer som kongen byd , for Gud har gjeve han sin eid .
21008003	Ver ikkje snar — til å gå bort frå han , og ver ikkje med — på ei ring sak ! For kongen gjer alt — det han vil ;
21008004	det står makt bak hans ord . Kven torer seia til han : — « Kva gjer du ? »
21008005	Den som held bodet , vil ikkje vita av noko vondt . Den vise kjenner i sitt hjarta både tida og domen .
21008006	For alle ting har si tid — og sin dom . Det vonde menneska har gjort , kviler tungt på dei .
21008007	Ingen veit kva som skal henda . Kven kan seia — korleis det vil gå ?
21008008	Ingen har makt over vinden , så han kan halda han att . Og ingen rår for sin dødsdag . I krig slepp ingen fri , og vondskap — bergar ikkje den gudlause .
21008009	Alt dette har eg sett . Eg har lagt merke til alt — som hender under sola , i ei tid då menneske — har makt over andre , så dei kan gjera dei skade .
21008010	Elles har eg sett at vonde menn vart lagde i grav — og gjekk til kvile , medan dei — som hadde gjort rett , laut fara bort — frå den heilage staden og vart gløymde i byen . Det òg er fåfengd .
21008011	Om domen over vond gjerning ikkje straks vert sett i verk , får menneska mot — til å gjera det vonde .
21008012	Hundre gonger — kan eit menneske synda og endå få leva lenge . Likevel veit eg at det går godt for dei som ottast Gud , dei som har age for han .
21008013	Men den gudlause — går det ikkje vel ; hans liv vert kort , — det er som ein skugge , fordi han ikkje ottast Gud .
21008014	Det er noko meiningslaust som hender på jorda : Somme rettferdige — må bera den straff som dei gudlause fortener , og somme gudlause får den løn som dei rettferdige skulle ha . Eg seier : Det òg er fåfengd .
21008015	Eg har lovprist gleda , for det finst inga anna lukke for menneska her under sola enn å eta og drikka — og vera glade . Det fylgjer dei i strevet den tid Gud lèt dei leva — under sola .
21008016	Eg la vinn på — å læra visdom å kjenna og sjå på det strev og slit som menneska har på jorda ; for korkje dag eller natt får dei blund på augo .
21008017	Då såg eg at menneska ikkje kan skjøna — heile Guds verk , alt det som hender under sola . Kor mykje dei strevar — og granskar , finn dei ikkje ut av det . Om den vise seier han veit det , skjønar han det likevel ikkje .
21009001	Ja , alt dette — la eg meg på hjarta , ville prøva — om rettferdige og vise og det dei gjer , — er i Guds hand . Inkje menneske kan vita noko om det som ligg framføre , om det er kjærleik eller hat .
21009002	Same lagnaden får dei alle , både rettferdige og vonde , den gode og reine — og den som er urein , den som ofrar , — og den som ikkje ofrar . Sameleis går det den gode — og syndaren , sameleis den som sver , og den som er redd for å sverja .
21009003	Det er det vonde med alt — som hender under sola , at alle får same lagnaden . Så lenge menneska lever , er hjarta deira fullt — av vondskap og vitløyse . Og sidan må dei fara — til dei døde .
21009004	Det er von for den — som høyrer til mellom alle dei levande . Betre å vera — ein levande hund enn ei daud løve .
21009005	Dei levande veit — at dei skal døy , men dei døde — veit ingen ting . Dei får ikkje lenger løn , for minnet om dei er gløymt .
21009006	Deira kjærleik og hat — og misunning er ende for lenge sidan . Aldri i æve skal dei få del i alt det — som hender under sola .
21009007	Så gå og et ditt brød — med glede , og drikk din vin — med godt mot ! Gud har då for lenge sidan samtykt i det du gjer .
21009008	Lat kleda dine — støtt vera kvite , og lat det aldri — vanta olje på hovudet !
21009009	Nyt livet med den kvinna — du elskar , alle dagar i ditt fåfengde liv som Gud har gjeve deg — under sola . For det er din lut i livet midt i alt det strev og slit som du har under sola .
21009010	Alt det du kan gjera — med di hand , skal du gjera etter beste evne . For i dødsriket , — som du går til , er det korkje arbeid — eller plan , korkje kunnskap eller visdom .
21009011	Elles såg eg under sola : Det er ikkje dei lettføtte — som vinn laupet , og ikkje dei djerve — som sigrar i krig ; dei vise får heller ikkje brød , dei vituge vert ikkje rike , og dei som kan noko , — finn ikkje velvilje . Tid og lagnad — møter dei alle .
21009012	For mennesket — kjenner ikkje si tid . Liksom fisk som er fanga — i det vonde garnet , eller fugl som har gått i snara , såleis vert menneska fanga — i ei vond tid , når ulukka — brått kjem over dei .
21009013	Eg har òg sett — korleis det går med visdomen her under sola , endå eg tykte han var så stor :
21009014	Det var ein liten by , og der budde nokre få menn . Så kom det ein mektig konge — mot han . Han kringsette byen og bygde store vollar mot han .
21009015	Det fanst der i byen ein mann som var fattig , — men vis . Han kunne berga byen — med sin visdom , men ikkje eit menneske tenkte på denne fattige mannen .
21009016	Då sa eg : Visdom er betre enn styrke ; men folk vanvørder — fattigmanns visdom , og ingen høyrer — på det han seier .
21009017	Ord av vismenn — som høyrest i ro , er betre enn hovdings rop — mellom dårar .
21009018	Visdom er betre — enn krigsvåpen , men ein syndar — kan øydeleggja mykje godt .
21010001	Når ein lagar salve , — kan daude fluger få oljen til å lukta og gjæra . Litt dårskap veg meir — enn visdom og ære .
21010002	Vismanns hug — står til det som er rett , dårens hug — til det som er rangt .
21010003	Jamvel når dåren ferdast — på gata , vantar han vit . Han lèt alle sjå — at han er dum .
21010004	Om styresmannen harmast — på deg , skal du ikkje gå frå din plass ; for sinnsro — kan hindra store synder .
21010005	Ein uting har eg sett — under sola , eit mistak av den — som har makta :
21010006	at dårar kjem i høgsetet , medan rikfolk må sitja nedst .
21010007	Eg har sett trælar — ri på hestar , medan stormenn — gjekk til fots som trælar .
21010008	Den som grev ei grav , — kan sjølv detta nedi ; den som riv ein mur , — kan ormen bita .
21010009	Den som bryt stein , — kan få mein av det . Den som høgg ved , — kan koma i fare .
21010010	Når øksa ikkje bit — og egga er uslipt , må ein bruka di større kraft . Den vise har større von — om å lukkast .
21010011	Når ein mann vert biten — av ein orm før maningsordet er sagt , kva gagn har han då — av si kunst ?
21010012	Den vise vinn velvilje med orda han talar , men dårens lipper — skader han sjølv .
21010013	Dei fyrste ord frå hans munn — er dårskap , og det siste han seier , — er reine galskapen .
21010014	Dåren brukar mange ord ; men ingen veit — kva som skal henda . Kven kan fortelja mannen kva som skal koma — når han er borte ?
21010015	Dåren masar så han vert trøytt , han som ikkje eingong veit — vegen til byen .
21010016	Ve deg , land — som har eit barn til konge og stormenn som held gilde — frå morgonen av .
21010017	Sælt er du land som har ein høgætta konge og stormenn — som held måltid i rette tid , sterke menn som ikkje drikk .
21010018	Når latskapen rår , — sig bjelkane ned , og sit ein med hendene — i fanget , dryp det inn i huset .
21010019	Folk held gjestebod — for å moroa seg , og vinen gjev glede i livet . Alt dette kan ein få for pengar .
21010020	Ikkje eingong i tankane skal du forbanna kongen . Jamvel ikkje i ditt soverom må du forbanna den rike . For himmelens fuglar — ber lyden av stad , dei som har venger , — fortel kva du har sagt .
21011001	Kast brødet ditt — på vatnet ; for med tida — finn du det att .
21011002	Del det du har — med sju eller åtte ; for du veit ikkje kva — for ulukker som kan henda på jorda .
21011003	Når skyene vert fulle av regn , auser dei det ut over jorda . Fell eit tre , — mot sør eller nord , vert det liggjande der det fall .
21011004	Den som aktar på vinden , — får ikkje så , den som kikkar på skyene , — får ikkje hausta .
21011005	Likså lite som du veit kva veg vinden blæs , eller korleis beina vert til hjå fosteret i mors liv , likså lite kan du vita korleis Gud som skaper alt , — gjer sitt verk .
21011006	Så ditt sæde om morgonen , og lat ikkje handa kvila — om kvelden . Du veit då ikkje — kva som vil lukkast , anten det eine eller det andre , eller om alt er like godt .
21011007	Ljoset er ein hugnad — for auga , det gjer godt å sjå sola .
21011008	Om åra vert mange , — skal mennesket leva og gleda seg over dei alle . Det skal tenkja — på dei mørke dagar , for av dei vert det mange . Alt som skal koma , er fåfengd .
21011009	Gled deg , ungdom , — medan du er ung , ver glad og nøgd i livsens vår ! Gå på dei vegar som hjarta vil , fylg det som lokkar ditt auga ! Men vit at Gud — skal krevja deg til rekneskap for alt det du har gjort .
21011010	Få sutene ut or din hug , og hald det vonde frå livet ! For ungdomstida , livsens vår , kverv som ein pust .
21012001	Tenk på din skapar — i ungdoms år , før dei vonde dagane kjem , før det lid til dei år — då du må seia : « Eg likar dei ikkje , »
21012002	før solljos og måne — og stjerner mørkjest , og skyene kjem att — etter regnet .
21012003	Då skjelv dei som vaktar huset , og dei sterke mennene — krøkjest . Dei som mel på kverna , — held opp med sitt arbeid , fordi dei har vorte så få ; og dei som ser ut — gjennom gluggane , dimmest .
21012004	Begge gatedørene vert — stengde , og kvernduren er døyvd ; fuglekvitringa tagnar , og alle songmøyane — vert lågmælte .
21012005	Då syter ein for kvar bakke , og skræmsler lurer på vegen . Mandeltreet blømer , grashoppa slepar seg fram , og kapersen misser si kraft . For mennesket går — til sin evige bustad ; dei som skal gråta , — ventar på gata .
21012006	Ja , tenk på din skapar før sølvsnora slitnar — og gullskåla brest , før krukka går sund — attmed kjelda , og hjulet brotnar — og fell i brunnen ,
21012007	før støvet vender attende — til jorda , og ånda går til Gud , — som gav henne .
21012008	Berre ideleg fåfengd , — seier Forkynnaren ; alt er fåfengd !
21012009	Forkynnaren var ein vismann , og han gav folket kunnskap . Han grunda og granska og laga mange ordtak .
21012010	Forkynnaren la vinn på å finna gode ord og vendingar og skreiv ned det som er rett og sant .
21012011	Ord av vismenn — er som broddar , fyndord i samling — trengjer inn som naglar . Dei kjem frå ein — og same hyrdingen .
21012012	Men elles , son min , — lat deg åtvara ! Det er ingen ende — på all bokskrivinga , og mykje gransking — leitar på kroppen .
21012013	Til sist — kan alt samlast i dette : Ottast Gud , og hald hans bod ! Det bør alle menneske gjera .
21012014	For Gud — skal døma kvar gjerning , halda dom over alt — som er løynt , anten det er godt eller vondt .
22001001	Salomos høgsong .
22001002	Gjev han ville kyssa meg med kyss av sin munn ! Din kjærleik er betre enn vin .
22001003	Ljuvleg er dåmen — av dine salvar ; ein angande salve — er ditt namn , difor held møyane av deg .
22001004	Ta meg med ! — Kom , lat oss springa ! Kongen har ført meg — inn i sin kove . Vi vil fegnast — og gleda oss over deg og prisa din kjærleik — meir enn vin . Hugheilt elskar dei deg .
22001005	Svart er eg , men ven , de Jerusalems møyar , som Kedars tjeldbuer , som Salomos tjelddukar .
22001006	Sjå ikkje på at eg er så svart , at sola har brent meg . Sønene åt mor mi — harmast på meg , dei sette meg — til å vakta vingardane . Min eigen vingard — har eg ikkje vakta .
22001007	« Sei meg , — du som eg har så kjær , kvar gjæter du di hjord ? Kvar lèt du henne kvila — ved middagstid ? Kvi skal eg gå — som ei kvinne med slør der venene dine — gjæter si hjord ? »
22001008	« Veit du det ikkje , du fagraste av kvinner , så fylg berre faret etter flokken , og lat dine kje få beita innmed hyrdingbuene ! »
22001009	« Med folane for faraos vogner vil eg likna deg , min hugnad .
22001010	Vene er dine kinn , — prydde med band , og din hals med perler .
22001011	Lekkjer av gull skal vi laga deg og med sølvperler på . »
22001012	Ljuvleg angar — min nardussalve så lenge kongen er med i laget .
22001013	Min ven er lik myrrabunten som kviler ved min barm .
22001014	Min ven — er som ein blømande kvist på hennabusken — i En-Gedis hagar .
22001015	« Kor fager du er , min ven , ja , fager med augo som duer ! »
22001016	« Kor fager du er , min ven , kor yndefull du er ! Og vårt lægje — er grornæmt og grønt .
22001017	Sedrar er bjelkar i vårt hus , sypressar er tak og himling . »
22002001	Ei rose frå Saron er eg , ei lilje i dalane .
22002002	« Som ei lilje mellom klunger , så er min hugnad — mellom møyar . »
22002003	Som ein apal — mellom trea i skogen , så er min ven — mellom unge menn . I hans skugge — er det hugnad å sitja , hans frukt er søt i min munn .
22002004	Inn i vinhuset — har han ført meg ; hans merke over meg — er kjærleik .
22002005	Styrk meg med druekaker , kveik meg med eple ! For eg er sjuk av kjærleik .
22002006	Hans venstre hand — er under mitt hovud , med den høgre — femner han meg .
22002007	Eg naudbed dykk , — Jerusalems døtrer , ved gasellane — og hindane i marka : Vekk ikkje kjærleiken ! Eggja han ikkje — før sjølv han vil !
22002008	Høyr , det er min ven . Sjå der , han kjem springande over heiane , hoppande over haugane .
22002009	Min ven er som gasellen , han liknar den unge hjort . Sjå , der står han — bortmed husveggen ; han glytter inn — gjennom gluggen og ser inn mellom sprinklane .
22002010	Min ven tek til ords — og seier : Stå opp , min hugnad ! Kom ut , mi fagre møy !
22002011	For sjå , vinteren er til endes , regnet har kvorve .
22002012	Blomane sprett på vollane ; songtida er komen , og turteldua kurrar i landet .
22002013	Frukta på vintreet raudnar , og det angar av vintre i blom . Stå opp , min hugnad ! Kom ut , mi fagre møy !
22002014	Du mi due på berghylla , i livd under flogbratte fjell , lat meg få sjå din skapnad , lat meg få høyra ditt mæle ! For di røyst er så mjuk og din skapnad så fager .
22002015	Fanga revane for oss , dei små revane — som herjar i vingardane . For no står våre vingardar — i blom .
22002016	Min ven er min , og eg er hans , han som gjæter mellom liljer .
22002017	Når dagen svalnar — og skuggane flyr , kom att , min ven ! Fly som gasellen — og den unge hjort over balsam-angande fjell !
22003001	Om natta leita eg på lægjet etter han — som leikar i min hug . Eg leita , men fann han ikkje .
22003002	« Eg vil opp — og gå ikring i byen og leita på gater og torg etter han som leikar — i min hug . » Eg leita , men fann han ikkje .
22003003	Eg møtte vaktmennene — som sveiv ikring i byen : « Har de sett han — som leikar i min hug ? »
22003004	Eg hadde ikkje før gått frå dei , så fann eg han — som leikar i min hug . Eg tok tak i han — og sleppte han ikkje før eg fekk han inn — i huset åt mor mi , i koven åt ho som fødde meg .
22003005	Eg naudbed dykk , — Jerusalems døtrer , ved gasellane — og hindane i marka : Vekk ikkje kjærleiken ! Eggja han ikkje — før sjølv han vil !
22003006	Kva er det som stig opp — frå øydemarka som ei røyksøyle , omfløymd av angande myrra — og røykjelse og kræmarkrydder — av alle slag ?
22003007	Sjå , det er Salomos berestol med seksti kjemper ikring av Israels djervaste menn .
22003008	Alle er væpna med sverd og vel røynde i strid . Kvar mann ber sverd ved lend til vern mot skræmsler i natta .
22003009	Kong Salomo laga ein berestol av tre frå Libanon .
22003010	Stengene gjorde han av sølv og ryggstøet av gull . Sessen er kledd med purpur og innsidene prydde med ler .
22003011	Kom ut , Jerusalems døtrer ! Skoda kong Salomo , — Sions døtrer ! Sjå krona som mor hans prydde han med — på bryllaupsdagen , hans hjartans glededag .
22004001	Kor fager du er , — min hugnad ! Kor fager du er ! Dine augo attom sløret — er som duer . Ditt hår er som ein geiteflokk , dansande nedetter Gileads — fjell .
22004002	Dine tenner — er som nyklypte sauer , nett komne or laug . Tvillingar har dei alle , og ingen av dei — har mist sine lam .
22004003	Dine lipper — er som ei skarlaksnor , og yndefull er din munn . Som ei skive av eit granateple er di panne attom sløret .
22004004	Din hals er som Davids-tårnet , bygt til våpenhus . Tusen skjold heng der inne , alle er skjold åt kjemper .
22004005	Din barm — er som to rådyrkalvar , som tvillingar åt ei hind , beitande mellom liljer .
22004006	Når dagen svalnar — og skuggane flyr , går eg til myrraåsen , til haugen der røykjelse angar .
22004007	Alt hjå deg er fagert , — min hugnad . Det finst ikkje lyte på deg .
22004008	Kom med meg frå Libanon , — mi brur , kom med meg frå Libanon ! Stig ned frå Amanas tind , frå toppen av Senir — og Hermon , frå løveheimar , frå panterfjell .
22004009	Du har fanga min hug , — mi syster , mi brur . Du har fanga min hug — med eit einaste augnekast , med ei av lekkjene om din hals .
22004010	Kor fager din kjærleik er , — mi syster , mi brur ! Din kjærleik er betre enn vin , og angen av dine salvar meir ljuvleg enn balsam .
22004011	Av honning dryp dine lipper , — mi brur . Honning og mjølk — er under di tunge . Angen av kleda dine er som angen på Libanon .
22004012	Ein avstengd hage er mi syster , — mi brur , ein avstengd hage — med kjelda forsegla .
22004013	Dine lemer er som ein lund — av granataplar med den gildaste frukt , av hennabuskar — og nardusplanter ,
22004014	nardus , krokus , kalmus — og kanel og angande tre av alle slag , myrra , aloë — og alle slag balsam .
22004015	Du er som kjelda i ein hage , ei oppkome — med sildrande vatn , som bekker frå Libanon .
22004016	« Vakna , nordavind ! Kom , sønnavind ! Blås igjennom min hage , så angen får strøyma fritt . Gjev min ven ville koma — til sin hage og eta hans herlege frukt ! »
22005001	« Eg kjem til min hage , — mi syster , mi brur , og plukkar min myrra — og balsam . Eg et min honning — og mi honningkake og drikk min vin og mi mjølk . » Ja , et og drikk , mine vener , og lat kjærleiken riva — dykk med !
22005002	Eg søv , men mitt hjarta vaker . Høyr , min ven , han bankar på . « Lat opp for meg , mi syster , min hugnad , mi due , du lytelause , reine . For mitt hovud — er fullt av dogg , natta har vætt mine lokkar . »
22005003	« Eg har teke av meg kjolen , skal eg ta han på att ? Eg har vaska mine føter , skal eg sulka dei til att ? »
22005004	Min ven stakk handa inn — gjennom luka , då kløktest mitt hjarta — for hans skuld .
22005005	Eg stod opp , — ville opna for min ven ; det draup myrra — av hendene mine , av fingrane rennande myrra som vætte dørklinka .
22005006	Så opna eg døra for min ven , men min ven — hadde fare sin veg . Eg vart reint ifrå meg — fordi han var borte . Eg leita etter han , — men fann han ikkje ; eg ropa på han , — men han gav ikkje svar .
22005007	Då møtte eg vaktmennene som sveiv ikring i byen . Dei slo meg så eg fekk sår . Dei reiv sjalet av meg , vaktmennene på murane .
22005008	« Eg naudbed dykk , — Jerusalems døtrer ! Om de finn min ven , kva skal de då seia han ? At eg er sjuk av kjærleik . »
22005009	« Kva er din ven framom andre , du fagraste av kvinner ? Kva er din ven framom andre , sidan du naudbed oss så ? »
22005010	Min ven er raudleitt og ljos , han skil seg ut — mellom ti tusen menn .
22005011	Hans hovud — er som det skiraste gull , og lokkane krusa , — svarte som ramnen .
22005012	Augo er som duer ved rennande bekker . Dei laugar seg i mjølk , der dei kviler i sine holer .
22005013	Hans kinn — er som angande — blomesenger , der krydde-urter veks . Lippene er som liljer , dei dryp av rennande myrra .
22005014	Armane er som stavar av gull , sette med krysolittar , midja er — som ei elfenbeins-skive , prydd med safirar .
22005015	Leggene er som marmorsøyler , reiste på soklar av gull . Hans skapnad er som Libanon , traust som sedrane der .
22005016	Munnen er full av ynde , og hugnad er heile han . Så er min ven , — så er min kjære , de Jerusalems døtrer .
22006001	« Kvar er din ven faren , du fagraste av kvinner ? Sei , kvar har din ven — teke vegen , så vi kan vera med deg — og leita . »
22006002	« Min ven gjekk ned — i hagen sin , til dei angande blomesenger . Han ville gjæta i hagane og sanka liljer der .
22006003	Min ven er min , og eg er hans , han som gjæter mellom liljer . »
22006004	Du er fager som Tirsa , — min hugnad , yndefull som Jerusalem , ageleg som ein hær — under merke .
22006005	Vend augo dine frå meg , dei villar meg . Ditt hår er som ein geiteflokk , dansande nedetter — Gileads fjell .
22006006	Dine tenner er som sauer , nett komne or laug . Tvillingar har dei alle , og ingen av dei — har mist sine lam .
22006007	Som ei skive av eit granateple er di panne attom sløret .
22006008	Seksti dronningar er der , åtti fylgjekoner og terner utan tal .
22006009	Men berre ei er mi due , mi lytelause , reine , einaste barnet til mor si , gullabarnet åt ho — som fødde henne . Møyar ser henne — og prisar henne sæl ; dronningar og fylgjekoner — hyller henne .
22006010	« Kven er ho — som strålar lik — morgonroden , fager som fullmånen , — skir som sola og ageleg — som ein hær under merke ? »
22006011	Eg gjekk ned i natahagen , ville sjå kor det grønkast — i dalen , om vintreet hadde sett — nye skot , om granataplane blømde .
22006012	Men før eg vardest , fylgde eg mine hugskot og steig opp — i min gjæve frendes vogn .
22006013	« Snu deg , snu deg , — du Sjulam-jente ! Snu deg , snu deg , — så vi får sjå deg ! » « Kvifor vil de sjå — på Sjulam-jenta når ho rekkjedansen trør ? »
22007001	Kor fagert du skrid fram — i dine skor , du gjæve hovdingdotter ! Hoftene dine rundar seg — som ei sølje , smidd av kunstnarhand .
22007002	Fanget ditt — er som runde staupet , gjev det aldri må vanta vin ! Magen er som ein kveitehaug med liljer ikring .
22007003	Barmen er som to rådyrkalvar , tvillingar til ei hind .
22007004	Halsen din — er som eit elfenbeinstårn , augo som Hesjbons tjørner ved Bat-Rabbim-porten . Nasen liknar Libanon-tårnet som skodar ut mot Damaskus .
22007005	Hovudet ris som Karmel , hårflaumen er som purpur . Ein konge er fanga — i dine lokkar .
22007006	Kor fager , kor yndefull du er , du mi kjære , du min hugnad !
22007007	Rakvaksen er du som palma , som druer er din barm .
22007008	Eg bed : — Lat meg stiga opp i palma , i greinene vil eg ta tak . Som druer på vintreet — vere din barm , din ande som angen av eple ,
22007009	din munn som den finaste vin . « Lat han kveikja munnen — på min ven , lat han gli over lipper — og tenner ! »
22007010	Eg høyrer venen min til , og til meg står heile hans trå .
22007011	Kom , min ven ! — Lat oss gå ut på markene ! Om natta vil vi sova — under hennabuskar .
22007012	I otta går vi til vingardane og ser om vintreet — har sett nye skot , om blomeknuppane — har opna seg , om granataplane blømer . Der vil eg gje deg min kjærleik .
22007013	Kjærleiksepla angar . Over vår dør — heng dei gildaste frukter av alle slag , nye og gamle . Til deg , min ven , — har eg gøymt dei .
22008001	Å , gjev du var min bror , gjev du hadde soge brystet — åt mor mi ! Då skulle eg kyssa deg når vi møttest der ute , og ingen vanvørde meg for det .
22008002	Så leidde eg deg — til huset åt mor mi , inn i koven åt ho — som fødde meg . Eg skjenkte deg kryddevin og saft av granatepla mine .
22008003	Hans venstre hand — er under mitt hovud , med den høgre — femner han meg .
22008004	Eg naudbed dykk , — Jerusalems døtrer : Kvi vekkjer de kjærleiken , kvi eggjar de han — før sjølv han vil ?
22008005	Kven er ho som kjem opp — frå øydemarka , stødd til sin ven ? Under apalen vekte eg deg , der mor di hadde føderier , der ho fødde deg .
22008006	Set meg til eit segl — på ditt hjarta , eit segl på din arm ! For kjærleiken — er sterk som døden og mektig som dødsriket — i si trå . Han brenn som logande eld , han logar mot himmelen .
22008007	Vassflaumar — kan ikkje sløkkja kjærleiken , elvar kan ikkje fløyma han bort . Om einkvan ville gje alt han åtte for kjærleik , så vart han berre til narr .
22008008	« Vi har ei lita syster , som enno ikkje har bryst . Kva skal vi gjera — med syster vår når friarane kjem ?
22008009	Er ho ein mur , vil vi byggja tindar av sølv på han . Er ho ei dør , — vil vi stengja henne med ein sederplanke . »
22008010	Eg er ein mur , og mine bryst er som tårn . I augo hans har eg vorte lik ei som finn fred .
22008011	Salomo hadde ein vingard — i Ba’al-Hamon . Den gav han til vaktmenn , og kvar skulle gje han tusen sekel sølv for frukta .
22008012	Eg har min eigen vingard . Dei tusen sekel er dine , Salomo , to hundre er til dei — som vaktar frukta .
22008013	« Du møy som held til i hagane , venene lyder på deg . Lat meg få høyra di røyst ! »
22008014	« Skunda deg , min ven , fly som gasellen — og den unge hjort over balsam-angande fjell ! »
23001001	Dette er dei syner som Jesaja , son til Amos , fekk om Juda og Jerusalem i den tida då Ussia , Jotam , Akas og Hiskia var kongar i Juda .
23001002	Høyr , du himmel , — lyd etter , du jord ! For Herren talar : Born har eg ale og fostra , men dei har sett seg — opp mot meg .
23001003	Ein okse kjenner sin — eigarmann , og eit esel krubba åt herren sin . Men Israel kjenner ingen ting , mitt folk er utan skjøn .
23001004	Ve det syndige folket , det skuldtyngde folket , ætlingar av illgjerdsmenn , søner som ber seg ille åt ! Dei har gått bort frå Herren , vanvørdt Israels Heilage og snutt ryggen til han .
23001005	Kvi vil de ha endå meir slag , sidan de atter og atter fell frå ? Kvart hovud er sårt , og kvart hjarta er sjukt .
23001006	Frå hovud til hæl — er ingenting heilt , berre flengjer og flerrer — og nyhogne sår , som ikkje er reinsa og fetla og ikkje bløytte med olje .
23001007	Landet er ei øydemark , byane er brende , og framande et opp jorda beint framfor augo på dykk . Alt ligg i øyde , som når framande har herja .
23001008	Berre Sions dotter er att som ei lauvhytte i ein vingard , som eit vaktarskjol — på ei agurkmark , som ein kringsett by .
23001009	Hadde ikkje Herren , — Allhærs Gud , late nokre av oss sleppa unna , då var vi som Sodoma , vi såg ut som Gomorra .
23001010	Høyr Herrens ord , de Sodoma-hovdingar ! Lyd etter vår Guds lov , du Gomorra-folk !
23001011	Kva skal eg med alle dykkar — slaktoffer ? seier Herren . Eg er mett av brennoffer — av verar og av feitt frå gjøkalvar . Og blod av oksar og lam — og bukkar har eg ikkje hug på .
23001012	Når de kjem fram for mitt åsyn , kven krev då av dykk at de skal trakka ned — mine tempelgardar ?
23001013	Kom ikkje meir — med gagnlause gåver ! Offerrøyken er ein styggedom — for meg . Nymåne og sabbat , — lysing til stemner — eg toler ikkje vondskap — og høgtid saman .
23001014	Eg hatar dykkar nymånedagar — og høgtider . Dei har vorte meg ei bør , som eg er trøytt av å bera .
23001015	Når de breier ut hendene , gøymer eg augo mine for dykk . Kor mykje de bed , så høyrer eg ikkje . Hendene dykkar — er fulle av blod .
23001016	Vaska dykk , reinsa dykk ! Få dykkar vonde gjerningar bort frå augo mine ! Hald opp med å gjera — det som vondt er !
23001017	Lær å gjera godt , legg vinn på det som rett er ! Vis valdsmannen — den vegen han skal gå , hjelp den farlause til hans rett , ta dykk av enkjers sak !
23001018	Kom , lat oss gjera opp vår sak ! — seier Herren . Om syndene dykkar — er som purpur , skal dei verta kvite som snø ; om dei er raude som skarlak , skal dei verta kvite som ull .
23001019	Er de viljuge og lyder , skal de få eta det gode i landet .
23001020	Men er de uviljuge og trassige , skal de verta oppetne av sverd . Dette er ordet — frå Herrens munn .
23001021	Å , at den trufaste byen skulle verta ei skjøkje ! Full av rett var han , rettferd budde der inne , men no — mordarar !
23001022	Sølvet ditt har vorte til slagg , vinen din er blanda med vatn .
23001023	Dine styresmenn er — opprørarar , dei held lag med tjuvar . Alle elskar dei muter og jagar etter gåver . Den farlause hjelper dei ikkje — til hans rett , og enkjers sak — tek dei seg ikkje av .
23001024	Difor seier Herren , — Allhærs Gud , Israels Veldige : Ve , eg vil sløkkja harmen min på mine motstandarar og hemna meg på mine — fiendar !
23001025	Eg vil venda mi hand imot deg , reinsa ut ditt slagg som med lut og skilja ut alt ditt bly .
23001026	Så vil eg atter gje deg domarar som dei du hadde før , og rådgjevarar — som i den fyrste tid . Sidan skal du kallast Rettferdsby og Truskapsstad .
23001027	Ved rett skal Sion løysast ut , ved rettferd dei som — vender om .
23001028	Men brotsmenn og syndarar — skal knusast , dei som vender seg frå Herren , skal gå til grunne .
23001029	Ja , de skal få skam av eikene som de har slik hugnad i , og vanære — av dei heilage lundane som de held så gjæve .
23001030	De skal verta — som ei eik med vise lauv og som ein hage utan vatn .
23001031	Den sterke skal verta til stry og hans verk til ein gneiste ; begge skal brenna , og ingen sløkkjer .
23002001	Det ordet som Jesaja , son til Amos , fekk i eit syn om Juda og Jerusalem :
23002002	I dei siste dagar skal det henda at Herrens tempelberg skal stå grunnfest høgt over alle fjell og lyfta seg opp over haugane . Dit skal alle folkeslag strøyma .
23002003	Mange folk skal gå av stad — og seia : « Kom , lat oss fara opp — til Herrens fjell , til huset åt Jakobs Gud , så han kan læra oss sine vegar , og vi kan ferdast på hans — stigar ! For frå Sion skal lovlære gå ut , og Herrens ord frå Jerusalem . »
23002004	Han skal døma — mellom folkeslaga , skifta rett for mange folk . Då skal dei smida sverda sine — om til plogjern og spyda sine til vingardsknivar . Folk skal ikkje meir — lyfta sverd mot folk og ikkje lenger læra å føra krig .
23002005	Kom , Jakobs ætt , lat oss ferdast i Herrens ljos !
23002006	Du har støytt frå deg folket ditt , — Jakobs ætt . For dei fer med kunster — som folket i Austerland , driv med spådom — som filistarane og gjev handslag — til framande folk .
23002007	Landet deira er fullt — av sølv og gull , det er ingen ende — på skattane deira . Landet deira er fullt av hestar , det er ingen ende — på vognene deira .
23002008	Landet deira er fullt — av avgudar ; dei bøyer seg og tilbed det dei har laga — med eigne hender , det dei har gjort — med eigne fingrar .
23002009	Då skal mennesket bøyast og mannen audmykjast . Tilgjev dei ikkje !
23002010	Fly inn i fjellet , — gøym deg i jorda for Herren som vekkjer redsle , og for hans stordom og velde !
23002011	Mannen må slå — sine stolte augo ned , og det hovmodige mennesket — vert bøygt . Einast Herren er høg den — dagen .
23002012	For Herren , Allhærs Gud , har sett ein dag til dom over alt som er stort og stolt , over alt som ris i veret — det skal siga i hop ,
23002013	over alle sedrar på Libanon som lyfter seg høgt og byrgt , over alle eiker i Basan ,
23002014	over alle høge fjell og alle ruvande høgder ,
23002015	over alle høge tårn og alle festningsmurar ,
23002016	over alle Tarsis-skip og alle fagre skuter .
23002017	Då vert det stolte mennesket — bøygt og den hovmodige mannen — audmykt . Einast Herren er høg — den dagen .
23002018	Og med avgudane — er det ute for alltid .
23002019	Då skal folk fly inn i hellerar og gøyma seg i jordholer for Herren som vekkjer redsle , og for hans stordom og velde , når han reiser seg — og skræmer jorda .
23002020	Den dagen skal menneska — kasta frå seg avgudane av sølv og gull , som dei har laga seg og tilbed , kasta dei for moldvarp — og flaggermus
23002021	og fly inn i fjellholer og gøyma seg i bergkløfter for Herren som vekkjer redsle , og for hans stordom og velde , når han reiser seg — og skræmer jorda .
23002022	Hald opp med å lita — på menneske som berre har ein pust i nasen ! Kva er dei å rekna for ?
23003001	Sjå , Herren , Allhærs Gud , tek bort frå Jerusalem — og Juda kvar stav dei stør seg til : kvar støtte av brød — og kvar støtte av vatn ,
23003002	både krigar og stridsmann , domar , profet , — spåmann og eldste ,
23003003	femtimannsførar — og høgvørd mann , rådgjevar , trollmann — og kunnig åndemanar .
23003004	Så gjev eg dei born — til styresmenn , villstyringar skal rå over dei .
23003005	Folk skal vera harde — med kvarandre , mann med mann — og granne med granne ; guten skal setja seg opp — mot den gamle , fanten mot fagnamannen .
23003006	Når ein mann tek fatt — i ein annan i huset åt far hans og seier : « Du har ei kappe , — du skal vera vår hovding , over denne ruinen — skal du styra , »
23003007	så tek den andre til ords — og svarar : « Eg vil ikkje fetla sår . I mitt hus finst det korkje brød — eller klede . Set ikkje meg til hovding — over folket ! »
23003008	Ja , Jerusalem snåvar , — og Juda fell , for i ord og gjerning — står dei Herren imot og trassar hans herlege åsyn .
23003009	Deira andletsuttrykk — vitnar imot dei , og liksom folket i Sodoma talar dei utan dulsmål — om si synd . Ve dei ! — Dei fører ulukke over seg .
23003010	Sei at det går den — rettferdige vel , han skal nyta frukta — av sine gjerningar .
23003011	Men ve den gudlause ! — Han går det ille , han får att for det han har gjort .
23003012	Mitt folk har born — til styresmenn og kvinner rår over det . Mitt folk , — dine leiarar fører deg vilt , gjer vegen du går på , til — villstig .
23003013	Herren stig fram og vil — føra sak , han står opp — og vil døma sitt folk .
23003014	Herren held rettargang med dei eldste og — stormennene i folket . « Det er de som har gnege — vingarden snau , rov frå dei fattige har de i husa !
23003015	Korleis kan de knusa mitt folk og slå dei hjelpelause — i andletet ? » lyder ordet frå Herren , — Allhærs Gud .
23003016	Herren har sagt : Fordi Sions døtrer briskar seg , og går med bratt nakke , spelar med augo — og går og trippar og ringlar med sine fotringar ,
23003017	så skal Herren la Sions døtrer verta fulle av skurv i hovudet og gjera dei snaue om panna .
23003018	Den dagen skal Herren ta frå dei all stasen deira : fotringane , solene og halvmånane ,
23003019	øyreringane , armbanda og sløra ,
23003020	hovudpynten , fotkjedene og belta , lukteflaskene og amulettane ,
23003021	fingerringane og naseringane ,
23003022	høgtidsbunadene , kåpene , sjala og veskene ,
23003023	speglane , underkjolane , hovudplagga og kasteplagga .
23003024	Då vert det illtev — i staden for vellukt , reip i staden for belte , fleinskalle — i staden for kunstige krøller , strieplagg — i staden for stasklede og brennemerke — i staden for venleik .
23003025	Mennene dine — skal falla for sverd , kjempene dine i striden .
23003026	Sions portar — skal syrgja og klaga , som når ei kvinne har mist alt og sit einsam att på jorda .
23004001	Den dagen skal sju kvinner ta fatt i ein og same mann — og seia : « Vi skal sjølve fø og kle oss , berre vi får bera ditt namn . Ta bort vår vanære ! »
23004002	Den dagen — skal Herrens renning vera til prydnad og ære og landsens frukt gild og fager for dei som slapp unna i Israel .
23004003	Dei som er att på Sion og etterleivde i Jerusalem , skal kallast heilage , alle som er oppskrivne til livet i Jerusalem .
23004004	Når Herren har vaska bort ureinskapen hjå Sions døtrer og skylt blodskulda — ut or Jerusalem med doms - og reinsingsande ,
23004005	då skal han skapa — ei røyksky om dagen og ein lysande , logande eld — om natta over heile Sion-fjellet og over møtestadene der . For over alt herleg — skal det vera eit dekke ,
23004006	eit tak som skyggjer for heten — om dagen og gjev livd og skjol — mot uver og regn .
23005001	Eg vil syngja ein song — om min ven , songen åt min ven — om hans vingard . Ein vingard hadde min ven i ein grøderik bakke .
23005002	Han hakka han opp — og reinsa han for stein og planta han til — med gode vintre . Han bygde eit vakttårn i hagen og hogg ut ei vinpresse der . Så venta han ein haust — av gode druer , men beisk var den frukta — han fekk .
23005003	Og no , de Jerusalems-buar og Juda-menn : Døm mellom meg — og min vingard !
23005004	Kva meir var det — å gjera med hagen enn det eg alt hadde gjort ? Kvifor bar han så beisk — ei frukt , når eg venta meg gode druer ?
23005005	No skal eg seia dykk kva eg vil gjera — med vingarden min . Eg tek bort gjerdet , — så han vert avbeitt , riv ned muren , — så han vert nedtrakka .
23005006	Eg gjer han til ei øydemark . Han skal ikkje skjerast — og hakkast meir , men torn og tistel skal gro der . Og skyene byd eg at dei ikkje skal senda regn — over han .
23005007	For vingarden åt Herren , — Allhærs Gud , det er Israels hus , og folket i Juda er hagen som han hadde hugnad i . Han venta rett , men sjå , — det vart blodig urett ! Han venta rettferd , men høyr , det vart skrik !
23005008	Ve dei som legg hus til hus og åker til åker , til det ikkje meir finst rom , og de sit att åleine i landet !
23005009	Frå Herren , Allhærs Gud , kling det i øyro mine : Sanneleg , — mange hus skal verta aude , store , gode gardar skal — stå tome .
23005010	For ein vingard — som kan pløyast på ti dagar , skal berre gje av seg ein bat , og ein homer såkorn — berre ein efa .
23005011	Ve dei som står tidleg opp — om morgonen og jagar etter sterk drikk , som sit lenge utover kvelden eldraude av vin .
23005012	Dei held gilde — med lyre og harpe , tromme og fløyte — og vin . Men Herrens gjerning — ansar dei ikkje , dei har ikkje syn for det — hans hender har gjort .
23005013	Difor skal folket mitt — førast bort før dei veit av det . Stormennene skal forgå — av svolt og den ståkande hopen — brenna av torste .
23005014	Difor opnar dødsriket sitt svelg og spilar opp sit gap umåteleg ; ned fer stormenn og folkehop , den ståkande , lystige flokken .
23005015	Då skal mennesket bøyast og mannen audmykjast , dei stolte må slå sine augo ned .
23005016	Men Herren , Allhærs Gud , er høg når han held dom , den heilage Gud syner seg heilag ved rettferd .
23005017	Der skal lamma beita — som i ei utmark , gjøfe og geiter skal gå og gnaga på dei aude tufter .
23005018	Ve dei som dreg skulda til seg med vondskaps sterke tog og slepar på synd — som med vognreip !
23005019	Dei seier : « Lat han skunda seg — og gjera sitt verk så fort at vi kan få sjå det ! Lat det henda , det Israels Heilage har fastsett , lat det koma , så vi får oppleva det ! »
23005020	Ve dei — som kallar det vonde godt og det gode vondt , dei som gjer mørker til ljos — og ljos til mørker , beiskt til søtt og søtt til beiskt !
23005021	Ve dei som er vise — i eigne augo og kloke i eigne tankar !
23005022	Ve dei som er heltar — til å drikka vin , og djerve karar — til å blanda sterk drikk ,
23005023	som frikjenner den skuldige — for pengar og ikkje lèt den skuldlause — få sin rett !
23005024	Difor , liksom eld øyder halm , og høy sig saman i logen , så skal rota deira rotna og blomen føykjast bort — som støv . For dei har vraka lov og lære frå Herren , Allhærs Gud , og vanvørdt ordet — frå Israels Heilage .
23005025	Difor logar Herrens vreide — mot folket hans . Han retter ut handa og slår det , så fjella skjelv , — og lika ligg som avfall i gata . Men med det har harmen hans — ikkje lagt seg , og enno retter han ut si hand .
23005026	Han reiser eit hærmerke for eit folk langt borte og plystrar det hit — frå enden av jorda . Og sjå , der kjem dei , — snøgt og lett .
23005027	Det finst ingen der som er trøytt eller snåvar , ingen som blundar , — og ingen som søv . Beltet om livet losnar ikkje , og inga skoreim slitnar .
23005028	Pilene deira er kvasse , og bogane deira er alle spente , hestehovane er som flint og vognhjula — som ein kvervelvind .
23005029	Dei brøler som løver , brøler som unge løver . Knurrande grip dei sitt rov og ber det bort — det er ingen som bergar .
23005030	Den dagen skal det dura — over folket , som når havet durar . Ser ein ut over jorda , er det trengsle og mørker . Ljoset kverv under tunge — skyer .
23006001	I det året då kong Ussia døydde , såg eg Herren sitja på ein høg , høg kongsstol , og slepet på kappa hans fylte templet .
23006002	Serafar stod ikring han . Kvar av dei hadde seks venger . Med to gøymde dei andletet , med to gøymde dei føtene , og med to flaug dei .
23006003	Dei ropa til kvarandre : « Heilag , heilag , heilag — er Herren Sebaot . All jorda er full — av hans herlegdom . »
23006004	Boltane i dørstokkane riste når ropet ljoma , og huset vart fylt med røyk .
23006005	Då sa eg : « Ve meg ! Det er ute med meg . For eg er ein mann — med ureine lipper , og eg bur mellom eit folk — med ureine lipper , og augo mine har sett Kongen , Herren , Allhærs Gud . »
23006006	Då flaug ein av serafane bort til meg . I handa hadde han ei glo , som han hadde teke med ei tong frå altaret .
23006007	Med den rørte han ved munnen min og sa : « Sjå , denne har rørt — ved lippene dine . Di skuld er borte , — di synd er sona . »
23006008	Så høyrde eg Herrens røyst : « Kven skal eg senda , og kven vil gå for oss ? » Då sa eg : « Sjå , her er eg , send meg ! »
23006009	Og han sa : « Gå og sei til dette folket : Høyr og høyr , men håtta ikkje ! Sjå og sjå , men skjøna ikkje !
23006010	Gjer hjarta hardt på — dette folket , gjer øyro tunghøyrde , — klin augo att , så det ikkje ser med augo eller høyrer med øyro eller skjønar med hjarta og vender om og vert lækt ! »
23006011	Då spurde eg : « Kor lenge , Herre ? » Han svara : « Til byane er aude — og folketome , til husa står utan folk , og landet ligg — som ei øydemark . »
23006012	Langt bort — skal Herren senda folket , audt og tomt skal det verta — i landet .
23006013	Og finst det enno att — ein tiandepart , skal den òg øydast ut , som når ei eik — eller terebinte vert felt , og berre ein stuv står att . Stuven skal vera — eit heilagt sæde .
23007001	På den tid då Akas , son til Jotam og soneson til Ussia , var konge i Juda , drog Resin , kongen i Aram , saman med Pekah Remaljason , kongen i Israel , opp til Jerusalem og ville ta byen . Men han greidde ikkje å koma til med noko åtak .
23007002	Det vart meldt til Davids hus at aramearane hadde slege leir i Efraim . Då skalv hjarta åt kongen og folket , liksom trea i skogen skjelv i vinden .
23007003	Men Herren sa til Jesaja : « Gå og møt Akas , du og Sjear-Jasjub , son din , ved enden av vassleidningen frå Øvredammen , på vegen til Bleikjevollen !
23007004	Og sei til han : Ta deg i vare og hald deg i ro ! Ver ikkje redd , og miss ikkje motet for desse to rykande vedskiene , for den brennande harmen åt Resin og Aram og Remalja-sonen !
23007005	For aramearane har lagt vonde planar mot deg , saman med Efraim og Remalja-sonen . Dei seier :
23007006	Lat oss fara opp mot Juda og setja støkk i folket , leggja landet under oss og gjera Tabe’el-sonen til konge der ! »
23007007	Men så seier Herren Gud : « Det skal ikkje vara ved , og så skal det ikkje vera
23007008	at Damaskus er Arams hovud og Resin hovding i Damaskus — om sekstifem år — er det ute med Efraim , så det ikkje meir er eit folk ,
23007009	at Samaria er Efraims hovud og Remalja-sonen — hovding i Samaria . Vil de ikkje tru , — skal de ikkje trygt få bu . »
23007010	Herren tala atter til Akas og sa :
23007011	« Krev deg eit teikn av Herren din Gud ! Krev det nede i dødsriket eller oppe i høgda ! »
23007012	Men Akas svara : « Eg vil ikkje krevja noko , eg vil ikkje setja Herren på prøve . »
23007013	Då sa profeten : « Så høyr då , du Davids hus ! Er det ikkje nok at de trøyttar menneske , sidan de trøyttar min Gud òg ?
23007014	Difor skal Herren sjølv gje dykk eit teikn : Sjå , ei møy skal verta med barn og føda ein son , og ho skal kalla han Immanuel .
23007015	Rjome og honning skal han eta ved det leitet då han skjønar å vraka det vonde og velja det gode .
23007016	For før guten skjønar å vraka det vonde og velja det gode , skal det verta audt i landet åt dei to kongane som du reddast for .
23007017	Og over deg og folket ditt og farshuset ditt skal Herren la det koma dagar som det ikkje har vore maken til sidan Efraim skilde seg frå Juda — Assur-kongen . »
23007018	Den dagen skal Herren plystra på flugene attmed elvosane — i Egypt og på biene i Assyria .
23007019	Alle skal koma og slå seg ned i tronge dalar og fjellkløfter , i alle klungerrunnar og på alle brynnings-stader .
23007020	Den dagen skal Herren — raka av håret med ein kniv han har leigt på hi sida av Storelva , med kongen i Assyria . Både ovantil og nedantil skal han raka av alt hår ; jamvel skjegget — skal han skrapa bort .
23007021	På den tid — skal ein mann kunna halda ei kvige og eit par sauer ,
23007022	og dei skal gje så mykje mjølk at han kan eta rjome . Ja , rjome og honning — skal dei eta , alle som er att i landet .
23007023	På den tid skal det henda at kvar stad — der det no står tusen vintre , som er verde tusen sekel sølv , skal det berre veksa — torn og tistel .
23007024	Med pil og boge — går ein dit , for landet er fullt — av torn og tistel .
23007025	Til alle lier — der dei no brukar hakke , kjem du ikkje meir — av redsle for torn og tistel . Dei skal verta til hamnegang — for oksar og trakkast ned av sauer .
23008001	Herren sa til meg : « Ta deg ei stor tavle og skriv på henne med vanleg skrift : Brått hærfang , snøgt rov . »
23008002	Eg tok meg pålitelege vitne , presten Uria og Sakarja , son til Jeberekja .
23008003	Så var eg saman med profetkvinna , og ho vart med barn og fekk ein son . Då sa Herren til meg : « Du skal kalla han Brått-hærfang , Snøgt-rov .
23008004	For før guten kan seia far og mor , skal rikdomane frå Damaskus og hærfanget frå Samaria berast fram for assyrarkongen . »
23008005	Herren tala atter til meg og sa :
23008006	Fordi dette folket vanvørder Siloa-vatnet , som renn så stilt , og misser motet — for Resin og Remalja-sonen ,
23008007	sjå , difor lèt Herren Storelva koma over dei — i store , stride straumar — assyrarkongen — og heile hans velde . Ho skal stiga — over alle sine bardar og fløyma — over alle sine bredder .
23008008	Ho trengjer seg inn i Juda , kjem veltande og renn utover ; ho når heilt opp til halsen — på folk . Med sine utbreidde venger — fyller ho ditt land , så vidt som det er , Immanuel !
23008009	Lat hærropet lyda , de folk ! Like fullt skal de skjelva — av redsle . Lyd etter , alle land langt borte ! Bu dykk til strid , — de skal verta forfærde , ja , bu dykk , — de skal verta forfærde !
23008010	Legg ein plan , — han skal verta til inkjes ! Tal eit ord , det skal ikkje slå til ! For Gud er med oss .
23008011	Ja , så sa Herren til meg då handa hans greip meg med makt , og han åtvara meg mot å gå same vegen som dette folket :
23008012	Kall ikkje alt for samansverjing som dette folket — kallar samansverjing ! De skal ikkje ottast — og ikkje skjelva for det som folket ottast .
23008013	Herren , Allhærs Gud , han skal de halda heilag . Han skal de ottast og for han skal de skjelva .
23008014	Han skal vera ein heilagdom , ein støytestein og eit berg — til fall for begge Israels rike , ei snare og ei felle for dei som bur i Jerusalem .
23008015	Mange av dei skal snåva ; dei skal falla og skamslå seg , gå i snara og verta fanga .
23008016	Eg vil binda vitnemålet saman og forsegla bodskapen hjå læresveinane mine .
23008017	Så vil eg venta på Herren , som løyner sitt andlet for Jakobs ætt , og setja mi von til han .
23008018	Sjå , eg og dei born som Herren har gjeve meg , er teikn og varsel i Israel frå Herren , Allhærs Gud , som bur på Sion-fjellet .
23008019	Men om dei seier til dykk : « Vend dykk til gjengangarar — og spådomsånder , til dei som kviskrar og mumlar ! Skal ikkje eit folk venda seg — til sine gudar og spørja dei døde til råds — for dei levande ? »
23008020	Til ordet og til vitnemålet ! Er dei ikkje samde i dette , det folket som ikkje ser — ein ljosstråle ,
23008021	så skal dei fara gjennom landet , — forkomne og svoltne . Og når dei svelt , vert dei harme og forbannar sin konge — og sin Gud . Anten dei vender seg — mot det høge
23008022	eller ser ut over jorda , er det naud og natt , — trengsle og mørker ; ut i svarte natta er dei støytte .
23009001	Det skal ikkje lenger vera mørker for det landet som er i trengsle . Før i tida førte Herren vanære over Sebulon-landet og Naftali-landet . Men i framtida skal han la dei koma til ære att , vegen utmed havet , landet på hi sida av Jordan og Galilea , der andre folkeslag bur .
23009002	Det folket som ferdast — i mørkret , skal sjå eit stort ljos ; over dei som bur i — skuggelandet , skal ljoset stråla .
23009003	Du lèt dei fegnast , gjer gleda stor . Dei gleder seg for ditt åsyn som ein gleder seg — i kornskurden , som ein jublar — når hærfang vert utskift .
23009004	For det tunge åket , stonga over nakken deira og staven åt drivaren deira , har du brote sund — som på Midjans dag .
23009005	Ja , kvar støvel — som trampa i stridsgny , og kvar kappe dregen i blod , skal brennast og verta til føde — for elden .
23009006	For eit barn er oss født , ein son er oss gjeven . Herreveldet kviler — på hans aksler , og han skal kallast : Underfull Rådgjevar , — Veldig Gud , Evig Far , Fredsfyrste .
23009007	Så skal herredømet — verta stort og freden utan ende over Davids kongsstol og over riket hans . Han skal grunnfesta det — og halda det oppe med rett og rettferd frå no og til evig tid . I sin brennhug skal Herren , Allhærs Gud , — gjera dette .
23009008	Eit ord har Herren sendt — mot Jakob , det har slege ned i Israel .
23009009	Dei har fått merka det , — heile folket , dei som bur i Efraim — og Samaria . Men stolte og hovmodige — sa dei :
23009010	« Teglsteinsmurar — har rasa saman , vi byggjer opp att — med tilhoggen stein . Morbærtre er felte , vi plantar sedertre i staden . »
23009011	Då lét Herren Resin , deira fiende , — reisa seg mot dei , og han eggja — deira motstandarar .
23009012	Aramearane kom frå aust — og filistarane frå vest og slukte Israel med vidope — gap . Men med det har harmen hans — ikkje lagt seg , og enno retter han ut si hand .
23009013	Men folket vende ikkje om til han som slo det , dei søkte ikkje Herren , — Allhærs Gud .
23009014	Då hogg Herren av Israel — både hovud og hale , palmegrein og sev — på ein einaste dag .
23009015	Dei eldste og stormennene — er hovudet , profetane som lærer lygn , — er halen .
23009016	Dei som førte dette folket , — førte vilt , og dei som lét seg leia , fór vilt .
23009017	Difor sparte ikkje Herren — unggutane deira og hadde ikkje medynk — med farlause og enkjer ; for alle var gudlause — og gjorde vondt , kvar einaste munn — tala dårskap . Men med det har harmen hans — ikkje lagt seg , og enno retter han ut si hand .
23009018	Ja , gudløysa brenn som eld og øyder torn og tistel ; ho set tjukke skogen i brann , og røyken stig høgt til vers .
23009019	Landet er sett i brann fordi Herren , Allhærs Gud , — er harm , og folket vert til føde — for elden . Det er ingen — som sparer sin bror .
23009020	Dei bit til høgre — og er likevel svoltne , dei glefser til venstre — og vert ikkje mette . Kvar og ein et sin neste ,
23009021	Manasse et Efraim — og Efraim Manasse , og saman kastar dei seg — over Juda . Men med det har harmen hans — ikkje lagt seg , og enno retter han ut si hand .
23010001	Ve dei som gjev — urettferdige lover og føresegner som er til ulukke !
23010002	Dei driv småkårsfolk bort — frå retten og tek frå dei verjelause — i mitt folk det dei har rett på . Enkjene gjer dei — til sitt hærfang , og farlause plyndrar dei .
23010003	Men kva vil de gjera — på rekneskapsdagen , når stormveret kjem — langt bortanfrå ? Kven vil de fly til etter hjelp , og kvar vil de gjera — av rikdomen dykkar ?
23010004	Då er det ingen annan utveg enn å siga i kne mellom fangar eller å falla mellom dei drepne . Men med det har harmen hans — ikkje lagt seg , og enno retter han ut si hand .
23010005	Ve Assur , mitt vreideris ! Min harme er staven — i hans hand .
23010006	Eg sende han — mot eit gudlaust folk , baud han fara mot det folk — eg var harm på , så han kan røva — og rana og plyndra og trakka det ned — som avfall i gata .
23010007	Men han har ikkje meint det så og gjer seg ikkje slike tankar . Nei , til å øyda står hans hug og til å rydja ut mange folk .
23010008	Han seier : — « Er ikkje mine stormenn kongar alle saman ?
23010009	Gjekk det ikkje Kalno — som Karkemisj ? Gjekk det ikkje Hamat — som Arpad , og Samaria som Damaskus ?
23010010	Når mi hand har nått til — dei rika der dei dyrka andre gudar , og der det var fleire gudebilete enn i Jerusalem og Samaria ,
23010011	skulle eg ikkje då — kunna gjera det same med Jerusalem — og gudebileta der som eg gjorde med Samaria — og gudane der ? »
23010012	Men når Herren har fullført — alt sitt verk på Sion-fjellet og i Jerusalem , då krev eg Assur-kongen — til rekneskap for fylgjene — av hans hovmodige ferd og for trassen — i hans stolte augo .
23010013	For han har sagt : « Dette har eg gjort — med mi sterke hand , og i min visdom , for eg er klok . Eg sletta ut grenser — mellom folkeslag og plyndra skattane deira . I mitt velde — støytte eg fyrstar frå trona .
23010014	Mi hand greip etter rikdomen — åt folka som ein grip etter eit fuglereir . Som ein samlar inn egg — når fuglen er flogen , har eg samla alle land på jorda . Det fanst ingen — som rørte ein veng eller opna nebben og peip . »
23010015	Briskar vel øksa seg — mot den som høgg , set saga seg over den — som sagar ? Som om staven skulle svinga — han som lyfter han , og stokken lyfta han — som ikkje er av tre !
23010016	Difor skal Herren , — Allhærs Gud , senda tærande sjukdom mellom assyrarkongens — sterke menn . Under all hans herlegdom — skal det kveikjast ein eld , og som eit bål skal han loga .
23010017	Israels ljos skal verta ein eld , Israels Heilage ein loge som brenn i landet hans og øyder både torn og tistel på ein einaste dag .
23010018	Han skal gjera ende — på rubb og stubb i dei herlege skogane — og hagane hans . Det skal gå — som når ein sjuk tærest bort .
23010019	Dei tre som vert att i skogen , skal vera lette å telja ; ein smågut kan skriva dei opp .
23010020	Den dagen skal Israels rest og dei av Jakobs ætt — som er berga , ikkje lenger stø seg — til han som slo dei , men trufast stø seg til Herren , Israels Heilage .
23010021	Ein rest skal venda om , — ein rest av Jakob , til den veldige Gud .
23010022	For om folket ditt , Israel , var talrikt som havsens sand , skal berre ein rest venda om . Øyding er fastsett , ho velt fram med rettferd .
23010023	For Herren , Allhærs Gud , lèt den fastsette øyding koma over all jorda .
23010024	Så seier Herren , Allhærs Gud : Mitt folk , du som bur på Sion , ver ikkje redd for Assur når han slår deg med stokken og lyfter staven sin mot deg , som dei gjorde i Egypt .
23010025	For om ei lita stund er harmen min slokna , og i min vreide — gjer eg ende på fienden .
23010026	Då skal Herren , Allhærs Gud , svinga ei svepe over dei , som då han slo Midjan — ved Orebs-berget . Han skal retta staven sin — ut over havet og lyfta han sameleis — som i Egypt .
23010027	Den dagen skal det henda at han tek børa av akslene dine og åket av halsen din ; åket skal brotna — for ditt aukande hold .
23010028	Fienden kjem over Ajjat og dreg gjennom Migron ; han lèt etter seg — trenet i Mikmas .
23010029	Så fer dei over skaret : « I Geba gjev vi oss til — for natta ! » Rama skjelv av redsle , folket rømer frå Sauls Gibea .
23010030	Skrik høgt , du Gallim-by ! Lyd etter , Laisja , — gjev svar , Anatot !
23010031	Folket i Madmena flyr , i Gebim bergar dei seg unna .
23010032	Alt i dag vil fienden stå i Nob og svinga handa — mot Sion-fjellet , mot Jerusalems-høgda .
23010033	Sjå , Herren , Allhærs Gud , høgg greinene av — med skræmeleg kraft . Høge tre vert felte , røslege tre sig i bakken .
23010034	Den tjukke skogen — vert hoggen med øks , Libanon fell for Den Veldige .
23011001	Ein kvist skal renna — or Isai-stuven , ein renning skal skyta opp — frå hans røter .
23011002	Herrens Ande — skal kvila over han , Anden med visdom og vit , Anden med råd og styrke , Anden som gjev kunnskap — om Herren og age for han .
23011003	Han skal ha sin hugnad — i age for Herren . Han skal ikkje døma — etter det han ser , og ikkje skifta rett — etter det han høyrer .
23011004	Han skal døma armingar — med rettferd , fella rettvis dom — for dei verjelause i landet . Han skal slå valdsmenn — med riset i sin munn og drepa dei gudlause — med anden frå sine lipper .
23011005	Rettferd skal vera — beltet om livet og truskap — beltet om hoftene hans .
23011006	Då skal ulven bu saman — med lammet , og leoparden liggja i lag — med kjeet . Kalv og ungløve — skal beita saman , og ein smågut skal gjæta dei .
23011007	Ku og bjørn skal gå og beita , ungane deira skal liggja i lag , og løva skal eta halm — som oksen .
23011008	Spedbarnet skal leika — innmed hola åt hoggormen , og veslebarnet skal retta ut — si hand mot bolet åt eiterormen .
23011009	Ingen skal gjera vondt — eller ugagn på heile mitt heilage fjell . For landet er fylt — av kunnskap om Herren , liksom vatnet — dekkjer havsens botn .
23011010	Den dagen skal folkeslag søkja til renningen or Isais rot . Han skal stå som eit — samlingsmerke for folka , og bustaden hans skal vera full — av herlegdom .
23011011	Då skal Herren endå ein gong retta ut si hand og vinna att den resten som er leivd — av folket hans , frå Assur , Egypt , Patros — og Nubia , frå Elam , Sinear , Hamat — og havstrendene .
23011012	Han skal reisa ei fane for folka , samla dei bortdrivne av Israel og føra det spreidde — Juda-folket heim att — frå verdsens fire hjørne .
23011013	Då skal Efraims avund kverva og Judas fiendskap verta — utrudd . Efraim skal ikkje misunna Juda og Juda ikkje visa fiendskap — mot Efraim .
23011014	Dei slår ned — på filistar-skråninga i vest , og saman plyndrar dei — stammene i aust . Dei legg si hand — på Edom og Moab , og ammonittane må lyda dei .
23011015	Då skal Herren turka ut havbukta ved Egypt og svinga si hand over Eufrat , kløyva elva — med sin sterke storm så ho vert til sju bekker , der folk kan gå turrskodde — over .
23011016	For resten av Herrens folk som vert berga frå Assur , skal det vera ein jamn veg som det var for israelittane den dagen dei drog ut — or Egypt .
23012001	Den dagen skal du seia : Eg takkar deg , Herre . Du var harm på meg . Men harmen din kvarv , — og du trøysta meg .
23012002	Sjå , Gud er mi frelse , eg er trygg og ottast ikkje . For Herren er mi kraft — og min styrke , og han har vorte mi berging .
23012003	Med fagnad skal de ausa vatn or frelseskjeldene .
23012004	Og den dagen skal de seia : Lovpris Herren — og kall på hans namn ! Kunngjer hans gjerningar — mellom folka , forkynn at hans namn — er opphøgt !
23012005	Syng for Herren , — for han har gjort storverk ; lat heile verda få vita det !
23012006	Rop høgt av fryd og fagnad , de som bur på Sion ! For stor er Israels Heilage , og han er midt imellom dykk .
23013001	Domsord mot Babel , som Jesaja , son til Amos , fekk i eit syn :
23013002	Reis samlingsmerket — på snaue fjellet , og rop til folket med høg røyst ! Veifta med handa — at dei kan dra inn gjennom portane — åt dei gjæve menn !
23013003	Eg har kalla inn — mine vigsla menn , har samla mine stolte , — jublande stridsmenn , som skal tena meg — i min vreide .
23013004	Høyr ståket bortover fjella som av ein veldig hop ! Høyr larmen av kongerike , av folkeslag som samlar seg ! Det er Herren , Allhærs Gud , som mønstrar sin hær .
23013005	Dei kjem frå eit land — langt borte , frå den ytste himmelrand , Herren og dei folk — han vil bruka når han i sin harme legg heile jorda i øyde .
23013006	Set i med klagerop , for Herrens dag er nær . Han kjem med øydelegging frå Den Allmektige .
23013007	Difor sig alle hender , kvart menneske misser motet .
23013008	Dei vert gripne av redsle . Ve og verk kjem over dei , dei vrid seg — som ei fødande kvinne . Mållause stirer dei — på kvarandre , eldraude er dei i andletet .
23013009	Sjå , full av gru er Herrens dag , han kjem med harme — og brennande vreide . Han skal gjera jorda aud og rydja ut syndarane der .
23013010	For stjernene og stjernebileta — på himmelen lèt ikkje ljoset sitt skina . Mørk er sola når ho renn , og månen lyser ikkje .
23013011	Eg vil straffa jorda — for hennar vondskap og dei gudlause — for deira misgjerning . Eg gjer ende — på dei store og stolte og bøyer hovmodige — valdsmenn .
23013012	Eg gjer folk meir sjeldne — enn reint gull , menneske meir sjeldne — enn gull frå Ofir .
23013013	Difor skjek eg himmelen , og jorda skjelv — så ho kjem av lage , fordi Herren , Allhærs Gud , — er harm den dagen vreiden hans brenn .
23013014	Liksom skræmde gasellar , lik sauer som ingen samlar , skal dei venda seg , — kvar til sitt folk , og røma , kvar til sitt land .
23013015	Den som vert funnen , — skal gjennomstingast , og den som vert gripen , — skal falla for sverd .
23013016	Småborna deira skal knusast beint framfor augo på dei ; husa deira skal plyndrast og kvinnene takast med vald .
23013017	Sjå , eg eggjar medarane — mot dei , eit folk som ikkje bryr seg — om sølv og ikkje trår etter gull .
23013018	Med boge feller dei — unge menn , dei sparer ikkje fosteret — i mors liv og har ikkje medkjensle — med born .
23013019	Med Babel , — krona mellom kongerike , den stolte kaldear-prydnaden , skal det gå som då Gud la Sodoma og Gomorra i øyde .
23013020	Aldri meir skal byen byggjast , frå ætt til ætt skal ingen bu der . Der skal ingen beduin — slå opp sitt telt og ingen gjætar la dyra kvila .
23013021	Men ørkendyr skal liggja der og husa fyllast av ugler . Der skal strutsar halda til og raggetroll hoppa ikring .
23013022	Ville hundar skal yla i borgene og sjakalar i vellyst-slotta . No stundar byens time til , han har ikkje mange dagar att .
23014001	Herren skal miskunna seg over Jakob og endå ein gong velja ut Israel og la dei få bu i landet sitt . Framande skal sameina seg med dei og halda seg til Jakobs ætt .
23014002	Folkeslag skal ta dei og føra dei heim , og så skal Israels ætt i Herrens land gjera andre folk til sin eigedom , til trælar og trælkvinner . Dei som heldt dei i fangenskap , skal verta deira fangar , og dei skal rå over dei harde herrane sine .
23014003	Den dagen Herren lèt deg kvila frå ditt strev og di uro og frå det harde trælearbeidet som vart lagt på deg ,
23014004	då skal du syngja denne spottevisa om Babel-kongen : Sjå , no er det ute — med valdsherren , no er det slutt — på hans ville framferd !
23014005	Herren har brote sund staven — åt dei gudlause , styrarstaven åt tyrannane ,
23014006	som råka folkeslag i harme og aldri heldt opp med å slå , som tvinga folket under seg — i vreide og forfylgde dei utan miskunn .
23014007	Heile jorda har fått fred og ro , folk set i med fagnadrop .
23014008	Jamvel sypressane gleder seg over det som har hendt deg , og sedrane på Libanon jublar : « Sidan du fall , kjem ingen opp og feller oss . »
23014009	Dødsriket der nede kjem i uro når det skal ta imot deg . For di skuld — vekkjer det daudingar , alle som var fyrstar på jorda ; det får alle kongane over folka til å reisa seg frå sine troner .
23014010	Dei tek til ords og seier til deg : « Så er du òg vorten kraftlaus — som vi , no er vi alle like .
23014011	Du som var så stor og stolt , til dødsriket er du nedstøytt med dine klingande harper . No ligg du på ei roten lege , mòl og makk er ditt teppe . »
23014012	Kor du er fallen frå himmelen , du strålande morgonstjerne , du son åt morgonroden ! Kor du er slengd til jorda , du som la under deg folkeslag !
23014013	Det var du som tenkte — med deg : « Til himmelen vil eg stiga opp ; høgt over Guds stjerner reiser eg min kongsstol . Eg tek sete på tingfjellet — lengst i nord .
23014014	Eg vil stiga opp — over dei høge skyer og gjera meg lik Den Høgste . »
23014015	Nei , til dødsriket — er du nedstøytt , lengst ned i den djupe hola .
23014016	Dei som ser deg , stirer på deg , undrast og seier : « Er dette den mannen — som skok jorda og fekk kongerike til å skjelva ,
23014017	han som gjorde verda — til ei øydemark , la byar i grus og aldri lét fangar — få fara heim ? »
23014018	Alle kongane over folka kviler med ære , kvar i sitt hus .
23014019	Men du ligg bortslengd — og har inga grav , du er som ein vanvørd kvist . Du er overbreidd — av drepne menn , som er gjennombora med sverd og kasta ned i ei steingrav , som eit nedtrakka åtsel .
23014020	Du får ikkje koma i grav — med andre , for landet ditt har du øydt , og folket ditt har du drepe . Dei som er ætta — frå ugjerningsmenn , skal aldri nemnast meir .
23014021	Gjer slaktebenken ferdig — til sønene hans for den misgjerning — deira fedrar har gjort ! Dei skal ikkje stå opp — og ta jorda i eige og grunnleggja byar — kringom i verda .
23014022	Eg vil reisa meg mot babylonarane , lyder ordet frå Herren , Allhærs Gud . Eg vil rydja ut alt folket i Babel og gjera ende på deira ettermæle ; jamvel born og etterkomarar vil eg rydja ut , lyder ordet frå Herren .
23014023	Eg gjer Babel til ein heim for hegrar og til eit myrlende . Eg sopar det bort med ein kost som øydelegg alt , lyder ordet frå Herren , Allhærs Gud .
23014024	Herren , Allhærs Gud , — har svore : Det eg har tenkt , — skal sanneleg henda ; det eg har sett meg føre , — står fast .
23014025	Eg vil knusa assyrarane — i landet mitt og trakka dei ned på — fjella mine . Åket deira skal takast bort frå dei som er trælka , og børa lyftast av deira aksel .
23014026	Dette er den plan som er lagd for all jorda , og dette er den hand som er utrett mot alle folkeslag .
23014027	Når Herren , Allhærs Gud , — har lagt ein plan , kven kan gjera han til inkjes ? Og når hans hand er utrett , kven kan venda henne bort ?
23014028	Det året kong Akas døydde , kom dette domsordet :
23014029	Gled dykk ikkje , — de filistarar , fordi staven som slo dykk , — er broten . For av ormeætta — kjem det ein eiterorm , og hans frukt — er ein flygande orm .
23014030	På mi jord — skal småkårsfolk finna føde og dei fattige kvila trygt . Men di ætt lèt eg døy av svolt , og dei som er att av deg , — skal tynast .
23014031	Hyl , du port , og skrik , du by ! Skjelv av redsle , — heile Filistarland ! For ein røyk kjem drivande — frå nord , og ingen ligg etter — i fiendeflokken .
23014032	Kva skal vi svara — sendemennene frå folket ? At Herren har grunnlagt Sion , og at der finn armingane — i folket hans livd .
23015001	Domsord mot Moab . Å , på ei natt — vart Ar-Moab herja og gjekk til grunne . Ja , på ei natt — vart Kir-Moab herja og gjekk til grunne .
23015002	Folket i Dibon — går opp til templet , til offerhaugane og vil gråta . Moabittane held klage fordi Nebo og Medeba er tapte . Kvart hovud er snauklypt , alt skjegg er avraka .
23015003	I gatene går dei — med syrgjeplagg , på tak og torg jamrar dei alle , medan tårene renn .
23015004	Folket i Hesjbon — og El’ale klagar , heilt til Jahas høyrest deira rop . Difor jamrar Moabs krigsmenn , dei skjelv og misser motet .
23015005	Mitt hjarta klagar over Moab . Dei som rømer der , — kjem til Soar og til Eglat-Sjelisjia . Ja , oppetter bakken til Luhit går folk og græt . På vegen til Horonajim klagar dei høgt — over samanbrotet .
23015006	For Nimrim-vatnet — vert ei øydemark ; gras og groe turkar bort , det er ikkje meir noko grønt .
23015007	Difor tek dei det som er att av det dei har samla , og fører det over Seljebekken .
23015008	Ja , klageropet lyder rundt om i Moab-landet ; jammerskriket når til Eglajim og til Be’er-Elim .
23015009	For i Dimon — er vatnet fullt av blod . Men endå meir ulukke — sender eg mot Dimon : løver mot dei — som slapp unna frå Moab , og mot dei som er att i landet .
23016001	Send nokre verlam — til landsens herre , frå Sela i øydemarka til Sions fjell og by !
23016002	Som flaksande fuglar , som fugleungar , — skræmde or reiret , skal Moabs døtrer vera ved Arnons vadestader .
23016003	« Gjev oss råd , — og finn ein utveg ! Lat skuggen din verna oss midt på dagen — som var det natt . Løyn dei bortdrivne , svik ikkje dei som har rømt !
23016004	Lat dei bortdrivne frå Moab finna tilhald hjå deg ! Ver ei livd for dei mot fienden som herjar ! » Når hardferda er til ende og herjinga slutt , når dei som trakkar ned — for fote , er borte frå landet ,
23016005	då skal ein kongsstol reisast — i truskap , og på den skal det — i sanning sitja ein domar , i Davids telt , ein som legg vinn på rettferd og med iver gjer det — som er rett .
23016006	Vi har høyrt kor store og stolte — moabittane er ; kaute er dei og hovne og frekke — og store i ord .
23016007	Difor jamrar moabittane , alle jamrar over Moab . Motlause sukkar dei over mennene i Kir-Hareset .
23016008	Ja , Hesjbons vingardar — har turka bort , vintrea i Sibma står visne . Dei raude druene — som voks der , vart slegne til jorda — av herrar over folkeslag . Vintrea nådde heilt til Jaser og spreidde seg ut — i øydemarka . Rankene strekte seg vidt ikring og nådde ut over sjøen .
23016009	Difor græt eg med Jaser over vintrea i Sibma . Eg vatnar deg med — tårene mine , Hesjbon og El’ale . For over di frukt og di grøde lèt fienden krigsropet ljoma .
23016010	Glede og jubel — har kvorve frå hagane . Det er ingen som jublar — i vingardane , der lyder ikkje glederop . Ingen trakkar druer — i vinpressene , dei glade rop er stilna .
23016011	Difor bivrar mitt bryst som lyrestrenger for Moab ; mitt hjarta bivrar for — Kir-Heres .
23016012	Men når moabittane stig fram og trøyttar seg ut — på offerhaugen , når dei går til sin heilagdom — og bed , så får dei ingen ting .
23016013	Dette er det ordet som Herren før har tala om Moab .
23016014	Men no seier Herren : Om tre år — så som ein leigekar reknar åra — skal det folkerike Moab med all si ære verta vanvørdt . Det som vert att , skal vera ynkeleg lite og kraftlaust .
23017001	Domsord mot Damaskus . Sjå , no er det ute — med Damaskus ! Byen skal verta ein grushaug .
23017002	Byane kring Aroer — skal verta folketome ; buskapar skal liggja — og kvila der , og ingen skal skræma dei .
23017003	Efraim skal missa si faste borg og Damaskus sitt kongedøme . Det som er att av Aram , skal ikkje ha større ære — enn Israel , lyder ordet frå Herren , — Allhærs Gud .
23017004	Den dagen vert det smått — med Jakobs herlegdom , hans gode hold tærest bort .
23017005	Det går som når skurdfolket samlar aksa med armen og skjer dei av ; det er som når ein sankar aks nede i Refa’im-dalen .
23017006	Berre ein etterhaust vert att , som når ein slår ned oliven : to — tre frukter øvst i treet og fire — fem på greinene , lyder ordet frå Herren , — Israels Gud .
23017007	Den dagen skal mennesket sjå opp til sin skapar , og retta augo — mot Israels Heilage .
23017008	Dei skal ikkje venda seg — til dei altar som deira hender har gjort , eller sjå på det — deira fingrar har laga , Asjera-pålane — og røykjelsesaltara .
23017009	Den dagen skal — deira festningsbyar liggja så aude som dei stader hevittane og amorittane — drog bort ifrå då israelittane kom , og landet skal vera — ei øydemark .
23017010	For du har gløymt Gud , — din frelsar , berget , ditt vern , — har du ikkje kome i hug . Difor kan du planta — den finaste hage og setja framande vintre i han .
23017011	Om du får dei til å veksa — den dagen du plantar , og spira den morgonen du sår , vert frukta borte — når sjukdomen kjem , ein skade som ikkje kan — lækjast .
23017012	Ve oss ! — Høyr brusen av mange folk ! Det brusar som havet . Høyr dønet av folkeætter ! Det dyn som veldig vatn ,
23017013	det er som duren — av mektige bylgjer . Men når Herren trugar dei , rømer dei langt av stad . Dei vert drivne som agner — for vinden på haugane , som den kvervlande tistel — for stormen .
23017014	Om kvelden er det redsle — som rår , men før morgonen renn , — er dei borte . Så går det dei som — plyndrar oss , slik lagnad får dei — som ranar oss .
23018001	Ve deg , land , — der venger svirrar , bortanfor elvane i Nubia ,
23018002	du som sender bodberarar — over sjøen , med sevbåtar over vatnet ! Gå , de snøgge sendemenn , til det høgvaksne folket — med glinsande hud , til folket dei ottast vide ikring , det sterke folket — som trakkar ned andre , i eit land som er gjennomskore — av elvar .
23018003	Alle de som lever på jorda , som byggjer og bur — ikring i landa , sjå opp når dei lyfter — samlingsmerket på fjell , høyr etter når dei blæs i horn !
23018004	For så har Herren sagt til meg : Frå min bustad ser eg — roleg ned , som når heten dirrar — i solskinet , som når skoddeeimen ligg der — ein haustdag .
23018005	Men etter at bløminga er slutt , når druene held på og mognast , men før dei enno er hausta , skjer han rankene bort — med kniv , riv dei av og kastar dei frå seg .
23018006	Dei skal alle gjevast til rovfugl i fjellet — og villdyr på marka . Om sommaren er rovfuglen — over dei og om vinteren alle dei — ville dyr .
23018007	På den tid skal dei koma med gåver til Herren , Allhærs Gud , frå det høgvaksne folket med glinsande hud , frå folket dei ottast vide ikring , det sterke folket som trakkar ned andre , i eit land som er gjennomskore av elvar , — til den staden der namnet åt Herren , Allhærs Gud , bur , til Sion-fjellet .
23019001	Domsord mot Egypt . Sjå , Herren fer fram — på lette sky og kjem til Egypt . Egyptargudane skjelv for han , og motet kverv hjå egyptarane .
23019002	Eg eggjar egyptar mot egyptar , så dei strider , kvar mot — sin bror , mann mot mann og by mot by , og kongerike mot kongerike .
23019003	Egyptarane går frå sans — og samling , eg skiplar deira planar . Då vender dei seg — til gudar og trollmenn , til gjengangarar — og spådomsånder .
23019004	Men eg vil gje egyptarane i ein hardstyrars vald og makt ; ein mektig konge — skal rå over dei , lyder ordet frå Herren , — Allhærs Herre .
23019005	Då turkar vatnet i Nilen bort , elva vert tom og turr .
23019006	Elvefara ligg og tevjar , Nilens armar minkar — og turkar ut , røyr og sev svartnar og visnar .
23019007	Graset som veks — frammed Nilen , og alt som er sått langs elva , turkar , fyk bort og kverv .
23019008	Fiskarane syrgjer og klagar , alle som kastar krok i Nilen ; og dei som set garn i vatnet , misser reint motet .
23019009	Dei som arbeider med lin , — vert til skammar , dei som kardar og vev , — bleiknar .
23019010	Alle vevarane sturer , lønsarbeidarane er ille til mote .
23019011	Berre dårar — er hovdingane i Soan , vismennene åt farao — gjev dumme råd . Korleis kan de seia til farao : « Vi er ætta frå vismenn , frå kongar i gamal tid » ?
23019012	Kvar er då vismennene dine ? Lat dei fortelja — og kunngjera deg kva Herren , Allhærs Gud , — har sett seg føre å gjera med egyptarane .
23019013	Dårar er hovdingane i Soan , stormennene i Nof — har late seg narra . Ættehovdingane i Egypt har ført folket sitt vilt .
23019014	I dei har Herren rent ut ei ånd som gjer ør . Dei har fått egyptarane — til å raga kva dei så tek seg føre , som ein drukken — ragar om i sitt spy .
23019015	Ingenting skal lukkast — for egyptarane , anten det er hovud eller hale , palmegrein eller sev — som gjer det .
23019016	Den dagen skal egyptarane vera som kvinner . Dei skal skjelva av angst fordi Herren , Allhærs Gud , har lyft si hand og svingar henne over dei .
23019017	Juda-landet skal verta ei redsle for egyptarane . Så ofte nokon nemner det for dei , skal dei skjelva av angst for den planen Herren , Allhærs Gud , har lagt mot dei .
23019018	På den tid skal det vera fem byar i Egypt som talar Kanaans tungemål og sver truskap til Herren , Allhærs Gud . Ein av dei skal kallast Ir-Haheres .
23019019	På den tid skal det vera eit altar for Herren midt i Egypt og ei steinstøtte ved grensa .
23019020	Det skal vera til teikn og vitnemål for Herren , Allhærs Gud , i Egypt . Når dei ropar til Herren om hjelp mot valdsmenn , skal han senda dei ein bergingsmann og stridsmann , og han skal frelsa dei .
23019021	Då skal Herren gjera seg kjend for egyptarane ; dei skal læra han å kjenna på den tid . Og dei skal dyrka han med slaktoffer og grødeoffer , gje han lovnader og halda dei .
23019022	Herren skal slå egyptarane — slå , men lækja òg . Dei skal venda om til Herren , og han skal høyra bønene deira og lækja dei .
23019023	På den tid skal det vera ein jamn veg frå Egypt til Assyria . Assyrarane skal koma til Egypt og egyptarane til Assyria , og saman skal dei tena Herren .
23019024	På den tid skal Israel — den tredje i lag med Egypt og Assyria — vera ei velsigning midt på jorda .
23019025	Herren , Allhærs Gud , skal velsigna dei og seia : Velsigna vere Egypt , mitt folk , Assyria , eit verk av mi hand , og Israel , min eigedom !
23020001	Sargon , kongen i Assyria , sende hærføraren sin av stad , og då han kom til Asjdod , stridde han mot byen og tok han .
23020002	Det året hadde Herren tala såleis til Jesaja , son til Amos : « Gå og løys strieplagget av hoftene dine og ta skorne av føtene dine ! » Han så gjorde og gjekk naken og berrføtt .
23020003	Då sa Herren : « Liksom Jesaja , tenaren min , har gått naken og berrføtt i tre år , til teikn og varsel mot Egypt og Nubia ,
23020004	såleis skal assyrarkongen driva med seg krigsfangane frå Egypt og dei bortførte frå Nubia , både unge og gamle — nakne og berrføtte og med berr bak — til vanære for Egypt .
23020005	Då skal folk verta forfærde og skjemmast over Nubia som dei sette si von til , og over Egypt som dei var så stolte av .
23020006	Den dagen skal dei som bur på desse strendene , seia : « Sjå , såleis har det gått med dei som vi sette vår von til og flydde til etter hjelp , så vi kunne bergast frå assyrarkongen . Korleis skal vi då koma unna ? »
23021001	Domsord mot det aude landet ved havet . Som stormkast — fylgjer på stormkast i Negev , så kjem det frå øydemarka , frå landet der redsle rår .
23021002	Eit fælsleg syn har eg fått sjå : Ransmenn ranar , — og hærmenn herjar . « Rykk fram , du Elam ! Gå til strid , du Media ! Kvar sukk gjer eg ende på . »
23021003	Difor skjelv mine hofter , eg vrid meg i verk — som ei fødande kvinne . Eg er så rådlaus — at eg ikkje kan høyra , så skjelvande redd — at eg ikkje kan sjå .
23021004	Min hug er fortumla , eg skjelv av redsle . Skumringa — som eg stunda etter , er no min skrekk .
23021005	Dei dukar bord — og breier ut teppe , dei et og drikk . « Reis dykk , hovdingar , smør olje på skjold ! »
23021006	For så har Herren sagt til meg : « Gå og set ut ein vaktpost ! Det han ser , skal han melda !
23021007	Ser han eit tog — med vogner og hestar , eit tog av esel , — eit tog av kamelar , då skal han lyda etter , lyda vel etter . »
23021008	Og vaktmannen ropa : « Herre , dagen lang — står eg på vakt , eg er på min post — kvar einaste natt .
23021009	Sjå , der kjem eit tog av vogner med folk og hestespann . » Så tek han til ords og seier : « Fallen , fallen er Babylon ! Alle gudebileta i byen er knuste og slengde til jorda . »
23021010	Å , du mitt knuste — og sundtreskte folk ! Det eg har høyrt frå Herren , — Allhærs Gud , frå Israels Gud , — det har eg kunngjort dykk .
23021011	Domsord mot Edom . Det ropar til meg frå Se’ir : « Vaktmann , kor langt på natt , kor langt på natt ? »
23021012	Vaktmannen svarar : « Det kjem ein morgon , — men òg ei natt . Vil de spørja , så spør ! Kom att ein annan gong ! »
23021013	Domsord mot arabarane . Søk livd for natta — mellom buskane på steppa , de som kjem i karavane — frå Dedan .
23021014	Møt dei tyrste og gjev dei vatn , de som bur i Tema ! Kom med brød til dei — som er på flukt !
23021015	Dei har då rømt for sverd , for dregne sverd — og spente bogar og frå den harde striden .
23021016	For så har Herren sagt til meg : Om eitt år — så som ein leigekar reknar året — skal det vera ute med all herlegdomen i Kedar .
23021017	Då er det ikkje mange att av bogane åt Kedar-kjempene . For Herren , Israels Gud , har tala .
23022001	Domsord mot Syne-dalen . Kva er på ferde hjå deg , sidan alle har stige opp på taka ,
23022002	du bråkande , ståkande by , du jublande , glade by ? Dine falne er ikkje drepne — med sverd , dei er ikkje falne i strid .
23022003	Dine hovdingar rømde , — alle som ein , dei vart fanga — utan eit bogeskot . Alle mennene i byen — vart fanga , endå dei rømde langt av stad .
23022004	Difor seier eg : « Sjå bort ifrå meg ! Eg må gråta sårt . Truga ikkje trøyst inn på meg fordi folket mitt er herja . »
23022005	Ja , det kom ein dag frå Herren , Allhærs Gud , med nedtrakking , — redsle og rådløyse i Syne-dalen . Murar vart nedrivne , og skrik steig — opp mot fjellet .
23022006	Elam lyfte pilehuset , drog fram med vogner , — folk og hestar , og Kir tok dekket av skjolda .
23022007	I dei finaste dalane dine var det fullt av vogner — og hestar ; heilt fram til porten stod dei .
23022008	Og Herren tok sitt vern — frå Juda . Den dagen såg du deg om etter våpen og utstyr — i Skoghuset .
23022009	De såg at Davids-byen — hadde mange rivner . Så samla de vatnet — i Nedredammen ,
23022010	talde husa i Jerusalem og reiv nokre ned — for å styrkja muren .
23022011	De laga ein kulp — mellom dei to murane for vatnet frå Gamledammen . Men de såg ikkje opp til han som gjorde dette , og vende ikkje augo mot han som laga det så — for lenge sidan .
23022012	Den dagen kalla han dykk , Herren , Allhærs Gud , til å gråta og klaga , til å raka hovudet og kle dykk i syrgjeplagg .
23022013	Men her er glede og gaman , okseslakting og saueslakting , kjøteting og vindrikking . « Lat oss eta og drikka , for i morgon døyr vi ! »
23022014	Men Herren , Allhærs Gud , har openberra seg for meg — og sagt : « Sanneleg , denne synda — skal ikkje sonast så lenge de lever ! » seier Herren , Allhærs Gud .
23022015	Så seier Herren , Allhærs Gud : Gå inn — til slottsforvaltaren Sjebna , han som står føre huset !
23022016	Kva har du her , — og kven har du her , sidan du høgg deg ut ei grav ? Du høgg ei grav på ein — høg stad , holar deg ut ein bustad i berget .
23022017	Sjå , Herren skal slengja — deg bort , slengja deg bort , — du sterke mann . Han grip deg ,
23022018	rullar deg saman og kastar deg som ein ball — på open mark . Der skal du døy , og der skal — dine stasvogner enda , du skamflekk for huset — åt herren din !
23022019	Eg vil støyta deg bort — frå di stilling og riva deg ned frå din plass .
23022020	Den dagen vil eg kalla på Eljakim Hilkiason , tenaren min .
23022021	Eg vil kle han i din bunad , spenna beltet ditt om han og la han få den makt og mynd som du hadde . Han skal vera ein far for Jerusalems-buane og Juda-folket .
23022022	Eg legg nykelen til Davids hus på aksla hans . Når han lèt opp , skal ingen lata att , og når han lèt att , skal ingen lata opp .
23022023	Eg slår han inn som ein nabb i fast vegg , og han skal verta eit æresete for farshuset sitt .
23022024	Men så hengjer dei på han heile tyngda av farshuset hans , både renningar og blad og alle småkjerald , frå skåler til krukker .
23022025	Den dagen , lyder ordet frå Herren , Allhærs Gud , skal han losna , nabben i den faste veggen . Han skal gå av og detta ned , og det som hang på han , skal knusast . For Herren har tala .
23023001	Domsord mot Tyrus . Set i med klagerop , — de Tarsis-skip , for byen er herja , husa er borte ! Då dei kom frå kittearlandet , fekk dei melding om det .
23023002	Ver stille , — de som bur utmed havet , og de som driv handel i Sidon ! Over havet — fór dine utsende menn ,
23023003	over dei store hav . Av korn som dei sår ved Sjikor , og korn som dei haustar — ved Nilen , hadde byen si inntekt ; han handla med mange folk .
23023004	Ver skamfull , Sidon , du faste borg utmed havet ! For så seier havet : « Eg har ikkje rier — og får ikkje born ; unge gutar har eg ikkje ale , og unge jenter — har eg ikkje fostra . »
23023005	Når dei får høyra — om dette i Egypt , skjelv dei ved tidenda — om Tyrus .
23023006	Far over til Tarsis , set i med klagerop , de som bur utmed havet !
23023007	Er dette dykkar jublande by , som vart til i eldgamal tid , som førte sitt folk på raske føter til framande land , — der dei kunne bu ?
23023008	Kven har sett seg føre dette mot Tyrus , — dronninga mellom byar , der handelsmenn var fyrstar og kræmarar — stormenn på jorda ?
23023009	Herren , Allhærs Gud , — har sett seg føre å audmykja alt — som er stort og stolt , og vanæra alle stormenn — på jorda .
23023010	Dyrk jorda , de Tarsis-folk , så som dei gjer nedmed Nilen . Her er ikkje hamner meir .
23023011	Herren har rett ut si hand — over havet og fått kongerike til å skjelva . Han har sagt frå — at festningane i Kanaan skal jamnast med jorda .
23023012	Han seier : — Du skal ikkje jubla meir , du trælka møy , — du Sidons dotter . Stå opp — og dra til kittearlandet ! Heller ikkje der — skal du finna ro .
23023013	Sjå , det var ikkje Assur , — men folket i Kaldea som gjorde byen — til ei øydemark . Dei reiste sine — kringsetjingstårn , jamna borgene med jorda og la han i grus .
23023014	Set i med klagerop , — de Tarsis-skip , for borga dykkar er herja .
23023015	På den tid skal Tyrus gløymast i sytti år , så lenge som ein konge lever . Men når sytti år er lidne , skal det gå Tyrus som det heiter i visa om gatejenta :
23023016	Ta di lyre og gå ikring i byen , du gløymde skjøkje ! Spela fagert , syng alt du kan , så folk kan minnast deg .
23023017	Når dei sytti åra er lidne , skal Herren ta seg av Tyrus . Då skal byen atter få horeløn og driva utukt med alle kongerike på den vide jord .
23023018	Men den vinning og løn som byen får , skal vera helga til Herren . Det skal ikkje sparast og gøymast . Dei som bur for Herrens åsyn , skal få denne vinsten , så dei kan eta seg mette og kjøpa seg dyre klede .
23024001	Sjå , Herren gjer jorda — aud og snau , endevender heile hennar flate og spreier dei som bur der .
23024002	Då går det presten som folket , herren som trælen hans og husfrua — som trælkvinna hennar . Det går seljaren som kjøparen , lånaren — som den han har lånt av , og långjevaren — som skuldmannen hans .
23024003	Aud , ja aud skal jorda verta , herjast og plyndrast skal ho ; for dette ordet har Herren tala .
23024004	Jorda sturer og visnar , jorderiket tærest og turkar , både himmel og jord — sjuknar bort .
23024005	Jorda er vanhelga av dei som bur der . For dei har sett seg — ut over lover , levt i strid med føresegner og brote den evige pakt .
23024006	Difor skal forbanning gjera ende på jorda , og dei som bur der , må bøta for si skuld . Difor minkar folket på jord , og få er dei som vert att .
23024007	Vinen turkar bort , — vintreet visnar , og alle som var glade , sukkar .
23024008	Det er slutt — på den lystige trommeklang , slutt på ståk og jubelrop ; dei glade tonar — frå lyra har stilna .
23024009	Syngjande tømer dei — ikkje vinstaupet meir , beisk er den sterke drikken .
23024010	Den aude byen ligg knust , kvart hus er stengt , — så ingen slepp inn .
23024011	På gatene jamrar dei av di dei ikkje får vin , all jubel er borte , gleda er lyst frå landet .
23024012	Berre uhyggje er att i byen , og porten ligg krasa .
23024013	For mellom folka på jord skal det gå på same vis som når ein slår ned oliven eller sankar druer som heng att når vinhausten er til ende .
23024014	Men somme lyfter si røyst og jublar over Herrens velde . Dei ropar av glede i vest :
23024015	« Gjev Herren ære , de som bur i Austerland ! Pris namnet åt Herren , — Israels Gud , de som bur på øyar — og strender ! »
23024016	Frå heimsens ende — høyrer vi songar : Ære vere Den Rettferdige ! Men eg må seia : Eg går til grunne ! Ve meg , eg går til grunne ! Ransmenn ranar , ja , ransmenn ranar og herjar .
23024017	Det vert gru og grav og garn for deg som bur på jorda .
23024018	Den som rømer — for det grufulle ståket , skal falla i grava , og den som kjem seg opp — or grava , skal fangast i garnet . For lukene i det høge er opna , og grunnvollane — under jorda skjelv .
23024019	Jorda brest og knest , jorda ragar og svagar , jorda skjek og skjelv .
23024020	Jorda ragar — som ein drukken mann og svagar — som vaktmannens skur . Tungt ligg synda på henne , ho fell og reiser seg ikkje meir .
23024021	Den dagen skal Herren straffa himmelhæren i det høge og kongane nede på jorda .
23024022	Dei skal samlast — som fangar i hola , stengjast inne i fengsel og langt om lenge få si straff .
23024023	Då skal månen blygjast — og sola skjemmast ; for Herren , Allhærs Gud , — er konge på Sion-fjellet og i Jerusalem , og syner sin herlegdom — for sine eldste .
23025001	Herre , du er min Gud . Eg lovar deg — og prisar ditt namn . For i truskap og sanning — har du fullført dei under du planla i gamal tid .
23025002	Du gjorde byen til ei steinrøys , festningsbyen til ein grushaug . Borga åt dei framande — er jamna med jorda , ho skal aldri byggjast meir .
23025003	Difor skal eit mektig folk — æra deg , i valdsmenns by — skal dei ottast deg .
23025004	Du vart eit vern — for dei verjelause , eit vern for dei fattige — i deira naud , ei livd mot styrtregn , — ein skugge mot hete . For valdsmenns fnysing er som styrtregn mot muren ,
23025005	som hete i eit utturka land . Du døyvde bråket — åt dei framande . Som ei sky — gjev skugge mot heten vart songen — åt valdsmenn døyvd .
23025006	På dette fjellet skal Herren , — Allhærs Gud , gjera eit gjestebod for alle folk , eit gjestebod med feite retter , eit gjestebod med gamal vin , med feite , mergfulle retter og gamal , klåra vin .
23025007	På dette fjellet skal han ta bort det sløret som ligg — over alle folk , det sveipet som er lagt — over alle folkeslag .
23025008	Han skal gjera døden — til inkjes for alltid . Herren vår Gud skal turka tårene av alle andlet . Sitt folks vanære — skal han ta bort frå heile jorda . For Herren har tala .
23025009	Den dagen skal dei seia : « Sjå , dette er vår Gud ! Vi venta på han , og han frelste oss ; dette er Herren som vi — venta på . Lat oss gleda og fagna oss — over hans frelse ! »
23025010	For Herrens hand skal kvila over dette fjellet . Men moabittane skal trakkast — ned i sitt land , liksom halm vert nedtrakka — i gjødselvatn .
23025011	Der breier dei ut sine hender lik den som legg på sum . Men Herren bøyer — deira hovmod kor dei så kavar med hendene .
23025012	Dine høge festningsmurar — støyter han ned , han jamnar dei med jorda og styrtar dei i støvet .
23026001	Den dagen skal dei syngja denne songen i Juda : Vi har ein sterk by . Murar og festningsvollar er reiste til vern for oss .
23026002	Lat opp portane , så det kan dra inn , det rettferdige folket som held fast på sin truskap .
23026003	Den som er fast i hugen , han lèt du alltid ha fred , for han set si lit til deg .
23026004	Så lit då alltid på Herren , for Herren er eit evig fjell !
23026005	Han støyter ned dei — som bur i det høge , i ein utilgjengeleg by . Han jamnar byen med jorda og styrtar han i støvet .
23026006	Armingar og fattigfolk skal trakka han under fot .
23026007	Jamn er stigen åt dei — rettferdige , for dei rettvise banar du veg .
23026008	Herre , vi ventar på deg og fylgjer den veg — du har fastsett . Vi lengtar og stundar etter deg og ditt namn .
23026009	Om natta stundar mi sjel — etter deg , ja , ånda i meg søkjer deg . Når dei held seg — til dine lover på jorda , lærer dei rettferd , — dei som bur i verda .
23026010	Får den gudlause nåde , lærer han ikkje rettferd . Han gjer urett i landet der rett skulle rå , og ser ikkje Herrens velde .
23026011	Herre , di hand er lyft , men det ser ingen . Lat dei skjemmast — når dei får sjå din brennhug for folket . Lat eld øyda dine — motstandarar !
23026012	Herre , du hjelper oss til fred . For alt det vi har gjort , det òg har du gjort for oss .
23026013	Herre , vår Gud ! Andre enn du har hatt herredøme over oss . Men berre deg — og ditt namn prisar vi .
23026014	Døde livnar ikkje , daudingar står ikkje opp . For du har kravt dei — til rekneskap , gjort ende på dei og rudt ut kvart minne om dei .
23026015	Du har gjort folket stort , Herre , gjort det stort og vunne ære , du gjorde alle — landsens grenser vide .
23026016	Herre , dei søkte deg i nauda , og kviskra fram bøner då du tukta dei .
23026017	Liksom ei kvinne vrid seg — og skrik når riene kjem og ho skal føda , så har du laga det for oss , — Herre .
23026018	Vi er som svangre — og vrid oss i verk , men det er som føder vi vind . Vi har ikkje gjeve landet frelse , ingen vert fødd til å bu — på jorda .
23026019	Dine døde skal verta levande , mine lik skal stå opp . Vakna og rop av fryd , de som bur i molda ! For di dogg er ei lysande dogg , og jorda gjev døde — attende til livet .
23026020	Gå inn i kovane dine , mitt folk , og lat att dørene etter deg ! Gøym deg ei lita stund , til vreiden går over !
23026021	For sjå , Herren går ut — frå sin bustad ; han vil straffa dei — som bur på jorda , for deira synd og skuld . Då skal jorda la koma for dagen det blod som er utrent der , og ikkje lenger løyna — dei drepne .
23027001	Den dagen skal Herren — med sitt sverd , det harde og store og sterke , straffa Leviatan , ormen som rømer så raskt , Leviatan , — ormen som buktar seg fram . Han skal drepa draken — som er i havet .
23027002	Den dagen skal dei seia : Syng om den herlege — vingarden !
23027003	Det er eg , Herren , — som vaktar han og vatnar han til kvar tid . Eg vaktar han dag og natt , så ingen skal skada han .
23027004	Eg er ikkje lenger harm . Men finn eg torn og tistel , då går eg til strid imot dei og brenner opp alt i hop ,
23027005	— om dei då ikkje — søkjer vern hjå meg , og gjer fred , ja , gjer fred med meg .
23027006	I dagar som kjem — skal Jakob røta seg , Israel skal veksa og bløma og fylla heile verda med frukt .
23027007	Har vel Herren slege Israel som han slo dei — som slo hans folk ? Eller har Israel vorte drepe som drapsmennene åt folket — vart drepne ?
23027008	Du tukta folket då du skræmde det opp — og jaga det bort . Herren støytte det frå seg med sin sterke pust den dagen det storma frå aust .
23027009	Men såleis — skal Jakobs skuld sonast , og dette er frukta når hans synd vert bortteken : Alle altarsteinane — skal han knusa , som når kalkstein vert knust . Asjera-pålane — og røykjelsesaltara skal ikkje verta ståande .
23027010	Einsam ligg festningsbyen , ein folketom bustad , — aud som øydemarka . Der går kalvar og beiter , dei roar seg der og et — kvar kvist .
23027011	Når greinene turkar , — bryt ein dei av , kvinner kjem — og nører opp eld med dei . For dette er eit uvitug folk . Difor syner skaparen — dei inga medkjensle , han som laga dei , — er dei ikkje nådig .
23027012	Den dagen skal Herren — slå fruktene ned frå den strøymande Storelv — til Egyptarbekken , og de , Israels søner , skal samlast inn , ein for ein .
23027013	Den dagen skal dei blåsa — i eit stort horn . Då kjem dei bortkomne — i Assyria heim att og dei som er spreidde i Egypt . Og dei skal tilbe Herren på det heilage fjellet — i Jerusalem .
23028001	Ve den stolte kransen åt Efraims drukne menn ! Ve dei visnande blomane , Efraims herlege prydnad , på høgda — over den grøderike dalen , der dei ligg drukne av vin .
23028002	Sjå , Herren sender — ei mektig kjempe . Som ein hagl-eling , — ein øydande storm , som ei kraftig regnskur — med flaumar av vatn slår han dei til jorda med makt .
23028003	Under fot skal han trakkast , den stolte kransen åt Efraims drukne menn .
23028004	Med dei visnande blomane , Efraims herlege prydnad , på høgda — over den grøderike dalen , skal det gå — som med ein sommarfiken som er mogen før hausten : Når nokon ser han , — sluker dei han så snart dei får han i handa .
23028005	Den dagen skal Herren , — Allhærs Gud , verta ein fager krans — og ei strålande krone for leivningen av folket sitt .
23028006	Han skal gje den — som sit på domarsetet , evne til å døma rett , og styrkja dei som driv fienden attende frå porten .
23028007	Men det er andre òg — som sjanglar , som ragar av vin — og sterk drikk : Prestar og profetar er drukne , heilt fortumla av vin . Dei ragar — av den sterke drikken , dei sjanglar når dei har syner , og er ustøe når dei dømer .
23028008	Ja , alle bord er fulle av spy , ikkje ein flekk er rein .
23028009	« Kven vil profeten — gje kunnskap ? Kven vil han få — til å skjøna sin bodskap ? Born som nett er avvande , som nyss er tekne frå brystet ?
23028010	Bod på bod , krav på krav , litt her og litt der ! »
23028011	Ja , gjennom folk — med stammande lipper og med framandt tungemål skal han tala til dette folket ,
23028012	han som sa til dei : « Her er staden der dei kan slå seg ned . Lat den trøytte få ro , her kan han kvila . » Men dei ville ikkje høyra .
23028013	Så skal då Herrens ord for dei verta « bod på bod , krav på krav , litt her og litt der ! » Når dei går , skal dei snåva , detta bakover og skamslå seg , gå i snara og verta fanga .
23028014	Så høyr då Herrens ord , — de spottarar som rår over folket i Jerusalem !
23028015	De seier : « Vi har gjort ei pakt — med døden , ein avtale med dødsriket . Når flaumen kjem veltande , skal han ikkje nå oss . For vi har gjort lygn til livd og løynt oss bak svik . »
23028016	Difor , så seier Herren vår Gud : Sjå , eg legg ein grunnstein — på Sion , ein velprøvd stein , ein dyrverdig , — grunnfast hjørnestein . Den som trur , tek det med ro .
23028017	Eg vil gjera rett til mælesnor , rettferd til loddsnor . Hagl skal sopa bort lygnlivda , vatn skal skylja vekk — deira gøymsle .
23028018	Den pakt de har med døden , skal setjast ut av kraft , avtalen med dødsriket skal ikkje stå ved lag . Når flaumen kjem veltande , skal han slå dykk ned .
23028019	Så tidt han kjem farande , skal han riva dykk med seg . For morgon etter morgon — skal han koma , ja , både dag og natt . De skal skjelva av redsle når de skjønar bodskapen .
23028020	For senga er for kort til å strekkja seg i og teppet for lite til å sveipa seg i .
23028021	Ja , Herren skal reisa seg som på Perasim-fjellet og harmast som — i Gibeon-dalen . Han skal gjera si gjerning , ei underleg gjerning . Han skal gjera sitt verk , eit sjeldsynt verk .
23028022	Hald no opp — med den frekke spott , så lekkjene dykkar — ikkje skal strammast ! For frå Herren , Allhærs Gud , — har eg høyrt at øyding er fastsett — for heile landet .
23028023	Vend øyra til og høyr mi røyst , lyd etter og høyr kva eg seier !
23028024	Når bonden pløyer og skal så , held han då støtt på med å pløya og snu — og horva si jord ?
23028025	Nei , når han har jamna åkeren , spreier han dill — og strøyer ut karve , sår kveite , durra , bygg — og hirse , og spelt langsmed åkerreina .
23028026	Hans Gud har synt han — den rette måten og lært han — korleis det skal gjerast .
23028027	Ingen treskjer dill med slede eller rullar vognhjul over — karve . Nei , dill vert banka ut med — stav og karve med ein kjepp .
23028028	Vert vel brødkornet knust ? Nei , ein treskjer det — ikkje for lenge . Ein køyrer hestar — og vogner over , men lèt ikkje hjula — knusa kornet .
23028029	Dette òg kjem frå Herren , — Allhærs Gud . Underfulle er hans råd , stor er hans visdom .
23029001	Usæl Ariel , Ariel , byen der David slo leir ! Legg berre år til år , lat høgtider koma og gå !
23029002	Eg vil føra trengsle over Ariel — då vert det sorg og sut , og gjera deg — til eit verkeleg Ariel .
23029003	Eg lèt hæren min — kringsetja deg , kasta opp vollar ikring deg og reisa skansar mot deg .
23029004	Då skal du bøyast — og tala frå jorda , mulla fram dine ord frå støvet . Di røyst skal stiga — som daudingmål , dine ord skal koma — som kviskring frå molda .
23029005	Men så vert flokken — av dine fiendar som fint støv og hopen av valdsmenn — som fykande agner . Brått , i ein augneblink ,
23029006	kjem straffa frå Herren , — Allhærs Gud , med bulder og brak — og veldig døn , med vindkast , — storm og øydande eld .
23029007	Som ein draum , — som eit syn om natta , vert dei borte , — dei mange folkeslag som strider mot Ariel , som går til åtak — på byen og borga og fører trengsle over han .
23029008	Då går det — som når den svoltne — drøymer og tykkjer at han får mat : Når han vaknar , — er han like svolten . Det går som når — den tyrste drøymer og tykkjer at han drikk ; han vaknar maktlaus og tyrst . Så går det — med dei mange folkeslag som strider mot Sion-fjellet .
23029009	Stir på kvarandre , — fulle av undring , lat augo klinast att , — og ver blinde ! Drikk dykk drukne , — men ikkje av vin , og rag ikring , — men ikkje av rusdrikk !
23029010	For Herren har rent ut — over dykk ei ånd som valdar tung svevn . Han har late att augo dykkar — profetane , og sveipt hovuda dykkar — sjåarane .
23029011	Såleis har alle syner vorte dykk som orda i ei forsegla bok . Gjev dei henne til ein som skjønar skrift , og seier : « Les dette ! » så svarar han : « Eg kan ikkje , ho er forsegla . »
23029012	Og gjev dei boka til ein som ikkje kan lesa , og seier : « Les dette ! » så svarar han : « Eg skjønar ikkje skrift . »
23029013	Herren sa : Fordi dette folket held seg nær til meg — med munnen og ærar meg med lippene , medan hjarta er langt borte — frå meg , og fordi deira age for meg er menneskebod — som dei har lært seg ,
23029014	difor vil eg framleis — fara underleg fram , underleg og underfullt — mot dette folket . Då skal visdomen — åt deira vismenn forgå og klokskapen — åt dei kloke kverva .
23029015	Ve dei som nede i det djupe løyner for Herren — det dei har føre ! Dei gjer sine gjerningar — i mørkret og seier : « Kven ser oss , — kven veit om oss ? »
23029016	Kor bakvendt de tenkjer ! Skal ikkje krusmakaren aktast høgare enn leira ? Kan verket seia — om handverkaren : « Han har ikkje laga meg , » og kjeraldet om krusmakaren : « Han skjønar seg ikkje — på slikt » ?
23029017	No er det berre ei lita stund , så skal Libanon — verta ein frukthage , og det som no er frukthage , skal reknast for skog .
23029018	Den dagen skal dei døve høyra ord som står skrivne i bok , og ut or mørker og dimme skal blinde augo sjå .
23029019	Dei hjelpelause skal atter gleda seg i Herren , og dei fattige skal jubla over Israels Heilage .
23029020	For borte er valdsmannen , ute er det med spottaren , og utrudde er alle — som tenkte på vondskap ,
23029021	dei som med sitt ord — fekk folk dømde skuldige , la snarer for den — som hevda retten på tinget , og dreiv skuldfrie bort — med tomt snakk .
23029022	Difor , så seier Herren , han som er Gud for Jakobs ætt , han som fria ut Abraham : No skal ikkje Jakob — verta til skammar , hans andlet skal ikkje — bleikna meir .
23029023	For når han — og borna hans får sjå det mine hender — har gjort imellom dei , då skal dei — halda namnet mitt heilagt , dei skal helga Jakobs Heilage og ottast Israels Gud .
23029024	Dei som fer vilt i sine tankar , skal læra skjøn , og dei som murrar , skal få visdom .
23030001	Ve dei trassige sønene ! lyder ordet frå Herren . Dei set i verk planar — som ikkje er frå meg , og gjer samband — utan min Ande . Såleis legg dei synd til synd .
23030002	Dei fer av stad til Egypt og har ikkje rådspurt meg . Dei vil søkja vern hjå farao og finna livd — i skuggen av Egypt .
23030003	Men det vern de søkjer — hjå farao , skal verta til skam for dykk , og den livd de finn — i skuggen av Egypt , skal verta til vanære .
23030004	For om Israels hovdingar — kjem til Soan , og deira sendemenn — når fram til Hanes ,
23030005	så vert dei alle til skammar ved eit folk — som ikkje gagnar dei , som korkje er til hjelp — eller nytte , men berre til skam og vanære .
23030006	Domsord om dyra i Negev . Gjennom eit land — med naud og trengsle , der løver og løvinner — har sin heim , der hoggorm og flygande — ormar held til , fører dei sin rikdom — på eselrygg , sine skattar på kamelpuklar til eit gagnlaust folk .
23030007	Den hjelp egyptarane gjev , er ingenting verd . Difor kallar eg landet : « Rahab som held seg i ro » .
23030008	Gå no inn og rita dette på ei tavle for dei ! Skriv det opp i ei bok , så det i komande dagar kan vera eit evig vitnemål .
23030009	Ja , dette er eit trassig folk , søner som fer med lygn , born som ikkje vil lyda — Herrens lov .
23030010	Dei seier til sjåarane : « De skal ikkje sjå ! » og til profetane : « Kom ikkje til oss med syner om det som er rett ! Sei oss slikt — som vi gjerne vil høyra , lat oss få hildrande syner !
23030011	Vik av frå vegen , — bøy av frå stigen , lat oss vera i fred — for Israels Heilage ! »
23030012	Difor seier Israels Heilage : Fordi de vanvørder dette ordet , set lit til vald og svik og stør dykk til slikt ,
23030013	difor skal denne uretten — verta dykk som rivna i ein høg mur : Ho vert større og større , til muren ramlar ned , brått , i ein augneblink .
23030014	Han går i knas som eit leirkar , som ein slår sund utan skånsel . Mellom stykka — finst det ikkje eit krusbrot som kan brukast — til å henta eld frå åren eller til å ausa vatn or brunnen .
23030015	Så sa Herren Gud , Israels Heilage : « Vender de om — og held dykk i ro , skal de verta frelste . I stilla og tillit skal dykkar styrke vera . » Men de ville ikkje .
23030016	De sa : — « Nei , med hestar vil vi fara , » — ja , de skal så visst få fara ! « og med snøgge vogner — vil vi køyra . » Ja , snøgge er dei — som forfylgjer dykk !
23030017	Tusen skal fly — når ein einaste trugar , for trugsmål frå fem — skal de røma , til berre ein leivning er att , som eit samlingsmerke — på ein fjelltopp , som ei merkestong på — ein haug .
23030018	Men Herren stundar etter — å vera dykk nådig ; difor reiser han seg — og vil visa dykk miskunn . For Herren er rettens Gud . Sæle er alle som ventar på han !
23030019	Ja , du folk som bur på Sion , i Jerusalem , du skal ikkje gråta meir ! Herren vil vera nådig mot deg når du ropar til han . Så snart han høyrer det , svarar han deg .
23030020	Han vil nok gje dykk trengsle , med lite brød og vatn . Men vegvisarane dine skal ikkje lenger halda seg løynde . Augo dine skal få sjå dei som syner deg veg ,
23030021	og når de vik av til høgre eller venstre , skal øyro dine høyra det ordet bak deg : « Dette er vegen , gå på den ! »
23030022	Då skal du halda dei for ureine , dei sølvkledde gudebileta dine og dei gullkledde støypebileta dine . Du skal slengja dei bort som skitne filler . « Ut med dykk ! » skal du seia .
23030023	Då skal Herren gje regn til kornet du sår i åkeren , og brød av grøda som jorda ber , og det skal ha både saft og kraft . Den dagen skal feet ditt beita på vide marker .
23030024	Oksane og esla som arbeider på åkeren , får eta salta blandingsfôr som vert kasta fram med skuffel og greip .
23030025	På alle høge fjell og alle store haugar skal det vera rennande bekker , på den store drapsdagen , når tårna fell .
23030026	Månen skal lysa som sola , og solljoset skal verta sju gonger så sterkt — som ljoset for sju dagar , når Herren lækjer den skaden folket hans har fått , og fetlar det djupe såret deira .
23030027	Sjå , langt bortanfrå — kjem Herren med brennande vreide , — i alt sitt velde . Hans lipper dirrar av harme , hans tunge er — som øydande eld .
23030028	Hans pust — er lik ei fløymande elv som når heilt opp til halsen . Han legg eit tyningsåk — på folkeslaga , eit villføringsbeisel — i munnen på folka .
23030029	Då skal de syngja som den natt — då høgtida vert innvigd , de skal jubla av glede som når de går med fløytespel til Israels Berg på Herrens fjell .
23030030	Si mektige røyst — lèt Herren ljoma og syner korleis — hans arm slår ned med brennande vreide — og øydande eld , med storm og styrtregn — og kraftig hagl .
23030031	Ja , Assur skal skjelva av redsle når Herrens røyst lyder , når han slår med staven .
23030032	Kvar gong Herren — gjev han eit slag med sin tuktande stokk , skjer det til trommelåt — og lyreklang . I striden svingar han sin arm og kjempar imot han .
23030033	Ein eldstad er alt laga til , og den er tiltenkt kongen . Bålet er gjort både høgt og vidt med eld og ved i mengd . Og som ein svovelstraum set Herrens ande det i brann .
23031001	Ve dei som fer ned — til Egypt etter hjelp og set si lit til hestar , som stolar på vogner — fordi dei er mange , og på hestfolk — fordi dei er sterke , men ikkje vender seg — til Israels Heilage og ikkje søkjer råd hjå Herren .
23031002	Men han òg er vis — og lèt ulukka koma , sine ord tek han ikkje att . Han reiser seg mot flokken — av dei som gjer vondt , mot ugjerningsmenn — som kjem med hjelp .
23031003	Egyptarane er menneske — og ikkje Gud , deira hestar er kjøt og — ikkje ånd . Når Herren retter ut si hand , skal hjelparen snåva , og den som har fått hjelp , falla ; og alle skal dei gå til grunne .
23031004	For så har Herren sagt til meg : Liksom løva , den unge løva , knurrar over sitt rov og ikkje vert skræmd — av gjætarars rop eller dukkar seg ned — når dei bråkar , om heile flokken samlar seg — mot henne , såleis skal Herren , — Allhærs Gud , stiga ned og strida på Sions fjell og haug .
23031005	Liksom fuglane — breier ut sine venger , skal Herren , Allhærs Gud , verna om Jerusalem . Han skal verna og berga , skåna og fria ut .
23031006	Vend om , de Israels søner , til han de fall så djupt ifrå !
23031007	Den dagen skal de alle — kasta frå dykk avgudane av sølv og gull , som de sjølve har laga — til synd .
23031008	Assur skal falla for eit sverd som ikkje vert svinga — av menneske ; det sverdet — som gjer ende på han , er det ikkje ein mann — som lyfter . Han skal røma for sverdet , og hans unge stridsmenn skal setjast til tvangsarbeid .
23031009	Hans berg skal dra bort — i redsle , hans hovdingar røma frå fana . Så lyder ordet frå Herren , som har ein eld i Sion , ein omn i Jerusalem .
23032001	Når kongen råder — med rettferd , og stormenn styrer med rett ,
23032002	då vert kvar av dei — som ei livd mot vinden og som eit skjol mot styrtregn , som rennande bekker — i turt land , som skuggen av eit mektig fjell på jord som tyrstar etter vatn .
23032003	Dei som har augo å sjå med , skal ikkje vera blinde , og dei som har øyro — å høyra med , skal lyda etter .
23032004	Dei som ikkje tenkjer seg om , skal læra å skjøna ; dei stamme skal tala — lett og klårt .
23032005	Dåren skal ikkje lenger — kallast gjæv og skarven ikkje ein — adelsmann .
23032006	For ein dåre talar dårskap , i sitt hjarta — legg han vonde planar : Han vil gjera gudlaus gjerning , tala vilt og vrangt mot Herren , la den sveltande sakna mat og den tyrstande vanta drikke .
23032007	Skarvens våpen er vonde , han legg skamlege planar . Han vil skada dei hjelpelause — med lygn , og dei fattige — om dei hevdar sin rett .
23032008	Men gjæv mann — legg gjæve planar , han står fast — på det som er gjævt .
23032009	De sorglause kvinner , — stå opp , høyr mi røyst ! De trygge døtrer , — vend øyra til min tale !
23032010	År etter år skal de skjelva , — de trygge ; for vinhausten slår feil , og det kjem ingen frukthaust .
23032011	Skjelv , de sorglause kvinner , ja , skjelv av redsle , de trygge ! Kled dykk nakne , bind syrgjeplagg om hoftene !
23032012	Slå dykk for bringa , — lat klagerop lyda over fagre marker — og gode vintre ,
23032013	over åkrane åt folket mitt , der torn og tistel skyt opp , ja , over kvar lukkeleg heim i den jublande byen !
23032014	For slottet ligg tomt , og den ståkande hopen — er borte frå byen . Haugen og vakttårnet — har for alltid vorte til opne marker , der villesel gler seg og buskapar beiter .
23032015	Så skal det vera til ånd frå det høge — vert utrend over oss . Då skal øydemarka — verta frukthage , og frukthagen — skal reknast for skog .
23032016	Rett skal bu i øydemarka og rettferd — i det grøderike landet .
23032017	Rettferda skal koma med fred , og rettferds frukt — er evig ro og tryggleik .
23032018	Mitt folk skal bu — i eit fredeleg land , i trygge heimar , — der dei sorglaust kan kvila .
23032019	Skogen skal fellast og falla , byen skal siga i røys .
23032020	Sæle er de — som sår attmed alle bekker , som lèt okse og esel — gå fritt ikring !
23033001	Ve deg som herjar , men ikkje sjølv er herja , du ransmann — som ingen har rana ! Når du er ferdig med å herja , skal du herjast sjølv ; når du sluttar å rana , skal dei rana deg .
23033002	Ver oss nådig , Herre , — vi ventar på deg ! Ver du vår styrke kvar morgon , vår frelse når vi er i naud .
23033003	For di veldige røyst — rømer folka ; når du reiser deg , — vert folkeslag spreidde .
23033004	Folk riv til seg hærfang som når grashopper snøyer , som grashoppesvermar kastar dei seg over det .
23033005	Opphøgd er Herren , — han bur i det høge ; han fyller Sion — med rett og rettferd .
23033006	Trygge tider skal du få sjå , ein rikdom av frelse , — visdom og kunnskap . Då skal age for Herren — vera Sions skatt .
23033007	Høyr , Ariels menn , — kor det skrik der ute ! Sårt græt dei sendemenn — som tinga om fred .
23033008	Vegane ligg aude , ingen ferdast på stigane meir . Pakta vert broten — og vitne vanvørde ; ingen bryr seg om menneske .
23033009	Landet sturer og visnar , Libanon sjuknar bort av skam , Saron er som den aude mark , Basan og Karmel misser lauvet .
23033010	No vil eg reisa meg , — seier Herren , no vil eg stå opp og stiga fram .
23033011	De er svangre med høy — og føder halm , min pust skal øyda dykk — som eld .
23033012	Folkeslag skal brennast til kalk , dei skal brennast — som avhoggen klunger .
23033013	Høyr kva eg vil gjera , de som er langt unna , og kjenn min styrke , de som er nær !
23033014	Syndarar skjelv — av redsle på Sion , angst har gripe dei gudlause : « Kven kan bu — ved ein øydande eld ? Kven kan bu ved evige logar ? »
23033015	« Den som ferdast i rettferd og talar det som er rett , som seier nei til vinning — vunnen med vald , som veiftar med handa og viser at han ikkje tek muter , stappar øyro til — for all tale om bloddåd , og lèt augo att — for det som er vondt ,
23033016	han får bu på høge stader , bratte fjell er hans vern ; han får sitt brød — og vantar ikkje vatn . »
23033017	Med eigne augo skal du skoda Kongen i hans herlegdom , og du får sjå eit vidsveimt land .
23033018	Du skal tenkja på redsla — som rådde : Kvar er han som skreiv og vog , kvar er han som talde tårna ?
23033019	Du ser ikkje lenger — det frekke folket , folket med — det vanskelege språket som ingen skjønar , med stammande tunge — som ingen kan tyda .
23033020	Sjå på Sion , byen der vi held våre høgtider ! Augo dine skal skoda Jerusalem , den trygge stad , teltet som ikkje skal flyttast , med pluggar — som ikkje skal rivast , og snorer som aldri slitnar .
23033021	For der er Herren , — den veldige , med oss . Der skal breie elvar strøyma ; men på dei skal båtar ikkje gå og stolte skuter ikkje fara .
23033022	For Herren er vår domar , han er vår hovding , Herren er vår konge , han frelser oss .
23033023	Slakt heng tauverket — på dine skip , det held ikkje masta på plass og held ikkje seglet utspent . Då kan folk skifta hærfang — i mengd , jamvel lame ranar og plyndrar .
23033024	Ingen borgar skal seia : — « Eg er sjuk . » Dei som bur der , har fått sine synder tilgjevne .
23034001	Kom hit og høyr , — de folkeslag , lyd etter , de folkeætter ! Jorda og alt som fyller henne , — skal høyra , jordheimen og alt som — lever der .
23034002	For Herren er harm på alle folk , han er vreid på heile deira hær . Han har bannstøytt dei og gjeve dei til slakting .
23034003	Dei drepne vert slengde — til sides ; teven stig frå lika , og blodet renn på fjella .
23034004	Heile himmelhæren — går i oppløysing , himmelen vert ihoprulla — som ein bokrull . Heile hans hær skal visna som lauvet på vintreet visnar , og frukta på fikentreet — turkar inn .
23034005	Når sverdet mitt har sløkt sin torste på himmelen , då fer det ned over Edom , det folk eg har bannlyst — og dømt .
23034006	Herrens sverd er fullt av blod , det er metta med feitt , med blod av lam og bukkar , med nyrefeitt av verar . For Herren held offerslakting — i Bosra , ei stor nedslakting i Edom .
23034007	Saman med folket — skal villoksar falla , unge stutar og sterke oksar . Landet skal drikka seg — utyrst av blod og jorda gjødslast med feitt .
23034008	For det er ein hemnardag — for Herren , eit attergjeldsår — i striden for Sion .
23034009	Bekkene i Edom — skal verta til bek og molda til svovel ; ja , landet skal verta — til brennande bek .
23034010	Korkje dag eller natt — skal det slokna , evig skal røyken stiga frå det . Frå ætt til ætt — skal landet liggja audt , aldri skal nokon — fara igjennom det .
23034011	Pelikan og hegre — skal ta det i eige , ugle og ramn skal bu i det . Herren strekkjer mælesnor — og lodd ut over landet , og det vert audt og snautt .
23034012	Det finst ikkje stormenn der , og ingen — som kan ropast ut til konge ; det er ute med alle hovdingar .
23034013	I slotta veks klunger , i borgene nesle og tistel . Landet vert ein heim — for sjakalar , ein tilhaldsstad for strutsar .
23034014	Ville hundar — og ørkendyr møtest , raggetroll ropar til kvarandre . Der slår Lilit seg òg til ro og finn seg ein kvilestad .
23034015	Der byggjer pilormen bol — og legg egg , han rugar og klekkjer dei ut — i skuggen . Der samlast gribbane — med kvarandre .
23034016	Sjå etter i Herrens bok og les ! Ikkje eitt av desse dyra — skal vanta , ingen av dei — skal sakna dei andre . For påbodet kjem — frå Herrens munn , det er hans Ande — som samlar dei .
23034017	Sjølv har han kasta lodd — for dei ; med mælesnor i si hand skifter han ut landet . Dei skal ta det i eige — for alle tider og bu der frå ætt til ætt .
23035001	Øydemark og turrlende — skal gleda seg , den aude hei — skal jubla og bløma .
23035002	Ho skal bløma som lilja og jubla , ja ropa av fryd . Libanons herlegdom — får ho i gåve , Karmels og Sarons prydnad . Herrens herlegdom — skal folket få sjå , stråleglansen frå vår Gud .
23035003	Styrk dei kraftlause hender , gjer dei skjelvande kne sterke !
23035004	Sei til dei urolege hjarto : Ver frimodige , ver ikkje redde ! Sjå , der er dykkar Gud ! Han kjem med straff . Gud vil gjera attergjeld . Sjølv kjem han og frelser dykk .
23035005	Då skal blinde augo opnast og dauve øyro latast opp .
23035006	Då skal den lame — springa som ein hjort og tunga åt den mållause jubla . For kjelder bryt fram — i øydemarka og bekker på dei turre vidder .
23035007	Den gloande sand — vert til sevkransa sjø , det tyrste land — til vassrike kjelder . Sjakalars mark — vert ein kvilestad , der graset gror — mellom røyr og sev .
23035008	Og der skal det — vera ein kongsveg , Den heilage vegen — skal han kallast . På den skal ingen urein — ferdast , det skal vera ein pilegrimsveg — for Guds folk ; ikkje eingong dårar — skal fara vilt .
23035009	Der skal inga løve ferdast og inkje rovdyr setja sin fot ; dei skal ikkje finnast meir . Men dei utløyste — skal ferdast der .
23035010	Herrens utløyste — skal venda heim att . Dei skal koma til Sion — med fagnadrop , med evig glede om si panne . Fryd og glede skal møta dei , sorg og sukk må røma .
23036001	I det fjortande året Hiskia var konge , drog Sankerib , kongen i Assyria , mot alle festningsbyane i Juda og tok dei .
23036002	Så sende assyrarkongen hærføraren sin med ein stor hær frå Lakisj mot kong Hiskia i Jerusalem . Han stogga innmed vassleidningen frå Øvredammen , attmed vegen til Bleikjevollen .
23036003	Då gjekk slottshovdingen Eljakim , son til Hilkia , ut til han saman med riksskrivaren Sjebna og kanslaren Joak , son til Asaf .
23036004	Hærføraren ropa til dei : Sei til Hiskia : Så seier storkongen , kongen i Assyria : Kva er det du lit på , sidan du kjenner deg så trygg ?
23036005	Meiner du at tome ord er råd og styrke i krig ? Kven er det du lit på , sidan du har sett deg opp mot meg ?
23036006	Du set nok di lit til Egypt , den brotne røyrstaven , som stikk hol i handa på dei som stør seg på han . Såleis er farao , kongen i Egypt , for alle som lit på han .
23036007	Men svarar du meg : « Det er Herren vår Gud vi set vår lit til » , då spør eg deg : Var det ikkje hans offerhaugar og altar Hiskia tok bort , då han sa til folket i Juda og Jerusalem : « Berre framfor dette altaret skal de bøya dykk og tilbe ? »
23036008	Gjer no eit vågemål med herren min , kongen i Assyria : Eg gjev deg to tusen hestar dersom du kan finna ryttarar til dei .
23036009	Korleis kan du då driva attende ein einaste statthaldar , ein av dei ringaste tenarane åt herren min , du som set di lit til Egypt og vonar at du skal få vogner og hestfolk derifrå ?
23036010	Trur du kanskje at eg har drege mot dette landet for å øydeleggja det utan at Herren ville det så ? Nei , Herren sjølv sa til meg at eg skulle dra opp mot dette landet og leggja det i øyde .
23036011	Då sa Eljakim , Sjebna og Joak til hærføraren : « Tal til tenarane dine på arameisk , for vi skjønar det . Tal ikkje Judea-mål til oss , så folket som står på muren , høyrer det . »
23036012	Men hærføraren svara : « Trur du herren min har sendt meg for å seia dette berre til herren din og til deg ? Nei , det er like mykje til mennene som sit på muren , dei som snart må eta sin eigen skit og drikka sitt eige vatn , liksom de . »
23036013	Så steig hærføraren fram og ropa med høg røyst på judeisk : Høyr kva storkongen , kongen i Assyria , seier !
23036014	Så seier kongen : Lat ikkje Hiskia narra dykk ! For han kan ikkje berga dykk .
23036015	Lat ikkje Hiskia få dykk til å lita på Herren , når han seier : « Herren vil nok berga oss . Denne byen skal ikkje gjevast i hendene på assyrarkongen . »
23036016	Høyr ikkje på Hiskia ! For så seier kongen i Assyria : Gjer fred med meg , og gjev dykk over til meg ! Så skal de få eta , kvar av sitt vintre og sitt fikentre , og drikka vatn , kvar or sin brunn ,
23036017	til dess eg kjem og tek dykk med til eit land som er likt dykkar eige , eit land med korn og druesaft , med brød og vingardar .
23036018	Lat ikkje Hiskia få lokka dykk når han seier : « Herren vil nok berga oss . » Har vel andre folks gudar berga sine land for kongen i Assyria ?
23036019	Kvar er gudane åt Hamat og Arpad ? Kvar er gudane åt Sefarvajim ? Og kvar er gudane åt Samaria ? Har dei berga landet ut or mi hand ?
23036020	Kven var det av gudane i alle desse landa som berga landet sitt ut or mi hand ? Og så skulle Herren kunna berga Jerusalem !
23036021	Dei tagde og svara ikkje eit ord . For kongen hadde sagt frå at dei ikkje skulle svara han .
23036022	Så kom slottshovdingen Eljakim , son til Hilkia , riksskrivaren Sjebna og kanslaren Joak , son til Asaf , med sundrivne klede til Hiskia og fortalde kva hærføraren hadde sagt .
23037001	Då kong Hiskia høyrde det , reiv han sund kleda sine , tok på seg botsdrakt og gjekk inn i Herrens hus .
23037002	Så sende han slottshovdingen Eljakim , riksskrivaren Sjebna og dei eldste av prestane , kledde i botsdrakt , til profeten Jesaja , son til Amos .
23037003	Dei sa til han : « Så seier Hiskia : Dette er ein dag med trengsle , tukt og vanære . For barnet er kome til livmormunningen , men det finst ikkje kraft til å føda .
23037004	Kanskje Herren din Gud høyrer det hærføraren har sagt , han som er send av herren sin , assyrarkongen , for å spotta den levande Gud . Kanskje Herren din Gud vil straffa han for dei orda han har høyrt . Så send då opp ei bøn for den leivningen som enno er att ! »
23037005	Då kongsmennene kom til Jesaja ,
23037006	sa han til dei : « Sei til herren dykkar : Så seier Herren : Ver ikkje redd for dei ord du har høyrt , dei spottord som mennene åt assyrarkongen har tala mot meg .
23037007	No vil eg skyta det i hugen hans at han skal fara heim att til landet sitt når han får høyra eit rykte ; og der vil eg la han falla for sverd . »
23037008	Så drog hærføraren av stad . Han hadde høyrt at assyrarkongen var faren bort frå Lakisj , og møtte han medan han stridde mot Libna .
23037009	Kongen fekk no høyra at Tirhaka , kongen i Nubia , hadde drege i hærferd mot han . Då sende han atter nokre menn til Hiskia og sa :
23037010	« Så skal de seia til Hiskia , kongen i Juda : Lat deg ikkje narra av din Gud , som du set di lit til , når han seier : Jerusalem skal ikkje falla i hendene på assyrarkongen .
23037011	Du har sjølv høyrt kva assyrarkongane har gjort med alle dei andre landa , korleis dei har lagt dei i øyde . Og så skulle du verta berga !
23037012	Har dei vorte berga av gudane sine , dei folka som fedrane mine gjorde ende på : folka i Gosan , Karan og Resef og Eden-folka i Telassar ?
23037013	Kvar er no kongane i Hamat og Arpad , kongen i Sefarvajim-byen og kongane i Hena og Ivva ? »
23037014	Då Hiskia hadde teke imot og lese brevet som sendemennene kom med , gjekk han opp i templet og breidde det ut for Herrens åsyn .
23037015	Hiskia bad til Herren og sa :
23037016	« Herre , Allhærs Gud , Israels Gud , du som tronar over kjerubane , einast du er Gud for alle rike på jorda , du som har skapt himmelen og jorda .
23037017	Vend øyra til , Herre , og høyr ! Lat opp augo , Herre , og sjå ! Høyr alle dei ord som Sankerib har sendt for å spotta den levande Gud !
23037018	Det er sant , Herre , at kongane i Assyria har øydt alle land og folkeslag .
23037019	Dei har kasta gudane deira på elden . For dei er ikkje gudar , men verk av menneskehender , laga av tre og stein . Difor kunne dei gjera ende på dei .
23037020	Men berga oss no frå hans velde , Herre , vår Gud , så alle rike på jorda kan sjå at einast du , Herre , er Gud . »
23037021	Då sende Jesaja Amosson dette bodet til Hiskia : Så seier Herren , Israels Gud : Eg har høyrt den bøna du bad til meg om Sankerib , kongen i Assyria .
23037022	Og dette er det ordet Herren talar mot han : Ho hånar deg og spottar deg , Sions dotter , den unge møy ; ho rister på hovudet etter deg , Jerusalem , den unge jenta .
23037023	Kven er det — du krenkjer og vanærar ? Kven tek du til ords imot ? Høgt lyfter du augo dine mot Israels Heilage .
23037024	Du lét dine tenarar — spotta Herren og sa : — « Med mine mange vogner fór eg opp til dei høge fjell , langt inn på Libanon . Der felte eg høgvaksne sedrar og dei finaste sypressar . Eg nådde til den høgaste topp , der skogen står som ein hage .
23037025	Eg har grave etter vatn og drukke or framande kjelder . Med mine fotsolar turka eg ut alle elvane i Egypt . »
23037026	Har du ikkje høyrt om dette ? Eg planla det for lenge sidan ; eg laga det så i eldgamal tid , og no har eg sett det i verk . Så kunne du øyda — festningsbyar og gjera dei til ruinhaugar .
23037027	Dei som budde der , stod med kraftlause hender , fylte av redsle og skam . Dei likna vokstrane på marka , den grøne groen — og graset på tak , som svid av før det veks til .
23037028	Om du sit eller står , om du kjem eller går , så kjenner eg til det . Når du rasar mot meg , — veit eg om det .
23037029	Men fordi du rasar mot meg , og eg har høyrt — kor sorglaus du er , set eg ring i nasen din og legg beisel i munnen din . Så fører eg deg attende den vegen du er komen .
23037030	Dette skal du ha til teikn : I år må de eta — det som gror av spillkorn , og til års korn — som har sått seg sjølv . Men tredje året — skal de så og hausta , planta vingardar og eta frukta .
23037031	Den resten av Juda — som vert berga , skal atter skyta djupe røter , og greinene skal bera frukt .
23037032	For frå Jerusalem — kjem det ein rest , frå Sion-fjellet ein flokk — som er berga . Dette skal Herren , — Allhærs Gud , gjera i sin brennhug .
23037033	Ja , så seier Herren — om assyrarkongen : Han skal ikkje koma inn — i denne byen og ikkje skyta ei pil dit inn . Han skal ikkje gå imot han — med skjold , og ikkje kasta opp ein voll — imot han .
23037034	Den vegen han kom , — skal han fara attende ; i denne byen — skal han ikkje koma inn , lyder ordet frå Herren .
23037035	Eg vil verna byen og berga han for mi eiga og for min tenar — Davids skuld .
23037036	Så gjekk Herrens engel ut og slo i hel 185000 mann i assyrarleiren . Då folk stod opp om morgonen , fekk dei sjå alle som låg døde der .
23037037	Då tok Sankerib , assyrarkongen , ut og fór heim att . Og sidan heldt han seg i ro i Ninive .
23037038	Ein gong medan han heldt bøn i templet åt Nisrok , guden sin , kom sønene hans , Adrammelek og Sareser , og hogg han ned med sverd . Dei kom seg unna og rømde til Ararat-landet . Og Asarhaddon , son hans , vart konge etter han .
23038001	På den tid vart kong Hiskia så sjuk at det stod om livet . Då kom profeten Jesaja , son til Amos , til han og sa : « Så seier Herren : No må du ordna opp etter deg , for du skal døy ; du får ikkje leva lenger . »
23038002	Då vende Hiskia andletet mot veggen og bad til Herren .
23038003	« Å , Herre , » sa han , « kom i hug at eg har ferdast trufast og heilhjarta for ditt åsyn og gjort det som godt er i dine augo . » Og Hiskia gret høgt .
23038004	Då kom Herrens ord til Jesaja , og det lydde så :
23038005	« Gå og sei til Hiskia : Så seier Herren , Gud åt David , ættefar din : Eg har høyrt bøna di og sett tårene dine . Sjå , eg legg endå femten år til levetida di .
23038006	Eg vil berga deg og denne byen frå assyrarkongen og hans velde , og eg vil verna denne byen .
23038007	Og dette skal du ha til teikn frå Herren på at han vil halda det han har lova :
23038008	Eg lèt skuggen gå ti strekar attende på soluret åt Akas , like langt som han før har gått fram . » Og sola gjekk ti strekar attende , like langt som ho før hadde gått fram .
23038009	Ein salme som Juda-kongen Hiskia fekk skriven då han hadde vore sjuk , men hadde kome seg av sjukdomen :
23038010	Eg tenkte : I mine beste år må eg gå bort . Attmed portane til dødsriket — må eg halda til dei dagar eg har att .
23038011	Eg sa : Eg får ikkje sjå Herren i landet åt dei levande . Eg får ikkje skoda — menneske meir mellom dei som bur på jorda .
23038012	Som eit gjætartelt vert min bustad teken ned og ført bort ifrå meg . No rullar eg saman min — livsvev , dei siste trådane skjer han av . Frå morgon til kveld gjev du meg i dødens vald .
23038013	Eg ropar om hjelp — til morgonen renn ; som ei løve — knasar han alle mine bein . Frå morgon til kveld gjev du meg i dødens vald .
23038014	Eg pip som svala og trasta og klynkar som ei due . Med sløve augo — ser eg opp mot det høge . Eg er i naud , Herre , gå god for meg , du !
23038015	Kva skal eg seia ? Han gav meg ein lovnad og har gripe inn . Stilt vil eg ferdast — alle mine dagar etter all mi sjelekvide .
23038016	Herre , ved dette — får menneske liv , det held mi ånd i live . Så gjer meg då frisk , og lat meg få leva !
23038017	Sjå , det som var så bittert , har vorte til fred for meg . Du har spart mitt liv , så eg ikkje går til grunne — i grava . For alle mine synder har du kasta bak din rygg .
23038018	Dødsriket prisar deg ikkje , ingen av dei døde lovar deg . Dei som fer ned i grava , ventar ikkje på din truskap .
23038019	Dei levande er det — som prisar deg , liksom eg i dag . Ein far fortel sine søner om din truskap , Gud .
23038020	Herren vil frelsa meg . Kom , lat oss spela på harpe framfor Herrens hus — alle våre dagar .
23038021	Jesaja sa : « Henta ei fikenkake og legg henne til plaster på svullen ! Så vert kongen god att . »
23038022	Då spurde Hiskia : « Kva skal eg ha til teikn på at eg kan gå opp til Herrens hus ? »
23039001	På den tid sende babylonarkongen Merodak Baladan , son til Baladan , nokre menn med brev og gåver til Hiskia . For han hadde høyrt at han hadde vore sjuk , men no var vorten frisk att .
23039002	Hiskia gledde seg då dei kom . Han synte dei huset der han hadde skattane sine , sølvet og gullet , balsambuskane og den fine oljen , våpenhuset og alt det som fanst i skattkammera hans . Det var ikkje den ting i heile hans hus og rike som Hiskia ikkje synte dei .
23039003	Då kom profeten Jesaja til kong Hiskia og spurde han : « Kva sa desse mennene , og kvar kom dei frå ? » « Dei kom frå eit land langt borte , » svara Hiskia , « frå Babylonia . »
23039004	« Kva fekk dei sjå i huset ditt ? » spurde profeten . Hiskia svara : « Alt det som finst i huset mitt , fekk dei sjå . Det var ikkje den ting i skattkammera mine som eg ikkje synte dei . »
23039005	Då sa Jesaja til Hiskia : « Høyr ordet frå Herren , Allhærs Gud :
23039006	Det kjem ei tid då alt det som er i huset ditt , og det som fedrane dine har samla til denne dag , skal førast bort til Babylonia . Det vert ingen ting att , seier Herren .
23039007	Dei skal ta nokre av sønene dine , av dei som er ætta frå deg , og gjera dei til hoffmenn i slottet åt babylonarkongen . »
23039008	Då sa Hiskia til Jesaja : « Godt er det ordet frå Herren som du har tala . » Han tenkte : « Det vert nok trygt og godt så lenge eg lever ! »
23040001	Trøysta , — trøysta mitt folk , seier dykkar Gud .
23040002	Tala mildt til Jerusalem og ropa til henne at striden hennar er enda , at skulda hennar er kvitta , at ho har fått av Herrens hand dobbelt for alle sine synder .
23040003	Høyr , det er ein som ropar — i heia : Ryd veg for Herren , lag gjennom øydemarka ein kongsveg for vår Gud !
23040004	Kvar dal skal hevjast , kvart fjell , — kvar haug skal jamnast . Bakket land skal verta slette og kollane flat mark .
23040005	Herrens herlegdom — skal syna seg , og alle menneske skal sjå det . Dette er ordet — frå Herrens munn .
23040006	Høyr , det er ein som seier : — « Forkynn ! » Eg spør : — « Kva skal eg forkynna ? » « Alle menneske er som graset , og all deira herlegdom — som blomen på marka .
23040007	Graset turkar bort , — og blomen visnar når Herrens ande blæs på dei ; ja , i sanning , folk er som gras .
23040008	Graset turkar bort , — og blomen visnar , men ordet frå vår Gud — står fast til evig tid . »
23040009	Stig opp på høge fjellet , du Sions gledebod ! Lat røysta ljoma , Jerusalems fagnadbod ! Lat røysta ljoma , reddast ikkje ! Sei til byane i Juda : « Sjå , der er dykkar Gud ! »
23040010	Sjå , Herren din Gud — kjem med velde , hans arm gjev han herredøme . Dei han fekk i løn , er med han , dei han vann , går føre han .
23040011	Som ein hyrding — skal han gjæta si hjord . Han skal samla lamma i armen og bera dei ved barmen , og lamsauene skal han leia .
23040012	Kven har mælt havet — med si hand og himmelen — med utspente fingrar ? Kven samla molda på jorda — i skjeppe , vog fjella på vekt og haugane i vektskåler ?
23040013	Kven har rettleitt — Herrens Ande , kven har lært han — og gjeve han råd ?
23040014	Kven har han samrådt — seg med , så han kunne gje han skjøn , læra han å gjera det rette , gje han kunnskap og syna han vegen til visdom ?
23040015	Sjå , folka er som ein drope — på eit spann , som støvfjom på ei vektskål — å rekna ; jamvel øyar og strender — veg ikkje meir enn dust .
23040016	Libanon har ikkje skog nok — til brensel og ikkje dyr nok til brennoffer .
23040017	Som inkje er alle folk — for Herren , han reknar dei — for reine inkjevetta .
23040018	Kven vil de då likna Gud med , kva kan de setja opp mot han ?
23040019	Eit gudebilete vert støypt — av ein meister , ein gullsmed kler det med gull og lagar sølvkjeder til det .
23040020	Den som skal laga — eit gudebilete , vel seg tre som ikkje morknar , og leitar opp ein kunnig — meister til å gjera eit bilete — som står støtt .
23040021	Veit de det ikkje , har de ikkje høyrt det ? Er det ikkje kunngjort dykk — frå fyrste stund ? Har de ikkje skjøna det frå heimsens grunnvoll — vart lagd :
23040022	Herren tronar over — jordkrinsen , og dei som bur der , — er som grashopper . Han breier ut himmelen — som eit slør , spenner han ut — som eit telt til å bu i .
23040023	Han lèt fyrstar gå til grunne og rydjar ut styresmenn — på jord .
23040024	Knapt er dei planta , knapt er dei sådde , knapt har dei røtt seg i jorda , så blæs han på dei , — og dei visnar , og stormen føykjer dei bort — som strå .
23040025	« Kven vil de likna meg med , kven er eg lik ? » — seier Den Heilage .
23040026	Lyft augo mot det høge og sjå : Kven var det som skapte — desse ? Han som mønstrar deira hær — og fører dei ut og nemner dei alle med namn . Hans kraft er så stor — og hans styrke så veldig at det vantar ikkje ein .
23040027	Kvifor talar du så , Jakob , kvifor seier du , Israel : « Min veg er løynd for Herren , min Gud bryr seg ikkje — om min rett » ?
23040028	Veit du det ikkje , — har du ikkje høyrt det ? Herren er den evige Gud som skapte den vide jord . Han vert ikkje trøytt , — han vert ikkje mødd , hans vit kan ingen grunda ut .
23040029	Han gjev den trøytte kraft , og den som ingen krefter har , gjev han stor styrke .
23040030	Gutar vert trøytte og mødde , unge karar snåvar og fell .
23040031	Men dei som ventar på Herren , — får ny kraft ; dei lyfter vengene som ørnar , dei spring og trøytnar ikkje , dei går og mødest ikkje .
23041001	Ver stille , — de øyar og strender , og høyr på meg , lat folka samla nye krefter ! Lat dei koma og tala si sak , lat oss saman gå fram — for retten !
23041002	Kven har vekt — den mannen frå aust som sigeren møter — kvar han set foten ? Kven gjev folkeslag — i hans makt og lèt han råda over kongar ? Med sverdet gjer han dei — lik støv , med bogen — lik fykande halmstrå .
23041003	Han forfylgjer dei , — og trygt går han fram , er berre så vidt nedpå vegen — med foten .
23041004	Kven var det — som sette dette i verk ? Han som frå opphavet — kalla ættene fram . Eg , Herren , er den fyrste , og eg skal vera hjå dei siste .
23041005	Øyar og strender — ser det og reddast , heimsens endar skjelv . Dei stimar i hop og kjem .
23041006	Den eine hjelper den andre — og seier : « Gå frimodig til verket ! »
23041007	Meisteren set mot — i gullsmeden , den som bankar til metallet — med hamar , set mot i han — som slår på ambolten . Han seier om loddinga : — « Ho er god . » Så fester dei biletet med naglar , og det står støtt .
23041008	Men du Israel , min tenar , Jakob , som eg har valt ut , du ætt av Abraham , min ven !
23041009	Eg henta deg — frå heimsens endar og kalla deg — frå den ytste utkant . Eg sa til deg : — « Du er min tenar , eg har valt deg ut — og ikkje støytt deg bort . »
23041010	Ver ikkje redd , — for eg er med deg ! Sjå deg ikkje rådvill ikring , for eg er din Gud ! Eg styrkjer deg og hjelper deg og held deg oppe — med mi frelsarhand .
23041011	Sjå , dei vert til spott og skam , alle som harmast på deg . Dei vert til inkjes , — går til grunne , dei som set seg opp mot deg .
23041012	Om du leitar , finn du dei ikkje , dei som står deg imot . Dei går heilt til grunne , dei som strider mot deg .
23041013	For eg er Herren din Gud , som har gripe di høgre hand og seier til deg : — « Ver ikkje redd ! Eg hjelper deg . »
23041014	Ver uredd , Jakob , — du arme kryp , og de , Israels menn ! Eg hjelper deg , — lyder ordet frå Herren , Israels Heilage er din utløysar .
23041015	Sjå , eg gjer deg — til ein treskjeslede , kvass og ny , — med mange taggar ! Du skal treskja fjell — og krasa dei , og haugar skal du gjera — lik agner .
23041016	Du skal kasta dei i veret , — så vinden tek dei , og stormen spreier dei — vidt ikring . Men sjølv skal du jubla — i Herren og rosa deg av Israels Heilage .
23041017	Dei arme og fattige — leitar fåfengt etter vatn , medan tunga brenn av torste . Eg , Herren , vil høyra — deira bøn , Israels Gud går ikkje frå dei .
23041018	Eg lèt elvar strøyma fram — på snaue høgder og kjelder midt i dalar . Eg gjer øydemarka — til sevgrodd tjørn og turre landet — til ein kjeldevang .
23041019	Eg lèt sedrar veksa — i øydemarka , akasie , myrt og oliventre . Eg plantar sypress — på den aude hei saman med gran og buksbom ,
23041020	så alle kan sjå og vita at Herrens hand har gjort det , leggja seg på hjarta og skjøna at Israels Heilage har skapt det .
23041021	Legg fram dykkar sak ! — seier Herren . Kom med grunnane ! — seier Jakobs konge .
23041022	Lat dei koma og kunngjera oss det som sidan skal henda . Fortel oss — kva som før har hendt , så vi kan merka oss det ! Eller lat oss få høyra — kva som skal koma , så vi kan vita kva — utgangen vert !
23041023	Kunngjer det — som eingong skal henda , så vi kan skjøna at de er gudar ! Ja , gjer eitkvart , — godt eller vondt , så vi alle kan sjå det — og undrast !
23041024	Sjå , de er reine inkjevetta , og det de gjer , — er ingenting verdt . Ein styggedom er det — å velja seg dykk .
23041025	Eg har vekt ein mann frå nord , og han kjem , frå eit land i aust ; han skal kalla på mitt namn . Styresmenn trakkar han ned — som søle , liksom pottemakaren — stampar leire .
23041026	Kven kunngjorde dette — frå fyrst av , så vi kunne vita det ? Kven forkynte det i gamal tid , så vi kunne seia : — « Det er rett » ? Ingen har kunngjort det , ingen har sagt frå , ingen har høyrt eit ord — frå dykk .
23041027	Eg er den fyrste — som seier til Sion : « Sjå , der er dei ! » og sender gledebod — til Jerusalem .
23041028	Eg ser meg om , — men det finst ikkje ein , ikkje ein som kan gje råd , så eg kunne spørja — og få svar .
23041029	Nei , alle er dei inkjevetta , og det dei gjer , — er ingenting verdt . Gagnlause — er deira støypte bilete .
23042001	Sjå , min tenar — som eg stør , min utvalde — som eg har hugnad i ! Eg har lagt min Ande på han , retten skal han føra ut til folka .
23042002	Han skal ikkje skrika — og ikkje ropa og ikkje bruka mælet på gata .
23042003	Han skal ikkje bryta — eit broste sev og ikkje sløkkja — ein rykande veik . Med truskap — skal han føra retten ut .
23042004	Han skal ikkje trøytna og ikkje bryta saman før han har breitt ut retten — på jorda . Øyar og strender — ventar på hans lære .
23042005	Så seier Herren Gud , han som skapte himmelen — og spente han ut , og breidde ut jorda — med alt som der gror , han som gjev livspust — til folket på jord og ånd til dei som ferdast der :
23042006	Eg , Herren , — har kalla deg i rettferd og teke deg i handa . Eg har skapt deg og gjort deg til ei pakt — for folket , til eit ljos for folkeslaga .
23042007	Du skal opna blinde augo og føra fangar ut or fengslet , dei som sit i mørkret , ut or fangeholet .
23042008	Eg er Herren , det er mitt namn . Eg gjev ikkje mi ære til andre og ikkje min pris til gudebilete .
23042009	Det som vart varsla før , — er kome , og no kunngjer eg nye ting . Før dei enno gror fram , lèt eg dykk få høyra om dei .
23042010	Syng ein ny song for Herren , lovsyng han — frå heimsens endar , de som ferdast på havet , og alt som fyller det , de øyar og strender og de som bur der !
23042011	Øydemarka med sine byar — skal syngja , landsbyane der Kedar held til . Dei som bur på fjellet , — skal jubla , frå fjelltoppane — skal dei ropa høgt .
23042012	Dei skal gje Herren ære , forkynna hans pris — på øyar og strender .
23042013	Herren dreg ut som ei kjempe ; han eggjar sin stridshug — som ein krigar , lèt hærropet ljoma og viser sin styrke på fiendane :
23042014	I lange tider — har eg halde meg i ro , eg har tagt og tøymt meg sjølv . No skrik eg — som ei fødande kvinne , eg frøser og syp etter anden .
23042015	Eg vil gjera fjell og haugar aude og svi av alt grønt på dei . Elvar vil eg gjera til turt land , og myrar vil eg leggja turre .
23042016	Blinde vil eg føra på ein veg dei ikkje kjenner , på ukjende stigar vil — eg leia dei . Mørkret framføre dei — vil eg gjera til ljos og ulendt mark til slette . Dette er det eg vil gjera , og ingen ting skal vera ugjort .
23042017	Med skam må dei vika attende , dei som lit på gudebilete , dei som seier til støypte bilete : « De er våre gudar . »
23042018	Høyr , de døve ! Lyft augo og sjå , de blinde !
23042019	Kven er blind , — om ikkje min tenar , og døv som mitt sendebod ? Kven er blind som min ven og døv som Herrens tenar ?
23042020	Mangt har du sett , men du ansar det ikkje ; du har opne øyro , — men høyrer ikkje .
23042021	Herren ville for si — rettferd skuld gjera lova stor og herleg .
23042022	Men folket er herja og plyndra , alle er bundne i fangehol , i fengsel ligg dei bortgøymde . Dei vart til hærfang , — og ingen berga dei , til rov , — og ingen sa : « Gjev det att ! »
23042023	Kven av dykk vil høyra — på dette , lyda etter frå denne stund ?
23042024	Kven var det — som gav Jakob til plyndring og Israel til ransmenn ? Det var Herren , — som vi synda imot . Dei ville ikkje gå på hans vegar og lydde ikkje hans lov .
23042025	Så rende han ut over dei sin heite harme — og ein veldig krig . Det loga ikring dei , — men dei skjøna det ikkje , det svidde dei , — men dei ansa det ikkje .
23043001	Og no , så seier Herren , han som skapte deg , — Jakob , og laga deg , Israel : Ver ikkje redd ! Eg har løyst deg ut og kalla deg ved namn , — du er min .
23043002	Går du gjennom vatn , — er eg med deg , gjennom elvar , — skal dei ikkje riva deg bort . Går du gjennom eld , — skal du ikkje svi deg , og logen skal ikkje brenna deg .
23043003	For eg er Herren din Gud , Israels Heilage , din frelsar . Eg gjev Egypt — til løysepeng for deg , Nubia og Seba i staden — for deg .
23043004	Fordi du er dyr i mine augo , høgt akta og elska av meg , gjev eg menneske — i staden for deg , folkeslag for ditt liv .
23043005	Ver ikkje redd , — for eg er med deg ! Austanfrå vil eg henta di ætt , og vestanfrå vil eg samla deg .
23043006	Eg seier til nordheimen : « Kom med dei ! » og til sørheimen : « Hald dei ikkje att ! » Henta sønene mine — langt bortanfrå og døtrene mine — frå heimsens ende ,
23043007	alle som er kalla — med mitt namn , alle dei eg har skapt , ja , skapt og gjort til mi ære .
23043008	Før fram dette folket , eit folk som har augo , — men ikkje ser , og øyro , men ikkje høyrer .
23043009	Lat alle folka samla seg og alle folkeslag møta ! Kven av dei — kan kunngjera slikt og seia oss det — som før har hendt ? Lat dei føra fram vitne , — så dei kan få rett ! Lat dei høyra på og seia : — « Det er sant ! »
23043010	Men de er mine vitne , — seier Herren , og min tenar , — som eg har valt ut , så de skal kjenna meg — og tru på meg og skjøna at eg er Gud . Før meg var ingen gud til , og etter meg — skal det ingen koma .
23043011	Eg , ja eg er Herren , og utan meg — finst det ingen frelsar .
23043012	Det er eg — som har kunngjort dette , eg har frelst og gjort det kjent ; ingen framand gud — har gjort det . De er mine vitne , seier Herren . Eg er Gud ,
23043013	og det er eg frå æve av . Ingen kan riva ut or mi hand . Det eg gjer , — kan ingen gjera ugjort .
23043014	Så seier Herren , dykkar utløysar , — Israels Heilage : For dykkar skuld — sender eg bod til Babylon og bryt ned alle bommane der ; då vert kaldearjubelen — til klageskrik .
23043015	Eg er Herren , dykkar Heilage , Israels skapar , dykkar konge .
23043016	Så seier Herren , han som gjorde veg — gjennom sjøen , ein stig i det veldige vatnet ,
23043017	som førte hestar og vogner , hær og hovdingar uti . Der vart dei liggjande — og reiste seg ikkje , dei slokna som ein veik .
23043018	Tenk ikkje på det — som hende før , gjev ikkje akt — på det som eingong var !
23043019	Sjå , eg skaper noko nytt . No gror det fram . Merkar de det ikkje ? Ja , eg legg veg i øydemarka og stigar i den aude hei .
23043020	Dyra på marka skal æra meg , både sjakalar og strutsar . For eg gjev vatn i øydemarka , lèt elvar renna i den aude hei , så mitt utvalde folk — kan få drikka .
23043021	Det folket eg har skapt meg , skal forkynna min pris .
23043022	Men på meg har du ikkje kalla , — Jakob , du har ikkje gjort deg bry — for meg , Israel .
23043023	Du har ikkje bore fram — for meg brennofferlam og ikkje æra meg — med slaktoffer . Eg har ikkje plaga deg — med offergåver og ikkje trøytta deg — med røykjelse .
23043024	Du har ikkje kjøpt meg — krydder for sølv og ikkje metta meg — med offerfeitt . Du har berre plaga meg — med dine synder og trøytta meg — med dine misgjerningar .
23043025	Eg , ja eg er den — som slettar ut dine misgjerningar — for mi skuld , og dine synder — kjem eg ikkje i hug .
23043026	Stemn meg ! Lat oss saman gå for retten ! Legg fram di sak , — så du kan få rett !
23043027	Den fyrste far din synda , og dine talsmenn — sette seg opp mot meg .
23043028	Så laut eg vanæra — heilage hovdingar , lysa Jakob i bann og gje Israel til spott .
23044001	Men høyr no , Jakob , — min tenar , du Israel , som eg har valt ut !
23044002	Så seier Herren , han som har skapt deg — og laga deg og hjelpt deg alt frå mors liv : Ver ikkje redd , — du min tenar Jakob , Jesjurun , som eg har valt ut !
23044003	For eg vil renna vatn — over det tyrste og straumar over det turre . Min Ande vil eg renna ut — over di ætt og mi velsigning — over dine etterkomarar .
23044004	Dei skal veksa opp — som sev i vatn , som poplar attmed bekkefar .
23044005	Ein skal seia : — « Eg høyrer Herren til » , ein annan skal kalla seg — med Jakobs namn . Ein skal skriva i si hand : — « For Herren » , og Israel skal han få — til ærenamn .
23044006	Så seier Herren , Israels konge og utløysar , Herren , Allhærs Gud : Eg er den fyrste , — og eg er den siste , og utan meg — finst det ingen Gud .
23044007	Kven er som eg ? Lat han stiga fram og fortelja , ja , leggja fram for meg — det som har hendt alt frå eg skapte — det fyrste folket . Og lat han seia dei det — som sidan skal henda .
23044008	Ottast ikkje , ver ikkje redde ! Har eg ikkje for lenge sidan kunngjort og sagt deg det ? De er mine vitne . Finst det ein Gud utan meg ? Eg veit ikkje om — noko anna berg .
23044009	Dei som lagar gudebilete , — duger ikkje ; og deira kjære gudar — kan ikkje hjelpa . Deira vitne ser ikkje — og skjønar ikkje , difor vert dei til skammar .
23044010	Kven lagar ein gud — og støyper eit bilete utan å venta seg gagn av det ?
23044011	Alle som dyrkar det , — vert til skammar ; dei som lagar det , — er berre menneske . Lat dei samlast og stiga fram ! Dei skal alle fyllast — med redsle og skam .
23044012	Smeden arbeider med meiselen og strevar attmed kolelden . Han formar biletet med hamar og lagar det til med sin sterke arm . Han vert svolten og kreftene minkar . Han vert tyrst og misser sin styrke .
23044013	Treskjeraren spenner ut mælesnora og teiknar biletet med krit . Han ritar det opp med passar og formar det med skavjern . Så lagar han det til i manneskapnad , som eit fagert menneske , og set det i eit hus .
23044014	Han feller sedrar , eller han vel seg ei steineik eller ei eik , som har vakse seg sterk mellom trea i skogen . Han plantar òg eit laurbærtre , og regnet gjev vokster .
23044015	Dette brukar mannen til brensel . Noko tek han til å verma seg med , og noko nører han opp eld med når han skal baka brød . Men han lagar òg ein gud som han kastar seg ned for , eit gudebilete som han bøyer kne for .
23044016	Halvparten av treet brenner han i elden . På glørne steikjer han kjøt , et og vert mett . Så vermer han seg og seier : « Å , no er eg varm ; eg merkar elden ! » .
23044017	Resten gjer han til ein gud , eit gudebilete , som han bøyer seg for . Han kastar seg ned , bed til det og seier : « Frels meg , for du er min gud ! »
23044018	Slike folk er utan vit og skjøn . Augo deira er attklinte , så dei ikkje ser , og hjarto deira harde , så dei ikkje skjønar .
23044019	Mannen tenkjer seg ikkje om og har ikkje klokskap og skjøn nok til å seia : « Halvparten av treet brende eg opp . På glørne steikte eg brød og kjøt og åt . Og så skulle eg laga resten til eit ufyseleg bilete og bøya kne for ein trekubbe ! »
23044020	Berre oske er det han jagar etter . Eit dåra hjarta har ført han vilt , så han ikkje bergar seg og seier : « Er det ikkje lygn det eg held i mi høgre hand ? »
23044021	Kom dette i hug , Jakob , kom det i hug , Israel ! For du er min tenar . Eg har skapt deg , — du er min tenar , du er ikkje gløymd av meg , — Israel .
23044022	Eg stryk bort dine brot — som ei skodd og dine synder som ei sky . Vend om til meg , — eg løyser deg ut !
23044023	Jubla , du himmel , for Herren har gripe inn . Rop av fryd , de jordedjup ! Bryt ut i jubel , alle fjell , du skog med alle dine tre ! For Herren løyser ut Jakob og syner sin herlegdom — på Israel .
23044024	Så seier Herren , din utløysar , han som skapte deg i mors liv : Eg er Herren som gjorde alt ; himmelen spente eg ut åleine , og jorda breidde eg ut — utan hjelp .
23044025	Eg gjer teikna — åt varseltydarane til inkjes og lèt spåmennene verta — til narr . Eg får vismenn til å tagna , gjer deira visdom til dårskap .
23044026	Men eg stadfester orda — åt mine tenarar og gjennomfører den plan som mine sendebod — forkynner . Eg seier om Jerusalem : « Der skal det bu folk , » og om byane i Juda : « Dei skal byggjast opp att ; eg skal reisa det — som ligg i røys . »
23044027	Eg seier til havdjupet : — « Torna ! Dine straumar turkar eg ut . »
23044028	Eg seier om Kyros : « Han er min hyrding , han skal fullføra alt det eg vil ; han skal seia om Jerusalem : Byen skal byggjast ! og om templet : Det skal atter verta grunnlagt . »
23045001	Så seier Herren til den han har salva , til Kyros , som eg held — i hans høgre hand for å tvinga folkeslag — under han , løysa beltet av kongar og opna dører for han , så ingen port skal vera stengd .
23045002	Eg vil gå føre deg . Bakkar vil eg jamna , bronsedører vil eg sprengja , og jernbommar vil eg slå sund .
23045003	Eg vil gje deg skattar , — dulde i mørkret , og rikdomar , — gøymde på løynlege stader , så du skal vita at eg er Herren , Israels Gud , — som har kalla deg på namn .
23045004	For min tenar Jakobs skuld , for Israel , min utvalde , har eg kalla deg — og gjeve deg eit ærenamn , endå du ikkje kjende meg .
23045005	Eg er Herren , og ingen annan , utan meg finst det ingen Gud . Eg spente beltet om livet — på deg , endå du ikkje kjende meg ,
23045006	så dei skal vita — både i aust og vest at det finst ingen annan — enn eg . Eg er Herren , og ingen annan .
23045007	Eg skaper ljoset , og eg lagar mørkret ; eg skaper lukke og ulukke . Det er eg , Herren , — som gjer alt dette .
23045008	Lat det drypa ovanfrå , — du himmel , lat rettferd strøyma , de skyer ! Jorda skal opna seg for det , og den frukt ho ber , er frelse , det ho lèt gro , er rettferd . Eg , Herren , skaper dette .
23045009	Ve den som trettar — med sin skapar — eit krusbrot — mellom krusbrot av jord ! Kan leiret seia til han — som formar det : « Kva er det du gjer ? » Kan verket seia : « Han har ikkje handlag » ?
23045010	Ve den som seier til ein far : « Kva er det du avlar ? » og til ei kvinne : « Kva er det du føder ? »
23045011	Så seier Herren , Israels — Heilage , han som skaper dei ting — som kjem : Kvi spør de meg — om mine søner , kvi seier de meg — kva eg skal gjera ?
23045012	Det var eg som laga jorda og skapte menneske der . Eg spente ut himmelen — med mine hender , og heile hans hær baud eg ut .
23045013	I rettferd har eg vekt ein mann og jamna alle hans vegar . Han skal byggja min by og senda heim — mitt bortførte folk utan vederlag , utan betaling , seier Herren , Allhærs Gud .
23045014	Så seier Herren : Du skal få all den rikdom som egyptarane har samla — med sitt strev og nubiarane med sin handel . Og røslege karar frå Seba skal koma og høyra deg til . Deg skal dei fylgja , og i lekkjer skal dei gå . For deg skal dei kasta seg ned , til deg skal dei fagnande seia : « Berre hjå deg er Gud ; og det finst ingen annan , ingen annan Gud . »
23045015	Sanneleg , du er ein Gud — som løyner seg , du Israels Gud og frelsar .
23045016	Til spott og skam skal dei verta , alle som lagar gudebilete ; med vanære skal dei gå bort .
23045017	Men Israel finn frelse — hjå Herren ; ei evig frelse skal det vera . De skal aldri verta — til spott og skam .
23045018	Ja , så seier Herren , som skapte himmelen , han , den einaste Gud , som laga og forma jorda og gjorde hennar — grunnvollar faste , som ikkje skapte henne — til ei audn , men laga henne til bustad — for folk : Eg er Herren , og ingen annan .
23045019	Eg har ikkje tala i det dulde , ein stad i det mørke land . Eg har ikkje sagt til Jakobs ætt : « Søk meg i det aude og tome ! » Eg , Herren , talar sanning og forkynner det som er rett .
23045020	Samla dykk og kom , stig fram i lag , de som har sloppe — unna folkeslaga ! Dei skjønar ingenting , dei som ber sine gudebilete — av tre og bed til ein gud — som ikkje kan frelsa .
23045021	Ta til ords , — legg fram dykkar sak , ja , berre rådlegg saman ! Kven har kunngjort — dette føreåt og forkynt det for lenge sidan ? Er det ikkje eg , Herren ? Utan meg er det ingen Gud ; det finst ingen annan — rettferdig og frelsande Gud .
23045022	Vend deg til meg og få frelse , heile du vide jord ! For eg er Gud , og ingen annan .
23045023	Ved meg sjølv har eg svore , eit sanningsord har gått ut — or min munn , eit ord som eg ikkje tek att : For meg skal kvart kne — bøya seg , kvar tunge — skal sverja meg truskap .
23045024	Om meg skal dei seia : « Berre hjå Herren — er frelse og styrke . » Til han — skal dei skamfulle koma , alle som harmast på han .
23045025	Ved Herren — skal dei vinna rettferd , og av han skal dei rosa seg , alle som er av Israels ætt .
23046001	Bel sig saman , — og Nebo fell . Deira bilete vert lagde — på lastdyr og fe . Dei som før vart borne — av dykk , ligg no som ei bør — på trøytte dyr .
23046002	Dei sig og stuper , alle saman , dei kan ikkje berga — dei som ber dei , men må sjølve fara or landet .
23046003	Høyr på meg , du Jakobs ætt , alle som er att av Israels hus , de som er borne frå mors liv og lyfte på hender — frå mors fang :
23046004	Alt til dykkar alderdom — er eg den same , til de grånar i håret , — skal eg bera dykk . Det har eg gjort , — og det skal eg gjera , ja , eg skal bera og berga dykk .
23046005	Kven vil de setja opp mot meg og likna meg med ? Kven vil de halda — for jamliken min ?
23046006	Somme auser ut gull or pungen og veg opp sølv på vekt . Dei leiger ein gullsmed — som lagar ein gud ; så bøyer dei seg ned — og tilbed han .
23046007	Dei tek han på aksla , — ber han bort og set han på plass . Så står han der og rører seg ikkje av flekken . Ropar dei til han , — svarar han ikkje , han bergar dei ikkje or naud .
23046008	Tenk på dette og ver faste , ta det til hjarta , de svikarar !
23046009	Tenk på det som hende før , heilt ifrå eldgamal tid ! For eg er Gud , og ingen annan , eg er Gud , — og det finst ingen som eg .
23046010	Eg kunngjer frå opphavet — dei siste ting , varslar føreåt — det som skal henda . Eg seier : « Den plan eg har lagt , — står fast , og alt eg vil , det gjer eg . »
23046011	Eg kallar hit ein rovfugl — frå aust ; frå eit land langt borte — kallar eg han , den mannen — som set min plan i verk . Eg har tala og lèt det koma , eg har tenkt det — og lèt det henda .
23046012	Høyr på meg , — de stridlyndte menn , de som er så langt frå rettferd .
23046013	Eg fører hit mi rettferd , ho er ikkje langt borte , mi frelse dryer ikkje . Så gjev eg frelse på Sion og lèt Israel — få sjå min herlegdom .
23047001	Stig ned og set deg — i molda , Babels dotter , du unge møy ! Set deg på jorda , — utan kongsstol , du kaldeardotter ! For du skal ikkje lenger kallast den fine og bortskjemde møy .
23047002	Ta kverna fram og mal ! Legg sløret bort , — lyft slepet opp , så foten vert berr , og du kan vassa over elvar .
23047003	Dei skal kle av deg og sjå deg naken . Eg tek hemn og sparer ingen ,
23047004	seier vår utløysar . Herren , Allhærs Gud , — er hans namn . Israels Heilage er han .
23047005	Set deg stilt , og gå inn i mørkret , du kaldeardotter ! For du skal ikkje lenger kallast dronning over kongerike .
23047006	Eg var harm på mitt folk og førte vanære — over mitt arveland . Eg gav dei i dine hender , og du hadde ikkje medkjensle — med dei . Jamvel på gamle folk la du ditt tunge åk .
23047007	Du sa : « Eg skal for alltid — vera dronning ! » Du la deg ikkje dette på hjarta og tenkte ikkje på endelykta .
23047008	Så høyr då dette , du nytesjuke , som sit så trygg og tenkjer med deg sjølv : « Eg og ingen annan ! Eg skal ikkje sitja enkje og aldri leva barnlaus . »
23047009	Men begge desse ulukkene skal koma over deg , brått , på ein einaste dag . Barnløyse og enkjestand kjem på deg i fullaste mål trass i all di svartekunst og dine sterke trolldomsord .
23047010	Du kjende deg trygg — i din vondskap og sa : « Det er ingen som ser meg . » Din visdom og kunnskap — førte deg vilt , så du tenkte med deg : « Eg og ingen annan ! »
23047011	Så skal du då råkast — av noko vondt som du ikkje kan mana bort . Ei ulukke skal henda deg , og den kan du ikkje hindra — med soning . Brått kjem det over deg , eit stormver du ikkje venta .
23047012	Kom no med dine — trolldomsord og all di svartekunst , som du har drive med — frå din ungdom ! Kanskje kunne du finna hjelp , kanskje skræma ulukka bort !
23047013	Du har streva — med mange planar . Lat dei stiga fram og — hjelpa deg , dei som granskar himmelen og kikkar på stjernene , dei som månad etter månad varslar det som skal henda deg .
23047014	Men sjå , dei vert som halm ; elden brenner dei opp . Dei kan ikkje berga livet frå den sterke logen . Det er ikkje glør — til å verma seg med , ikkje bål til å sitja framfor .
23047015	Så går det dine trollmenn , som du har trøytta deg ut med frå du var ung . Dei vinglar kvar sin veg ; det finst ingen som — hjelper deg .
23048001	Høyr dette , — du Jakobs ætt , de som ber Israels-namnet og har runne or Judas kjelde , de som sver ved Herrens namn og prisar Israels Gud , men ikkje i sanning — og rettferd !
23048002	Dei kallar seg — etter den heilage byen og stør seg til Israels Gud . Herren , Allhærs Gud , — er hans namn .
23048003	Det som har hendt , — har eg kunngjort føreåt , or min munn gjekk det ut , — eg forkynte det ; brått greip eg inn , — og det skjedde .
23048004	Eg visste at du er strid , at nakken din er ei jernsen og panna di som bronse .
23048005	Så kunngjorde eg det føreåt , lét deg vita det før det hende , så du ikkje skulle seia : « Dette har mitt — gudebilete gjort , min gud av tre og metall — har laga det så . »
23048006	Du har høyrt og sett det alt . Må de ikkje sanna det ? Men no forkynner eg — noko nytt , dulde ting som du ikkje — veit om .
23048007	No vert det skapt og ikkje før , du har ikkje høyrt om det — før i dag , så du ikkje skulle seia : « Det visste eg ! »
23048008	Du har korkje høyrt — eller visst det , eller før fått øyra opp for det . Eg visste då vel — kor trulaus du er , frå mors liv — har du heitt ein svikar .
23048009	For mitt namn skuld — døyver eg min harme , for mi ære skuld tøymer — eg meg og rydjar deg ikkje ut .
23048010	Eg har reinsa deg , — men ikkje som sølv , eg har prøvt deg — i lidingsomnen .
23048011	For mi eiga skuld — grip eg no inn . Kor ville eg elles verta vanæra ! Mi ære gjev eg ingen annan .
23048012	Høyr på meg , Jakob , du Israel , som eg har kalla ! Eg er den same , eg er den fyrste , og eg er den siste òg .
23048013	Ja , mi hand har — grunnfest jorda , mi høgre hand — breidde himmelen ut . Eg kalla dei fram , og dei stod der begge .
23048014	Kom saman , alle , og høyr ! Kven av dykk — har kunngjort dette ? Han som Herren elskar , skal fullføra hans vilje — mot Babel og syna hans makt — mot kaldearfolket .
23048015	Eg har tala , og eg har kalla han , eg har sendt han — og lèt ferda hans lukkast .
23048016	Kom hit til meg og høyr dette : Frå fyrste stund tala eg ope , og så snart det hende , — var eg der . « No har Herren vår Gud sendt meg og sin Ande . »
23048017	Så seier Herren , din utløysar , Israels Heilage : Eg er Herren din Gud , som lærer deg det som gagnar , og fører deg — den vegen du skal gå .
23048018	Å , ville du lyda på mine bod ! Då vart din fred som elva , di rettferd — som havsens bylgjer .
23048019	Då vart di ætt så tallaus — som sanden , dine etterkomarar — som sandkorna ; deira namn vart aldri stroke og ikkje sletta hjå meg .
23048020	Dra ut or Babylon , — bort frå Kaldea ! Forkynn det med jubel , — rop det ut , lat det nå til heimsens ende : Herren har løyst ut Jakob , — sin tenar .
23048021	Dei tyrstar ikkje når han fører dei i øydemarka , vatn or berget — lèt han sildra åt dei ; han kløyver fjell , — og vatnet renn .
23048022	Dei gudlause har ingen fred , — seier Herren .
23049001	Høyr på meg , de øyar og strender , lyd etter , de folk langt borte ! Frå mors liv — har Herren kalla meg , frå mors fang — har han nemnt mitt namn .
23049002	Han har gjort min munn — til eit kvast sverd og løynt meg i skuggen — av si hand . Han har gjort meg — til ei kvass pil og gøymt meg i sitt pilehus .
23049003	Han sa til meg : « Du er Israel , min tenar , på deg vil eg syna — min herlegdom . »
23049004	Men eg sa : « Til fåfengs har eg streva , til unyttes har eg øydt — mi kraft . Min rett er likevel hjå Herren , mi løn er hjå min Gud . »
23049005	« Og no , » seier Herren , som frå mors liv har skapt meg til sin tenar , til å føra Jakob attende til han og samla Israel hjå han — eg er gjæv i Herrens augo , og min Gud — har vorte min styrke ,
23049006	« det er for lite — at du er min tenar som skal reisa opp att — Jakobs ætter og føra heim att — den frelste flokken av Israel . Eg vil gjera deg — til eit ljos for folkeslag , så mi frelse kan nå — til heimsens ende . »
23049007	Så seier Herren , Israels utløysar , — Israels Heilage , til han — som alle vanvørder og skyr , til han som er træl — under valdsherrar : Kongar skal sjå det — og reisa seg , fyrstar skal kasta seg ned , for Herrens skuld , — han som er trufast , for Israels Heilage , — som valde deg ut .
23049008	Så seier Herren : I nådens tid bønhøyrer eg deg , på frelsesdagen hjelper eg deg . Eg har skapt deg og gjort deg til ei pakt — for folket . Du skal atterreisa landet og skifta ut odelsgrunn som ligg aud og snau ,
23049009	og seia til fangane : « Gå ut ! » til dei som er i mørkret : — « Kom fram ! » Langs vegane skal dei finna mat og beite på alle snaue høgder .
23049010	Dei skal ikkje svelta — og ikkje tyrsta , korkje sol eller hete — skal skada dei . For han som miskunnar dei , skal føra dei og leia dei — til vassrike kjelder .
23049011	Eg gjer alle fjell til farande veg , mine kongsvegar — skal byggjast høgare .
23049012	Sjå , langt bortanfrå kjem dei , somme frå nord — og somme frå vest og somme frå Sinim-landet .
23049013	Jubla , du himmel , — og fegnast , du jord ! Set i med glederop , de fjell ! For Herren trøystar sitt folk , han viser miskunn — mot sine armingar .
23049014	Men Sion seier : « Herren har forlate meg , min Gud har gløymt meg . »
23049015	Gløymer vel ei kvinne — brystbarnet sitt , har ho ikkje medkjensle — med den son ho fødde ? Og om ei mor kan gløyma , så gløymer ikkje eg deg .
23049016	Sjå , eg har teikna deg — i mine hender , dine murar har eg — alltid for auga .
23049017	Dei som skal byggja deg , — skundar seg hit , og dei som reiv ned — og la deg i øyde , fer bort ifrå deg .
23049018	Lyft augo og sjå deg ikring ! Dei samlar seg alle — og kjem til deg . Så sant eg lever , — lyder ordet frå Herren , du skal ta dei på deg — som eit smykke , og binda dei om deg — som eit brurebelte .
23049019	No vert det for trongt for deg , det aude og snaue — og øydelagde landet . Og borte er dei — som ville tyna deg .
23049020	Dei born du fekk — då du var barnlaus , skal endå ein gong seia til deg : « Denne staden er meg — for trong . Flytt deg , så eg kan få bu her ! »
23049021	Då skal du tenkja med deg : « Kven har født meg desse ? Eg var barnlaus — og ufør til å føda , landlyst og bortdriven . Kven har fostra desse ? Eg sat einsam att . Kvar kjem desse frå ? »
23049022	Så seier Herren vår Gud : Sjå , eg lyfter mi hand — til teikn for folkeslag og reiser mitt merke for folka . Så kjem dei med sønene dine — i armen , og døtrene dine ber dei — på aksla .
23049023	Kongar skal vera fosterfedrar — for deg og deira dronningar — barnfostrer . Dei skal kasta seg til jorda — for deg og slikka støvet for dine føter . Då skal du skjøna — at eg er Herren , og at dei som set si von til meg , ikkje skal verta til skammar .
23049024	Kan nokon ta hærfang — frå ein krigar , kan fangar sleppa frå — ein valdsmann ?
23049025	Ja , så seier Herren : Fangar skal takast — frå krigaren , og hærfang skal bergast — frå valdsmannen . Eg vil strida mot dei — som strider mot deg , og borna dine vil eg frelsa .
23049026	Eg lèt dei som trælka deg , eta sitt eige kjøt og drikka sitt blod — som druesaft . Og alle menneske skal skjøna at eg er Herren , din frelsar , Jakobs Veldige , din utløysar .
23050001	Så seier Herren : Kvar er det — skilsmålsbrevet som eg har sendt mor dykkar — bort med ? Eller kven hadde krav på meg , så eg laut selja dykk til han ? Nei , de vart selde — fordi de synda , og mor dykkar vart bortsend — fordi de sveik meg .
23050002	Kvifor fann eg ingen då — eg kom , kvifor fekk eg ikkje svar — då eg ropa ? Er mi hand for kort til å frelsa , har eg ikkje kraft til å berga ? Med eit trugande ord — legg eg sjøen turr og gjer elvar til øydemark , så fisken døyr av torste og ligg og rotnar — fordi vatnet er borte .
23050003	Eg kler himmelen i svart og sveiper han i syrgjebunad .
23050004	Herren min Gud har gjeve meg ei læresveins-tunge , så eg med mitt ord — kan styrkja den trøytte . Kvar morgon — vekkjer han mitt øyra , så eg kan høyra — på læresveins vis .
23050005	Herren min Gud — har opna mitt øyra . Eg sette meg ikkje imot og drog meg ikkje unna .
23050006	Min rygg baud eg fram — til dei som slo , mine kinn til dei — som reiv meg i skjegget . Eg gøymde ikkje mitt andlet for vanære og spytt .
23050007	Herren min Gud — kjem meg til hjelp ; difor skjemmest eg ikkje . Difor gjer eg andletet — hardt som flint , og eg veit at eg ikkje — vert til skammar .
23050008	Han er nær , han som hjelper meg — til min rett . Kven vil føra sak mot meg ? Lat oss møtast for retten ! Kven er min motpart ? Lat han stiga fram !
23050009	Sjå , Herren min Gud — kjem meg til hjelp . Kven vil døma meg skuldig ? Dei vert alle utslitne — som ein kledning , mòl skal eta dei opp .
23050010	Dei av dykk — som har age for Herren , skal høyra på hans tenar . Den som ferdast i mørker og ikkje ser det minste ljos , han kan lita på Herrens namn og stø seg til sin Gud .
23050011	Men de som kveikjer opp eld og skyt brannpiler — til alle kantar , gå inn i den logande elden , mellom pilene — som de har kveikt ! Frå mi hand — kjem dette over dykk , i pinsle skal de liggja .
23051001	Høyr på meg , de som jagar — etter rettferd , de som søkjer Herren ! Sjå på det fjellet — de er hogne utor , det steinbrotet de er tekne frå !
23051002	Sjå på Abraham , far dykkar , og på Sara , som fødde dykk ! Han var berre éin — då eg kalla han , men eg velsigna han og gav han ei talrik ætt .
23051003	Ja , Herren skal trøysta Sion , trøysta alle hennar aude tufter . Han gjer hennar øydemark — lik Eden , hennar aude hei — lik Herrens hage . Der skal fryd og glede råda , der skal takkesong — og jubeltonar lyda .
23051004	Høyr på meg , mitt folk , vend øyra til , mi folkeætt ! For lov går ut frå meg , eg set min rett til ljos for folka .
23051005	Mi rettferd er nær , mi frelse er i kjømda , mine armar skal hjelpa folka — til deira rett . Øyar og strender ventar — på meg , dei biar på min sterke arm .
23051006	Lyft augo mot himmelen , og sjå på jorda her nede ! For himmelen — skal kverva som røyk , jorda skal slitast ut — som ein kledning , og dei som bur der , — skal døy som mygg . Men mi frelse skal vara evig , mi rettferd skal aldri få ende .
23051007	Høyr på meg , de som kjenner rettferd , du folk som har mi lov i hjarta ! Ottast ikkje — når menneske spottar , reddast ikkje når dei hånar !
23051008	For dei skal verta — som mòletne klede , lik ullty som åt har øydt . Men mi rettferd skal vara evig , mi frelse frå ætt til ætt .
23051009	Vakna , vakna , du Herrens arm , og kled deg i styrke ! Vakna som i gamle dagar , som i framfarne tider ! Var det ikkje du — som felte Rahab og gjennombora draken ?
23051010	Var det ikkje du — som turrla sjøen , som turka ut vatnet — i det store djup og gjorde havbotnen til veg , så det frelste folket — kunne fara der ?
23051011	Herrens utløyste — skal venda heim att . Dei skal koma til Sion — med fagnadrop , med evig glede om si panne . Fryd og glede skal møta dei , sorg og sukk må røma .
23051012	Eg er den som trøystar dykk . Kven er då du som reddast menneske — som må døy , menneskeborn som visnar — liksom graset ?
23051013	Kvifor gløymer du Herren , — din skapar , han som spente ut himmelen og grunnfeste jorda ? Kvifor skjelv du støtt , — heile dagen , for valdsmanns heite harme når han siktar på å tyna deg ? Kvar vert det vel — av hans harme ?
23051014	Snart skal den bundne — sleppa fri ; han skal ikkje døy og gå i grav , og ikkje skal han vanta brød .
23051015	Eg er Herren din Gud , som rører opp havet , — så bårene brusar . Herren , Allhærs Gud , — er hans namn .
23051016	Eg har lagt mine ord — i din munn og gøymt deg i skuggen — av mi hand . Eg som spente ut himmelen og grunnfeste jorda , seier til Sion : « Du er mitt folk . »
23051017	Vakna , vakna og reis deg , Jerusalem , du som laut drikka det vreidestaupet som du fekk av Herrens hand , og tøma til botnar den skåla som gjorde deg ør !
23051018	Det var ingen som — leidde henne , av alle dei søner ho fekk , ingen tok henne i handa , av alle dei born ho fostra .
23051019	Ulukker råka deg , to og to — kven viste medkjensle — med deg ? — vald og våde , svolt og sverd — kven trøysta deg ?
23051020	Maktlause låg dine søner på alle gatehjørne , som ein antilope i garnet , metta av Herrens — brennande vreide , av trugsmålet frå din Gud .
23051021	Så høyr då dette , du arming , du som er drukken , — om ikkje av vin !
23051022	Så seier Herren , — din Herre og Gud , som strider for sitt folk : Sjå , no tek eg ut or di hand den skåla som gjorde deg ør ; aldri meir skal du tøma — mitt vreidestaup .
23051023	Eg retter det til dei — som plaga deg , til dei som sa : « Legg deg ned , så vi kan få trø på deg ! » Og du laut gjera din rygg — lik flate marka , lik ein veg for ferdafolk .
23052001	Vakna , vakna , kled deg i styrke , Sion ! Ta på deg ditt høgtidsskrud , Jerusalem , du heilage by ! For aldri meir — skal det koma inn i deg ein uomskoren eller urein .
23052002	Rist av deg støvet og reis deg , set deg på trona , Jerusalem ! Løys lekkjene du har — om halsen , du hærtekne Sion-dotter !
23052003	Så seier Herren : For inkje vart de selde , og utan pengar — skal de løysast ut .
23052004	For så seier Herren din Gud : I si fyrste tid — drog folket mitt til Egypt og heldt til der . Sidan vart dei utan grunn — trælka av Assur .
23052005	Og no , lyder ordet frå Herren , kva skal eg gjera her når folket mitt er bortført — utan vederlag ? Valdsherrane hyler , — seier Herren , og dagen lang — vert namnet mitt spotta .
23052006	Difor skal folket mitt læra mitt namn å kjenna , ja , den dagen skal dei skjøna at det er eg som seier : — « Her er eg ! »
23052007	Kor fagert det er når han som ber gledebod , kjem springande over fjell , melder fred — og ber god bodskap , forkynner frelse — og seier til Sion : « Din Gud er konge ! »
23052008	Høyr , dine vaktmenn ropar , dei jublar alle i hop . For med eigne augo ser dei at Herren kjem heim att — til Sion .
23052009	Set i med jubelrop , de aude tufter i Jerusalem ! For Herren trøystar sitt folk og løyser ut Jerusalem .
23052010	Herren syner sin heilage arm for augo på alle folkeslag . Heile den vide jord får sjå frelsa frå vår Gud .
23052011	Far bort , far bort frå Babylon ! Ikkje rør noko ureint ! Dra ut or byen og reinsa dykk , de som ber Herrens kar !
23052012	For de treng ikkje — skunda dykk , de må ikkje røma frå byen . For Herren sjølv går føre dykk , og sist i flokken er Israels Gud .
23052013	Sjå , min tenar skal ha — framgang , han skal stiga — og lyftast og opphøgjast .
23052014	Liksom mange stokk til — då dei såg han — meir skamfaren var han — enn nokon mann , han såg ikkje ut — som eit menneske ,
23052015	så skal mange folkeslag — undrast over han , og kongar skal lata att — sin munn . For dei får sjå — det som aldri vart sagt dei , uhøyrde ting vert dei vitne til .
23053001	Kven trudde det bodet vi høyrde , og kven fekk sjå Herrens makt ?
23053002	Han rann som ein kvist — for Guds åsyn , som ein renning or turr jord . Nokon herleg skapnad — hadde han ikkje , det var ingen hugnad å sjå han .
23053003	Vanvørd var han , — folk heldt seg unna , ein mann i pinsler , — velkjend med sjukdom , ein svivørd mann — som ingen ville sjå på ; vi rekna han for inkje .
23053004	Sanneleg , våre sjukdomar — tok han på seg , og våre pinsler bar han . Vi trudde han var heimsøkt , slegen av Gud og ille plaga .
23053005	Men han vart såra for våre brot og sundbroten for våre synder . Straffa låg på han , — så vi skulle ha fred , og ved hans sår — har vi fått lækjedom .
23053006	Vi fór alle vilt som sauer , vi vende oss kvar til sin veg . Men Herren lét råka han det vi alle var skuld i .
23053007	Ille medfaren vart han , men bar det audmjukt ; han lét ikkje opp sin munn , som lammet dei fører — til slakting , og sauen som teier — når han vert klypt ; han lét ikkje opp sin munn .
23053008	Gjennom trengsle og dom — vart han teken bort . Men kven i hans samtid — vørde vel det ? Bortriven vart han — or levandelandet , for sitt folks brot laut han døy .
23053009	Dei gav han ei grav — mellom gudlause , hjå ein rikmann , — då han var død , endå han ikkje — hadde gjort nokon urett , og det ikkje fanst svik — i hans munn .
23053010	Det var Herrens vilje å knusa han med sjukdom . Men fordi han gav sitt liv — til soning , skal han få etterkomarar — og leva lenge , og ved han skal Herrens vilje — ha framgang .
23053011	Etter all si møde og sjelenaud skal han sjå ljos og mettast . Og når dei kjenner han , skal han , min rettferdige tenar , gjera dei mange rettferdige ; for han har bore deira synder .
23053012	Difor gjev eg han — dei mange til del , og dei sterke skal han få — til hærfang , fordi han gav sitt liv i døden og vart rekna — mellom brotsmenn . Han tok på seg synda — åt dei mange og bad for brotsmenn .
23054001	Rop av glede , — du barnlause , du som ikkje fødde ! Set i med fagnadrop og jubla , du som ikkje hadde rier ! For den einslege kvinna — har fleire born enn ho som har mann , — seier Herren .
23054002	Gjer større rom for teltet ditt , spenn ut dine teltdukar , — spar ikkje på dei , gjer snorene lange , — slå pluggane fast !
23054003	For til høgre og venstre — skal du breia deg ut . Di ætt skal driva ut folkeslag og bu i byar som låg aude .
23054004	Ver ikkje redd , du skal ikkje verta til skammar ! Ver ikkje skamfull , du skal ikkje verta vanæra ! No kan du gløyma — din ungdoms skam og ikkje meir minnast — din enkjestands vanære .
23054005	For han som skapte deg , — er din mann , Herren , Allhærs Gud , — er hans namn ; Israels Heilage er din utløysar , han som heiter Gud — for all jorda .
23054006	Som ei bortstøytt — og sorgfull kvinne kallar Herren deg attende . Kan ein vel vraka , — seier din Gud , ho som var kone — heilt frå sin ungdom ?
23054007	Ei lita stund gjekk eg frå deg , men i mi store miskunn vil eg føra deg heim att .
23054008	Då vreiden steig opp i meg , løynde eg andletet for deg — ein augneblink . Men med evig nåde vil eg miskunna deg , seier Herren , din utløysar .
23054009	For meg er dette — som i Noahs dagar , den gongen eg svor — at Noah-flaumen aldri meir skulle koma — over jorda . På same måten sver eg no at eg aldri meir skal harmast på deg — og refsa deg .
23054010	For om fjella vik — og haugane vert rikka , skal min nåde ikkje vika — frå deg , og mi fredspakt — skal aldri rikkast , seier Herren , — som miskunnar deg .
23054011	Du arme stormdrivne , som ikkje finn trøyst ! Sjå , eg legg din grunnvoll — med turkisar og byggjer din grunnmur — med safirar .
23054012	Eg gjer dine murtindar — av rubinar , dine portar av krystallar og heile din ringmur — av dyre steinar .
23054013	Alle dine born — skal vere opplærte av Herren , og stor er freden for dine søner .
23054014	Ved rettferd — skal du vera grunnlagd . Ver trygg for trengsle — du har ingenting å ottast , og for redsle — ho skal ikkje nå deg .
23054015	Går nokon til strid imot deg , kjem det ikkje frå meg . Den som tek på deg , skal falla for di hand .
23054016	Sjå , eg skaper smeden som blæs i kolelden og lagar våpen til sitt bruk . Og eg skaper øydaren til å herja og skada .
23054017	Ikkje eitt våpen — dei smider imot deg , skal visa seg gagnleg . Kvart klagemål — dei reiser mot deg , skal du få kjent grunnlaust . Det er den lut — som Herrens tenarar får , den rett eg gjev dei , — seier Herren .
23055001	Å , alle de tyrste , — kom og få vatn ! Og de som ikkje har pengar , — kom ! Kjøp korn og et ! Ja , kom og kjøp utan pengar og utan betaling vin og mjølk !
23055002	Kvi gjev de ut pengar for det som ikkje er brød , og dykkar arbeidsløn for det som ikkje kan metta ? Å , høyr på meg ! Så skal de få eta — det som godt er , og gleda dykk over feite retter !
23055003	Vend øyra hit og kom til meg , høyr , så skal de få leva ! Så gjer eg med dykk ei — evig pakt og syner dykk trufast — mi miskunn , så som eg gjorde mot David .
23055004	Han sette eg til eit vitne — for folk , til hovding og fyrste — for folkeslag .
23055005	Ja , du skal kalla på folk — du ikkje kjenner , og folk som ikkje kjenner deg , skal skunda seg til deg ; for Israels Heilage , — Herren din Gud , har gjeve deg ære og — herlegdom .
23055006	Søk Herren — medan han er å finna , kall på han — den stund han er nær !
23055007	Den gudlause må venda seg — frå sin veg og ugjerningsmannen — frå sine tankar og snu om til Herren , så skal han visa miskunn , til vår Gud , for han er rik på tilgjeving .
23055008	For mine tankar — er ikkje dykkar tankar , og dykkar vegar er ikkje — mine vegar , seier Herren .
23055009	Nei , så høg som himmelen — er over jorda , så er mine vegar — høgare enn dykkar vegar og mine tankar — høgare enn dykkar tankar .
23055010	Liksom regnet og snøen fell ifrå himmelen og ikkje fer opp att dit , før dei har vatna jorda og gjeve henne grorkraft — og grøde , ja , gjeve såkorn — til den som skal så , og brød til den som skal eta ,
23055011	så er det òg med mitt ord , det som går ut or min munn . Det vender ikkje tomt tilbake — til meg , men gjer det eg vil , og fullfører det eg sender — det til .
23055012	Ja , med glede skal de dra ut og førast lukkeleg fram . Fjell og haugar skal møta dykk med jubelrop , og alle tre på marka skal klappa i hendene .
23055013	I staden for klunger skal det veksa sypressar , og myrt i staden for nesler . Det skal vera til ære for Herren , eit evig teikn som aldri skal strykast ut .
23056001	Så seier Herren : Hald lov og rett , og gjer det som rett er ! For mi frelse er nær , ho kjem , og mi rettferd skal syna seg .
23056002	Sæl er den som gjer det eg vil , kvart menneske — som held fast ved det , så han held sabbaten og ikkje vanhelgar han , og vaktar si hand , så han ikkje gjer vondt .
23056003	Den framande — som har slutta seg til Herren , må ikkje seia : « Herren vil skilja meg ut — frå sitt folk . » Og den som er gjeld , — må ikkje seia : « Eg er berre eit turt tre . »
23056004	For så seier Herren : Dei gjeldingar — som held mine sabbatar , som vel å gjera det eg vil , og held fast ved mi pakt ,
23056005	dei gjev eg — minnesmerke og namn i mitt hus — og innan mine murar . Eg gjev dei det som betre er enn søner og døtrer : — eit evig namn , som aldri skal rydjast ut .
23056006	Og dei framande — som har slutta seg til Herren , som vil tena Herren — og elska hans namn og vera hans tenarar , alle som held sabbaten og ikkje vanhelgar han , men held fast ved mi pakt ,
23056007	dei fører eg til mitt heilage fjell og lèt dei gleda seg — i mitt bønehus . Deira brennoffer og slaktoffer skal vera til hugnad — på mitt altar . For mitt hus skal kallast eit bønehus for alle folk .
23056008	Ja , så lyder ordet — frå Herren vår Gud , som samlar dei bortdrivne — av Israel : Endå fleire vil eg samla enn dei som alt er komne .
23056009	Kom , alle dyr i marka , kom og et , alle dyr i skogen !
23056010	Israels vaktmenn er alle blinde , dei merkar ingen ting . Alle er dei mållause hundar , som ikkje kan gøy . Dei ligg og drøymer og likar å sova .
23056011	Men grådige hundar er dei , aldri vert dei mette . Og slike folk — skal vera hyrdingar , dei som ikkje veit å passa på ! Dei vender seg alle — sin eigen veg , kvar til si eiga vinning .
23056012	« Kom , eg skal henta vin , så vi kan drikka oss fulle ! Og morgondagen — skal verta som denne , ein stor og herleg dag . »
23057001	Dei rettferdige — går til grunne , og ingen bryr seg om det . Gode menn vert rivne bort , men ingen ansar det . Ja , av vondskap — vert dei bortrivne ,
23057002	dei som ferdast i fred . No kviler dei i sine graver , dei som gjekk den rette vegen .
23057003	Men kom hit , — de trollkvinnesøner , du ætt av horkar og skjøkje !
23057004	Kven har de til låtteløye ? Kven geipar de til — og retter tunge mot ? Er det ikkje synda — som driv dykk , er ikkje de ei lygnar-ætt ?
23057005	De brenn av lyst — mellom eiketrea og under kvart lauvrikt tre , de slaktar born i dalane , i skorter og skar .
23057006	Dei håle steinane nede i dalen er den lut du har valt . Du renner ut drikkoffer for dei og ber fram offergåver . Skulle eg finna meg i det ?
23057007	På eit høgt og mektig fjell stelte du til di lege . Der steig du opp og bar fram slaktoffer .
23057008	Bak dør og dørkarm — sette du ditt teikn . Du gjekk bort frå meg — og reidde di lege , du la deg ned og gjorde plass . Så tinga du med nokre av dei som du elskar å liggja med , og du såg dei nakne .
23057009	Du drog til Melek med olje og hadde med deg mykje salve . Du sende dine bodberarar — langt av stad , lét dei fara heilt ned — i dødsriket .
23057010	Du vart nok trøytt — av å fara ikring , men sa ikkje : — « Det er nyttelaust . » Du samla nye krefter , difor gav du ikkje opp .
23057011	Kven var du så redd — og skjelven for , sidan du fór med lygn ? Du kom ikkje lenger meg i hug og brydde deg ikkje om meg . Fordi eg tagde i lange tider , hadde du ikkje age for meg .
23057012	Eg vil fortelja om di rettferd og om dine gjerningar ; dei gagnar deg ikkje .
23057013	Lat dine avgudar berga deg når du skrik ! Ein storm — skal lyfta dei alle opp , ein vind skal føykja dei bort . Men dei som flyr til meg , — skal arva landet og ta mitt heilage fjell i eige .
23057014	Det lydde eit ord : Bygg , ja bygg og ryd ein veg ! Ta bort kvar støytestein frå vegen åt mitt folk !
23057015	Så seier han — som er høgt opphøgd , han som tronar evig — og heiter Den Heilage : I det høge og heilage bur eg og hjå den som er knust — og nedbøygd i ånda . Eg vekkjer ånda til liv — hjå dei bøygde og hjarta til liv hjå dei knuste .
23057016	For eg vil ikkje evig — føra klagemål og ikkje alltid vera harm . Elles kom deira ånd til å missa si kraft for mitt åsyn , deira livsande — som eg har skapt .
23057017	Fordi Israel — hadde slik syndig lyst , vart eg harm og slo dei ; så løynde eg meg i min vreide . Men dei vende seg bort og valde ein veg — etter eigen hug .
23057018	Eg såg dei vegar dei gjekk , men no vil eg lækja og leia dei og gje dei ei rikeleg trøyst . Og dei som syrgde over dei ,
23057019	på deira lipper legg eg lovsong . Så gjev eg fred — til den som er nær , og fred — til den som er langt borte . Eg vil lækja dei , seier Herren .
23057020	Men dei gudlause — er som det bårande havet ; det kan aldri falla til ro , og bylgjene rotar opp — gjørme og skit .
23057021	Dei gudlause har ingen fred , seier Herren .
23058001	Rop av full hals , — spar deg ikkje , lyft di røyst som ein lur ! Fortel mitt folk om deira brot , Jakobs ætt om deira synder !
23058002	Dei søkjer meg dag etter dag og vil gjerne kjenna — mine vegar . Lik eit folk som gjer rett og ikkje vender seg — frå sin Guds lov , spør dei etter — mine rettferdige bod og ynskjer at Gud — skal vera dei nær !
23058003	« Kvifor ser du ikkje at vi fastar , og ansar ikkje at vi plagar oss ? » De kjøper og sel på fastedagen og driv arbeidsfolket hardt .
23058004	Når de fastar , — er det kiv og strid , med hogg og slag — av gudlause nevar . De fastar ikkje så i dag at bøna dykkar — kan høyrast i det høge .
23058005	Er dette den faste eg vil ha : ein dag då mennesket — plagar seg sjølv , heng med hovudet som sevet , kler seg i botsdrakt — og ligg i oske ? Kallar du dette for faste , er det ein dag — etter Herrens vilje ?
23058006	Nei , så er den faste — som eg vil ha : at du løyser dei — som med urett er bundne , sprengjer banda i åket og friar ut dei som er trælka , ja , knekkjer kvart åk ,
23058007	at du deler ditt brød — med dei som svelt , og lèt heimlause stakkarar — koma i hus , at du kler den nakne som — du ser , og ikkje sviktar dine eigne .
23058008	Då skal ljoset ditt renna — som morgonroden , snart skal dei lækjast og gro , — dine sår . Di rettferd skal gå føre deg og Herrens herlegdom — sist i ferda .
23058009	Då skal Herren svara når du kallar på han , når du ropar om hjelp , skal han seia : « Her er eg ! » Når du tek bort — kvart tyngjande åk , held opp med å peika fingrar og tala vondt om andre ,
23058010	når du deler ditt brød — med den som svelt , og mettar den som lid naud , då skal ljoset renna — for deg i mørkret , og natta skal verta — som ljose dagen .
23058011	Herren skal alltid leia deg og metta deg i det turre land . Han skal styrkja deg ; du skal verta — som ein vassrik hage , ja , som ei rennande kjelde der vatnet aldri tryt .
23058012	Du skal byggja opp att — gamle ruinar og reisa grunnmurar — frå farne ætter . Då skal dei kalla deg — murbrot-bøtar , han som vøler vegar , så folk kan bu i landet .
23058013	Held du foten din att — på sabbatsdagen , så du ikkje driv ditt yrke — på min heilagdag , men kallar sabbaten ei lyst og Herrens helg — ein høgvørd dag , held du han i ære , så du ikkje går dine — eigne vegar , men avstår frå handel — og snakk ,
23058014	då skal du ha di glede i Herren . Eg lèt deg fara — over høgdene i landet , du får nyta arven etter Jakob , — far din . Dette er ordet — frå Herrens munn .
23059001	Sjå , Herrens hand — er ikkje så kort at han ikkje kan frelsa , og hans øyra ikkje så — tunghøyrt at han ikkje kan høyra .
23059002	Nei , det er — misgjerningane dykkar som skil mellom dykk — og dykkar Gud . Syndene dykkar — løyner hans åsyn , så han ikkje høyrer dykk .
23059003	Hendene dykkar — er tilsølte med blod og fingrane flekka med skuld , lippene dykkar talar lygn , og tunga mumlar svik .
23059004	Ingen stemner til doms — med rette , og ingen fører sak på ærleg vis . Dei lit på fåfengd og talar lygn , dei ber på urett — og føder vondskap .
23059005	Dei klekkjer ut orme-egg og vev spindelvev . Den som et deira egg , må døy , og knuser du eit , — kjem det fram ein orm .
23059006	Deira vevnad duger ikkje — til klede , ingen kan kle seg — med det dei lagar . Det dei gjer , — er vondskaps gjerning , valdsverk kjem frå deira — hender .
23059007	Dei er snare på foten — til det som er vondt , og snøgge til å renna ut — skuldlaust blod . Alle deira tankar er vonde , der dei fer , — er herjing og øyding .
23059008	Freds veg kjenner dei ikkje , det finst ingen rett i deira spor . Dei går på krokete stigar , og ingen som ferdast der , — veit av fred .
23059009	Difor er retten — langt borte frå oss , rettferda når oss ikkje . Vi ventar på ljos , — men sjå , det er mørkt , på solskin , men ferdast — i skugge .
23059010	Vi trivlar langs veggen — som blinde , vi trivlar som folk utan augo . Vi snåvar på ljose dagen som om det var skumring , i vår beste alder er vi — som døde .
23059011	Vi gryler alle som bjørnar og klynkar og klagar som duer . Vi ventar på rettferd , — men ho kjem ikkje , på frelse , — men ho er langt borte frå oss .
23059012	Du ser at våre synder — er mange , våre brot vitnar imot oss . Ja , våre synder veit vi om , våre misgjerningar kjenner vi :
23059013	Vi har reist oss mot Herren , har fornekta han og gått bort frå vår Gud . Vi har tala om vald og fråfall og mumla fram svikefulle ord som var avla i hjarta .
23059014	Difor er retten unnatrengd , rettferda står langt borte . På torget er sanninga fallen , og det rette vinn ikkje fram .
23059015	Truskapen er borte , og den som held seg — frå vondskap , vert plyndra . Herren såg — og det var vondt — i hans augo — at det ikkje var retten — som rådde .
23059016	Han såg at ikkje ein steig fram , og undra seg over at ingen førte hans sak . Då kom hans arm han til hjelp , hans rettferd stødde han .
23059017	Han tok rettferd på seg — til brynje og sette frelseshjelm — på sitt hovud . Så kledde han seg — i hemnens klednad og sveipte om seg — brennhug til kappe .
23059018	Han løner folk — etter det dei har gjort , med harme mot uvener , — hemn over fiendar ; jamvel mot øyar og strender gjer han attergjeld .
23059019	Dei skal ottast Herrens namn — i vest og hans herlegdom i aust . For han kjem — som ein veldig flaum , som Herrens storm driv fram .
23059020	Han kjem — som utløysar for Sion , for dei som snur om frå synd — i Jakob , lyder ordet frå Herren .
23059021	Dette er den pakt som eg vil gjera med dei , seier Herren : Min Ande som er over deg , og mine ord som eg har lagt deg i munnen , skal aldri , frå no og til evig tid , vika frå din munn og heller ikkje frå munnen åt borna og barneborna dine , seier Herren .
23060001	Reis deg i stråleglans ! For ljoset ditt kjem , og Herrens herlegdom — renn opp over deg .
23060002	Sjå , mørker ligg over jorda og skydimme over folka . Men over deg — strålar Herren fram , over deg — syner hans herlegdom seg .
23060003	Mot ditt ljos skal folkeslag fara , mot din strålande glans — skal kongar gå .
23060004	Lyft augo og sjå deg ikring ! Dei samlar seg alle — og kjem til deg . Dine søner — kjem langt bortanfrå , dine døtrer — vert borne på armen .
23060005	Då skal du sjå det — og stråla av glede , hjarta skal banka og vida — seg ut . For havsens rikdom — strøymer imot deg , skattane åt folka kjem til deg .
23060006	Kamelar i mengd fyller landet , kamelfolar frå Midjan og Efa . Dit kjem alle frå Saba , gull og røykjelse — fører dei med seg . Med glede forkynner dei — Herrens pris .
23060007	Alle sauer frå Kedar — samlast hjå deg , verar frå Nebajot — står til di teneste . Til glede for meg — skal dei ofrast på mitt altar , og eg vil pryda — mitt herlege tempel .
23060008	Kven er desse som kjem lik drivande skyer , lik duer som flyg til sine hus ?
23060009	Øyar og strender ventar — på meg . Fremst går Tarsis-skipa . Langt bortanfrå — fører dei dine søner og deira gull og sølv med dei , til ære for namnet — åt Herren din Gud , for Israels Heilage , — som gjev deg slik heider .
23060010	Framande skal byggja — dine murar , og deira kongar skal tena deg . I min harme har eg slege deg , men i min nåde — miskunnar eg deg .
23060011	Dine portar skal alltid — stå opne , korkje dag eller natt — skal dei stengjast , så rikdomen åt folka — kan førast til deg og kongane deira — i fangeflokken .
23060012	For det folk og det rike som ikkje vil tena deg , skal gå til grunne , og folkeslag skal rydjast ut .
23060013	Til deg kjem — Libanons herlege tre , både sypress og gran — og buksbom ; dei skal pryda den stad der min heilagdom står , og æra den stad der eg set min fot .
23060014	Sønene til dei som trælka deg , kjem og bøyer seg djupt — for deg . Alle som vanvørde deg , kastar seg ned for dine føter . Dei skal kalla deg Herrens by , Sion , som høyrer — Israels Heilage til .
23060015	Før sat du einsam og hata , ingen såg innom deg . Men no gjer eg deg stor — for alltid , til ei glede frå ætt til ætt .
23060016	Då skal du suga mjølk frå folka , ved kongars bryst — skal du næra deg . Du skal kjenna at eg , Herren , — er din frelsar , at Jakobs Veldige — er din utløysar .
23060017	Eg gjev deg gull — i staden for kopar og sølv i staden for jern ; eg gjev deg kopar — i staden for tre og jern i staden for stein . Fred lèt eg råda over deg og rettferd styra deg .
23060018	Det skal ikkje meir høyrast — om vald i ditt land , om herjing og øyding — innan dine grenser . Du skal kalla dine murar Frelse og dine portar Lovsong .
23060019	Då treng ikkje sola lysa for deg — om dagen eller månen om natta . For Herren skal vera ditt ljos — for evig , din Gud skal vera — din herlegdom .
23060020	Aldri meir skal sola di glada eller månen din missa — sin glans . For Herren skal vera ditt ljos — for evig . Dine syrgjedagar er enda .
23060021	I ditt folk — skal alle vera rettferdige , dei skal eiga landet til evig tid . Dei er ei plante i min hage , eit verk eg har gjort til mi ære .
23060022	Den minste skal verta til tusen , den ringaste til eit mektig folk . Eg er Herren , og eg lèt det henda , brått , i si tid .
23061001	Herrens Ande — er over meg ; for Herren Gud har salva meg . Han har sendt meg — til å forkynna ein gledebodskap — for armingar , til å lækja dei — som har eit knust hjarta , til å ropa ut fridom for fangar og frigjering for dei bundne .
23061002	Eg skal ropa ut eit nådeår — frå Herren , ein dag med straff frå vår Gud . Eg skal trøysta alle som syrgjer ,
23061003	og gje dei syrgjande i Sion hovudprydnad i staden — for oske , gledeolje — i staden for syrgjeklede og lovsong — i staden for motløyse . Dei skal kallast — rettferds mektige tre , som Herren har planta for å syna sin herlegdom .
23061004	Dei skal byggja opp att — gamle ruinar , reisa det — som før vart lagt i øyde , byggja på nytt — dei nedbrotne byar , som låg der aude frå ætt til ætt .
23061005	Framande skal stå — og gjæta dykkar sauer , utlendingar skal dyrka — dykkar jord og stella dykkar vingardar .
23061006	Men de skal kallast — Herrens prestar , tenarar for vår Gud — skal dei kalla dykk . Rikdomen åt folka — skal de nyta , og deira skattar skal de få .
23061007	De skal få dobbelt att — for dykkar skam . Dei som leid vanære , skal jubla over sin lut . Dobbel arv skal dei få i landet , evig glede skal dei ha .
23061008	« For eg er Herren , — som elskar rett og hatar ran og urett . Trufast vil eg gje dei løn og gjera ei evig pakt med dei .
23061009	Namngjeten vert deira ætt — mellom folkeslaga , deira etterkomarar — mellom folka . Alle som ser dei , skal skjøna at dei er ei ætt — som Herren har velsigna . »
23061010	Eg vil gleda meg storleg — i Herren , mi sjel skal jubla i min Gud . For han har kledt meg — i frelsesskrud og sveipt meg — i rettferds kappe , lik ein brudgom — som pryder sitt hovud , lik ei brur — som tek på seg sine søljer .
23061011	For liksom jorda — lèt groen renna , og hagen lèt sædet brydda , så skal Herren vår Gud la rettferd gro fram og lovsong lyda — for alle folkeslag .
23062001	For Sions skuld — vil eg ikkje teia , for Jerusalems skuld — vil eg ikkje vera still , før hennar rett — strålar fram med glans og hennar frelse — som ein brennande fakkel .
23062002	Då skal folkeslag sjå di rettferd og alle kongar din herlegdom . Du skal få eit nytt namn , som Herren sjølv skal gje deg .
23062003	Du skal vera ein herleg krans — i Herrens hand , ein kongeleg hovudprydnad i handa åt din Gud .
23062004	Du skal ikkje lenger kallast — « Den forlatne » , og ditt land skal ikkje meir — heita « Øydemark » . Men du skal kallast — « Mi kjære » , og landet ditt — skal heita « Kone » . For Herren skal ha deg kjær , og landet ditt skal takast — til ekte .
23062005	Som ein ungdom gifter seg — med ei møy , skal dine søner ta deg til ekte . Og som ein brudgom — gleder seg over si brur , skal din Gud gleda seg — over deg .
23062006	På murane dine , Jerusalem , har eg sett vaktmenn . Og dei skal aldri teia anten dag eller natt . De som prisar Herren , unn dykk ikkje ro !
23062007	Lat heller ikkje han få ro før han byggjer opp att — Jerusalem og gjer byen til ein lovsong — på jorda .
23062008	Herren har svore — ved si høgre hand og ved sin veldige arm : Aldri meir skal eg gje ditt korn til føde for dine fiendar , og ikkje skal framande — drikka din vin , som du har hatt møda med .
23062009	Nei , dei som haustar kornet , skal eta det og prisa Herren ; og dei som sankar druene , skal drikka vinen i mine heilage tempelgardar .
23062010	Dra ut , dra ut gjennom — portane , og ryd ein veg for folket ! Bygg , ja bygg ein kongsveg og reinsa han vel for stein ! Reis ei merkestong for folka !
23062011	Høyr , Herren lèt det ljoma til heimsens ende : Sei til Sions dotter : Sjå , di frelse kjem ! Sjå , dei han fekk i løn , — er med han , dei han vann , går føre han .
23062012	Dei skal kallast — det heilage folket , dei som Herren har løyst ut . Og sjølv skal du kallast — den søkte , byen som ikkje ligg aud og tom .
23063001	Kven er han — som kjem frå Edom , frå Bosra i blodraude klede , han som er så briken — i sin bunad , og skrid fram i si store kraft ? « Det er eg , — eg som talar i rettferd , eg som har makt til å frelsa . »
23063002	Kvifor er din bunad så raud , lik kleda åt ein — som trakkar druer ?
23063003	« Åleine trødde eg i vinpressa , ingen av folka var med meg . Eg trødde på dei i vreide og trakka dei ned i harme . Då skvatt deira blod — på kleda mine , heile min klednad vart tilsølt .
23063004	For ein straffedag — hadde eg i tankar , mitt utløysingsår var kome .
23063005	Eg såg meg om , — det var ingen som hjelpte , eg vart forfærd , — men fekk inga støtte . Då kom min arm meg til hjelp , min harme stødde meg .
23063006	Eg trakka folkeslag — ned i min vreide og knuste dei i min harme ; deira blod lét eg renna — til jorda . »
23063007	Eg vil minnast — Herrens velgjerningar og lova han for hans storverk , for alt det Herren har gjort — mot oss , for alt det gode som han i sin nåde og i si store miskunn har gjort mot Israels ætt .
23063008	Han har sagt : « Ja , dei er mitt folk , søner som aldri svik . » Og han vart ein frelsar for dei .
23063009	I all deira trengsle var det inga trengsle . Hans eigen engel frelste dei . I sin kjærleik og i si — medkjensle løyste han dei ut . Han tok dei opp og bar dei alle dagar frå gamal tid .
23063010	Men dei var trassige og gjorde hans — Heilage Ande sorg . Så snudde han om — og vart deira fiende , han stridde sjølv imot dei .
23063011	Då tenkte dei på gamle dagar , på Moses , som var hans tenar : Kvar er han — som tok opp or vatnet han som vart hyrding — over hans hjord ? Kvar er han som gav han sin Heilage Ande i hjarta ?
23063012	Han lét sin herlege arm fara fram på høgre sida — av Moses ; han kløyvde vatnet — framfor folket og skapte seg eit evig namn .
23063013	Han lét dei gå gjennom djupet som hesten på steppa — dei snåva ikkje .
23063014	Som når ein buskap — går ned i dalen , førte Herrens Ande dei til ro . Ja , såleis førte du ditt folk og skapte deg eit herleg namn .
23063015	Sjå ned frå himmelen , ja , sjå frå din heilage , — herlege bustad ! Kvar er din brennhug — og di kraft ? Di djupe medkjensle — og di miskunn held du att frå meg .
23063016	Og du er då vår far ! Abraham veit ikkje om oss , og Israel kjenner oss ikkje . Men du , Herre , er vår far , frå gamal tid — er ditt namn vår utløysar .
23063017	Kvifor fører du oss bort , — Herre , frå dine vegar ? Kvifor gjer du hjarta vårt hardt , så vi ikkje ottast deg ? Snu om for dine tenarar skuld , dei ætter som er din eigedom !
23063018	Eit lite bel — fekk folket eiga ditt tempel , så trakka våre fiendar — ned din eigedom .
23063019	Det har vorte med oss som om du aldri — hadde rådt over oss , som om ditt namn — ikkje var nemnt over oss .
23064001	
23064002	Gjev du kløyvde himmelen og steig ned , så fjella skalv for deg , som når elden fatar i risved og får vatnet til å koka . Då skulle dine fiendar — få kjenna ditt namn og folkeslag skjelva — for ditt åsyn ,
23064003	når du gjorde under — som ingen venta , og steig ned — så fjella skalv for deg .
23064004	Aldri har nokon høyrt — eller spurt , aldri har auga sett nokon annan gud enn deg som kan gjera slikt for dei som ventar på han .
23064005	Du møter dei — som med glede gjer rett , og tenkjer på — korleis du går fram . Men du vart harm , og vi synda . Så har det alltid vore — kan vi då verta frelste ?
23064006	Alle vart vi som ureine , som skite ty vart all — vår rettferd . Vi vart alle som vise lauv , våre misgjerningar bles — oss bort som vinden .
23064007	Det finst ingen — som kallar på ditt namn , ingen som tek seg saman og held fast på deg . For du har løynt ditt åsyn — for oss og gjeve oss våre synder i vald .
23064008	Men du , Herre , er då vår far ! Vi er leira , og du har skapt oss , alle er vi eit verk av di hand .
23064009	Herre , — lat ikkje harmen din loga , kom ikkje evig i hug vår skuld ! Sjå ned til oss , vi er då alle ditt folk !
23064010	Aude ligg dine heilage byar , Sion er ei øydemark og Jerusalem ei audn .
23064011	Vårt heilage , herlege tempel , der fedrane våre lova deg , har vorte eit rov for elden . Alt det vi var glade i , ligg i røys .
23064012	Kan du roleg sjå på dette , — Herre , teia og audmykja oss så djupt ?
23065001	Eg hadde svar til dei — som ikkje spurde , eg var å finna for dei — som ikkje søkte meg . Til eit folk — som ikkje kalla på meg , sa eg : « Her er eg , her er eg ! »
23065002	Heile dagen — rette eg ut mine hender til eit trassig folk , som gjekk på vonde vegar og fylgde sine eigne tankar .
23065003	Beint opp i andletet på meg eggjar folket meg støtt — til harme . Dei ber fram slaktoffer — i hagane og brenner offer på teglstein .
23065004	Dei held til i gravene og ligg i holer om natta . Dei et svinekjøt , har ureint sodd i skålene
23065005	og seier : « Hald deg unna , rør meg ikkje , eg er heilag for deg ! » Dette gjer at vreiden min ryk , han logar som eld heile dagen .
23065006	Sjå , det står skrive for — mitt åsyn : Eg vil ikkje teia før eg får gjeve dei att , ja , gjeve dei att — midt oppi fanget
23065007	både for deira brot , — seier Herren , og for brota åt fedrane deira . Dei brende offer på fjella og vanæra meg på haugane . Så mæler eg opp i fanget på dei løna for det dei før har gjort .
23065008	Så seier Herren : Når det finst saft i druene , seier ein : « Øydelegg dei ikkje , for det er velsigning i dei ! » Sameleis gjer eg — med mine tenarar ; eg skal ikkje tyna dei alle .
23065009	Eg lèt ei ætt gå fram av Jakob , av Juda ein arving til mine fjell . Mine utvalde — skal ta landet i eige , og der skal mine tenarar bu .
23065010	Saron skal verta til sauebeite og Akor-dalen til storfelæger for dei av mitt folk — som søkjer meg .
23065011	Men de som har gått bort — frå Herren og gløymt mitt heilage fjell , som dukar offerbord for Gad og skjenkjer krydda vin — for Meni ,
23065012	dykkar lagnad — skal vera sverdet , alle skal de bøya dykk — til slakting . For de svara ikkje når eg ropa , og høyrde ikkje når eg tala , men gjorde det som vondt var — i mine augo , og valde det som eg ikkje lika .
23065013	Difor , så seier Herren vår Gud : Sjå , mine tenarar skal eta , men de skal svelta , mine tenarar skal drikka , men de skal tyrsta . Sjå , mine tenarar skal fegnast , men de skal skjemmast ,
23065014	mine tenarar skal jubla — av hjartans lyst , men de skal skrika — av hjartesorg og jamra dykk i vonløyse .
23065015	Det namn som de lèt — etter dykk , skal mine utvalde bruka til eit forbanningsord : « Gjev Herren vår Gud — lèt deg døy som dei ! » Men mine tenarar — skal få eit anna namn .
23065016	Den som søkjer velsigning — i landet , skal velsigna seg — ved den trufaste Gud , og den som gjer eid i landet , skal sverja — ved den trufaste Gud . For dei førre trengsler — er gløymde , ja , løynde for augo mine .
23065017	Sjå , eg skaper ein ny himmel og ei ny jord . Det som var , — skal ingen minnast , aldri meir skal det komast — i hug .
23065018	Ja , gled og fryd dykk til evig tid over det som eg skaper ! For eg skaper Jerusalem om til ein jublande by og dei som bur der , til eit lukkeleg folk .
23065019	Og eg vil fryda meg — over Jerusalem og gleda meg over mitt folk . Aldri meir skal det høyrast gråt eller klagerop i byen .
23065020	Der skal det ikkje lenger — finnast born som lever berre nokre dagar , eller gamle som ikkje når det fulle dagetalet sitt . Nei , ung er den — som døyr hundre år gamal , og den som ikkje vert hundre , må vera forbanna .
23065021	Hus skal dei byggja som dei sjølve får bu i , vingardar skal dei planta og sjølve eta frukta .
23065022	Dei skal ikkje byggja — så andre får bu , og ikkje planta så andre får eta . Dei som høyrer folket mitt til , skal nå same alder som treet ; dei eg har valt ut , skal få nyta frukta av — sitt arbeid .
23065023	Dei skal ikkje streva — til inga nytte og ikkje få born — som brått må døy . For dei er ei ætt , — velsigna av Herren , dei får ha sine born hjå seg .
23065024	Og før dei ropar , skal eg svara , medan dei enno talar , — vil eg høyra .
23065025	Ulv og lam skal beita saman , og løva skal eta halm — som oksen , men ormen skal ha mold — til mat . Ingen skal gjera vondt — eller ugagn på heile mitt heilage fjell , — seier Herren .
23066001	Så seier Herren : Himmelen er — min kongsstol og jorda skammel — for mine føter . Kva slag hus — kan de byggja åt meg , kva slag bustad kan de — gje meg ?
23066002	Alt dette har eg skapt — med mi hand , såleis vart det til , seier Herren . Desse ser eg nådig til : dei arme som kjenner seg — knuste og skjelv for mitt ord .
23066003	Den som slaktar ein okse , er lik ein manndrapar , den som ofrar eit lam , er lik ein hundemordar , den som ber fram grødeoffer , er lik den som ofrar svineblod , den som brenner røykjelse , er lik den som hyller — ein avgud . Dei som gjer dette , har valt sine eigne vegar ; dei held av sine fæle — gudebilete .
23066004	På same måten vel eg òg å la det gå dei ille og føra over dei det dei går og gruar for . For ingen svara når eg ropa , og ingen høyrde når eg tala . Dei gjorde det som vondt var — i mine augo , og valde det som eg ikkje lika .
23066005	Høyr kva Herren seier , de som skjelv for hans ord ! Brørne dykkar som hatar dykk og støyter dykk bort — for mitt namn skuld , dei seier : — « Lat Herren syna seg herleg , så vi kan sjå kor glade de vert ! » Men dei skal verta til skammar .
23066006	Høyr larmen frå byen ! Høyr omen frå templet ! Høyr , Herren gjev — sine fiendar lika for det dei har gjort !
23066007	Før riene kjem , — har kvinna født , før ho vert sjuk , — har ho fått ein gut .
23066008	Kven har høyrt noko slikt , kven har sett noko liknande ? Kjem eit land til — på ein einaste dag , vert eit folk født — på ein augneblink ? Men Sion fødde sine born med det same riene kom .
23066009	Skulle eg opna morsliv og ikkje la det koma til fødsle ? — seier Herren . Skulle eg la fødsla ta til og så halda fosteret att ? seier din Gud .
23066010	Gled dykk med Jerusalem , og jubla over henne , alle de som har henne kjær ! Fegnast med henne , alle de som syrgjer over henne !
23066011	Så skal de suga og mettast ved hennar trøystefulle barm , ja , drikka og gleda dykk ved hennar herlege bryst .
23066012	For så seier Herren : Sjå , til Sion leier eg lukke og fred som ei elv , og dit skal rikdomen — åt folka koma som ein fløymande bekk . Dei skal bera hennar born — på armen og vogga dei på fanget .
23066013	Som ei mor trøystar son sin , såleis vil eg trøysta dykk , ja , i Jerusalem skal de få trøyst .
23066014	De skal sjå det — med glede i hjarta , de skal gro — som det grøne graset . Herrens tenarar — skal kjenna hans hand , men fiendane får merka — hans vreide .
23066015	For sjå , Herren kjem — som ein eld , hans vogner som ein storm . Han slepper sin vreide laus — som ein brann og sine trugsmål som logar .
23066016	For med eld — skal Herren halda dom , med sitt sverd — skal han slå kvart menneske ; mange er dei som Herren — feller .
23066017	Dei som helgar og reinsar seg når dei går til hagane i lag med ein som går i midten , dei som et svinekjøt , mus og annan styggedom , dei skal alle gå til grunne , lyder ordet frå Herren .
23066018	Eg som kjenner gjerningane og tankane deira , kjem og samlar alle folk og tungemål . Dei skal koma og sjå min herlegdom .
23066019	Eg vil gjera eit teikn mellom dei og senda nokre av dei som er berga , ut til folka — til Tarsis , Put , Lud , Mesjek , Rosj , Tubal og Javan — og til øyane og strendene langt borte , der dei ikkje har høyrt om meg og ikkje har sett min herlegdom . Dei skal forkynna min herlegdom mellom folkeslaga .
23066020	Og dei skal koma med alle brørne dykkar frå alle folkeslag , som ei offergåve til Herren — til hest , i vogner og berestolar , på muldyr og kamelar . Dei skal koma til mitt heilage fjell i Jerusalem , seier Herren , som når israelittane kjem med offergåver i reine skåler til Herrens hus .
23066021	Og jamvel av dei vil eg ta nokre til prestar og levittar , seier Herren .
23066022	For liksom den nye himmelen og den nye jorda — som eg skaper , alltid skal stå for mitt åsyn , så skal òg dykkar ætt — og namn stå seg , lyder ordet frå Herren .
23066023	Kvar nymånedag , — frå månad til månad , og kvar sabbatshelg , — frå veke til veke , skal alle menneske koma og bøya seg og tilbe meg , lyder ordet frå Herren .
23066024	Og når dei så fer bort , skal dei sjå lika av dei menn som reiste seg mot meg . Makken deira skal ikkje døy og elden deira ikkje slokna ; dei skal vera ei gru — for alle menneske .
24001001	Ord av Jeremia , son til Hilkia , ein av prestane i Anatot i Benjamins-landet .
24001002	Herrens ord kom til han på den tid då Josjia , son til Amon , var konge i Juda , i det trettande styringsåret hans .
24001003	Det kom òg til han på den tid då Jojakim , son til Josjia , var konge i Juda , og heilt til slutten av det ellevte året Sidkia , son til Josjia , styrte i Juda , det året då folket i Jerusalem vart bortført i den femte månaden .
24001004	Herrens ord kom til meg , og det lydde så :
24001005	« Før eg forma deg i mors liv , — kjende eg deg , og før du vart fødd , — helga eg deg ; til profet for folka sette eg deg . »
24001006	Men eg svara : « Å , Herre Gud , eg duger ikkje til å tala ; eg er så ung ! »
24001007	Då sa Herren til meg : « Sei ikkje : Eg er så ung ! Alle eg sender deg til , — skal du gå til , og alt det eg byd deg , — skal du tala .
24001008	Ver ikkje redd dei , for eg vil vera med deg — og berga deg , » lyder ordet frå Herren .
24001009	Så rette Herren ut handa og tok på munnen min . Og Herren sa til meg : « Sjå , eg legg orda mine — i din munn .
24001010	Eg set deg i dag — over folk og rike til å rykkja opp og riva ned , til å øydeleggja og bryta sund , til å byggja og planta . »
24001011	Herrens ord kom til meg , og det lydde så : « Kva ser du , Jeremia ? » Eg svara : « Eg ser ei grein av vaketreet . »
24001012	Då sa Herren til meg : « Du såg rett ; for eg vil vaka over mitt ord og setja det i verk . »
24001013	Herrens ord kom til meg andre gongen : « Kva ser du ? » Eg svara : « Eg ser ei kokande gryte ; ho hallar hit frå nord . »
24001014	Då sa Herren til meg : Frå nord skal ulukka — sleppast laus over alle som bur i landet .
24001015	For sjå , eg kallar på alle folk i rika der nord , seier Herren . Dei skal koma — og reisa kvar sin kongsstol beint framfor portane — i Jerusalem , mot alle murane ikring og mot alle byane i Juda .
24001016	Då vil eg døma dei — for all deira vondskap , fordi dei vende seg bort — frå meg , brende offer for andre gudar og tilbad ting — dei sjølve hadde laga .
24001017	Men du , spenn beltet om livet og stå fram og tal til dei alt det eg byd deg ! Ver ikkje redd dei , elles gjer eg deg redd dei !
24001018	Sjå , eg gjer deg i dag — til ei fast borg , til ein jernstolpe — og ein bronsemur mot heile landet , mot kongane og — stormennene i Juda , mot prestane og folket — i landet .
24001019	Dei skal strida mot deg , — men ikkje vinna ; for eg vil vera med deg — og berga deg , lyder ordet frå Herren .
24002001	Herrens ord kom til meg , og det lydde så :
24002002	Gå og rop ut så det høyrest i Jerusalem : Så seier Herren : — Eg kjem i hug — din ungdoms truskap , din kjærleik i trulovingstida , då du fylgde meg i øydemarka , i eit land der ingen sår .
24002003	Heilagt var Israel for Herren , fyrstegrøda av hans avling . Alle som ville gløypa folket , — laut bøta , ulukke kom over dei , lyder ordet frå Herren .
24002004	Høyr Herrens ord , — du Jakobs ætt , alle ætter i Israels hus .
24002005	Så seier Herren : Kva gale fann fedrane dykkar — hjå meg , sidan dei gjekk bort frå meg og heldt seg til gudar — som ikkje duger , så dei vart duglause sjølve ?
24002006	Dei spurde ikkje : « Kvar er Herren som førte oss opp frå Egypt og leidde oss — gjennom øydemarka , eit land med moar og kløfter , eit land med turk og mørker , eit land der folk ikkje ferdast og menneske ikkje bur ? »
24002007	Eg førte dykk — til eit veldyrka land , der de fekk nyta frukta — og grøda . Men då de kom dit inn , gjorde de landet mitt ureint og odelen min — til ein styggedom .
24002008	Prestane spurde ikkje : — « Kvar er Herren ? » Og dei som syslar med lova , — kjende meg ikkje . Hyrdingane fall frå meg , profetane spådde ved Ba’al og heldt seg — til gagnlause gudar .
24002009	Difor vil eg framleis føra klagemål mot dykk , lyder ordet frå Herren , ja , føra klagemål — mot barneborna dykkar .
24002010	Far over til kittearøyane — og sjå , send bod til Kedar — og røk vel etter , ja , sjå om noko slikt har hendt !
24002011	Har noko folk bytt bort — sine gudar — endå dei ikkje er gudar ? Men mitt folk har bytt bort — si ære mot det som ikkje gagnar .
24002012	Reddast , du himmel , ja , skjelv av redsle over dette ! lyder ordet frå Herren .
24002013	For to vonde ting — har folket mitt gjort : Dei har gått bort frå meg , kjelda med levande vatn , og hogge seg brunnar , leke brunnar — som ikkje held vatn .
24002014	Er Israel ein træl , er han ein heimefødd træl ? Kvifor har han vorte røva ?
24002015	Unge løver brølte mot han , høgt lét dei røysta si ljoma . Landet hans vart gjort — til ei audn , byane vart brende , — så ingen kan bu der .
24002016	Jamvel menn — frå Nof og Takpanhes har gjort deg skallet .
24002017	Er du ikkje sjølv skuld i dette fordi du gjekk bort — frå Herren din Gud den tid han førte deg på vegen ?
24002018	Kva hjelper det vel — at du fer til Egypt og vil drikka vatn or Nilen ? Kva hjelper det — at du fer til Assur og vil drikka vatn or Eufrat ?
24002019	Det er din eigen vondskap — som tuktar deg , ditt fråfall som fører til straff . Så må du då skjøna og sjå kor vondt og beiskt det er at du har gått bort — frå Herren din Gud og ikkje lenger har age for meg , lyder ordet frå Herren , — Allhærs Gud .
24002020	Frå fyrste stund — har du brote åket og slite sund lekkjene dine . Du sa : « Eg vil ikkje — tena deg lenger . » På alle høge haugar og under kvart grønt tre la du deg ned og dreiv utukt .
24002021	Eg planta deg — som eit edelt vintre , ei heilt igjennom ekte plante . Korleis har du då vorte omskapt til villskot , eit uekte vintre ?
24002022	Om du vaskar deg i lut og øydslar med såpe , ser eg likevel di skitne skuld , lyder ordet frå Herren Gud .
24002023	Korleis kan du seia : « Eg er ikkje urein , eg har ikkje sprunge — etter Ba’al-gudane » ? Sjå kva du dreiv med — nede i dalen , og skjøn kva du har gjort ! Du liknar ei lettføtt — kamelhoppe som renner hit og dit ,
24002024	eit villesel , kjent på steppa . Ho syp etter anden — i sin brunst ; kven kan døyva hennar trå ? Dei som leitar etter henne , treng aldri springa seg trøytte ; i paringstida — finn dei henne lett .
24002025	Lat ikkje foten din verta berr , og spar strupen din for torste ! Men du svarar : « Nei , det er nyttelaust , for eg elskar dei framande , — dei vil eg fylgja . »
24002026	Som ein tjuv må skjemmast — når han vert gripen , såleis skal israelittane — skjemmast , både dei sjølve — og kongane deira , hovdingane , prestane — og profetane deira .
24002027	Dei seier til treet : — « Du er far min , » og til steinen : — « Du har født meg . » Dei snur ryggen til meg — og ikkje andletet ; men når ulukka kjem , seier dei : « Reis deg og hjelp oss ! »
24002028	Kvar er då gudane — som du laga deg ? Lat dei reisa seg og hjelpa deg — når ulukka kjem ! For du har like mange gudar som du har byar , Juda .
24002029	Kvifor ligg de i strid med meg ? De har alle gjort opprør — mot meg , lyder ordet frå Herren .
24002030	Til fånyttes slo eg — sønene dykkar ; dei lét seg ikkje aga . Som ei herjande løve tynte dykkar sverd profetane .
24002031	De som høyrer denne ætta til , akta på Herrens ord ! Har eg vore — som ei øydemark for Israel eller som eit kolmørkt land ? Kvifor seier folket mitt : « Vi spring dit vi vil , vi kjem aldri meir til deg » ?
24002032	Kan ei ungjente gløyma — sin prydnad eller ei brur sitt belte ? Men mitt folk har gløymt meg i uminnelege tider .
24002033	Kor vel du veit å finna vegen når du trår etter elskhug ! Difor har du òg lært deg å gå på vonde vegar .
24002034	Ja , på kappesnippane — har du blod av skuldlause fattigfolk , som du ikkje har gripe — i innbrot .
24002035	Likevel seier du : « Eg er skuldlaus , vreiden hans — har vendt seg frå meg . » No stemner eg deg for retten , for du seier : — « Eg har ikkje synda . »
24002036	Å , kor lett du tek det med å velja ein annan veg ! Men Egypt kjem òg til å verta — eit vonbrot for deg , like eins som Assur vart det .
24002037	Jamvel derifrå må du gå med hendene over hovudet . For Herren har vraka dei du set di lit til . Du får inga nytte av dei .
24003001	Når ein mann sender frå seg kona si , og ho går bort — og gifter seg med ein annan , kan han då koma til henne att ? Ville ikkje landet reint — verta vanhelga ? Og så skulle du som har drive utukt — med mange menn , koma att til meg ! seier Herren .
24003002	Lyft augo til dei — snaue høgdene og sjå ! Finst det ein stad — der du ikkje lét deg ta ? Frammed vegane sat du — og venta på elskarar som ein arabar i øydemarka . Du vanhelga landet — med utukt og vondskap .
24003003	Difor kom ikkje regnskurene , og det regnde ikkje om våren . Du hadde ei mine — som ei horkvinne , du ville ikkje skjemmast .
24003004	Likevel ropa du nyleg til meg : « Min far , — du er min ungdomsven .
24003005	Vil han vera evig vreid og alltid gøyma på harme ? » Såleis tala du , men det du gjorde , var vondt , og det til gagns .
24003006	Herren sa til meg i kong Josjias dagar : Har du sett kva Israel , den fråfalne , har gjort ? Ho gjekk opp på alle høge haugar og la seg under kvart grønt tre og dreiv utukt der .
24003007	Eg tenkte : « Etter at ho har drive på med alt dette ei stund , vil ho venda om til meg . » Men ho vende ikkje om . Det såg den trulause systera hennar , Juda .
24003008	Og ho såg at eg sende Israel , den fråfalne , bort og gav henne skilsmålsbrev fordi ho hadde drive utukt . Den trulause systera hennar , Juda , vart likevel ikkje redd , men gjekk av stad og dreiv utukt , ho òg .
24003009	Med sitt lauslyndte horeliv vanhelga ho landet ; ho dreiv utukt med stein og tre .
24003010	Den trulause systera , Juda , vende likevel ikkje om til meg av heile sitt hjarta , men berre lest gjera det , lyder ordet frå Herren .
24003011	Herren sa til meg : Den fråfalne , Israel , har mindre skuld enn den trulause , Juda .
24003012	Gå og rop ut desse orda mot nord : Vend om , du fråfalne Israel ! lyder ordet frå Herren . Eg ser ikkje lenger på deg — med harme , for eg er miskunnsam , lyder ordet frå Herren , eg vil ikkje evig vera vreid .
24003013	Berre vedgå di skuld , at du har gjort opprør — mot Herren din Gud . Du fór ikring — etter framande gudar — under kvart grønt tre , du høyrde ikkje på meg , lyder ordet frå Herren .
24003014	Vend om , de fråfalne søner ! lyder ordet frå Herren . For eg er herren dykkar . Eg vil ta dykk , éin frå ein by og to frå ei ætt , og føra dykk til Sion .
24003015	Eg vil gje dykk hyrdingar etter mitt hjarta , og dei skal vakta dykk med kunnskap og skjøn .
24003016	Når de aukar og veks i landet i dei dagane , lyder ordet frå Herren , skal dei ikkje lenger tala om Herrens paktkiste eller koma henne i hug . Dei skal ikkje tenkja på henne og ikkje sakna henne , og det skal aldri lagast ei ny kiste .
24003017	På den tid skal dei kalla Jerusalem Herrens kongsstol . Der skal alle folkeslag samlast — til Herrens namn , til Jerusalem . Dei skal ikkje lenger fylgja sitt vonde og harde hjarta .
24003018	I dei dagane skal Juda-ætta gå i lag med Israels-ætta , og saman skal dei koma frå eit land i nord til det landet eg gav fedrane dykkar til odel og eige .
24003019	Eg sa : Kor høgt eg ville — setja deg mellom søner ! Eg ville gje deg eit herleg land , den fagraste arv mellom folka . Eg tenkte de ville kalla meg far og aldri venda dykk — bort frå meg .
24003020	Men liksom ei kvinne — er trulaus mot venen sin , var du trulaus mot meg , — du Israels ætt , lyder ordet frå Herren .
24003021	Høyr , det lyder gråt — på dei snaue høgdene , audmjuke bøner — frå Israels-folket ; for dei har gått på vonde vegar , dei har gløymt Herren sin Gud .
24003022	Snu om , de fråfalne søner , så skal eg lækja dykkar fråfall . « Sjå her , vi kjem til deg , for du er Herren vår Gud .
24003023	Det er lygn og svik , — det som hender på haugane , det ville ståket på fjella . Sanneleg , — berre hjå Herren vår Gud er det frelse for Israel .
24003024	Heilt frå vår ungdom har Skamma ete opp det fedrane våre sleit i hop , sauene og oksane deira , ja , sønene og døtrene med .
24003025	Så lat oss liggja i vår skam , lat vanæra breia seg over oss ! For vi har synda — mot Herren vår Gud , både vi og våre fedrar , frå vår ungdom til denne dag ; vi har vore ulydige — mot Herren vår Gud . »
24004001	Israel , dersom du — vender om , så vend om til meg , lyder ordet frå Herren . Tek du bort — dei avskyelege gudane dine , så eg aldri ser dei meir , skal du sleppa å flakka — heimlaus ikring .
24004002	Og sver du ærleg , — rett og rettvist : « Så sant Herren lever » , skal folka verta velsigna i han og prisa seg sæle i han .
24004003	Så seier Herren — til mennene i Juda og til dei som bur i Jerusalem : Bryt dykk nytt land , og så ikkje meir — mellom klunger !
24004004	Omskjer dykk for Herren , ta bort dykkar hjartans — førehud , de Juda-menn — og Jerusalems-buar ! Elles skal harmen min — loga som eld og brenna — utan at nokon sløkkjer , for alt det vonde de har gjort .
24004005	Kunngjer dette i Juda , rop det ut i Jerusalem : Lat hornet ljoma i landet , og rop av full hals : Samla dykk og lat oss gå inn i festningsbyane !
24004006	Lyft hærmerket — og før det til Sion ! Berga dykk og stogga ikkje ! For eg sender ei ulukke — frå nord , ei veldig øydelegging .
24004007	Ei løve stig opp or kjerret . Ein som herjar mellom folka , tek ut og fer frå sin stad ; han vil gjera landet ditt — til ei audn . Byane dine skal leggjast i grus , så ingen kan bu der .
24004008	Bind difor syrgjeplagg — om livet , set i med klagerop og hyl ! For Herrens brennande vreide har ikkje vendt seg frå oss .
24004009	Den dagen , — lyder ordet frå Herren , skal kongen og hovdingane — missa motet . Prestane skal stivna av redsle og profetane stå der lamslegne .
24004010	Eg sa : Å , Herre Gud , du har sanneleg svike dette folket og Jerusalem då du sa : « De skal ha fred » , og så sit sverdet — i strupen på oss .
24004011	På den tid skal det seiast til dette folket og til Jerusalem : Ein vind som dirrar av hete , er på veg mot folket mitt frå dei snaue høgdene — i øydemarka , ikkje som når ein kastar — og reinsar korn ,
24004012	nei , ein sterkare storm — kjem hit på mitt bod . No vil eg òg fella dom over dei .
24004013	Som uversskyer — stig fienden opp ; hans vogner er som ein storm , hans hestar snøggare — enn ørnar . Ve oss , det er ute med oss !
24004014	Jerusalem , reinsa hjarta ditt — for vondskap , så skal du verta berga . Kor lenge vil du hysa vonde tankar i hugen din ?
24004015	Høyr , det kjem eit bod frå Dan , ei ulukkemelding — frå Efraims-fjella .
24004016	Sei frå til folk : Der er dei ! Rop det ut over Jerusalem ! Fiendar kjem frå land — langt borte , dei set i med hærrop — mot byane i Juda .
24004017	Som vaktmenn på ein åker — kringset dei landet , fordi det var trassig mot meg , lyder ordet frå Herren .
24004018	Di åtferd og dine gjerningar har valda deg dette . Det er den beiske frukt — av din vondskap ; no gjeld det ditt liv .
24004019	Å , bringa mi , bringa mi ! Eg vrid meg i verk . Å , veggene i hjarta mitt ! Hjarta mitt ankar seg , — eg kan ikkje teia . Eg høyrer lyden — av horn og hærrop .
24004020	Samanbrot på samanbrot — melder dei , ja , heile landet er herja . Brått vert telta mine — øydelagde , teltdukane rivnar — i ein augneblink .
24004021	Kor lenge må eg sjå hærmerke og høyra hornljom ?
24004022	Ja , fåvist er mitt folk , dei kjenner ikkje meg . Uvituge søner er dei og skjønar ingen ting . Glupe er dei til å gjera vondt , men dei har ikkje vit — til å gjera det gode .
24004023	Eg såg på jorda — ho var aud og tom , og på himmelen — ljoset var borte .
24004024	Eg såg på fjella — dei skalv , og alle haugane bivra .
24004025	Eg såg — det fanst ikkje — eit menneske , og alle fuglane — under himmelen — var flogne .
24004026	Eg såg — det grøderike landet — var ei øydemark , og alle byane var nedrivne . Det hadde Herren gjort i sin brennande vreide .
24004027	Så seier Herren : Heile landet skal verta ei audn , men eg gjer ikkje ende på det .
24004028	Difor syrgjer jorda , og himmelen der oppe — svartnar . For eg har tala og lagt min plan , eg gjer han ikkje om — og tek han ikkje att .
24004029	For gnyen av hestfolk — og bogeskyttarar rømer kvar by . Dei gøymer seg i tettskogen og stig opp på hamrane . Alle byane er folketome , ingen bur i dei .
24004030	Du som er herja , — kva vil du gjera ? Om du kler deg i skarlak og pryder deg med gullstas , om du gjer augo store — med sminke , gjer du deg fager til fånyttes . Dine elskarar vanvørder deg , dei står deg etter livet .
24004031	Eg høyrer støn — som av ei kvinne i rier , skrik som når ho føder — for fyrste gong . Det er Sions dotter som ropar ; ho syp etter anden , retter ut hendene og seier : « Ve meg , maktlaus sig eg om i hendene på mordarar ! »
24005001	Gå ikring i Jerusalems gater og merk dykk det de ser , leita på torg og plassar om de finn einkvan , om det finst ein einaste — som gjer rett og legg vinn på truskap , så eg kan tilgje folket i byen .
24005002	Dei seier nok : « Så sant Herren lever » , men gjer likevel rang eid .
24005003	Herre , du ser då etter truskap . Om du slår dei , kjenner dei ikkje vondt , om du gjer ende på dei , lèt dei seg ikkje aga . Dei gjer andletet hardare — enn stein og vil ikkje venda om .
24005004	Eg tenkte : Det er berre småkårsfolk , dei ber seg åt som dårar ; for dei kjenner ikkje — Herrens veg , den retten deira Gud krev .
24005005	No vil eg gå til dei store og tala med dei , for dei kjenner Herrens veg , den retten deira Gud krev . Men dei har alle brote åket og slite sund lekkjene .
24005006	Difor skal løva frå skogen — slå dei ned , steppeulven skal herja — mellom dei ; attmed byane ligg leoparden — på lur , alle som går ut , vert rivne i hel . For deira brot er mange , gong på gong har dei falle frå .
24005007	Kvifor skulle eg tilgje deg ? Sønene dine har gått bort — frå meg og svore ved gudar — som ikkje er til . Eg gav dei det dei trong , men dei dreiv hor og samla seg i horehuset .
24005008	Dei er som brunstige , — velfødde hestar , kvar mann kneggjar etter kona — til grannen .
24005009	Skulle eg ikkje krevja dei — til rekneskap for dette ? lyder ordet frå Herren . Skulle eg ikkje hemna meg på eit såvore folk ?
24005010	Stig opp på terrassane i byen , øydelegg dei , men ikkje heilt ! Ta bort vinrankene der , for dei høyrer ikkje Herren til .
24005011	Ja , dei har vore trulause — mot meg , både Israels ætt og Judas ætt , lyder ordet frå Herren .
24005012	Dei fornektar Herren og seier : « Han gjer ingen ting . Ulukka kjem ikkje over oss , sverd og svolt skal vi ikkje sjå .
24005013	Profetane skal verta til vind ; Herrens ord er ikkje i dei , difor skal det gå dei så . »
24005014	Difor seier Herren , — Allhærs Gud : Sidan de talar slike ord , gjer eg mine ord i din munn — til eld og dette folket til ved som elden skal øyda .
24005015	No sender eg mot dykk , — Israels ætt , eit folk som kjem — langt bortanfrå , lyder ordet frå Herren . Det er eit folk — som ingen vinn over , eit folk frå gamal tid . Du kjenner ikkje språket deira og skjønar ikkje kva dei seier .
24005016	Deira pilehus er — som ei open grav , kjemper er dei alle .
24005017	Dei et opp ditt korn og brød , dei et dine søner og døtrer , dei et opp ditt småfe og storfe , dei et dine vintre og fikentre . Dine festningsbyar — som du lit på , skal dei øyda med sverd .
24005018	Men jamvel i dei dagane , lyder ordet frå Herren , vil eg ikkje reint gjera ende på dykk .
24005019	Og når de spør : « Kvifor har Herren vår Gud gjort alt dette med oss ? » skal du svara dei : « Liksom de gjekk bort frå meg og dyrka framande gudar i dykkar eige land , skal de no tena framande i eit land som ikkje høyrer dykk til . »
24005020	Kunngjer dette i Jakobs ætt , og rop det ut i Juda :
24005021	Høyr dette , du uvituge folk som ikkje eig skjøn , som har augo , men ikkje ser , og øyro , men ikkje høyrer .
24005022	Har de ikkje age for meg , skjelv de ikkje for mitt åsyn ? lyder ordet frå Herren , eg som gav havet — ei sandstrand til grense , ein evig skipnad — det ikkje kan krenkja . Om det bryt på , — har det inga makt , om bylgjene brusar , — når dei ikkje over .
24005023	Men dette folket — er trassig og stridlyndt , dei har vike av og gått sin veg .
24005024	Dei seier ikkje med seg sjølve : « Lat oss ottast Herren vår Gud , han som sender regn i rette tid , både haustregn og vårregn , og syter for at vi kan hausta inn i dei vekene — som er fastsette til det . »
24005025	Men fordi de har gjort vondt , har dette kome ut av lage ; det er syndene dykkar som held alt dette gode — borte frå dykk .
24005026	For det finst gudlause menn — i folket mitt . Dei ligg og lurer som når fuglefangarar — huker seg ned , set farlege snarer — og fangar menneske .
24005027	Som eit bur er fullt av fuglar , er husa deira fulle av svik . Difor har dei vorte store — og rike ,
24005028	tjukke og feite er dei . Det fløymer over — med vonde ord . Dei dømer ikkje rett , tek seg ikkje av saka — åt farlause , så ho kan lukkast for dei , og syter ikkje for — at fattigfolk får sin rett .
24005029	Skulle eg ikkje krevja dei — til rekneskap for dette ? lyder ordet frå Herren . Skulle eg ikkje hemna meg på eit såvore folk ?
24005030	Det er fæle , ja , gruelege ting som går føre seg i landet .
24005031	Profetane spår ved Lygna , prestane styrer og rår — som dei vil , og folket mitt likar det så . Men kva vil de gjera når enden på dette kjem ?
24006001	Berga dykk , — Benjamins søner , kom dykk bort frå Jerusalem ! Blås i horn i Tekoa , reis merkestong — på Bet-Hakkerem ! For ei ulukke trugar frå nord , ei stor øydelegging .
24006002	Eg gjer ende på Sions dotter , den fine , bortskjemde kvinna .
24006003	Til henne skal gjætarar koma med saueflokkane sine . Dei slår opp telt ikring henne og kvar sitt stykke — beiter dei snautt .
24006004	« Lys heilag krig mot henne ! Kom , lat oss gå til åtak — midt på dagen ! » « Ve oss , det lid mot kveld , og skuggane lengjest . »
24006005	« Kom , lat oss gå til åtak i natt og øydeleggja borgene — i byen ! »
24006006	Så seier Herren , Allhærs Gud : Fell tre og kast opp ein voll , Jerusalem skal kringsetjast . Byen skal krevjast — til rekneskap , han er full av vald og urett .
24006007	Som ei kjelde — lèt vatnet strøyma fram , lèt byen vondskapen strøyma . Der høyrer ein om vald — og ran , støtt ser eg liding og sår .
24006008	Jerusalem , ta lærdom av dette , elles vender eg meg frå deg og gjer deg til ei audn , til eit land der ingen kan bu .
24006009	Så seier Herren , Allhærs Gud : Hald ettersanking — som på eit vintre , hald ettersanking på — Israels rest ! Gå endå ein gong — over rankene med handa lik ein som plukkar druer !
24006010	« Kven skal eg tala til og åtvara , så dei høyrer det ? Øyro deira er uomskorne , dei kan ikkje høyra etter . Dei driv spott med Herrens ord og bryr seg ikkje om det .
24006011	Men eg er full — av Herrens harme , eg greier ikkje å halda han att . » Så aus han ut over borna — på gata og over heile ungdomsflokken ! Både mann og kvinne — skal fangast , gamle menn og oldingar .
24006012	Husa deira skal koma — i annan manns eige , deira jorder og kvinner — like eins . For no retter eg ut mi hand mot dei som bur i landet , lyder ordet frå Herren .
24006013	For alle saman , små og store , søkjer urett vinning . Profetar og prestar — fer alle med svik .
24006014	Lettvint lækjer dei — skaden i mitt folk , når dei seier : « Fred , fred ! » — og så er det ingen fred .
24006015	Dei skal verta til skammar , for stygge ting har dei gjort . Likevel skjemmest dei ikkje , og blygsle veit dei ikkje av . Difor skal dei falla som hine ; på den tid eg krev dei — til rekneskap , skal dei stupa , seier Herren .
24006016	Så sa Herren : Stå på vegane og sjå ! Spør etter dei gamle stigane , etter vegen til det gode ! Ferdast på den , — så skal de finna kvile . Men dei svara : « Vi vil ikkje ferdast der . »
24006017	Eg sette vaktmenn over dykk — og sa : « Lyd etter når hornet ljomar ! » Men dei svara : « Vi vil ikkje lyda . »
24006018	Høyr difor , de folkeslag , og merk dykk , de som er samla , det som skal henda — mellom dei !
24006019	Lyd etter , du jord ! No fører eg ulukke — over dette folket , ei frukt av deira vonde tankar . For dei høyrde ikkje — på mine ord , og dei vanvørde mi lov .
24006020	Kva skal eg med røykjelse — frå Saba og dei beste krydder — frå land langt borte ? Brennoffera dykkar — vil eg ikkje ha , slaktoffera har eg ikkje — hugnad i .
24006021	Difor seier Herren : Sjå , eg legg støytesteinar for dette folket , så det fell ; fedrar og søner skal missa livet , granne skal døy — saman med granne .
24006022	Så seier Herren : Det kjem eit folk — frå landet i nord , eit mektig folk tek ut frå utkanten av jorda .
24006023	Spyd og boge har dei i handa , harde er dei og sparer ingen . Larmen av dei — lyder som havdur , på hestar kjem dei ridande . Budde som stridsmenn fer dei mot deg , Sions dotter .
24006024	Då vi høyrde ryktet om dei , vart våre hender kraftlause . Vi vart gripne av angst og skalv — som ei fødande kvinne .
24006025	Gå ikkje ut på marka og ferdast ikkje på vegen ! For fienden har sverd , rundt ikring rår redsle .
24006026	Bind syrgjeplagg om deg , — mitt folk , og velt deg i støvet ! Hald syrgjehøgtid — med bitter klage som når einaste barnet døyr . For brått kjem herjaren — over dykk .
24006027	Eg har sett deg — til å prøva folket mitt lik ein som prøver gull ; du skal kjenna — og prøva deira ferd .
24006028	Trassige opprørarar er dei alle , dei går rundt og baktalar folk ; dei er som bronse og jern og ber seg vondt åt , alle saman .
24006029	Belgen blæs , men blyet er urørt av elden . Det nyttar ikkje å smelta , dei vonde vert ikkje utskilde .
24006030	Vraka sølv skal dei kallast , for Herren har vraka dei .
24007001	Dette er det ordet som kom til Jeremia frå Herren :
24007002	Stig fram i porten til Herrens hus og rop ut denne bodskapen : Høyr Herrens ord , alle de judearar som går inn gjennom desse portane for å bøya dykk og tilbe Herren .
24007003	Så seier Herren , Allhærs Gud , Israels Gud : Lat dykkar åtferd og gjerningar betrast , så skal eg la dykk bu på denne staden .
24007004	Set ikkje lit til lygnorda : « Her er Herrens tempel , Herrens tempel , Herrens tempel ! »
24007005	Men om de lèt dykkar åtferd og gjerningar betrast , om de gjer rett mot kvarandre ,
24007006	ikkje er harde med innflyttarar , farlause og enkjer , ikkje renner ut skuldlaust blod på denne staden og ikkje held dykk til andre gudar , til skade for dykk sjølve ,
24007007	då vil eg for alle tider la dykk bu på denne staden , i det landet eg gav fedrane dykkar i gamle dagar .
24007008	Men de lit på lygnord , som inkje gagnar .
24007009	Er det ikkje så at de stel , slår i hel , bryt ekteskapet og gjer rang eid , at de brenner offer for Ba’al og held dykk til andre gudar , som de ikkje kjenner ?
24007010	Og så kjem de og stig fram for meg i dette huset som ber mitt namn , og seier : « Vi er frelste . » Og endå held de på med all denne styggedomen !
24007011	Trur de at dette huset som ber mitt namn , er ei røvarhole ? Eg òg kan sjå , lyder ordet frå Herren .
24007012	Gå berre til den heilage staden min i Sjilo , der eg lét namnet mitt bu i den fyrste tid , og sjå kva eg gjorde med han på grunn av vondskapen hjå folket mitt , Israel .
24007013	Og no , fordi de har gjort alle desse gjerningane , lyder ordet frå Herren , fordi de ikkje ville høyra endå eg tala til dykk seint og tidleg , og ikkje svara når eg ropa til dykk ,
24007014	så vil eg gjera med dette huset som ber mitt namn , og som de set dykkar lit til — den staden som eg gav dykk og fedrane dykkar — like eins som eg gjorde med Sjilo .
24007015	Og eg vil støyta dykk bort frå mitt åsyn , liksom eg støytte frå meg alle brørne dykkar , heile Efraims-ætta .
24007016	Du skal ikkje be for dette folket og ikkje bera fram klage eller bøn for det . Prøv ikkje å overtala meg , for eg vil ikkje høyra på deg .
24007017	Ser du ikkje kva dei driv på med i byane i Juda og på gatene i Jerusalem ?
24007018	Borna sankar ved , fedrane gjer opp eld , og kvinnene knar deig og bakar offerkaker til Himmeldronninga , og dei renner ut drikkoffer for andre gudar ; såleis krenkjer dei meg .
24007019	Det er ikkje meg dei krenkjer , seier Herren , men seg sjølve , så dei skal raudna av skam .
24007020	Difor seier Herren Gud : Sjå , min vreide og min harme skal rennast ut over denne staden , over folk og fe , over trea i skogen og grøda på marka . Min harme skal brenna og ikkje slokna .
24007021	Så seier Herren , Allhærs Gud , Israels Gud : Berre legg brennoffer attåt slaktoffera dykkar og et kjøt !
24007022	Den gongen eg førte fedrane dykkar ut or Egypt , tala eg ikkje til dei om brennoffer og slaktoffer og gav dei ikkje påbod om noko slikt .
24007023	Men dette bodet var det eg gav dei : « Høyr på det eg seier , så vil eg vera dykkar Gud , og de skal vera mitt folk . Gå alltid på den vegen eg byd dykk , så skal det gå dykk vel . »
24007024	Men dei ville ikkje høyra og vende ikkje øyra til . Dei fylgde sine eigne tankar , sitt vonde , harde hjarta . Dei snudde ryggen til meg og ikkje andletet .
24007025	Alt frå den tid då fedrane dykkar fór ut or Egypt , og heilt til denne dag , har eg gong på gong , seint og tidleg , sendt alle mine tenarar , profetane , til dei .
24007026	Men dei ville ikkje høyra på meg og vende ikkje øyra til . Dei var stridlyndte og bar seg verre åt enn fedrane .
24007027	Om du seier alt dette til dei , vil dei ikkje høyra på deg ; og om du ropar til dei , vil dei ikkje svara deg .
24007028	Då skal du seia til dei : « Dette er det folket som ikkje lydde Herren sin Gud og ikkje tok imot tukt . Det er slutt på ærlegdomen , han finst ikkje lenger i deira munn . »
24007029	Klypp det lange håret ditt og kast det bort ! Set i med ein klagesong på dei snaue høgdene ! For Herren har vraka og støytt frå seg den ætta som han er harm på .
24007030	Folket i Juda har gjort det som vondt er i mine augo , lyder ordet frå Herren . Dei har sett opp sine fæle gudebilete i det huset som ber mitt namn , og såleis gjort det ureint .
24007031	Og dei har bygt offerstaden Tofet i Hinnom-dalen , der dei brenner sønene og døtrene sine i elden . Det har eg ikkje sett dei til , og det har aldri vore i mine tankar .
24007032	Difor skal dagar koma , lyder ordet frå Herren , då det ikkje lenger skal heita Tofet eller Hinnom-dalen , men Drapsdalen . Og dei skal gravleggja folk i Tofet , fordi det ikkje finst rom andre stader .
24007033	Lika av dette folket skal verta til føde for fuglane under himmelen og for dyra på marka , og ingen skal skræma dei .
24007034	Då lèt eg fagnadrop og glederop og røyst av brudgom og røyst av brur tagna i byane i Juda og på gatene i Jerusalem . For landet skal leggjast i øyde .
24008001	På den tid , lyder ordet frå Herren , skal dei ta beina av Juda-kongane og hovdingane deira og beina av prestane , profetane og folket i Jerusalem ut or gravene
24008002	og strøya dei ut for sola , månen og heile himmelhæren , som dei elska , dyrka og heldt seg til , og som dei spurde til råds , bøygde seg for og tilbad . Ingen skal samla og gravleggja dei ; til gjødsel på marka skal dei verta .
24008003	Og dei skal velja døden framfor livet , alle som vert att av denne vonde ætta , på alle dei stader eg driv dei bort til , lyder ordet frå Herren , Allhærs Gud .
24008004	Du skal tala til dei : Så seier Herren : Kven er det som dett — og ikkje står opp , går bort og ikkje kjem att ?
24008005	Kvifor skal folket — her i Jerusalem atter og atter falla ifrå ? Dei held fast på sitt svik og vil ikkje venda om .
24008006	Eg har lydt etter og høyrt . Det er ikkje sant , det dei seier . Det finst ingen som angrar — sin vondskap og seier : « Kva har eg gjort ! » Alle renner dei vilt av stad , som ein hest stormar — fram i strid .
24008007	Jamvel storken under — himmelen kjenner sine faste tider ; og turteldua , svala og trasta passar tida når dei skal koma . Men folket mitt kjenner ikkje den rett som Herren krev .
24008008	Korleis kan de seia : « Vi er vise , vi har Herrens lov hjå oss » ? Nei , sanneleg , til ei falsk lov har skrivarane gjort henne med sin lygngriffel .
24008009	Dei vise skal stå der med skam , dei skal gripast av redsle — og fangast i snara . Dei har vraka Herrens ord . Kva hjelper då deira visdom ?
24008010	Difor gjev eg konene deira — til andre , markene deira til nye eigarar . For alle saman , små og store , søkjer urett vinning . Profetar og prestar — fer alle med svik .
24008011	Lettvint lækjer dei skaden — i mitt folk når dei seier : « Fred , fred ! » — og så er det ingen fred .
24008012	Dei skal verta til skammar , for dei har gjort stygge ting . Likevel skjemmest dei ikkje , og blygsle veit dei ikkje av . Difor skal dei falla — som dei andre ; på den tid eg krev dei — til rekneskap , skal dei stupa , seier Herren .
24008013	No vil eg hausta dei inn , lyder ordet frå Herren . Men det finst ikkje druer — på vintreet og ikkje fiken på fikentreet ; lauvet er visna . Eg vil gje dei att etter den frukt dei ber .
24008014	Kvifor sit vi i ro ? Kom saman ! Lat oss heller fara — inn i festningsbyane og gå til grunne der ! For Herren vår Gud — lèt oss gå til grunne , han lèt oss drikka giftig vatn ; for vi har synda mot Herren .
24008015	Vi vona på fred og lukke , men det kjem ikkje noko godt ; vi venta ei tid med lækjedom , men sjå , det er redsle som rår .
24008016	Lyden av fiendens — frøsande hestar høyrest heilt til Dan . Når hingstane kneggjar , skjelv heile landet . Dei kjem og et opp landet og alt som i det er , byen og dei som der bur .
24008017	Ja , eg sender mot dykk ormar , eiterormar som ingen — kan mana bort . Dei skal bita dykk , lyder ordet frå Herren .
24008018	Eg er tyngd av ulækjande sorg , hjarta mitt er sjukt .
24008019	Høyr naudropet frå folket mitt rundt ikring i landet ! Er ikkje Herren på Sion , er ikkje byens konge der ? Kvifor har dei harma meg med gudebileta sine , med framande gudar — som ingenting er ?
24008020	Skurden er ende , — sommaren slutt , men vi er ikkje berga .
24008021	Eg er nedbroten — fordi folket mitt er knekt ; eg syrgjer , — og gru har gripe meg .
24008022	Finst det ikkje balsam i Gilead , er det ingen lækjar der ? Kvifor gror då ikkje såret som folket mitt har fått ?
24009001	Å , om hovudet mitt — var vatn og auga mitt ei tårekjelde ! Då ville eg gråta dag og natt over dei falne i folket mitt .
24009002	Å , om eg fann nattelivd for ferdafolk i øydemarka ! Då ville eg skiljast — med folket mitt og gå bort frå dei . For dei er alle — ekteskapsbrytarar , ein flokk av trulause menn .
24009003	Dei spenner tunga — som ein boge . Ikkje på ærleg vis , — men med lygn har dei vorte herrar i landet . Dei går frå vondskap — til vondskap , og meg kjenner dei ikkje , lyder ordet frå Herren .
24009004	Akta dykk for kvarandre , lit ikkje eingong på ein bror ! Bror fer med list mot bror , ven går rundt og baktalar ven .
24009005	Dei svik kvarandre , og ingen talar sanning . Dei har vant si tunge — til å tala lygn , dei ber seg ille åt — og vil ikkje venda om .
24009006	Vald fylgjer på vald — og svik på svik , og meg vil dei ikkje — kjennast ved , lyder ordet frå Herren .
24009007	Difor seier Herren , — Allhærs Gud : Eg vil smelta dei og prøva dei . Kva kan eg elles gjera — for folket mitt ?
24009008	Tunga deira er ei drepande pil , i munnen har dei — svikefulle ord . Dei talar venleg til nesten sin , men i tankane set dei feller — for han .
24009009	Skulle eg ikkje straffa dei — for slikt ? lyder ordet frå Herren . Skulle eg ikkje hemna meg på slikt eit folk ?
24009010	Eg set i med gråt — og klage over fjella , set i med klagesong — over beita på steppa . Dei er avsvidde , — så ingen ferdast der ; det høyrest ingen — rautande buskap . Både fuglane under himmelen — og dyra på marka har rømt og er borte .
24009011	Eg gjer Jerusalem — til ei steinrøys , ein tilhaldsstad for sjakalar . Byane i Juda gjer eg til ei audn , der ingen kan bu .
24009012	Kven er så vis — at han skjønar dette og kan kunngjera — det Herren har tala til han ? Kvifor er landet lagt i øyde , avsvidt som ei øydemark , så ingen ferdast der ?
24009013	Herren svara : Fordi dei svikta mi lov , som eg la fram for dei , fordi dei ikkje lydde meg og ikkje levde etter lova ,
24009014	men fylgde sitt harde hjarta og heldt seg til Ba’al-gudane , som fedrane deira — hadde lært dei .
24009015	Difor seier Herren , Allhærs Gud , Israels Gud : Eg lèt dette folket eta malurt og drikka giftig vatn .
24009016	Eg spreier dei — mellom folkeslag som korkje dei — eller deira fedra kjende , og sender sverdet etter dei til eg får gjort ende på dei .
24009017	Så seier Herren , Allhærs Gud : Gjev akt ! — Send bod på klagekonene , så dei kjem hit ! Kall på dei kunnige konene !
24009018	Lat dei skunda seg og koma og syngja klagesong over oss , til augo våre fyllest av gråt , og tårene dryp frå augneloka .
24009019	Høyr , klageropet lyder — frå Sion : « Å , kor vi er herja ! Djupt må vi skjemmast , for vi må bort frå landet , sidan dei har lagt våre heimar — i grus . »
24009020	Ja , kvinner , høyr Herrens ord , lat øyra opp for ordet han talar ! Lær døtrene dykkar — klagesongar , og lær kvarandre syrgjesongar :
24009021	« Døden steig inn — gjennom vindaugo og trengde inn i borgene våre . Han reiv småborn bort frå gata og unge menn frå torga . »
24009022	Tal såleis , seier Herren : Lik av menneske skal liggja som gjødsel ut over marka , som kornband — etter skurdfolket , og ingen samlar dei opp .
24009023	Så seier Herren : Den vise skal ikkje rosa seg — av visdomen sin , den sterke ikkje av styrken sin og den rike ikkje — av rikdomen sin .
24009024	Men den som rosar seg , skal rosa seg av dette : at han har vit og kjenner meg , veit at eg er Herren , som — syner miskunn og gjer rett og rettferd på jorda . For slikt har eg hugnad i , lyder ordet frå Herren .
24009025	Sjå , dagar skal koma , lyder ordet frå Herren , då eg vil heimsøkja alle desse som er omskorne :
24009026	Egypt , Juda , Edom , Ammon , Moab og alle som bur i øydemarka og har kortklypt hår ved tinningen . For alle dei andre folka er uomskorne på kroppen , men heile Israels-ætta er uomskoren på hjarta .
24010001	Høyr dette ordet som Herren talar til dykk , Israels ætt .
24010002	Så seier Herren : Ven dykk ikkje til å gjera — som andre folk og reddast ikkje teikn — på himmelen , endå om andre folk reddast dei .
24010003	For skikkane åt folka — er ingenting verde . Dei høgg eit tre i skogen , ein treskjerar lagar det til — med øks ,
24010004	han pryder det med sølv og gull og fester det med naglar — og hamar , så det står støtt .
24010005	Gudebileta liknar fugleskræmsla i ein agurkåker ; dei kan ikkje tala , og dei må berast , — for dei kan ikkje gå . Ver ikkje redde dei ! Dei gjer ingen skade , men kan heller ikkje gjera — noko godt .
24010006	Ingen er som du , Herre . Stor er du , stort og mektig er ditt namn .
24010007	Kven må ikkje ottast deg , som det sømer seg , du konge over folkeslag . For mellom alle vismenn — hjå folka , i alle rike er ingen som du .
24010008	Alle saman er dumme som fe , frå gagnlause tregudar — har dei sin lærdom .
24010009	Platesølvet er kome frå Tarsis og gullet frå Ufas . Det er eit verk av treskjerar — og gullsmed , kledt i purpur , fiolett og raudt ; alt er laga av kunstnarar .
24010010	Men Herren , — han er i sanning Gud , ein levande Gud — og ein evig konge . Jorda skjelv for hans harme , folka kan ikkje halda ut — hans vreide .
24010011	Så skal de seia til dei : « Dei gudar som ikkje skapte — himmel og jord , skal kverva frå jorda og ikkje finnast — under himmelen . »
24010012	Herren skapte jorda — med si kraft , han grunnla fastlandet i visdom og spente ut himmelen — med skjøn .
24010013	Når han tornar , — brusar vatnet i himmelen , han lèt skodd stiga opp — frå enden av jorda , han lèt lyna blinka — og regnet falla og sender vinden — frå hans opplagsrom .
24010014	Alle menneske er dumme — og uvituge . Kvar gullsmed må skjemmast — av sine gudebilete , dei støypte bileta hans er lygn , det er ikkje ånd i dei .
24010015	Gagnlause er dei , — eit verk til å spotta , i rekneskapsstunda — er det ute med dei .
24010016	Såleis er ikkje han — som er Jakobs del , for det er han som skaper alt . Israel er hans eiga ætt . Herren , Allhærs Gud , — er hans namn .
24010017	Pakk sekken , far ut or landet , du som bur i ein kringsett by !
24010018	For så seier Herren : Denne gongen slengjer eg bort dei som bur i landet ; eg fører dei ut i trengsle , så dei skal finna meg .
24010019	Ve meg , for eit slag ! Ulækjande er mitt sår . Dette er berre ei liding som eg må tola , tenkte eg .
24010020	Teltet mitt er herja , og alle teltsnorer avslitne . Borna mine har fare frå meg , — dei er borte ; det er ikkje lenger nokon som set opp teltet mitt og spenner ut teltdukane .
24010021	For gjætarane er dumme — som fe , dei søkjer ikkje Herren . Difor har dei ikkje lukka — med seg , og heile flokken deira — er spreidd .
24010022	Høyr , det kjem ei melding og eit kraftig drøn — frå landet i nord . Byane i Juda — skal gjerast til ei audn , ein tilhaldsstad for sjakalar .
24010023	Herre , eg veit at mennesket ikkje sjølv rår for sin veg , og at ferdamannen ikkje sjølv kan styra sine steg .
24010024	Tukta meg , Herre , — men med måte , ikkje i vreide , — så du gjer meg til inkjes .
24010025	Renn harmen din ut — over folkeslag som ikkje kjenner deg , over ætter — som ikkje kallar på deg . For dei har ete opp Jakob , ete han opp — og gjort ende på han og lagt hans bustad i øyde .
24011001	Dette er det ordet som kom til Jeremia frå Herren :
24011002	Høyr orda i denne pakta og tal til Juda-mennene og Jerusalems-buane !
24011003	Sei til dei : Så seier Herren , Israels Gud : Forbanna vere den som ikkje lyder orda i denne pakta ,
24011004	som eg baud fedrane dykkar å halda den gongen eg førte dei ut or Egypt , or smelteomnen . Då sa eg : Lyd meg , og gjer alt det eg byd dykk ! Så skal de vera mitt folk , og eg vil vera dykkar Gud .
24011005	Og eg vil halda den lovnaden eg gav fedrane dykkar med eid , at eg ville gje dei eit land som fløymer med mjølk og honning , så som det no har hendt . Då svara eg : « Så skal det vera , Herre ! »
24011006	Herren sa til meg : Rop ut alle desse orda over byane i Juda og på gatene i Jerusalem : Høyr orda i denne pakta og lev etter dei !
24011007	Eg formante fedrane dykkar den gongen eg førte dei ut or Egypt , og sidan har eg til denne dag formant dei seint og tidleg : « Høyr kva eg seier ! »
24011008	Men dei ville ikkje høyra og vende ikkje øyra til . Alle fylgde dei sitt vonde og harde hjarta . Då påla eg dei alle orda i denne pakta , som eg baud dei å halda , men som dei ikkje har halde .
24011009	Sidan sa Herren til meg : Eg har vorte var ei samansverjing mellom Juda-mennene og Jerusalems-buane .
24011010	Dei har vendt tilbake til misgjerningane åt dei fyrste fedrane sine . Dei ville ikkje lyda orda mine , men heldt seg til andre gudar og dyrka dei . Israels-ætta og Juda-ætta har brote den pakta eg gjorde med fedrane deira .
24011011	Difor seier Herren : Sjå , eg fører over dei ei ulukke som dei ikkje kan sleppa frå . Når dei ropar til meg , vil eg ikkje høyra på dei .
24011012	Då skal folket i Juda-byane og i Jerusalem gå og ropa til gudane dei ofrar til , men dei skal ikkje hjelpa når ulukka kjem .
24011013	For du har like mange gudar som du har byar , Juda ! Og de har reist like mange altar for Skamma som det er gater i Jerusalem , altar der de ofrar til Ba’al .
24011014	Du skal ikkje be for dette folket og ikkje bera fram klagerop og bøner for dei . For eg vil ikkje høyra når dei ropar til meg i si naud .
24011015	Kva vil ho som eg elskar , — i mitt hus , ho som har lagt — svikefulle planar ? Kan lovnader — og heilagt offerkjøt ta bort din vondskap ? Då kunne du jubla .
24011016	Herren har kalla deg — eit oliventre , grønt , med fager frukt . Men med bulder og brak set elden det i brann , så greinene brotnar .
24011017	Herren , Allhærs Gud , — som planta deg , trugar deg no med ulukke for det vonde — som Israels og Judas ætt gjorde mot seg sjølve , — då dei ofra til Ba’al og såleis vekte min harme .
24011018	Herren gjorde det kjent — for meg , eg fekk vita om det ; då synte du meg — deira gjerningar .
24011019	Eg hadde vore godtruen — som eit lam som vert leitt til slakting . Eg visste ikkje at dei tenkte ut vonde planar mot meg og sa : « Lat oss øydeleggja — både treet og frukta og rydja han ut — or landet åt dei levande , så ingen nemner — namnet hans meir . »
24011020	Herre , Allhærs Gud , — du rettferdige domar , som granskar hjarta og nyrer , lat meg få sjå — at du tek hemn over dei ; for eg har lagt mi sak i di hand .
24011021	Difor seier Herren så — om mennene i Anatot , som står meg etter livet — og seier : « Du må ikkje tala profetord — i Herrens namn , elles skal du døy for vår hand » ,
24011022	ja , så seier Herren , — Allhærs Gud : Sjå , eg vil krevja dei — til rekneskap . Dei unge mennene — skal døy for sverd , deira søner og døtrer — skal døy av svolt .
24011023	Ingen av dei skal leivast ; for eg fører ulukke — over Anatot-mennene det året eg krev dei — til rekneskap .
24012001	Herre , du har alltid rett når eg fører sak med deg . Likevel må eg føra klagemål — mot deg . Kvifor har dei vonde — lukka med seg , kvifor er alle — dei trulause trygge ?
24012002	Du plantar dei , — og dei røter seg ; dei veks og ber frukt . Nær er du i deira munn , men langt borte frå — deira hjarta .
24012003	Men du , Herre , — ser og kjenner meg , du prøver mitt huglag — mot deg . Skil dei ut som slaktesauer , og vigsla dei til offerdagen !
24012004	Kor lenge skal landet stura og alt som gror på marka , — turka bort ? Fordi dei som bur i landet , — er vonde , skal både fugl og fe — gå til grunne . Folk seier : « Han ser ikkje korleis det går oss til slutt . »
24012005	Når du vert trøytt av å springa saman med folk til fots , korleis kan du då kappspringa — med hestar ? Og er du trygg — berre i fredeleg land , kva har du då å gjera i den fine Jordan-skogen ?
24012006	Brørne dine og farsætta di , jamvel dei er trulause mot deg ; dei ropar etter deg av full hals . Du må ikkje eingong lita på dei når dei talar venleg til deg .
24012007	Eg har gått frå huset mitt og gjeve opp arven min . Henne som eg elska , har eg gjeve i fiendevald .
24012008	Mitt eige folk har vorte for meg som ei løve i tette skogen . Dei brøler mot meg ; difor har eg uvilje mot dei .
24012009	Er folket mitt ein spreklet fugl som rovfuglar — samlar seg ikring ? Lat alle villdyr i marka samlast , før dei hit , så dei kan eta !
24012010	Gjætarar i mengd — har herja min vingard og trakka ned mi odelsjord ; dei har gjort mitt herlege land — til ei livlaus audn ,
24012011	til ei sturande øydemark ; uhyggjeleg audt — ligg det framføre meg . Heile landet er lagt i øyde , og ingen bryr seg om det .
24012012	Over alle dei snaue høgdene — i øydemarka kom herjande hopar . For Herren har eit sverd — som øyder frå eine enden av landet til hin , så ingen skapning finn fred .
24012013	Dei sådde kveite — og haustar klunger , dei streva til inga nytte . Dei får berre skam av si avling fordi Herren — er brennande harm .
24012014	Så seier Herren om alle dei vonde grannefolka som rører det landet eg har gjeve Israel , folket mitt , til odel og eige : Eg rykkjer dei opp or jorda deira , og Juda-ætta rykkjer eg opp midt imellom dei .
24012015	Men sidan , etter at eg har rykt dei opp , vil eg atter miskunna meg over dei og føra dei heim att , kvar til sin odel og sitt land .
24012016	Og lærer dei seg då å gjera som folket mitt , så dei sver ved mitt namn og seier : « Så sant Herren lever » , liksom dei før lærte folket mitt å sverja ved Ba’al , då skal dei byggjast opp att midt imellom folket mitt .
24012017	Men vil dei ikkje høyra , då rykkjer eg opp det folket , rykkjer det opp og gjer ende på det , lyder ordet frå Herren .
24013001	Så sa Herren til meg : « Gå og kjøp deg eit belte av lin og spenn det om livet , men lat det ikkje koma i vatn ! »
24013002	Eg kjøpte då eit belte , som Herren hadde sagt , og spente det om livet .
24013003	Då kom Herrens ord til meg andre gongen , og det lydde så :
24013004	« Ta det beltet du kjøpte , det du har om livet , og stå opp og gå til Eufrat ! Der skal du gøyma det i ei bergskorte . »
24013005	Eg gjekk og gøymde det attmed Eufrat , så som Herren hadde sagt meg .
24013006	Lang tid etter hende det at Herren sa til meg : « Stå opp og gå til Eufrat og henta beltet som eg bad deg gøyma der . »
24013007	Eg gjekk til Eufrat og grov opp beltet og tok det bort frå den staden der eg hadde gøymt det . Men då var beltet øydelagt og dugde ikkje til noko .
24013008	Då kom Herrens ord til meg , og det lydde så :
24013009	Så seier Herren : Såleis vil eg gjera ende på det store hovmodet i Juda og Jerusalem .
24013010	Det skal gå dette vonde folket som ikkje vil høyra på mine ord , men fylgjer sitt harde hjarta og held seg til andre gudar , som dei dyrkar og kastar seg ned for , så som det gjekk dette beltet , som ikkje duger til noko .
24013011	For liksom beltet er godt fastbunde om hoftene til mannen , såleis har eg bunde heile Israels-ætta og Juda-ætta til meg , lyder ordet frå Herren , så dei skal vera mitt folk , til ære , pris og prydnad for meg ; men dei ville ikkje høyra .
24013012	Du skal tala dette ordet til dei : Så seier Herren , Israels Gud : Kvar krukke skal fyllast med vin . Og når dei svarar deg : « Vi veit då godt at kvar krukke er til å fylla vin på » ,
24013013	skal du seia til dei : Så seier Herren : Sjå , eg fyller alle som bur her i landet , så dei vert drukne , både kongane som sit på Davids kongsstol og prestane , profetane og alt folket i Jerusalem .
24013014	Eg vil knusa dei , den eine mot den andre , både fedrar og søner , lyder ordet frå Herren . Utan skånsel , medkjensle eller miskunn vil eg gjera ende på dei .
24013015	Høyr og lyd etter , lat hovmodet fara ! Det er Herren som talar .
24013016	Gjev Herren dykkar Gud ære før han lèt det mørkna , før de snåvar og fell på fjella når det skymest . De vonar på ljos , men det skal verta stummande mørker — og svart natt .
24013017	Men vil de ikkje høyra — på dette , må eg gråta i løynd over hovmodet dykkar , gråta så tårene renn frå auga fordi Herrens folk — vert ført i fangenskap .
24013018	Sei til kongen og kongens mor : Set dykk lenger nede , for no er den staselege krona fallen av hovudet dykkar .
24013019	Byane i Negev er stengde , det er ingen som opnar dei . Heile folket i Juda er bortført , bortført til siste mann .
24013020	Lyft augo dykkar og sjå : Der kjem dei frå nord ! Kvar er no den flokken du fekk , dei fine sauene dine ?
24013021	Kva vil du seia når dei du er van å ha til vener , vert sette til hovdingar — over deg ? Då vil du vel gripast av rier som ei kvinne når ho skal føda .
24013022	Kanskje seier du — med deg sjølv : « Kvifor skal dette henda meg ? » Jau , på grunn av di store skuld vart ditt slep lyft opp og dine lemer utsette for vald .
24013023	Kan ein neger skifta si hud eller ein leopard sine flekker ? Då kan de òg gjera godt , de som er vane å gjera vondt .
24013024	No vil eg spreia dei — lik halmstrå som fyk for vind — utor øydemarka .
24013025	Det er din lut , din tiletla del , som du får frå meg , lyder ordet frå Herren , fordi du gløymde meg og sette di lit til lygn .
24013026	Eg skal sjølv lyfta slepet opp over andletet på deg , så dei ser di skam ,
24013027	ditt ekteskapsbrot , — di vrinsking og din skamlause ulivnad . På haugane og ute på marka såg eg den styggedom — du dreiv med . Ve deg , Jerusalem , — som ikkje vert rein ! Kor lenge skal dette vara ?
24014001	Dette er Herrens ord som kom til Jeremia den gongen turken herja :
24014002	Juda syrgjer , — byane er bortvisna . Dei bøyer seg til jorda i sorg , klagerop stig opp — frå Jerusalem .
24014003	Stormennene i byen sender sine tenarar etter vatn . Men når dei kjem til brunnane , finn dei ikkje vatn . Dei kjem att med tome spann , skjemde og vonbrotne — dekkjer dei hovudet .
24014004	Jorda rivnar fordi det ikkje kjem regn — i landet , difor dekkjer bøndene — hovudet i skam .
24014005	Jamvel hinda utpå marka går ifrå sin nyfødde kalv fordi det ikkje finst — eit grønt strå .
24014006	På snaue høgder står villesel og syp etter anden — som sjakalar ; augo deira er sløve og matte fordi det ikkje finst gras .
24014007	Om våre misgjerningar — vitnar mot oss , så grip likevel inn — for ditt namn skuld , Herre ! Gong på gong har vi falle frå og synda mot deg .
24014008	Herre , du som er Israels von og frelsar i trengselstid , kvifor er du — som ein gjest i landet , lik ein ferdamann — som berre stoggar for ei natt ?
24014009	Kvifor er du — som ein rådvill mann , lik ein krigar — som ikkje kan hjelpa ? Du er då midt imellom oss , — Herre , ditt namn er nemnt over oss . Så gå ikkje frå oss !
24014010	Så seier Herren — om dette folket : Dei likar å flakka ikring og sparer ikkje føtene sine . Men Herren har ikkje — hugnad i dei . No vil han koma — deira misgjerning i hug og straffa dei for deira synder .
24014011	Herren sa til meg : Bed ikkje om at det skal gå dette folket vel !
24014012	Når dei fastar , høyrer eg ikkje på klageropa deira , og når dei ber fram brennoffer og grødeoffer , bryr eg meg ikkje om dei . Nei , med sverd og svolt og pest vil eg gjera ende på dei .
24014013	Då svara eg : Men , Herre Gud , profetane seier då til dei : « De skal ikkje få kjenna sverd og ikkje koma ut for svolt , for eg vil gje dykk sann fred og tryggleik på denne staden . »
24014014	Men Herren sa til meg : Lygn spår desse profetane i mitt namn . Ikkje har eg sendt dei og ikkje gjeve dei noko påbod og ikkje tala til dei . Falske syner , gagnlause spådomar og svikefulle påfunn er det dei ber fram for dykk .
24014015	Difor seier eg , Herren , om dei profetane som spår i mitt namn endå eg ikkje har sendt dei , og som seier at det ikkje skal koma sverd og svolt her i landet : For sverd og svolt skal dei enda sine dagar , desse profetane .
24014016	Og folket som dei spår for , skal liggja slengt ikring på gatene i Jerusalem , tynt av svolt og sverd . Dei skal ikkje koma i grav , korkje dei sjølve eller konene , sønene og døtrene deira . Såleis renner eg deira eigen vondskap ut over dei .
24014017	Dette ordet skal du tala til dei : Tårene renn frå augo mine natt og dag , utan opphald . For folket mitt , — den unge dotter , har falle heilt i hop og fått eit ulækjande sår .
24014018	Går eg ut på marka , ser eg folk — som er drepne av sverd , og kjem eg inn i byen , ser eg dei som pinest av svolt . Jamvel profetar og prestar må fara til eit land — dei ikkje kjenner .
24014019	Har du reint støytt Juda — frå deg , kjenner du berre motvilje — mot Sion ? Kvifor har du elles slege oss så det ikkje finst helsebot — for oss ? Vi har vona på fred og lukke , men det kjem ikkje noko godt ; vi har venta ei tid — med lækjedom , men sjå , det er redsle som rår .
24014020	Vi kjenner vår vondskap , — Herre , og misgjerninga åt våre fedrar , for vi har synda mot deg .
24014021	For ditt namn skuld , — støyt oss ikkje bort , og lat ikkje vanære koma over din herlegdoms kongsstol . Kom i hug di pakt med oss — og bryt henne ikkje !
24014022	Kan andre folks gagnlause — gudar senda regn , eller kan himmelen sjølv — gje væte ? Er det ikkje du , Herre , — som gjer det ? Vi ventar på deg , vår Gud , for du har skapt alt dette .
24015001	Herren sa til meg : Om så Moses og Samuel steig fram for meg , ville eg ikkje ha medkjensle med dette folket . Send dei bort frå meg , lat dei fara !
24015002	Og spør dei deg : « Kvar skal vi gå ? » skal du svara : Så seier Herren : Til døden med dei — som er etla til å døy , lat sverdet råka dei — som skal falla for sverd , og svolt dei — som skal svelta i hel , i fangenskap med dei — som skal takast til fange !
24015003	På fire måtar vil eg straffa dei , lyder ordet frå Herren : Med sverd til å drepa , med hundar til å slepa bort , med fuglane under himmelen og dyra på marka til å eta og øyda .
24015004	Eg gjer dei til eit skræmebilete for alle rike på jorda , på grunn av det som Juda-kongen Manasse , son til Hiskia , har gjort i Jerusalem .
24015005	Ja , kven tykkjer synd i deg , — Jerusalem , kven syner medkjensle — med deg ? Kven tek av frå vegen og spør korleis det står til med deg ?
24015006	Du støytte meg frå deg , — lyder ordet frå Herren , og snudde ryggen til . Difor rette eg handa ut og ville gjera ende på deg ; eg var trøytt av å ynkast .
24015007	Med kasteskuffel — spreidde eg dei kringom i byane i landet . Barnlaust gjorde eg folket mitt og lét det gå til grunne , for det vende ikkje om — frå si vonde ferd .
24015008	Det vart fleire enkjer hjå dei enn det er sandkorn ved havet . Eg sende mot dei — unge stridsmenn som herja midt på ljose dagen . Brått lét eg skakande redsle — koma over dei .
24015009	Jamvel ho som var mor — til sju born , visna bort — og seig maktlaus om . Hennar sol gjekk ned — medan det endå var dag , ho vart til spott og skam . Dei som er att av folket , gjev eg over til sverdet for augo på deira fiendar , lyder ordet frå Herren .
24015010	Ve meg , mor mi , — at du fødde meg , ein mann som alle her i landet ligg i strid og trette med . Eg skuldar ingen noko , og ingen står i gjeld til meg ; endå forbannar dei meg alle .
24015011	Sanneleg , sa Herren , — eg vil fria deg ut , så det kan gå deg godt . Eg lèt fienden naudbe deg når han kjem i naud — og trengsle .
24015012	Kan ein bryta sund jern , jern frå Norden , og bronse ?
24015013	Din rikdom og dine skattar gjev eg til plyndring — ikkje for betaling , — men til straff for alt du har synda — i heile ditt land .
24015014	Eg lèt deg træla — for dine fiendar i eit land du ikkje kjenner . For vreiden min logar — som eld , mot dykk er han kveikt .
24015015	Du veit det , Herre . Kom meg i hug — og ta deg av meg ! Lat meg få hemn — over dei som forfylgjer meg ! Ver ikkje så langmodig mot dei at du riv meg bort . Sjå kor eg vert spotta — for di skuld !
24015016	Eg fann dine ord og åt dei , dei var til hugnad for meg . Og det var ei glede — for mitt hjarta at ditt namn er nemnt — over meg , Herre , Allhærs Gud .
24015017	Aldri sat eg og moroa meg i lag med skjemtande menner . Einsam sat eg , — gripen av di hand ; for du fylte meg med harme .
24015018	Kvifor er mi liding utan ende og såret mitt ulækjande ? Det vil ikkje gro . Du har vorte for meg — som ein sviktande bekk , som vatn ein ikkje kan lita på .
24015019	Då svara Herren : Dersom du vender om , vil eg la deg koma att og stå for mitt åsyn . Er det du talar , gjævt og godt og ikkje verdilause ord , så skal du vera som min munn . Då skal folket venda seg til deg , men du skal ikkje venda deg — til dei .
24015020	Mot dette folket gjer eg deg til ein festningsmur av bronse . Dei skal strida mot deg , men ikkje vinna . For eg er med deg , eg vil frelsa deg og fria deg ut , lyder ordet frå Herren .
24015021	Eg vil berga deg — or hendene på dei vonde og fria deg — or nevane på valdsmenn .
24016001	Herrens ord kom til meg , og det lydde så :
24016002	Du skal ikkje ta deg kone og ikkje få søner og døtrer på denne staden .
24016003	For så seier Herren om dei sønene og døtrene som vert fødde her , om mødrene som føder dei , og om fedrane som avlar dei her i landet :
24016004	Dei skal døy ein pinefull død , og det skal ikkje haldast syrgjehøgtid eller gravferd for dei ; dei skal verta til gjødsel på marka . Sverd og svolt skal tyna dei , og lika av dei skal verta til føde for fuglane under himmelen og dyra på marka .
24016005	Så seier Herren : Gå ikkje inn i syrgjehus , gå ikkje dit og klag , og syn ikkje medkjensle med dei ! For eg har teke min fred frå dette folket , min truskap og mi miskunn , lyder ordet frå Herren .
24016006	Når store og små døyr her i landet , skal dei ikkje koma i grav . Ingen skal halda syrgjehøgtid over dei , ingen skal rispa seg opp eller raka seg snau for deira skuld .
24016007	Ingen skal bryta brød til trøyst for den som syrgjer over ein død , eller gje han eit trøystestaup når han har mist far sin eller mor si .
24016008	Gå heller ikkje inn i eit hus der dei held gjestebod , for å sitja i lag med andre og eta og drikka .
24016009	For så seier Herren , Allhærs Gud , Israels Gud : Enno medan de lever , ja , beint framfor augo dykkar , lèt eg fagnadrop og glederop og røyst av brudgom og røyst av brur tagna på denne staden .
24016010	Når du kunngjer alt dette for folket her , kan det henda at dei spør deg : « Kvifor har Herren sagt at heile denne store ulukka skal koma over oss ? Kva for ei misgjerning og kva for ei synd har vi gjort mot Herren vår Gud ? »
24016011	Då skal du svara dei : Fedrane dykkar gjekk bort frå meg , lyder ordet frå Herren . Dei heldt seg til andre gudar , som dei dyrka og kasta seg ned for . Men meg vende dei seg frå , og mi lov heldt dei ikkje .
24016012	Og de har bore dykk verre åt enn fedrane dykkar . Alle fylgjer sitt vonde , harde hjarta og høyrer ikkje på meg .
24016013	Difor vil eg kasta dykk bort frå dette landet til eit land som korkje de eller fedrane dykkar har kjent . Der skal de dyrka andre gudar både dag og natt . For eg vil ikkje visa dykk nåde .
24016014	Sjå , dagar skal koma , lyder ordet frå Herren , då dei ikkje lenger skal seia : « Så sant Herren lever , han som førte israelittane opp frå Egypt , »
24016015	men : « Så sant Herren lever , han som førte israelittane heim frå landet i nord og frå alle dei land han hadde drive dei bort til . » Eg vil føra dei heim att til deira eiga jord , som eg gav fedrane deira .
24016016	Eg sender bod etter mange fiskarar , lyder ordet frå Herren , og dei skal fiska dei . Sidan sender eg bod etter mange jegerar , og dei skal jaga dei bort frå kvart fjell og kvar haug og frå bergskortene .
24016017	For eg held auga med dei på alle deira vegar . Dei kan ikkje gøyma seg for meg , og deira misgjerning er ikkje duld for mine augo .
24016018	Fyrst vil eg la dei bøta dobbelt for deira synd og skuld , fordi dei har vanhelga landet mitt med dei livlause og avskyelege gudane sine og fylt mitt eige land med styggedomen sin .
24016019	Herre , min styrke og mitt vern , mi livd i trengselstida ! Til deg skal folkeslag koma frå endane av jorda og seia : « Berre lygn fekk fedrane våre — i arv , gagnlause gudar — som ikkje kan hjelpa .
24016020	Kan menneske laga seg gudar ? Dei er då ikkje gudar . »
24016021	Sjå , difor lèt eg dei kjenna , ja , denne gongen — lèt eg dei kjenna mi makt og mitt velde , og dei skal sanna — at mitt namn er Herren .
24017001	Judas synd er skriven — opp med jerngriffel og rita inn med diamantstift på deira hjartetavle — og på altarhorna .
24017002	Sønene deira skal minnast altara og Asjera-pålane som dei hadde — under kvart grønt tre og på høge haugar ,
24017003	på bergtoppar ute i marka . Din rikdom og alle dine skattar gjev eg til plyndring , like eins dine offerhaugar til straff for synda — i heile ditt land .
24017004	Av deg sjølv må du seia frå deg den arven eg gav deg . Eg lèt deg træla for — dine fiendar i eit land du ikkje kjenner . For vreiden min logar som eld , og han skal brenna for alltid .
24017005	Så seier Herren : Forbanna er den mann som set si lit til menneske , som stør seg — til vesale skapningar og vender seg bort frå Herren .
24017006	Han er lik ein busk — i øydemarka ; han får ikkje sjå at lukka kjem , men held til — på dei turraste vidder , i eit saltlende , der ingen bur .
24017007	Velsigna er den mann — som lit på Herren og set si von til han .
24017008	Han er lik eit tre — som er planta attmed vatn og tøyer røtene bort åt — ein bekk . Det reddast ikkje — når heten kjem , men står der — med lauvet grønt . Det sturer ikkje i turketider og held ikkje opp — med å bera frukt .
24017009	Hjarta er meir svikefullt — enn noko anna , det kan ikkje lækjast . Kven skjønar seg på det ?
24017010	Eg , Herren , er den som granskar hjarta — og prøver nyrer . Eg løner kvar og ein — etter hans ferd , etter frukta av hans gjerningar .
24017011	Lik ei rapphøne — som ligg på egg ho ikkje sjølv har vorpe , er den som vinn rikdom — med urett . Midt i si levetid — må han gå frå han og står der til sist som ein narr .
24017012	Ein herleg kongsstol , opphøgd frå den fyrste tid , er staden — der vår heilagdom står .
24017013	Herre , du Israels von , alle som går bort frå deg , skal verta til skammar ; dei som vik frå deg i landet , skal skrivast opp . For dei har gått bort — frå Herren , kjelda med levande vatn .
24017014	Læk meg , Herre , — så vert eg lækt ! Frels meg du , — så vert eg frelst ! For du er min lovsong .
24017015	Folk kjem og seier til meg : « Kvar vart det av Herrens ord ? Lat det no koma ! »
24017016	Eg har ikkje nekta — å vera hyrding og fylgja etter deg , eg har ikkje ynskt — ulukkedagen hit . Du veit kva eg har forkynt , det ligg ope for deg .
24017017	Ver ikkje til redsle for meg ! Du er mi livd på ulukkedagen .
24017018	Lat ikkje meg — verta til skammar , men dei som forfylgjer meg . Lat ikkje meg , men dei verta gripne av redsle ! Lat ein ulukkedag — koma over dei , knus dei med eit dobbelt slag !
24017019	Så sa Herren til meg : Gå og stå i Folkeporten , der Juda-kongane går inn og ut , og i alle dei andre portane i Jerusalem ,
24017020	og sei til dei : Høyr Herrens ord , de Juda-kongar , du Juda-folk og alle Jerusalems-buar , de som går inn gjennom desse portane .
24017021	Så seier Herren : Akta dykk , så sant de har livet kjært , så de ikkje ber bører på sabbatsdagen og kjem inn gjennom Jerusalems portar med dei .
24017022	Heller ikkje må de bera noko ut or husa dykkar på sabbatsdagen eller gjera noko arbeid . De skal halda kviledagen heilag , så som eg baud fedrane dykkar .
24017023	Dei ville ikkje høyra og vende ikkje øyra til , men var stridlyndte ; dei lydde ikkje og tok ikkje imot lærdom .
24017024	Dersom de høyrer på meg , lyder ordet frå Herren , så de ikkje ber bører inn gjennom portane i denne byen på sabbatsdagen , men held kviledagen heilag og ikkje gjer noko arbeid då ,
24017025	skal kongar som sit på Davids kongsstol , og som køyrer med hestar og vogner , få koma inn gjennom portane , både dei og hovdingane deira , Juda-mennene og Jerusalems-buane . Og det skal alltid bu folk i denne byen .
24017026	Då skal dei koma frå byane i Juda og bygdene kring Jerusalem , frå Benjamins-landet , Sjefela , fjell-landet og Negev og bera fram brennoffer , slaktoffer , grødeoffer og røykjelse og ofra takkoffer i Herrens hus .
24017027	Men vil de ikkje lyda meg og halda kviledagen heilag , men kjem med bører inn gjennom Jerusalems portar på sabbatsdagen , då set eg eld på portane . Han skal øyda borgene i Jerusalem og skal ikkje slokna .
24018001	Dette er det ordet som kom til Jeremia frå Herren :
24018002	« Stå opp og gå ned til krusmakarens hus ! Der skal du få høyra orda mine . »
24018003	Så gjekk eg ned til krusmakaren , som stod og arbeidde ved dreieskiva .
24018004	Når det kjeraldet han heldt på med , vart mislukka — slikt hender med leira i ein krusmakars hand — så gjorde han det om att og laga eit anna kjerald , som han ville ha det .
24018005	Då kom Herrens ord til meg , og det lydde så :
24018006	Skulle ikkje eg kunna gjera med dykk , Israels ætt , like eins som denne krusmakaren gjer med leira ? lyder ordet frå Herren . Som leira i krusmakarens hand , så er de i mi hand , Israels ætt .
24018007	Stundom trugar eg eit folk og rike med å rykkja opp og riva ned og leggja i øyde .
24018008	Men dersom det folket eg har truga , vender om frå sin vondskap , då gjev eg opp det vonde som eg hadde tenkt å gjera mot det .
24018009	Stundom lovar eg eit folk og rike at eg vil byggja og planta .
24018010	Men gjer dei då det som vondt er i mine augo og ikkje høyrer på mi røyst , då gjev eg opp det gode eg hadde tenkt å gjera mot dei .
24018011	Sei no til Juda-mennene og Jerusalems-buane : Så seier Herren : Eg førebur ei ulukke og tenkjer ut ein plan mot dykk . Vend då alle om frå dykkar vonde ferd , og lat dykkar åtferd og gjerningar betrast !
24018012	Men dei svarar : « Det er nyttelaust . Vi vil fylgja våre eigne tankar , kvar og ein av oss vil gjera etter sitt vonde , harde hjarta . »
24018013	Difor seier Herren : Spør mellom folkeslaga : Kven har høyrt noko slikt ? Det er fæle ting møya Israel har gjort .
24018014	Kan snøen på Libanon bråna bort på det høge fjellet ? Eller kan det kalde vatnet frå framandt land turka ut ?
24018015	Men mitt folk har gløymt meg , dei brenner offer — for falske gudar . Dei snåvar på vegane sine , på dei eldgamle stigane , og slår inn på andre spor , der ingen veg er bygd .
24018016	Såleis gjer dei landet sitt — til eit skræmsel og til ei evig spott . Alle som fer framom , kjem til å fæla og rista — på hovudet .
24018017	Liksom austavinden — spreier eg dei for augo på fiendane deira . Eg viser dei ryggen — og ikkje andletet den dagen ulukka når dei .
24018018	Dei sa : « Kom , lat oss tenkja ut vonde planar mot Jeremia ! For det vantar ikkje rettleiing — hjå presten , råd hjå den vise — eller ord hjå profeten . Kom , lat oss fella han — med hans eigne ord og ikkje høyra på noko — av det han seier . »
24018019	Herre , lyd på meg ! Høyr kva mine motstandarar — seier !
24018020	Skal ein løna godt med vondt ? Dei har då grave ei grav — for meg . Men kom i hug — at eg stod for ditt åsyn , ville tala deira sak og venda din harme bort — frå dei .
24018021	Gjev difor borna deira — over til svolten , lat sverdet ta seg av dei ! Lat kvinnene verta barnlause — og enkjer , lat mennene råkast av døden og unggutane falla for sverd — i krigen .
24018022	Lat det høyrast skrik — i husa deira når du brått lèt ein røvarflokk — koma over dei . Dei grov då ei grav — til å fanga meg og sette løynde snarer — for føtene mine .
24018023	Men du , Herre , kjenner til at dei legg planar — om å drepa meg . Ta ikkje bort deira skuld , og stryk ikkje ut deira synd — for ditt åsyn , men lat dei falla og liggja der ! Grip inn mot dei — på din vreidedag !
24019001	Så sa Herren : Gå til krusmakaren og kjøp ei krukke ! Ta så med deg nokre av dei eldste i folket og av prestane
24019002	og gå ut i Hinnom-dalen , til inngangen til Krusbrot-porten ! Der skal du forkynna dei orda eg talar til deg .
24019003	Du skal seia : Høyr Herrens ord , de Juda-kongar og Jerusalems-buar ! Så seier Herren , Allhærs Gud , Israels Gud : No vil eg føra slik ulukke over denne staden at det ringjer for øyro på alle som høyrer om det ,
24019004	fordi dei gjekk bort frå meg og vanæra denne staden . Der brende dei offer for andre gudar , som korkje dei eller fedrane deira hadde kjent . Og Juda-kongane fylte denne staden med blod av skuldlause .
24019005	Dei bygde offerhaugar for Ba’al og brende sønene sine i elden som brennoffer for Ba’al . Det har eg ikkje bode eller sagt dei ; det har aldri vore i mine tankar .
24019006	Difor skal dagar koma , lyder ordet frå Herren , då dei ikkje lenger skal kalla denne staden Tofet og Hinnom-dalen , men Drapsdalen .
24019007	På denne staden gjer eg Judas og Jerusalems planar til inkjes . Eg lèt dei falla for sverd beint framfor augo på fiendane deira , ved dei som står dei etter livet . Og eg gjev lika deira til føde for fuglane under himmelen og dyra på marka .
24019008	Eg gjer denne byen til skræmsle og spott . Alle som fer framom , kjem til å fæla og spotta når dei ser alle dei sår han har fått .
24019009	Eg lèt dei eta kjøtet av sine eigne søner og døtrer , og den eine skal eta kjøtet av den andre i den trengsle og naud som fiendane deira og dei som står dei etter livet , fører over dei .
24019010	Sidan skal du knusa krukka framfor augo på dei menn som går med deg ,
24019011	og seia til dei : Så seier Herren , Allhærs Gud : Eg vil knusa dette folket og denne byen liksom ein knuser eit leirkar , så det ikkje lèt seg bøta . Og i Tofet skal dei gravleggja folk , fordi det ikkje finst gravplass andre stader .
24019012	Såleis vil eg fara åt med denne staden og med dei som bur der , lyder ordet frå Herren ; eg vil gjera denne byen lik Tofet .
24019013	Og husa i Jerusalem og husa åt Juda-kongane skal verta ureine som Tofet , alle dei husa der dei oppå taka har brent offer for heile himmelhæren og rent ut drikkoffer for andre gudar .
24019014	Då Jeremia kom att frå Tofet , dit Herren hadde sendt han for å tala profetord , steig han fram i føregarden til Herrens hus og sa til alt folket :
24019015	Så seier Herren , Allhærs Gud , Israels Gud : No sender eg over denne byen og over alle dei byane som høyrer han til , all den ulukka eg har truga med . For dei er stridlyndte og høyrer ikkje på mine ord .
24020001	Då Pasjkur Immersson , presten , som var øvste tilsynsmannen i Herrens hus , høyrde Jeremia bera fram denne spådomen ,
24020002	lét han profeten Jeremia piska og sette han i blokka ved den øvre Benjamins-porten , som fører inn til Herrens hus .
24020003	Dagen etter sleppte Pasjkur Jeremia laus frå blokka . Då sa Jeremia til han : Herren kallar deg ikkje lenger Pasjkur , men « Redsle rundt ikring » .
24020004	For så seier Herren : Eg gjer deg til ei redsle for deg sjølv og for alle venene dine . Dei skal falla for fiendesverd , medan du ser på . Og heile Juda vil eg gje i hendene på babylonarkongen . Han skal føra dei bort til Babylonia og hogga dei ned med sverd .
24020005	Og eg vil gje alt det dei eig i denne byen , all frukta av deira strev , alle deira dyre eigneluter og alle skattane åt Juda-kongane i hendene på fiendane deira . Dei skal røva dei , ta dei med seg og føra dei til Babylonia .
24020006	Og du , Pasjkur , og alle som bur i ditt hus , skal fara i fangenskap og koma til Babylonia . Der skal du døy , og der skal du finna di grav , både du og alle venene dine , som du har spått lygn for .
24020007	Du lokka meg , Herre , — og eg lét meg lokka ; du vart for sterk for meg — og vann . Eg er til låtteløye heile dagen , alle spottar meg .
24020008	Så ofte eg talar , lyt eg skrika , « Vald og overfall ! » lyt eg ropa . For Herrens ord har dagen lang vorte meg til spott og skam .
24020009	Men når eg tenkte : « Eg vil gløyma han og ikkje lenger tala — i hans namn » , då vart det som logande eld — i mitt hjarta , innestengd i mine bein . Eg streva for å halda det att , men greidde det ikkje .
24020010	Ja , eg har høyrt mange — som kviskrar — det er noko som skræmer — på alle kantar : « Meld han ! — Vi skal melda han ! » Alle som eg hadde fred med , ventar på at eg skal falla : « Kanskje lèt han seg lokka , så vi kan få han i vår makt og hemna oss på han . »
24020011	Men Herren er med meg — lik ei veldig kjempe . Difor skal dei snåva , dei som forfylgjer meg , og ikkje vinna over meg . Dei skal stå der med stor skam fordi dei ikkje — hadde lukka med seg — ei vanære som aldri — vert gløymd .
24020012	Herre , Allhærs Gud , du som prøver den rettferdige , som ser både hjarta og nyrer , lat meg få sjå at du tek — hemn over dei , for eg har lagt mi sak i di hand .
24020013	Syng for Herren , — lovpris Herren , for han bergar den fattige og friar han — frå ugjerningsmenn .
24020014	Forbanna vere den dagen då eg vart fødd ! Den dagen mor mi fødde meg , skal ikkje vera velsigna !
24020015	Forbanna vere den mann som kom til far min — med gledebodet : « Du har fått ein gut , » og såleis gledde han storleg .
24020016	Lat det gå den mannen — som det gjekk dei byane Herren øydela utan medynk ! Lat han høyra skrik — om morgonen og hærrop midt på dagen ,
24020017	fordi han ikkje drap meg — i mors liv , så mor mi vart mi grav og alltid gjekk med barn .
24020018	Kvifor kom eg ut or mors liv når eg berre skulle oppleva — møde og sorg og enda mine dagar i skam ?
24021001	Dette er det ordet som kom til Jeremia frå Herren då kong Sidkia sende til han Pasjkur , son til Malkia , og presten Sefanja , son til Ma’aseja . Dei sa :
24021002	« Spør Herren til råds for oss ! For Nebukadnesar , kongen i Babylonia , strider imot oss . Kanskje Herren vil gjera eit under , som han så ofte har gjort , så fienden fer sin veg . »
24021003	Jeremia svara dei : De skal seia til Sidkia :
24021004	Så seier Herren , Israels Gud : Når de strider utanfor muren mot babylonarkongen og kaldearane som kringset dykk , driv eg dykk attende , og dei krigsvåpna de brukar , samlar eg midt i denne byen .
24021005	Sjølv vil eg strida mot dykk med utrett hand og sterk arm , i vreide , harme og stor uvilje .
24021006	Eg vil slå i hel dei som bur her i byen , både folk og fe ; i ein hard pest skal dei døy .
24021007	Og sidan , lyder ordet frå Herren , gjev eg Juda-kongen Sidkia og mennene hans og folket — dei som er att her i byen etter pesten , sverdet og svolten — i hendene på babylonarkongen Nebukadnesar , på fiendane deira og på folk som står dei etter livet . Med kvasse sverd skal dei hogga dei ned utan medkjensle , medynk eller miskunn .
24021008	Og til dette folket skal du seia : Så seier Herren : Sjå , eg legg fram for dykk vegen til livet og vegen til døden .
24021009	Den som vert verande her i byen , skal døy for sverd , av svolt og i pest . Men den som går ut og gjev seg over til kaldearane , som kringset dykk , skal koma frå det og berga livet .
24021010	For eg vender augo mot denne byen og vil senda ulukke og ikkje lukke , lyder ordet frå Herren . Byen skal gjevast i hendene på babylonarkongen , og han skal setja eld på han .
24021011	Om kongehuset i Juda .
24021012	Høyr Herrens ord , — du Davids ætt ! Så seier Herren : Døm rettferdig kvar morgon , fri den som er rana , — or valdsmannens hand . Elles skal harmen min — loga som eld og brenna — utan at nokon sløkkjer for alt det vonde de har gjort .
24021013	No kjem eg mot deg , du by som tronar over dalen , du berg på sletta , lyder ordet frå Herren . De seier : « Kven kan koma ned mot oss og trengja inn i våre — bustader ? »
24021014	Men eg vil straffa dykk , det er frukta — av dykkar gjerningar , lyder ordet frå Herren . Eg set eld på skogen i byen , og han skal øyda alt ikring .
24022001	Så sa Herren : Gå ned til Juda-kongens hus ! Der skal du tala dette ordet :
24022002	Høyr Herrens ord , du Juda-konge , som sit på Davids kongsstol , både du og mennene dine og folket ditt , alle de som går inn gjennom desse portane .
24022003	Så seier Herren : Gjer rett og rettferd ! Fri den som er rana , or valdsmannens hand ; ver ikkje harde med innflyttarar , farlause og enkjer , og bruk ikkje vald mot dei ; renn ikkje ut skuldlaust blod på denne staden !
24022004	Så sant de lever etter dette ordet , skal kongar som sit på Davids kongsstol og køyrer med vogner og hestar , koma inn gjennom portane til dette huset , både dei og mennene deira og folket deira .
24022005	Men vil de ikkje lyda desse orda , skal huset leggjast i røys ; det sver eg ved meg sjølv , lyder ordet frå Herren .
24022006	For så seier Herren om kongehuset i Juda : Du var for meg som Gilead , som toppen av Libanon . Men eg gjer deg sanneleg — til ei øydemark , lik byar der ingen bur .
24022007	Til krig imot deg — vigslar eg menn som herjar , — kvar med sitt våpen . Dei skal fella — dine gjævaste sedrar og kasta dei på elden .
24022008	Når folk frå mange land fer framom byen , skal dei spørja kvarandre : « Kvifor har Herren fare såleis åt med denne store byen ? »
24022009	Og dei skal få til svar : « Fordi dei vende seg frå pakta med Herren sin Gud og tilbad og dyrka andre gudar . »
24022010	Gråt ikkje over den døde , ver ikkje med og syrg — over han ! Gråt heller over han — som fór bort , for han skal ikkje koma att , han får aldri meir — sjå sitt fødeland .
24022011	For så seier Herren om Juda-kongen Sjallum , son til Josjia , han som vart konge etter Josjia , far sin : Han som fór bort — frå denne staden , skal aldri koma att .
24022012	For han skal døy på den staden dei førte han bort til — som fange ; og dette landet — skal han aldri meir få sjå .
24022013	Ve han som byggjer sitt hus — med urett , sine høgsalar med urettferd , han som lèt sin landsmann — træla for inkje og ikkje gjev han — den løn han skal ha .
24022014	Han seier : « Eg vil byggja eit romsleg hus med luftige salar — i øvste høgda . » Så høgg han ut vindaugo , kler huset med sedertre — og målar det raudt .
24022015	Er det såleis du viser deg — som konge at du brikjer med sedertre ? Far din òg hadde mat — og drikke , men samstundes gjorde han — rett og rettferd , og då gjekk det han vel .
24022016	Han hjelpte armingar og fattigfolk til deira rett — og det gjekk han vel . Er ikkje det å kjenna meg ? lyder ordet frå Herren .
24022017	Men du har ikkje syn og sans for anna enn eiga vinning . Du renner ut blodet — åt skuldlause , du fer med vald og — mishandling .
24022018	Difor seier Herren om Juda-kongen Jojakim , son til Josjia : Ingen skal syrgja over han — og seia : « Å ve , bror min ! — Å ve , syster mi ! » Dei skal ikkje klaga over han — og seia : « Å ve , herre ! Å ve , majestet ! »
24022019	Han skal få gravferd — som eit esel ; dei skal slepa han bort og slengja han frå seg langt utanfor Jerusalems portar .
24022020	Stig opp på Libanon og rop , lat røysta di ljoma i Basan , skrik ut frå Abarim-fjella , for alle dine elskarar er knuste .
24022021	Eg tala til deg då du var trygg , men du sa : — « Eg vil ikkje høyra . » Det var di vis frå din ungdom at du ikkje ville lyda meg .
24022022	Stormen skal gjæta — alle dine hyrdingar , dine elskarar skal førast bort — som fangar . Då vert du til spott og skam for alt det vonde du har gjort .
24022023	Du som held til på Libanon og har ditt reir i sedertrea , kor du skal stynja — når riene kjem over deg , når du vert gripen av angst — som ei fødande kvinne .
24022024	Så sant eg lever , lyder ordet frå Herren : Om Juda-kongen Konja , son til Jojakim , var ein seglring på mi høgre hand , ville eg riva han av .
24022025	Eg gjev deg over til dei som står deg etter livet , og som du gruar for , til babylonarkongen Nebukadnesar og kaldearane .
24022026	Både deg og mor di som fødde deg , kastar eg bort til eit anna land , der de ikkje er fødde , og der skal de døy .
24022027	Men det landet som dei lengtar etter , skal dei aldri meir koma attende til .
24022028	Er då denne mannen Konja eit vanvørdt kjerald — som skal knusast , ein reiskap — som ingen bryr seg om ? Kvifor er han og hans ætt — kasta langt av stad , slengde bort til eit land — dei ikkje kjenner ?
24022029	Land , land , land , — høyr Herrens ord !
24022030	Så seier Herren : Skriv denne mannen opp — som barnlaus , ein mann som ikkje har hatt — hell i livet . Ingen av hans ætt — skal få den lukka å sitja på Davids kongsstol og atter råda over Juda .
24023001	Ve dei hyrdingane som øydelegg og spreier den flokken eg har på beite , lyder ordet frå Herren .
24023002	Difor seier Herren , Israels Gud , om hyrdingane som gjæter folket mitt : De har spreitt sauene mine og jaga dei bort og har ikkje teke dykk av dei . No skal eg ta meg av dykk og straffa dykk for det vonde de har gjort , lyder ordet frå Herren .
24023003	Så vil eg samla det som er att av sauene mine frå alle dei land eg har drive dei bort til . Eg vil føra dei tilbake til deira eigne beitemarker , og der skal dei auka og verta mange .
24023004	Då vil eg setja nye hyrdingar til å gjæta dei , så dei ikkje lenger skal skjelva av redsle , og ingen av dei skal saknast , lyder ordet frå Herren .
24023005	Sjå , dagar skal koma , — lyder ordet frå Herren , då eg lèt ein rettferdig renning veksa fram i Davids-ætta . Han skal vera konge — og styra med visdom og gjera rett og rettferd i landet .
24023006	I hans dagar — skal Juda verta frelst og Israel bu trygt . Og dette er namnet han skal få : Herren , vår rettferd .
24023007	Difor skal dagar koma , lyder ordet frå Herren , då dei ikkje lenger skal seia : « Så sant Herren lever , han som førte israelittane opp frå Egypt » ,
24023008	men : « Så sant Herren lever , han som førte etterkomarane av Israels ætt heim att frå landet i nord » , og frå alle dei andre landa eg hadde drive dei bort til , så dei kan få bu på si eiga jord .
24023009	Om profetane . Mitt hjarta er knust i min barm , alle mine lemer skjelv . Eg er som ein drukken mann , ein som vinen har maktstole . Det kjem frå Herren , — frå hans heilage ord .
24023010	Landet er fullt — av ekteskapsbrytarar og sturer fordi det er forbanna ; beita i øydemarka turkar bort . Folk spring — etter det som vondt er , og har sin styrke i urett .
24023011	Både prest og profet — er gudlause ; jamvel i mitt eige hus har eg møtt deira vondskap , lyder ordet frå Herren .
24023012	Difor skal vegen deira verta glatt og sleip for dei . Dei glid i mørkret og dett . For eg fører ulukke over dei det året eg krev dei — til rekneskap , lyder ordet frå Herren .
24023013	Hjå profetane i Samaria såg eg usømelege ting . Dei tala profetord ved Ba’al og førte Israel , folket mitt , vilt .
24023014	Hjå profetane i Jerusalem har eg sett gruelege ting . Dei bryt ekteskapet — og fer med lygn , dei stør og styrkjer — ugjerningsmenn , så ingen vender om — frå sin vondskap . For meg har dei alle — vorte som Sodoma , folket i byen er som Gomorra .
24023015	Difor seier Herren , — Allhærs Gud , om desse profetane : Eg gjev dei malurt å eta og giftig vatn å drikka . For frå profetane i Jerusalem har gudløysa nått ut — over heile landet .
24023016	Så seier Herren , Allhærs Gud : Høyr ikkje på det dei seier , profetane som spår for dykk ! Dei berre narrar dykk . Frå deira eige hjarta og ikkje frå Herrens munn kjem dei syner dei ber fram .
24023017	Til dei som vanvørder — Herrens ord , seier dei : — « Det skal gå dykk vel , » og til alle som fylgjer — sitt harde hjarta : « Inga ulukke — skal koma over dykk . »
24023018	Kven har vore med — i Herrens råd , så han merka og høyrde — hans ord ? Kven akta på hans ord — og lydde det ?
24023019	No bryt harmen ut — som eit Herrens ver , ein kvervelstorm fer av stad og kvervlar mot hovuda på — dei gudlause .
24023020	Herrens vreide legg seg ikkje før han har sett i verk — og fullført det han hadde tenkt å gjera . Til sist , i dagar som kjem , skal de skjøna dette heilt .
24023021	Eg har ikkje sendt profetane , og likevel spring dei av stad ; eg har ikkje tala til dei , og likevel stig dei fram — som profetar .
24023022	Men hadde dei vore med — i mitt råd , då hadde dei forkynt mine ord — for mitt folk og fått det til å venda om frå si vonde ferd — og sine vonde gjerningar .
24023023	Er eg ein gud som berre er nær , — seier Herren , og ikkje ein gud langt borte ?
24023024	Kan nokon gøyma seg — på løynlege stader så eg ikkje ser han ? — seier Herren . Fyller ikkje eg — både himmel og jord ? lyder ordet frå Herren .
24023025	Eg har høyrt kva dei seier , dei profetane som spår lygn i mitt namn . « Eg har drøymt , eg har drøymt , » seier dei .
24023026	Kor lenge skal dei tenkja så , desse profetane som spår lygn og forkynner sine svikefulle påfunn ?
24023027	Med draumane som dei fortel kvarandre , tenkjer dei å få folket mitt til å gløyma meg , liksom fedrane deira gløymde mitt namn og dyrka Ba’al .
24023028	Den profeten som har ein draum , han får fortelja draumen ; men den som har mitt ord , han skal tala mitt ord i sanning . Kva har halmen — sams med kornet ? lyder ordet frå Herren .
24023029	Mitt ord , — er ikkje det som ein eld , lik ei sleggje som knuser fjell ? — seier Herren .
24023030	Difor vender eg meg mot profetane , seier Herren , dei som stel orda mine frå kvarandre .
24023031	Sjå , eg vender meg mot profetane , seier Herren , dei som ber fram profetord berre dei får tunga på glid .
24023032	Eg vender meg mot profetane som har lygndraumar og fortel dei , seier Herren . Dei fører folket mitt vilt med lygnene sine og skrytet sitt . Eg har ikkje sendt dei eller gjeve dei noko påbod , og dei er ikkje til minste gagn for dette folket , lyder ordet frå Herren .
24023033	Når dette folket eller ein profet eller prest spør deg kva for tunge domsord du ber fram frå Herren , skal du svara dei : « Det er de som er ei bør for meg , men eg vil kasta dykk av , » lyder ordet frå Herren .
24023034	Om presten , profeten eller nokon av folket seier « Herrens domsord » , då krev eg mannen og ætta hans til rekneskap .
24023035	Nei , så skal de seia til kvarandre når de talar saman om dette : « Kva svarar Herren ? » eller « Kva seier Herren ? »
24023036	Men « Herrens domsord » skal de aldri nemna meir . Når nokon seier det , vert ordet ei bør for han sjølv . For då rengjer de ordet frå den levande Gud , Herren , Allhærs Gud , som er vår Gud .
24023037	Så skal du seia til profeten : « Kva svarar Herren deg ? » eller « Kva seier Herren ? »
24023038	Men brukar de ordlaget « Herrens domsord » , då seier Herren : Fordi de brukar ordlaget « Herrens domsord » , endå eg har sendt bod og sagt at de ikkje må tala såleis ,
24023039	sjå , difor lyfter eg dykk opp og kastar dykk frå meg , både dykk og den byen eg gav dykk og fedrane dykkar .
24023040	Eg legg på dykk ei evig skam og ei evig vanære , som aldri skal gløymast .
24024001	Dette synet lét Herren meg sjå : To korger med fiken var sette framfor Herrens tempel . Det var etter at Nebukadnesar , kongen i Babylonia , hadde teke Juda-kongen Jekonja , son til Jojakim , og hovdingane i Juda , handverkarane og smedane , og ført dei bort frå Jerusalem til Babylon .
24024002	I den eine korga var det fikenar av beste slag , like gode som tidlegfikenar . I den andre korga var det fikenar av ringaste slag , så ringe at dei ikkje kunne etast .
24024003	Herren sa til meg : « Kva ser du , Jeremia ? » Eg svara : « Fikenar . Dei gode fikenane er av beste slag , og dei ringe er av ringaste slag og kan ikkje etast . »
24024004	Då kom Herrens ord til meg , og det lydde så :
24024005	Så seier Herren , Israels Gud : Som ein ser på desse gode fikenane , såleis ser eg med velvilje på dei bortførte frå Juda , dei som eg sende frå denne staden til Kaldearlandet .
24024006	Eg vender augo venleg mot dei og fører dei attende til dette landet . Eg vil byggja dei opp og ikkje riva ned , planta dei og ikkje rykkja opp .
24024007	Eg vil gje dei eit hjarta så dei kan kjenna meg , og skjøna at eg er Herren . Dei skal vera mitt folk , og eg vil vera deira Gud , når dei vender om til meg av heile sitt hjarta .
24024008	Men som ein gjer med ringe fikenar , så ringe at dei ikkje kan etast , seier Herren , såleis vil eg gjera med Juda-kongen Sidkia og hovdingane hans og resten av folket i Jerusalem , både dei som er att her i landet , og dei som no bur i Egypt .
24024009	Eg gjer dei til eit skræmebilete og ei ulukke for alle rike på jorda , til ei vanære og eit ordtak , eit spottord og ei forbanning på alle dei stader eg driv dei bort til .
24024010	Eg sender mot dei sverd og svolt og pest , til dei vert reint utrudde frå den jord eg gav dei og fedrane deira .
24025001	Dette er det ordet som kom til Jeremia om heile Juda-folket , i det fjerde året Jojakim , son til Josjia , var konge i Juda , og det fyrste året Nebukadnesar var konge i Babylonia ,
24025002	og som profeten Jeremia bar fram for heile Juda-folket og alle Jerusalems-buane . Han sa :
24025003	I tjuetre år , frå det trettande året Josjia , son til Amon , var konge i Juda , og til denne dag , har Herrens ord kome til meg , og eg har tala til dykk både seint og tidleg . Men de ville ikkje høyra .
24025004	Og gong på gong sende Herren alle tenarane sine , profetane , til dykk . Men de ville ikkje høyra og vende ikkje øyra til så de kunne høyra .
24025005	Dei sa : Vend om , kvar og ein frå si vonde ferd og sine vonde gjerningar ! Så skal de evig og alltid få bu på den jord som Herren gav dykk og fedrane dykkar .
24025006	Hald dykk ikkje til andre gudar , så de dyrkar og kastar dykk ned for dei . Gjer meg ikkje harm med å laga dykk gudebilete , så skal eg ikkje skada dykk .
24025007	Men de ville ikkje høyra på meg , lyder ordet frå Herren . De harma meg med bileta de laga , til skade for dykk sjølve .
24025008	Difor , seier Herren , Allhærs Gud : Fordi de ikkje høyrde på mine ord ,
24025009	sender eg bod og hentar alle folkeættene i nord og babylonarkongen Nebukadnesar , tenaren min , seier Herren . Eg lèt dei koma over dette landet og alle som bur her , og over alle folkeslaga rundt ikring . Eg bannstøyter dei og gjer dei til skræmsel og spott og til ei evig vanære .
24025010	Eg gjer ende på fagnadrop og glederop mellom dei , på røyst av brudgom og røyst av brur , på handkverndur og lampeljos .
24025011	Heile dette landet skal verta ei audn og ei øydemark , og folkeslaga her skal træla under babylonarkongen i sytti år .
24025012	Men når sytti år er lidne , vil eg krevja kongen i Babylonia og heile folket der til rekneskap for deira misgjerning , lyder ordet frå Herren . Og eg vil straffa Kaldearlandet og gjera det til ei audn for alltid .
24025013	Alt eg har sagt om dette landet , lèt eg koma over det — alt som er skrive i denne boka , det som Jeremia har forkynt mot alle folkeslaga .
24025014	For dei òg må træla under mektige folk og store kongar . Såleis løner eg dei for deira ferd og deira gjerningar .
24025015	Såleis tala Herren , Israels Gud , til meg : Ta dette staupet med vreidevin or mi hand og lat alle dei folk eg sender deg til , drikka av det !
24025016	Dei skal drikka og raga og rasa fordi eg sender sverd mellom dei .
24025017	Då tok eg staupet or Herrens hand og lét alle folka han sende meg til , drikka av det :
24025018	Jerusalem og byane i Juda , kongane og hovdingane der — dei skulle verta til audn og øydemark , til spott og forbanning , så som det er i dag ;
24025019	farao , kongen i Egypt , tenarane og hovdingane hans og heile folket hans ,
24025020	alle andre folk som hadde blanda seg med dei , alle kongane i Us , alle kongane i Filistarlandet og folket i Asjkalon , Gasa , Ekron og dei som er att i Asjdod ;
24025021	folket i Edom , Moab og Ammon ,
24025022	alle kongane i Tyrus og Sidon og kongane utmed strendene på hi sida av havet ;
24025023	folket i Dedan , Tema og Bus og alle som har kortklypt hår ved tinningen ;
24025024	alle arabarkongane og alle kongane over blandingsfolka som bur i øydemarka ;
24025025	alle kongane i Simri , Elam og Media ;
24025026	alle kongane i nord , både dei som er nær , og dei som er langt borte , den eine etter den andre , ja , alle kongerika som finst utover jorda . Sist skal kongen i Sjesjak drikka .
24025027	Du skal seia til dei : Så seier Herren , Allhærs Gud , Israels Gud : Drikk , så de vert drukne og spyr ! De skal falla for sverdet som eg sender imellom dykk , og ikkje reisa dykk meir .
24025028	Men vil dei ikkje ta staupet or di hand og drikka , skal du seia til dei : Så seier Herren , Allhærs Gud : Drikka skal de !
24025029	For fyrst lèt eg ulukka gå ut over den byen som namnet mitt er nemnt over . Og så skulle de sleppa straff ! Nei , de skal ikkje sleppa . For eg kallar sverdet hit og sender det mot alle som bur på jorda , lyder ordet frå Herren , Allhærs Gud .
24025030	Du skal tala alle desse profetorda til dei og seia : Herren skal torna frå det høge , la si røyst ljoma — frå sin heilage bustad . Han tornar over si beitemark , ropar lik folk — som trakkar druer , til alle som bur på jorda ,
24025031	og lyden når heilt — til heimsens ende . For Herren har sak med folka , alle som lever , — stemner han for retten . Dei gudlause gjev han over — til sverdet , lyder ordet frå Herren .
24025032	Så seier Herren , Allhærs Gud : Ei ulukke skal spreia seg frå folk til folk . Med eit veldig uver — ber det laust frå ytste enden av jorda .
24025033	Den dagen skal folk som Herren har drepe , liggja der frå den eine enden av jorda til den andre . Ingen held syrgjehøgtid over dei , ingen samlar og gravlegg dei . Til gjødsel på marka skal dei verta .
24025034	Klag og skrik , de hyrdingar , velt dykk i støvet , de herrar over flokken ! For tida er komen då de skal slaktast og spreiast ; de skal falla — liksom utvalde kjerald .
24025035	Hyrdingane finn ikkje livd , det er inga berging for dei som er herrar — over flokken .
24025036	Høyr kor hyrdingane skrik , og leiarane i flokken klagar ! For Herren herjar beita deira ,
24025037	fredelege beitemarker — ligg aude , av di Herren — er brennande vreid .
24025038	Som ungløva har han gått ut — frå si gøymsle . No har Herren — i sin brennande vreide lagt landet i øyde — med sitt veldige sverd .
24026001	Kort tid etter at Jojakim , son til Josjia , hadde vorte konge i Juda , kom dette ordet frå Herren :
24026002	Så seier Herren : Stig fram i føregarden til Herrens hus og tal til folket frå alle Juda-byane , som kjem dit og tilbed ! Ber fram alt det eg byd deg å tala til dei , og hald ikkje att eit einaste ord !
24026003	Kanskje vil dei då høyra og venda om , kvar og ein frå si vonde ferd . Og så skal eg endra min plan og spara dei for den ulukka eg har tenkt å senda over dei fordi dei har bore seg så ille åt .
24026004	Du skal seia til dei : Så seier Herren : Dersom de ikkje vil lyda meg og fylgja den lova eg har lagt fram for dykk ,
24026005	så de høyrer på tenarane mine , profetane , som eg sender dykk seint og tidleg , endå de ikkje vil høyra ,
24026006	då gjer eg med dette templet som med Sjilo , og denne byen gjer eg til ei forbanning for alle folkeslag på jorda .
24026007	Prestane og profetane og alt folket høyrde på Jeremia då han heldt denne talen i Herrens hus .
24026008	Og då han hadde bore fram alt det Herren hadde bode han å tala til heile folket , då greip dei han , prestane og profetane og alt folket , og sa : « Du skal døy !
24026009	Kvifor har du spått i Herrens namn og sagt : Det skal gå med dette huset som med Sjilo , og denne byen skal verta aud og folketom ? » Og alt folket samla seg ikring Jeremia i Herrens hus .
24026010	Då hovdingane i Juda fekk høyra om dette , gjekk dei frå kongsgarden opp til Herrens hus og sette seg attmed inngangen til den nye tempelporten .
24026011	Prestane og profetane sa då til hovdingane og til alt folket : « Denne mannen er skuldig til døden ; for han har spått mot byen vår , som de sjølve har høyrt . »
24026012	Då sa Jeremia til alle hovdingane og til alt folket : « Herren har sendt meg til å spå mot dette huset og denne byen alt det som de har høyrt .
24026013	No må de la dykkar åtferd og gjerningar betrast og lyda Herren dykkar Gud . Så vil Herren endra sin plan og spara dykk for den ulukka han har truga dykk med .
24026014	Men eg , sjå eg er i dykkar hand . Gjer med meg som de tykkjer rett og godt .
24026015	Men det skal de vita at om de drep meg , fører både de og byen og dei som bur der , skuld over dykk for ein skuldlaus manns død . For Herren har i sanning sendt meg til dykk så eg skulle tala alt dette medan de høyrer på . »
24026016	Då sa hovdingane og alt folket til prestane og profetane : « Denne mannen er ikkje skuldig til døden , for han har tala til oss i Herren vår Guds namn . »
24026017	Og nokre av dei eldste i landet stod opp og sa til alt folket som var samla :
24026018	« Mika frå Moresjet , som var profet på den tid Hiskia var konge i Juda , sa til heile Juda-folket : Så seier Herren , Allhærs Gud : Sion skal pløyast som ein åker , Jerusalem skal verta — ei steinrøys og tempelberget — ein skogkledd ås .
24026019	Men tok Juda-kongen Hiskia og heile Juda-folket og drap han for det ? Nei , kongen hadde age for Herren og bad han om nåde . Då endra Herren sin plan og sparte dei for den ulukka han hadde truga dei med . Skal då vi føra så stor ei ulukke over oss sjølve ? »
24026020	Det var ein annan mann òg som tala profetord i Herrens namn , Uria Sjemajason frå Kirjat-Jearim . Han spådde mot denne byen og dette landet på same måten som Jeremia .
24026021	Då kong Jojakim og alle krigarane og hovdingane hans høyrde det han sa , ville kongen drepa han . Men Uria fekk nyss om det og vart redd . Han rømde og kom til Egypt .
24026022	Då sende Jojakim nokre menn til Egypt , Elnatan Akborsson og nokre andre saman med han .
24026023	Dei tok Uria med seg frå Egypt og førte han til kong Jojakim , som lét han hogga ned med sverd . Og liket hans vart kasta mellom gravene til småkårsfolk .
24026024	Men Ahikam Sjafansson heldt si hand over Jeremia , så han ikkje kom i hendene på folket og vart drepen .
24027001	Kort tid etter at Sidkia , son til Josjia , hadde vorte konge i Juda , kom dette ordet til Jeremia frå Herren :
24027002	Så sa Herren til meg : Lag deg reip og åk , og legg dei over nakken din !
24027003	Send dei til kongane i Edom , Moab , Ammon , Tyrus og Sidon med dei sendemennene som er komne til Juda-kongen Sidkia i Jerusalem ,
24027004	og bed dei seia til herrane sine : Så seier Herren , Allhærs Gud , Israels Gud : Så skal de seia til herrane dykkar :
24027005	Det er eg som har skapt jorda og menneska og dyra som lever der , med mi store kraft og min strake arm . Eg kan gje det til den eg held for den rette .
24027006	Og no gjev eg alle desse landa i hendene på babylonarkongen Nebukadnesar , tenaren min . Jamvel villdyra på marka gjev eg han , så dei skal tena han .
24027007	Alle folkeslag skal træla for han og son hans og soneson hans , til dess tida kjem for hans eige land , då mange folkeslag og store kongar skal gjera han til træl .
24027008	Det folket og det riket som ikkje vil tena babylonarkongen Nebukadnesar og ikkje vil bøya nakken under hans åk , det folket straffar eg med sverd og svolt og pest , til eg får gjort ende på dei ved hans hand , lyder ordet frå Herren .
24027009	De skal ikkje høyra på profetane dykkar eller på spåmennene , drøymarane , teikntydarane og trollmennene , som seier til dykk : « De kjem ikkje til å træla for kongen i Babylonia . »
24027010	Det er lygn det dei spår dykk ; dei vil ha dykk ut or landet dykkar ; og eg driv dykk bort og lèt dykk gå til grunne .
24027011	Men det folket som bøyer nakken under babylonarkongens åk og tener han , det lèt eg vera i fred på si jord , så dei kan dyrka henne og bu der , lyder ordet frå Herren .
24027012	Til Sidkia , Juda-kongen , sa eg det same : Bøy nakken under babylonarkongens åk og ten han og folket hans , så skal de få leva .
24027013	Kvifor vil de døy , du og folket ditt , for sverd og svolt og pest ? Såleis har då Herren truga med å straffa kvart folk som ikkje vil tena kongen i Babylonia .
24027014	Høyr ikkje på profetane som seier : « De kjem ikkje til å træla for babylonarkongen . » Det er lygn det dei spår dykk .
24027015	For eg har ikkje sendt dei , lyder ordet frå Herren . Dei spår lygn i mitt namn , så eg skal driva dykk bort og la dykk gå til grunne saman med profetane som spådde for dykk .
24027016	Til prestane og heile folket her sa eg : Så seier Herren : Høyr ikkje på profetane når dei spår for dykk og seier : « Dei heilage kara frå Herrens hus skal no snart førast heim att frå Babylon . » For det er lygn det dei spår .
24027017	Høyr ikkje på dei , men ten babylonarkongen , så skal de få leva . Kvifor skal denne byen leggjast i røys ?
24027018	Men er dei profetar , er Herrens ord med dei , så lat dei be inderleg til Herren , Allhærs Gud , at dei kara som enno er att i Herrens hus , i Juda-kongens slott og elles i Jerusalem , ikkje må koma til Babylon .
24027019	For så seier Herren , Allhærs Gud , om søylene , bronsehavet , fotstykka og alt det andre som er att her i byen ,
24027020	og som babylonarkongen Nebukadnesar ikkje tok med seg då han førte Juda-kongen Jekonja , son til Jojakim , som fange frå Jerusalem til Babylon , i lag med alle stormennene i Juda og Jerusalem ,
24027021	ja , så seier Herren , Allhærs Gud , Israels Gud , om dei kara som er att i Herrens hus , i Juda-kongens slott og elles i Jerusalem :
24027022	Til Babylon skal dei førast , og der skal dei vera heilt til den dagen eg tek meg av dei , lyder ordet frå Herren . Då hentar eg dei og fører dei attende til denne staden .
24028001	Same året , i den fyrste tida etter at Sidkia hadde vorte konge i Juda , i det fjerde året , i den femte månaden , tala Hananja Assursson , profeten frå Gibeon , til meg i Herrens hus , medan prestane og alt folket høyrde på . Han sa :
24028002	Så seier Herren , Allhærs Gud , Israels Gud : Eg bryt sund babylonarkongens åk .
24028003	Før to år er lidne , fører eg attende til denne staden alle dei kar frå Herrens hus som Nebukadnesar , kongen i Babylonia , tok med seg herifrå til Babylon .
24028004	Og Juda-kongen Jekonja , son til Jojakim , og alle dei bortførte frå Juda som kom til Babylonia , vil eg føra attende til denne staden , lyder ordet frå Herren ; for eg bryt sund babylonarkongens åk .
24028005	Då svara profeten Jeremia profeten Hananja , medan prestane og alt folket som stod i Herrens hus , høyrde på :
24028006	« Ja , sanneleg , gjev Herren må gjera dette ! Gjev Herren må setja i verk det du har spått og la tempelkara og alle dei bortførte koma attende til denne staden frå Babylonia .
24028007	Men høyr no dette ordet som eg talar til deg og til alt folket .
24028008	Dei profetane som steig fram før deg og meg , heilt frå gamle dagar , spådde krig og ulukke og pest for mektige land og store rike .
24028009	Men når ein profet spår fred og lukke , og det går som han har sagt , då kan ein vita at han i sanning er send av Herren . »
24028010	Då tok profeten Hananja åket av nakken på Jeremia og braut det sund .
24028011	Og Hananja sa , medan alt folket høyrde på : « Så seier Herren : Såleis vil eg , før to år er lidne , bryta babylonarkongen Nebukadnesars åk og ta det av nakken på alle folka . » Då gjekk profeten Jeremia sin veg .
24028012	Men etter at profeten Hananja hadde teke åket av nakken på Jeremia og brote det sund , kom Herrens ord til Jeremia , og det lydde så :
24028013	Gå og sei til Hananja : Så seier Herren : Eit treåk har du brote sund . Men eit jernåk skal du laga i staden .
24028014	For så seier Herren , Allhærs Gud , Israels Gud : Eit jernåk legg eg over nakken på alle desse folkeslaga , så dei skal tena Nebukadnesar , babylonarkongen , og træla under han . Jamvel villdyra på marka gjev eg over til han .
24028015	Då sa profeten Jeremia til profeten Hananja : « Høyr , Hananja ! Herren har ikkje sendt deg . Og du har fått dette folket til å lita på lygn .
24028016	Difor seier Herren : No sender eg deg , men bort frå jorda . Alt i år skal du døy , fordi du forkynte fråfall frå Herren . »
24028017	Og profeten Hananja døydde same året , i den sjuande månaden .
24029001	Såleis lydde det brevet profeten Jeremia sende frå Jerusalem til dei eldste som var att mellom dei bortførte , og til prestane og profetane og alt det folket som Nebukadnesar hadde ført bort frå Jerusalem til Babylonia .
24029002	Det var etter at kong Jekonja hadde fare bort frå Jerusalem saman med kongsmora og hoffmennene , hovdingane i Juda og Jerusalem , handverkarane og smedane .
24029003	Brevet vart frambore av Elasa Sjafansson og Gemarja Hilkiason , som Juda-kongen Sidkia sende til Babylonia , til babylonarkongen Nebukadnesar , og det lydde så :
24029004	Så seier Herren , Allhærs Gud , Israels Gud , til alle dei som eg har ført bort frå Jerusalem til Babylonia :
24029005	Bygg dykk hus og bu i dei , planta hagar og et frukta or dei !
24029006	Ta dykk koner og få søner og døtrer ! Finn koner til sønene dykkar og gift bort døtrene dykkar , så dei kan få søner og døtrer . De skal auka i tal der og ikkje minka .
24029007	Og sjå til at det må gå den byen vel som eg har ført dykk bort til , og bed til Herren for han ! For når det går han vel , går det dykk vel òg .
24029008	Så seier Herren , Allhærs Gud , Israels Gud : Lat dykk ikkje narra av profetane og spåmennene som er hjå dykk , og bry dykk ikkje om det de drøymer !
24029009	For det er lygn det dei spår dykk i mitt namn . Eg har ikkje sendt dei , lyder ordet frå Herren .
24029010	Så seier Herren : Når sytti år er lidne for Babylonia , skal eg sjå til dykk . Då vil eg gjera det eg har lova , og føra dykk heim att til denne staden .
24029011	For eg veit kva tankar eg har med dykk , seier Herren , fredstankar og ikkje ulukketankar . Eg vil gje dykk framtid og von .
24029012	Når de kallar på meg og kjem til meg med bønene dykkar , vil eg høyra på dykk .
24029013	Når de søkjer meg , skal de finna meg . Ja , søkjer de meg av eit heilt hjarta ,
24029014	lèt eg dykk finna meg , seier Herren . Så vil eg venda lagnaden dykkar og samla dykk frå alle dei folk og stader som eg har drive dykk bort til , lyder ordet frå Herren . Og eg vil la dykk koma heim att til den staden eg førte dykk bort ifrå .
24029015	De seier : « Herren har reist opp profetar mellom oss i Babylonia . »
24029016	Så seier Herren om kongen som sit på Davids kongsstol , og om alt folket som bur i denne byen , frendane dykkar , som ikkje laut fara bort frå landet saman med dykk ,
24029017	ja , så seier Herren , Allhærs Gud : Sjå , eg sender imot dei sverd og svolt og pest og gjer dei lik sprokne fikenar , som er så ringe at dei ikkje kan etast .
24029018	Eg forfylgjer dei med sverd og svolt og pest og gjer dei til eit skræmebilete for alle rike på jorda , til forbanning og skræmsle , spott og vanære mellom alle dei folk eg har drive dei bort til ,
24029019	fordi dei ikkje lydde mine ord , seier Herren . Endå eg sende tenarane mine , profetane , til dei både seint og tidleg , ville dei ikkje høyra , lyder ordet frå Herren .
24029020	Men høyr no Herrens ord , alle de bortførte , som eg sende frå Jerusalem til Babylonia !
24029021	Så seier Herren , Allhærs Gud , Israels Gud , om Akab Kolajason og om Sidkia Ma’asejason , som spår lygn for dykk i mitt namn : Eg gjev dei i hendene på Nebukadnesar , babylonarkongen , og han skal drepa dei for augo på dykk .
24029022	Og etter dei skal dei laga ei forbanning , alle dei bortførte frå Juda som er i Babylonia , og seia : « Gjev Herren må gjera med deg som med Sidkia og Akab , som babylonarkongen steikte på bålet ! »
24029023	For dei gjorde eit skjemdarverk i Israel då dei dreiv hor med konene åt landsmennene sine og tala falske ord i mitt namn ; det hadde eg ikkje sett dei til . Eg veit det og kan vitna om det , lyder ordet frå Herren .
24029024	Til Sjemaja frå Neklam skal du seia :
24029025	Så seier Herren , Allhærs Gud , Israels Gud : I ditt eige namn har du sendt brev til alt folket i Jerusalem , til presten Sefanja Ma’asejason og til alle dei andre prestane :
24029026	Herren har sett deg til prest etter Jojada , så du kan vera tilsynsmann i Herrens hus og sjå etter alle dei som er frå vitet og driv og spår ; du skal setja dei i blokk og halsjern .
24029027	Kvifor talar du då ikkje Jeremia frå Anatot til rettes , han som driv og profeterer for dykk ?
24029028	For han har sendt brev til oss i Babylonia og sagt : « Det kjem til å vara lenge . Bygg dykk hus og bu i dei , planta hagar og et frukta or dei ! »
24029029	Dette brevet las presten Sefanja opp for profeten Jeremia .
24029030	Då kom Herrens ord til Jeremia , og det lydde så :
24029031	Send bod til alle dei bortførte og sei : Så seier Herren om Sjemaja frå Neklam : Sjemaja har drive og profetert for dykk , endå eg ikkje har sendt han , og han har fått dykk til å lita på lygn .
24029032	Difor seier Herren : Sjå , eg vil straffa Sjemaja frå Neklam og etterkomarane hans . Ingen av ætta hans skal få bu mellom israelittane og sjå kor mykje godt eg gjer mot folket mitt . For han har forkynt fråfall frå Herren , lyder ordet frå Herren .
24030001	Dette er det ordet som kom til Jeremia frå Herren :
24030002	Så seier Herren , Israels Gud : Skriv opp i ei bok alle dei orda eg har tala til deg !
24030003	For dagar skal koma , lyder ordet frå Herren , då eg vender lagnaden for folket mitt , Israel og Juda , seier Herren , og fører dei heim att til det landet eg gav fedrane deira , så dei kan få det att .
24030004	Dette er dei orda som Herren har tala om Israel og Juda :
24030005	Så seier Herren : Vi høyrer eit rop av angst , det er redsle som rår , — og ingen fred .
24030006	Berre spør deg føre og sjå om ein mann kan føda born ! Kvifor ser eg då at alle menn held hendene på hoftene lik kvinner som skal føda , at kvart andlet — er omskift og bleikt ?
24030007	Ja , stor er den dagen , han har ikkje sin like . Det vert ei trengselstid — for Jakob , men han skal koma — vel igjennom .
24030008	Den dagen skal det henda , lyder ordet frå Herren , — Allhærs Gud , at eg bryt åket på nakken deira og slit lekkjene deira sund ; dei skal ikkje træla — for framande lenger .
24030009	Men dei skal tena — Herren sin Gud og David , kongen sin , som eg vil reisa opp — mellom dei .
24030010	Ver ikkje redd , — Jakob , min tenar , miss ikkje motet , Israel ! lyder ordet frå Herren . For eg bergar deg — frå land langt borte , og di ætt frå landet — der ho er i fangenskap . Jakob skal atter få ro — og leva trygt , og ingen skal skræma han .
24030011	For eg er med deg , — seier Herren , og vil frelsa deg . Eg gjer ende — på alle dei folkeslag som eg har spreitt — deg imellom ; men deg gjer eg ikkje ende på . Eg tuktar deg med måte , men reint utan straff kan eg ikkje la deg vera .
24030012	Så seier Herren : Ubøtande er skaden din , ulækjande såret ditt .
24030013	Ingen fører di sak . Det er ikkje lækjedom — for ditt verkjesår , skinnet vil ikkje gro på det .
24030014	Alle dine elskarar — har gløymt deg , dei spør ikkje etter deg . Som ein fiende har eg — slege deg , nådelaust har eg tukta deg ; for skulda di var stor og syndene dine mange .
24030015	Kvifor klagar du — over skaden din , over di liding — som ikkje kan lindrast ? Fordi skulda di er stor og syndene dine mange , har eg gjort deg dette .
24030016	Men alle som slukte deg , dei skal sjølve verta slukte , alle dine fiendar — må fara i fangenskap . Og dei som plyndra deg , skal sjølve verta plyndra ; alle som rana deg , gjev eg til rov .
24030017	Eg lèt såra dine gro og lækjer dei slag du har fått , — seier Herren , du som vart kalla — den bortstøytte , Sion , som ingen — spurde etter meir .
24030018	Så seier Herren : Sjå , eg vil reisa opp att — Jakobs telt og miskunna meg — over hans bustader . Kvar by skal byggjast — på sin ruinhaug , kvar borg skal stå — på sin rette stad .
24030019	Frå dei skal lovsongen stiga , og lyden av folk — som skjemtar og ler . Eg lèt dei auka i tal — og ikkje minka , eg gjev dei ære , — dei skal ikkje — vanvørdast .
24030020	Jakobs søner skal vera så som dei var i gamal tid , deira lyd skal stå støtt — for mitt åsyn . Eg vil straffa alle som plaga dei .
24030021	Deira hovding skal vera — ein av deira eigne , deira drott skal gå ut — frå dei sjølve . Eg lèt han koma — og stiga fram for meg . For kven vil elles våga livet og koma meg nær ? — seier Herren .
24030022	Og så skal de vera mitt folk , og eg vil vera dykkar Gud .
24030023	No bryt harmen ut — som eit Herrens ver , ein rykande storm fer av stad , han kjem i kvervlar — mot hovuda — på dei gudlause .
24030024	Herrens brennande vreide — legg seg ikkje før han har sett i verk — og fullført det han hadde tenkt å gjera . Til sist , i dagar som kjem , skal de skjøna dette .
24031001	På den tid , lyder ordet frå Herren , vil eg vera Gud for alle ættene i Israel , og dei skal vera mitt folk .
24031002	Så seier Herren : Det folket — som slapp unna sverdet , har funne nåde i øydemarka . Israel skal fara av stad — og finna ro .
24031003	Langt bortanfrå — synte Herren seg for dei : Med evig kjærleik — har eg elska deg , difor lèt eg mi miskunn — mot deg vara ved .
24031004	Endå ein gong — skal eg byggja deg , ja , du skal byggjast , Israel , du unge møy . Endå ein gong — skal du pryda deg — med handtrommer og gå ut i dansen med — dei glade .
24031005	Endå ein gong — skal du planta vinhagar på Samaria-fjella ; og dei som plantar , — skal sjølve nyta frukta .
24031006	Ja , det kjem ein dag då vaktmenn ropar — på Efraims-fjellet : Kom , lat oss fara opp til Sion , til Herren vår Gud !
24031007	Så seier Herren : Gled deg storleg over Jakob , og rop av fagnad over han — som er hovding — mellom folka ! Lat lovsongen ljoma og sei : « Herren har frelst sitt folk , dei som er att av Israel . »
24031008	Eg fører dei heim att — frå landet i nord , eg samlar dei — frå utkantane av jorda . Blant dei er både blinde — og halte , ja , svangre — og fødande kvinner med ; dei kjem attende — i store flokkar .
24031009	Gråtande kjem dei , — med audmjuk bøn ; eg leier og fører dei til rennande bekker , på jamn veg , — der dei ikkje snåvar . Eg er som ein far for Israel , Efraim er min fyrstefødde son .
24031010	Høyr Herrens ord , — de folkeslag ! Forkynn det på fjerne strender — og sei : Han som spreidde Israel , samlar og gjæter det som ein hyrding — gjæter sin flokk .
24031011	For Herren har fria ut Jakob og løyst han — or overmanns hand .
24031012	Dei kjem med jubelrop — til Sion-fjellet , dei strålar av glede — over Herrens gode gåver : korn og vin og olje , sauer og geiter og oksar . Sjølve skal dei vera — som ein vassrik hage og ikkje lenger lida naud .
24031013	Då skal jentene dansa av glede og gamle menn gleda seg — med dei unge . Eg vender deira sorg til fryd , og trøystar og gleder — dei som syrgde .
24031014	Eg lèt prestane få rikeleg — med feite retter og mettar mitt folk — med gode gåver , lyder ordet frå Herren .
24031015	Så seier Herren : Høyr , det lyder klagerop — i Rama , det er einkvan — som græt så sårt . Rakel græt over borna sine og vil ikkje la seg trøysta , for dei er borte .
24031016	Så seier Herren : Hald opp med å gråta , turka tårene frå augo dine ! Du skal få løn for ditt strev , — seier Herren , dei skal koma heim att — frå fiendeland .
24031017	Det er von for di framtid , — seier Herren , borna skal venda heim — til sitt land .
24031018	Klårt har eg høyrt — korleis Efraim klagar : Du har tukta meg , — ja , eg vart tukta , lik ein kalv som ikkje er tamd . Vend du meg om , — så eg vender om ! For du , Herre , er min Gud .
24031019	Etter at eg har vendt meg bort , — angrar eg , og sidan eg har fått betre skjøn , slår eg meg for brystet . Skjemd og skamfull må eg bøta for min ungdoms — skamlause ferd .
24031020	Er Efraim min kjære son , barnet eg har hugnad i ? Kvar gong eg talar imot han , må eg tenkja på han — med velvilje . Difor bankar mitt hjarta — i medynk med han , eg må syna han miskunn , lyder ordet frå Herren .
24031021	Reis vardar som viser veg , set opp merkesteinar for deg ! Legg nøye merke til — den vegen du gjekk ! Kom heim att , Israel , — du unge møy , kom heim att til byane dine !
24031022	Kor lenge vil du snu deg — hit og dit , du fråfalne dotter ? No vil Herren skapa noko nytt — i landet ; då kan ei kvinne — verja ein mann .
24031023	Så seier Herren , Allhærs Gud , Israels Gud : Endå ein gong skal dei seia i Juda og i byane der , når eg vender lagnaden deira : « Herren signe deg , du rettferds bustad , du heilage fjell . »
24031024	Folket i Juda og i alle byane skal bu saman der , både bønder og gjætarar som flakkar ikring .
24031025	Eg lèt den som er utmødd , drikka seg utyrst og mettar alle som lid naud .
24031026	Då vakna eg og såg meg om . Svevnen hadde gjort meg godt .
24031027	Sjå dagar skal koma , lyder ordet frå Herren , då eg både i Israel og Juda sår ut eit sæde av menneske og dyr .
24031028	Og liksom eg vakte over dei for å rykkja opp og riva ned , å bryta ned , øydeleggja og skada , så vil eg no vaka over dei for å byggja og planta , lyder ordet frå Herren .
24031029	På den tid skal dei ikkje lenger seia : Fedrane åt sure druer , og borna fekk ringe tenner .
24031030	Men kvar skal døy — for si eiga synd . Den som et sure druer , skal sjølv få ringe tenner .
24031031	Sjå , dagar skal koma , — seier Herren , då eg gjer ei ny pakt med Israels ætt og Judas ætt ,
24031032	ei pakt som er annleis enn den eg gjorde — med fedrane deira , den gongen eg tok dei i handa og førte dei ut or Egypt , den pakta med meg — som dei braut , endå eg var deira rette herre , — seier Herren .
24031033	Nei , såleis er den pakta — eg vil gjera med Israels-folket — i dagar som kjem , lyder ordet frå Herren : Eg vil leggja mi lov — i hugen deira og skriva henne i hjarta deira . Eg vil vera deira Gud , og dei skal vera mitt folk .
24031034	Då skal ingen lenger læra sin neste og sin bror og seia : « Kjenn Herren ! » For dei skal alle kjenna meg , både små og store , seier Herren . For eg vil tilgje — deira misgjerning og aldri meir — koma deira synd i hug .
24031035	Så seier Herren , han som sette sola til å lysa — om dagen og laga det så at månen og stjernene — lyser om natta , han som rører opp havet — så bylgjene brusar , — Herren , Allhærs Gud , — er hans namn :
24031036	Lèt eg denne skipnaden vika , lyder ordet frå Herren , skal Israels-ætta òg for alltid halda opp med å vera mitt folk .
24031037	Så seier Herren : Kan himmelen der oppe — mælast , og grunnvollane under jorda — der nede granskast , då vil eg òg støyta frå meg — heile Israels ætt for alt dei har gjort , — seier Herren .
24031038	Dagar skal koma , lyder ordet frå Herren , då byen skal byggjast opp att for Herren , frå Hananel-tårnet til Hjørneporten .
24031039	Derifrå skal mælesnora gå beint fram til Gareb-haugen og så bøya av til Goa .
24031040	Heile dalen med lika og den feite offeroska og alle skråningane ned til Kedron-dalen , til hjørnet ved Hesteporten mot aust , skal vera vigde til Herren . Aldri meir skal byen rivast eller brytast ned .
24032001	Dette er det ordet som kom til Jeremia frå Herren i det tiande året Sidkia var konge i Juda ; det var det attande styringsåret åt Nebukadnesar .
24032002	Den gongen kringsette babylonarkongens hær Jerusalem , og profeten Jeremia sat fengsla i vaktgarden ved Juda-kongens slott .
24032003	Der hadde Sidkia , Juda-kongen , sett han inn med desse orda : Kvifor driv du og spår : Så seier Herren : Eg gjev denne byen i hendene på babylonarkongen , og han skal ta han .
24032004	Og Sidkia , kongen i Juda , skal ikkje sleppa unna kaldearane , men gjevast i hendene på babylonarkongen . Han skal tala med han andlet til andlet og auga til auga .
24032005	Kongen skal føra Sidkia til Babylon , og der skal han vera til eg tek meg av han , seier Herren . Når de strider mot kaldearane , skal de ikkje ha lukka med dykk .
24032006	Jeremia sa : Herrens ord kom til meg , og det lydde så :
24032007	Hanamel , son til Sjallum , farbror din , kjem til deg og seier : « Kjøp det jordstykket eg har i Anatot ! For du har løysingsretten og kan kjøpa det . »
24032008	Og som Herren hadde sagt , kom Hanamel , son til farbror min , til meg i vaktgarden og sa : « Kjøp det jordstykket eg har i Anatot i Benjamins-landet ! For du har odelsretten og løysingsretten . Du må kjøpa det . » Då skjøna eg at det var eit ord frå Herren .
24032009	Difor kjøpte eg jordstykket av Hanamel , son til farbror min , i Anatot og gav han pengane ; det var sytten sekel sølv .
24032010	Eg skreiv det i eit brev , forsegla det og fekk vitne til å stadfesta det , og så vog eg opp sølvet i skålvekt , alt i samsvar med lov og vedtekt .
24032011	Sidan tok eg kjøpebrevet , både den delen som var forsegla , og den som var open ,
24032012	og gav det til Baruk , son til Neria Maksejason , for augo på Hanamel , syskenbarnet mitt , og vitna som hadde skrive under på kjøpebrevet , og alle dei judearane som heldt til i vaktgarden .
24032013	Medan dei var til stades , sa eg til Baruk :
24032014	Så seier Herren , Allhærs Gud , Israels Gud : Ta desse breva , både den delen av kjøpebrevet som er forsegla , og den som er open , og legg dei i ei leirkrukke , så dei kan halda seg lenge .
24032015	For så seier Herren , Allhærs Gud , Israels Gud : Endå ein gong skal dei kjøpa hus og jorder og vingardar her i landet .
24032016	Då eg hadde gjeve kjøpebrevet til Baruk Neriason , bad eg til Gud og sa :
24032017	Å , Herre , min Gud , du har skapt himmel og jord med di store kraft og din strake arm . Ingen ting er umogeleg for deg .
24032018	Du viser miskunn i tusen ættleder og lèt straffa for synda åt fedrane koma over etterkomarane deira . Du store , veldige Gud , som har namnet Herren , Allhærs Gud ,
24032019	stor er du i råd og mektig i gjerning . Du har augo opne for vegane åt menneska , så du løner kvar og ein etter hans ferd , etter frukta av hans gjerningar .
24032020	Du gjorde teikn og under i Egypt og har gjort det til denne dag , både i Israel og hjå andre menneske . Du har skapt deg eit namn så som det er i dag .
24032021	Du førte Israel , folket ditt , ut or Egypt med teikn og under , med sterk hand og strak arm , med store , skræmelege gjerningar
24032022	og gav dei dette landet som du med eid hadde lova fedrane deira , eit land som fløymer med mjølk og honning .
24032023	Og dei kom og tok det i eige . Men dei ville ikkje høyra på deg og levde ikkje etter di lov . Dei gjorde ikkje noko av alt det du hadde bode dei å gjera . Difor lét du all denne ulukka koma over dei .
24032024	Fiendane har bygt vollar heilt inn til byen , så dei kan ta han . Ved sverd og svolt og pest er byen gjeven i hendene på kaldearane , som strider imot han . No er det kome , det du har varsla før . Du ser det sjølv .
24032025	Men endå byen er i hendene på kaldearane , seier du til meg , Herre min Gud : « Kjøp deg dette jordstykket for pengar , og lat vitne stadfesta kjøpet ! »
24032026	Då kom Herrens ord til Jeremia , og det lydde så :
24032027	Eg er Herren , all skapnings Gud . Skulle noko vera umogeleg for meg ?
24032028	Difor , seier Herren , gjev eg denne byen i hendene på kaldearane , i hendene på babylonarkongen Nebukadnesar , og han skal ta han .
24032029	Kaldearane som strider mot byen , skal koma inn og setja eld på han ; dei skal brenna alle husa der folk ofra på taka til Ba’al og rende ut drikkoffer for andre gudar og såleis gjorde meg harm .
24032030	For heilt frå sin ungdom har israelittane og judearane berre gjort det som vondt er i mine augo . Ja , israelittane har ikkje gjort anna enn harma meg med bileta dei har laga , seier Herren .
24032031	Denne byen har gjort meg vreid og harm heilt frå den tid dei bygde han og fram til denne dag . Eg vil ha han bort frå mitt åsyn ;
24032032	for israelittane og judearane har gjort så mykje vondt og harma meg , både dei og kongane og hovdingane deira , prestane og profetane deira , Juda-mennene og Jerusalems-buane .
24032033	Dei snudde ryggen til meg og ikkje andletet , og endå eg lærte dei opp både seint og tidleg , ville dei ikkje høyra på meg og tok ikkje lærdom av det .
24032034	Men dei sette opp sine avskyelege gudebilete i huset som ber mitt namn , og gjorde det såleis ureint .
24032035	Dei bygde offerhaugar for Ba’al i Hinnom-dalen , der dei ville ofra sønene og døtrene sine til Molok . Det har eg ikkje sett dei til , og det har aldri vore i mine tankar at dei skulle fara med slik styggedom og såleis lokka Juda til synd .
24032036	Men no seier Herren , Israels Gud , om denne byen som de seier er gjeven i hendene på babylonarkongen ved sverd og svolt og pest :
24032037	Sjå , eg samlar dei frå alle dei land eg dreiv dei bort til i min vreide , harme og store uvilje , og fører dei heim att til denne staden og lèt dei bu trygt .
24032038	Dei skal vera mitt folk , og eg vil vera deira Gud .
24032039	Eg vil gje dei éin hug og læra dei éin veg , så dei alltid ottast meg , til gagn for dei sjølve og etterkomarane deira .
24032040	Eg gjer ei evig pakt med dei ; eg vil ikkje venda meg bort frå dei , men gjera vel mot dei . Eg legg age for meg i hjarta deira , så dei aldri meir vik bort frå meg .
24032041	Eg vil gleda meg over dei og gjera vel imot dei . Og trufast , av heile mitt hjarta og heile mi sjel , vil eg syta for at dei slår rot her i landet .
24032042	For så seier Herren : Liksom eg har late alle desse store ulukkene koma over folket , såleis vil eg òg la dei oppleva alt det gode eg har lova dei .
24032043	Folk skal atter kjøpa jord i dette landet , som de kallar ei audn , utan menneske og dyr , eit land gjeve i kaldearvald .
24032044	Dei skal kjøpa jordstykke for pengar , skriva kjøpebrev og forsegla dei og få vitne til å stadfesta kjøpet . Såleis skal det vera i Benjamins-landet , i området rundt Jerusalem og i byane i Juda , i fjell-landet , Sjefela og Negev . For eg vender lagnaden deira , lyder ordet frå Herren .
24033001	Herrens ord kom til Jeremia andre gongen medan han sat fengsla i vaktgarden , og det lydde så :
24033002	Så seier Herren , han som skapte og forma jorda og gjorde henne fast , — Herren er hans namn :
24033003	Rop til meg , så vil eg svara deg og fortelja deg store , uskjønelege ting , som du ikkje kjenner til .
24033004	For så seier Herren , Israels Gud , om husa her i byen og om Juda-kongens gardar , som vart rivne ned for å brukast til vollar og vern
24033005	då folket kom i strid med kaldearane og byen vart fylt med lik av menneske : Eg har slege dei ned i min vreide og harme og vendt meg bort frå denne byen , fordi dei har gjort så mykje vondt .
24033006	Sjå , eg vil la såra gro , lækja og heila dei , og så vil eg syna dei ein rikdom av varig fred og lukke .
24033007	Eg vil venda lagnaden for Juda og Israel og byggja dei som i den fyrste tid .
24033008	Eg vil reinsa dei for all skuld dei førte over seg då dei synda mot meg , og tilgje dei alle misgjerningane dei gjorde mot meg då dei svikta meg .
24033009	Og byen skal få eit namn som vert til glede for meg , til pris og ære mellom alle folkeslag på jorda , når dei høyrer om alt det gode eg gjer for dei . Då skal dei skjelva i undring over all den lukke og fred eg gjev dei .
24033010	Så seier Herren : De seier at dette er ein øydestad , utan menneske og dyr . Men her , i byane i Juda og på gatene i Jerusalem , som er så aude at ingen held til der , korkje folk eller fe , der skal det endå ein gong lyda
24033011	fagnadrop og glederop , røyst av brudgom og røyst av brur , rop av folk som ber fram takkoffer i Herrens hus og seier : « Pris Herren , Allhærs Gud , for han er god , evig varer hans miskunn ! » For eg vil venda lagnaden for landet , så det vert som i den fyrste tid , seier Herren .
24033012	Så seier Herren , Allhærs Gud : På denne staden som no ligg aud , utan menneske og dyr , og i alle byane her ikring , skal det atter vera beite , der gjætarar lèt sauene roa seg .
24033013	I alle byane , både i fjell-landet , Sjefela og Negev , i Benjamins-landet og området rundt Jerusalem og i Juda-byane skal saueflokkar endå ein gong gå fram under handa åt han som tel dei , seier Herren .
24033014	Sjå , dagar skal koma , lyder ordet frå Herren , då eg oppfyller den gode lovnaden eg gav Israel og Juda .
24033015	I dei dagar , når den tid kjem , lèt eg ein rettferdig renning veksa fram i Davids-ætta . Han skal gjera rett og rettferd i landet .
24033016	I dei dagane skal Juda verta frelst og Jerusalem bu trygt . Og dette er namnet byen skal få : « Herren , vår rettferd » .
24033017	For så seier Herren : Det skal aldri vanta ein mann av Davids ætt til å sitja på Israels kongsstol .
24033018	Mellom levittprestane skal det heller ikkje vanta menn som kan tena meg og til alle tider bera fram brennoffer , brenna grødeoffer og laga til slaktoffer .
24033019	Herrens ord kom til Jeremia , og det lydde så :
24033020	Så seier Herren : Kan de bryta mi pakt med dagen og natta , så dag og natt ikkje kjem i rett tid ,
24033021	då skal òg mi pakt med David , tenaren min , brytast , så han ikkje får nokon son som kan sitja på kongsstolen hans , og like eins pakta med levittprestane som gjer teneste for meg .
24033022	Etterkomarane etter David , tenaren min , og etter levittane , som tener meg , gjer eg talrike som himmelhæren , som ikkje kan teljast , og sanden ved havet , som ikkje kan mælast .
24033023	Herrens ord kom til Jeremia , og det lydde så :
24033024	Har du ikkje lagt merke til kva dette folket seier : « Dei to ættene som Herren valde ut , har han støytt frå seg . » Såleis vanærar dei folket mitt , fordi dei ikkje lenger held det for å vera eit folk .
24033025	Så seier Herren : Dersom eg ikkje har gjort pakt med dag og natt og ikkje gjeve lover for himmel og jord ,
24033026	vil eg støyta frå meg ætta åt Jakob og åt David , tenaren min , og ikkje ta nokon av etterkomarane hans til å råda over Abrahams , Isaks og Jakobs ætt . Men eg vil venda lagnaden deira og miskunna meg over dei .
24034001	Dette er det ordet som kom til Jeremia frå Herren , då Nebukadnesar , babylonarkongen , og heile hæren hans , saman med alle rike på jorda som stod under hans herredøme , og alle folkeslaga stridde mot Jerusalem og alle byane der ikring :
24034002	Så seier Herren , Israels Gud : Gå og tal til Sidkia , Juda-kongen , og sei til han : Så seier Herren : No gjev eg denne byen i babylonarkongens vald , og han skal brenna han opp .
24034003	Du skal ikkje sleppa ut or hans hand , men verta gripen og gjeven til han . Du skal sjå babylonarkongen i augo og tala auga til auga med han , og til Babylon skal du koma .
24034004	Men høyr Herrens ord , Sidkia , Juda-konge ! Så seier Herren om deg : Du skal ikkje falla for sverd ,
24034005	men døy i fred . Og liksom dei kveikte eld til ære for fedrane dine , som var kongar før deg , skal dei kveikja eld til ære for deg òg . Dei skal halda syrgjehøgtid over deg og ropa : « Å ve , herre ! » Dette er mine ord , seier Herren .
24034006	Alt dette tala profeten Jeremia til Juda-kongen Sidkia i Jerusalem ,
24034007	medan babylonarkongens hær stridde mot Jerusalem og dei andre byane som var att i Juda : Lakisj og Aseka . Det var dei einaste festningsbyane som var att i Juda .
24034008	Dette er det ordet som kom til Jeremia frå Herren etter at kong Sidkia hadde gjort ein avtale med alt folket i Jerusalem om å lysa ut frigjeving av trælar .
24034009	Kvar og ein som hadde ein træl eller ei trælkvinne av hebrearætt , skulle gje dei fri ; ingen skulle halda sin judeiske landsmann i trældom .
24034010	Alle hovdingane og kvar mann av folket som var med på avtalen , heldt han og gav trælen sin eller trælkvinna si fri , så dei slapp å tena dei lenger . Dei lydde og lét dei gå .
24034011	Men sidan snudde dei om ; dei tok tilbake trælane og trælkvinnene som dei hadde gjeve fri , og tvinga dei til trældom att .
24034012	Då kom Herrens ord til Jeremia , og det lydde så :
24034013	Så seier Herren , Israels Gud : Eg gjorde pakt med fedrane dykkar den gongen eg førte dei ut or Egypt , or trælehuset . Då sa eg :
24034014	« Når sju år er lidne , skal kvar og ein av dykk gje fri sin hebraiske landsmann som har mått selja seg til deg . Seks år skal han tena deg , men så skal du gje han fri og la han gå . » Men fedrane dykkar høyrde ikkje på meg og vende ikkje øyra til .
24034015	De vende nyleg om og gjorde det som rett er i mine augo , då de kunngjorde at kvar og ein skulle frigje den landsmannen han heldt i trældom ; de gjorde ein avtale om det for mitt åsyn , i det huset som ber mitt namn .
24034016	Men så snudde de om og vanæra mitt namn då de tok tilbake trælane og trælkvinnene som de hadde gjeve fri , og tvinga dei til trældom att .
24034017	Difor seier Herren : Fordi de ikkje ville høyra på meg og lysa ut frigjeving for frende og landsmann , lyser eg ut frigjeving for dykk , seier Herren . De skal gjevast over til sverd og pest og svolt , og eg vil gjera dykk til eit skræmebilete for alle rike på jorda .
24034018	Dei mennene som braut pakta med meg og ikkje oppfylte vilkåra for den avtalen dei gjorde for mitt åsyn , med dei gjer eg som med den kalven dei skar i to , så dei kunne gå mellom stykka .
24034019	Hovdingane i Juda og Jerusalem , hoffmennene og prestane og alt folket i landet som gjekk mellom stykka av kalven ,
24034020	gjev eg i hendene på fiendane deira og på folk som står dei etter livet . Lika deira skal verta til føde for fuglane under himmelen og dyra på marka .
24034021	Juda-kongen Sidkia og hovdingane hans gjev eg i hendene på fiendane deira , folk som står dei etter livet . Eg gjev dei over til babylonarkongens hær , som no er faren bort frå dykk .
24034022	Sjå , eg gjev mitt påbod , lyder ordet frå Herren , og fører dei attende til denne byen . Dei skal strida imot han , ta han og brenna han opp . Og byane i Juda gjer eg til ei audn , der ingen kan bu .
24035001	Dette er det ordet som kom til Jeremia frå Herren på den tid Jojakim , son til Josjia , var konge i Juda . Det lydde så :
24035002	Gå til rekabittane og tal til dei ! Ta dei med deg til Herrens hus , til eit av roma der , og gjev dei vin å drikka !
24035003	Då tok eg med meg Ja’asanja , son til Jeremia Habasinjason , brørne hans og alle sønene hans og alle dei andre rekabittane .
24035004	Eg førte dei inn i Herrens hus , i romet til læresveinane åt gudsmannen Hanan , son til Jigdalja . Det låg attmed hovdingromet , ovanfor romet åt dørvaktaren Ma’aseja , son til Sjallum .
24035005	Så sette eg fram for rekabittane krukker , fulle av vin , og staup og bad dei drikka av vinen .
24035006	Men dei svara : Vi drikk ikkje vin . For far vår , Jonadab Rekabsson , gav oss ikkje lov til det . Han sa : « De skal ikkje drikka vin , korkje de eller borna dykkar .
24035007	De skal ikkje byggja hus eller så korn og ikkje planta eller eiga vingardar . I telt skal de bu all dykkar tid , så de kan få leva lenge i det landet der de er innflyttarar . »
24035008	Sidan har vi vore lydige mot far vår , Jonadab Rekabsson , i alt det han baud oss å gjera . I heile vårt liv har vi ikkje drukke vin , korkje vi eller konene våre eller sønene eller døtrene våre .
24035009	Vi byggjer ikkje hus til å bu i og har korkje vingardar , jorder eller såkorn ,
24035010	men bur i telt . Vi er lydige og gjer alt det far vår , Jonadab , baud oss .
24035011	Men då Nebukadnesar , babylonarkongen , drog fram mot landet , sa vi : « Kom , lat oss fara til Jerusalem , så vi kan sleppa unna kaldearhæren og aramearhæren . » Difor bur vi no i Jerusalem .
24035012	Då kom Herrens ord til Jeremia , og det lydde så :
24035013	Så seier Herren , Allhærs Gud , Israels Gud : Gå og sei til Juda-mennene og Jerusalems-buane : Vil de ikkje ta imot lærdom og høyra på mine ord ? seier Herren .
24035014	Jonadab Rekabsson gav læresveinane sine det bodet at dei ikkje skulle drikka vin , og det har dei halde . Til denne dag har dei ikkje drukke vin , men lydt påbodet frå far sin . Eg derimot har tala til dykk både seint og tidleg , men de ville ikkje høyra på meg .
24035015	Gong på gong sende eg til dykk alle tenarane mine , profetane , og sa : « Vend om , kvar og ein frå si vonde ferd , og lat gjerningane dykkar betrast ! Hald dykk ikkje til andre gudar og dyrk dei ikkje ! Så skal de få bu i det landet eg gav dykk og fedrane dykkar . » Men de vende ikkje øyra til og ville ikkje høyra på meg .
24035016	Ja , læresveinane åt Jonadab Rekabsson har nok halde det bodet som far deira gav dei , men dette folket ville ikkje høyra på meg .
24035017	Difor seier Herren , Allhærs Gud , Israels Gud : Sjå , eg vil føra over Juda og Jerusalems-buane all den ulukka som eg har truga dei med . For dei høyrde ikkje då eg tala til dei , og svara ikkje då eg ropa til dei .
24035018	Men til rekabittane sa Jeremia : Så seier Herren , Allhærs Gud , Israels Gud : De lydde bodet frå Jonadab , far dykkar , ja , heldt alle påboda hans og gjorde alt det han baud dykk ,
24035019	og difor , seier Herren , Allhærs Gud , Israels Gud , skal Jonadab Rekabsson aldri vanta menn som står i mi teneste .
24036001	I det fjerde året Jojakim , son til Josjia , var konge i Juda , kom dette ordet til Jeremia frå Herren :
24036002	Ta ein bokrull og skriv i han alle dei orda eg har tala til deg om Israel og Juda og alle dei andre folka , frå den fyrste gongen eg tala til deg , då Josjia var konge , og fram til denne dag .
24036003	Kanskje all den ulukka eg har tenkt å føra over dei , får folket i Juda til å høyra , så dei alle vender om frå si vonde ferd ; då vil eg tilgje dei deira synd og skuld .
24036004	Då kalla Jeremia til seg Baruk , son til Neria . Jeremia dikterte , og Baruk skreiv opp i ein bokrull alle dei orda som Herren hadde tala til han .
24036005	Så sa Jeremia til Baruk : Eg er hindra , eg kan ikkje gå til Herrens hus .
24036006	Men gå du ! Og på ein fastedag skal du lesa Herrens ord for folket i templet , or den boka der du har skrive det eg dikterte . Du skal òg lesa det for alle dei som kjem inn frå byane i Juda .
24036007	Kanskje dei då vil be audmjukt til Herren og venda om , kvar og ein frå si vonde ferd . For Herren har truga dette folket med å visa stor vreide og harme .
24036008	Baruk Neriason gjorde alt det som profeten Jeremia hadde bode han . Han gjekk til templet og las Herrens ord or boka .
24036009	I det femte året Jojakim , son til Josjia , var konge i Juda , i den niande månaden , lyste dei ut faste for Herren . Alt folket i Jerusalem og alle som kom inn til Jerusalem frå byane i Juda , skulle fasta .
24036010	Då las Baruk opp or boka det som Jeremia hadde tala , medan alt folket høyrde på . Det gjorde han i Herrens hus , i romet åt statsskrivaren Gemarja , son til Sjafan , i den øvre føregarden , attmed inngangen til den nye tempelporten .
24036011	Då Mika , son til Gemarja Sjafansson , høyrde alle Herrens ord som vart opplesne or boka ,
24036012	gjekk han ned i kongsgarden , til romet åt statsskrivaren . Der sat alle stormennene samla : statsskrivaren Elisjama , Delaja , son til Sjemaja , Elnatan , son til Akbor , Gemarja , son til Sjafan , Sidkia , son til Hananja , og alle dei andre stormennene .
24036013	Mika fortalde dei alt det han hadde høyrt då Baruk las opp or boka for folket .
24036014	Då sende alle stormennene ein mann med bod til Baruk ; det var Jehudi , son til Netanja , som var son til Sjelemja Kusjison . Han skulle seia : « Ta med deg den bokrullen som du las or for folket , og kom hit ! » Og Baruk Neriason tok bokrullen med seg og gjekk til dei .
24036015	Dei sa då til han : « Set deg ned og les for oss ! » Og Baruk las for dei .
24036016	Då dei høyrde alle desse orda , såg dei forfærde på kvarandre og sa : « Vi må seia frå til kongen om dette . »
24036017	Til Baruk sa dei : « Fortel oss korleis du kom til å skriva opp alt dette . Var det han som dikterte ? »
24036018	Baruk svara : « Jeremia dikterte alle desse orda , og eg skreiv dei opp i bokrullen med blekk . »
24036019	Då sa stormennene til Baruk : « Gå og gøym dykk , du og Jeremia , og lat ingen få vita kvar de er ! »
24036020	Så gøymde dei bokrullen i romet åt statsskrivaren Elisjama og gjekk inn i slottsgarden til kongen . Og dei fortalde han alt saman .
24036021	Då sende kongen Jehudi av stad etter bokrullen . Jehudi tok han frå romet åt statsskrivaren Elisjama og las han opp for kongen , medan alle stormennene stod ikring og høyrde på .
24036022	Kongen heldt til i vinterhuset , for det var i den niande månaden , og elden brann i fyrfatet framføre han .
24036023	Kvar gong Jehudi hadde lese tre-fire spalter , tok kongen og skar dei av med ein pennekniv og kasta dei på elden i fyrfatet . Det heldt han fram med til heile bokrullen var oppbrend .
24036024	Men korkje kongen eller nokon av mennene hans som høyrde desse orda , vart så redde at dei reiv sund kleda sine .
24036025	Elnatan , Delaja og Gemarja naudbad kongen at han ikkje måtte brenna bokrullen , men han høyrde ikkje på dei .
24036026	Sidan baud kongen Jerakme’el , kongssonen , Seraja , son til Asriel , og Sjelemja , son til Abde’el , at dei skulle gripa skrivaren Baruk og profeten Jeremia . Men då hadde Herren løynt dei .
24036027	Etter at kongen hadde brent bokrullen med dei orda Baruk skreiv opp etter Jeremias diktat , kom Herrens ord til Jeremia , og det lydde så :
24036028	Ta no ein annan bokrull og skriv i han dei same orda som stod i den førre rullen , den som Juda-kongen Jojakim brende .
24036029	Til Jojakim , kongen i Juda , skal du seia : Så seier Herren : Du brende denne bokrullen og spurde : « Kvifor skreiv du i rullen at babylonarkongen skal koma og øydeleggja dette landet og rydja ut både folk og fe ? »
24036030	Difor seier Herren om Juda-kongen Jojakim : Han skal ikkje ha nokon etterkomar som får sitja på Davids kongsstol . Liket hans skal slengjast bort og liggja i heten om dagen og kulden om natta .
24036031	Eg vil krevja han og ætta hans og mennene hans til rekneskap for det vonde dei har gjort . Eg sender over dei og over Jerusalems-buane og Juda-mennene all den ulukka som eg har truga dei med , men som dei ikkje ville høyra om .
24036032	Så tok Jeremia ein annan bokrull og gav han til skrivaren Baruk Neriason . Jeremia dikterte , og Baruk skreiv opp alt det som hadde stått i den rullen Jojakim , Juda-kongen , brende , og dessutan mange andre ord av same slaget .
24037001	Sidkia , son til Josjia , vart konge etter Konja , son til Jojakim . Nebukadnesar , babylonarkongen , gjorde han til konge i Juda .
24037002	Korkje Sidkia eller mennene hans eller folket i landet ville høyra på dei orda som Herren tala gjennom profeten Jeremia .
24037003	Likevel sende kongen Jehukal , son til Sjelemja , og presten Sefanja , son til Ma’aseja , til profeten Jeremia . Dei skulle seia : « Bed for oss til Herren vår Gud ! »
24037004	På den tid gjekk Jeremia fritt ikring mellom folket ; dei hadde endå ikkje sett han i fengsel .
24037005	No hadde faraos hær fare ut frå Egypt . Kaldearane som kringsette Jerusalem , fekk høyra om det og tok ut frå byen .
24037006	Då kom Herrens ord til profeten Jeremia , og det lydde så :
24037007	Så seier Herren , Israels Gud : Dette skal de seia til Juda-kongen , som har sendt dykk for å spørja meg til råds : Faraos hær , som har drege ut for å hjelpa dykk , kjem til å venda attende til landet sitt , til Egypt .
24037008	Og så kjem kaldearane att og går til strid mot denne byen . Dei kjem til å ta han og brenna han .
24037009	Så seier Herren : De må ikkje narra dykk sjølve og seia : « Kaldearane fer visseleg bort frå oss . » For det gjer dei ikkje .
24037010	Om de slo heile kaldearhæren som går til strid mot dykk , og dei berre hadde att nokre menn som var hardt såra , skulle dei alle reisa seg frå telta sine og brenna byen .
24037011	Då kaldearhæren hadde teke ut frå Jerusalem av otte for faraos hær ,
24037012	gjekk Jeremia ut or byen . Han skulle til Benjamins-landet og skifta ein arv med folket sitt der .
24037013	Men då han kom til Benjamins-porten , møtte han ein høgare vaktmann som heitte Jeria og var son til Sjelemja Hananjason . Han tok tak i profeten Jeremia og sa : « Du vil gå over til kaldearane ! »
24037014	« Det er lygn ! » sa Jeremia . « Eg vil ikkje gå over til kaldearane . » Men Jeria høyrde ikkje på han . Han tok Jeremia og førte han til stormennene .
24037015	Dei vart harme på Jeremia , slo han og sette han fast i huset åt statsskrivaren Jonatan ; for det hadde dei gjort om til fengsel .
24037016	Såleis kom Jeremia i fangeholet under kjellarkvelven , og der vart han sitjande i mange dagar .
24037017	Men så sende kong Sidkia bod og henta han til slottet og spurde han i løynd : « Har det kome noko ord frå Herren ? » « Ja , » svara Jeremia og heldt fram : « Du skal gjevast i hendene på babylonarkongen . »
24037018	Så sa Jeremia til kong Sidkia : « Kva vondt har eg gjort mot deg og mennene dine og dette folket , sidan de har sett meg i fengsel ?
24037019	Og kvar er no profetane dykkar , som spådde at babylonarkongen ikkje ville koma og strida mot dykk og dette landet ?
24037020	Høyr no , herre konge ! Lat mi audmjuke bøn koma fram for deg ! Send meg ikkje attende til huset åt statsskrivaren Jonatan , og lat meg ikkje døy der ! »
24037021	Då sa kong Sidkia frå at dei skulle halda Jeremia i varetekt i vaktgarden . Der fekk han kvar dag brød frå Bakargata , til det var slutt på brødet i byen . Og Jeremia vart sitjande i vaktgarden .
24038001	Sjefatja , son til Mattan , Gedalja , son til Pasjkur , Jukal , son til Sjelemja , og Pasjkur , son til Malkia , høyrde dei orda som Jeremia tala til alt folket :
24038002	Så seier Herren : Den som vert verande her i byen , skal døy for sverd , av svolt og i pest . Men den som gjev seg over til kaldearane , skal få livet til hærfang og leva vidare .
24038003	Så seier Herren : Denne byen skal koma i hendene på babylonarkongens hær , som skal ta han .
24038004	Då sa stormennene til kongen : « Denne mannen må døy ; for han tek motet frå dei krigarane som er att her i byen , og frå heile folket , når han talar såleis til dei . For han vil ikkje det som gagnar dette folket , men det som skader . »
24038005	Kong Sidkia svara : « De får gjera med han som de vil . For kongen har inga makt over dykk . »
24038006	Då tok dei Jeremia og kasta han i brunnen åt kongssonen Malkia , den som var i vaktgarden . Dei firte han ned med tog . Det var ikkje vatn i brunnen , men gjørme , som han sokk ned i .
24038007	Ebed-Melek frå Nubia , ein hoffmann som tente i kongsgarden , fekk høyra at dei hadde kasta Jeremia i brunnen . Kongen sat då attmed Benjamins-porten .
24038008	Ebed-Melek gjekk ut or slottet og sa til kongen :
24038009	« Herre konge , det er vondt , alt det som desse mennene har gjort mot profeten Jeremia . No har dei kasta han ned i brunnen , og der kjem han til å døy av svolt ; for det finst ikkje meir brød i byen . »
24038010	Då sa kongen til nubiaren Ebed-Melek : « Ta med deg tretti mann herifrå , og dra profeten Jeremia opp or brunnen før han døyr . »
24038011	Ebed-Melek tok mennene med seg og gjekk inn i kongsgarden , til romet under skattkammeret . Der henta han nokre filler av utslitne og sundrivne klede og firte dei ned i brunnen til Jeremia med tog .
24038012	Så sa han : « Ta no desse fillene kring toga og legg dei under armane . » Jeremia gjorde det ,
24038013	og så drog dei han opp med toga og fekk han ut or brunnen . Sidan heldt Jeremia til i vaktgarden .
24038014	Kong Sidkia sende bod etter profeten Jeremia og tok imot han ved den tredje inngangen til Herrens hus . Kongen sa til han : « Eg har eit spørsmål til deg . No må du ikkje løyna noko for meg . »
24038015	Jeremia svara : « Talar eg rett ut , vil du vel drepa meg , og gjev eg deg eit råd , høyrer du ikkje på meg . »
24038016	Då sa kong Sidkia i løynd til Jeremia og svor : « Så sant Herren lever , han som har gjeve oss livet : Eg vil ikkje drepa deg og ikkje gje deg i hendene på dei mennene som står deg etter livet . »
24038017	Då sa Jeremia til Sidkia : « Så seier Herren , Allhærs Gud , Israels Gud : Gjev du deg over til babylonarkongens hovdingar , skal du berga livet , og byen skal ikkje brennast . Både du og ditt hus skal få leva .
24038018	Men gjev du deg ikkje over til hovdingane , skal byen gjevast i hendene på kaldearane . Dei skal brenna han , og sjølv skal du ikkje sleppa frå dei . »
24038019	Kongen sa då til Jeremia : « Eg er redd for at dei judearane som har gått over til kaldearane , skal gje meg over til dei , og at dei skal fara stygt åt med meg . »
24038020	Jeremia svara : « Det skal ikkje henda . Lyd berre Herrens ord som eg forkynner deg , så skal det gå deg vel , og du skal få leva .
24038021	Men nektar du å gje deg over , så høyr kva Herren har synt meg :
24038022	Alle kvinnene som var att i Juda-kongens slott , vart førte ut til hovdingane åt babylonarkongen , medan dei song : Dine beste vener lokka deg og fekk deg i si makt . Då føtene dine sokk — ned i gjørma , drog venene seg unna .
24038023	Alle konene dine og borna dine skal førast ut til kaldearane . Sjølv skal du ikkje sleppa ut or hendene på dei , men babylonarkongen skal ta deg til fange , og byen skal brennast . »
24038024	Sidkia sa til Jeremia : « Ingen må få vita om denne samtalen ; elles skal du døy .
24038025	Når stormennene får høyra at eg har tala med deg , kjem dei nok til deg og seier : Fortel oss kva du sa til kongen , og kva kongen sa til deg . Løyn ikkje noko for oss , elles drep vi deg !
24038026	Men då skal du svara dei : Eg bar mi audmjuke bøn fram for kongen . Eg bad om at han ikkje måtte senda meg tilbake til Jonatans hus , så eg skulle døy der . »
24038027	Då alle stormennene kom til Jeremia og spurde han ut , svara han dei heilt og fullt så som kongen hadde sagt . Då lét dei han vera i fred ; for saka hadde ikkje vorte kjend .
24038028	Sidan heldt Jeremia til i vaktgarden heilt til den dagen då Jerusalem vart teken .
24039001	I det niande året Sidkia var konge i Juda , i den tiande månaden , kom Nebukadnesar , kongen i Babylonia , til Jerusalem med heile hæren sin og kringsette byen .
24039002	I det ellevte året åt Sidkia , den niande dagen i den fjerde månaden , braut dei inn i byen .
24039003	Og då Jerusalem var teken , kom alle hovdingane åt babylonarkongen og tok sete i Midtporten : hærføraren Nergal-Sareser , fyrste over Sin-Magir , hoffsjefen Nebusarsekim og alle dei andre leiande mennene hjå babylonarkongen .
24039004	Då Sidkia , Juda-kongen , og alle stridsmennene hans fekk auga på dei , rømde dei . Dei tok ut frå byen om natta og la vegen gjennom kongshagen , ut porten mellom dei to murane , og fór bortover mot Jordan-dalen .
24039005	Men kaldearhæren sette etter dei og nådde Sidkia att på moane ved Jeriko . Dei tok han til fange og førte han opp til Ribla i Hamat-landet , til babylonarkongen Nebukadnesar , som felte domen over han .
24039006	Babylonarkongen drap sønene til Sidkia der , medan faren såg på . Sameleis drap han alle stormennene i Juda .
24039007	Så lét han Sidkia blinda og batt han med bronselekkjer ; han skulle førast til Babylon .
24039008	Kaldearane brende både kongsgarden og dei andre husa , og murane kring Jerusalem reiv dei ned .
24039009	Nebusaradan , hovdingen over livvakta , tok dei som var att i byen , og dei som hadde falle frå og gått over til babylonarkongen , og resten av folket og førte dei bort til Babylonia .
24039010	Berre ein del småkårsfolk , som ingenting åtte , lét han vera att i Juda , og samstundes gav han dei vingardar og åkrar .
24039011	Om Jeremia gav babylonarkongen Nebukadnesar dette påbodet til Nebusaradan , hovdingen over livvakta :
24039012	« Ta han og ha tilsyn med han , men gjer han ikkje noko vondt . Berre det han sjølv bed om , skal du gjera med han . »
24039013	Livvakthovdingen Nebusaradan , hoffsjefen Nebusjasban , hærføraren Nergal-Sareser og alle babylonarkongens offiserar
24039014	sende bod om at Jeremia skulle takast ut or vaktgarden . Dei gav han over til Gedalja , son til Ahikam Sjafansson , som skulle ta han heim til seg . Og så vart han buande mellom folket der .
24039015	Medan Jeremia sat fengsla i vaktgarden , kom Herrens ord til han , og det lydde så :
24039016	Gå og sei til nubiaren Ebed-Melek : Så seier Herren , Allhærs Gud , Israels Gud : Det eg har varsla , lèt eg no koma over denne byen , til ulukke og ikkje til gagn . Det skal henda beint framfor augo på deg den dagen .
24039017	Men då vil eg berga deg , lyder ordet frå Herren . Du skal ikkje koma i hendene på dei mennene som du gruar for .
24039018	Eg lèt deg sleppa unna . Du skal ikkje falla for sverd , men få livet til hærfang , fordi du sette di lit til meg , lyder ordet frå Herren .
24040001	Dette er det ordet som kom til Jeremia frå Herren etter at Nebusaradan , hovdingen over livvakta , hadde sleppt han fri i Rama . Han hadde henta han medan han var bunden med lekkjer mellom alle fangane frå Jerusalem og Juda som skulle førast bort til Babylonia .
24040002	Då livvakthovdingen henta Jeremia , sa han til han : « Herren din Gud har varsla den ulukka som kom over denne staden .
24040003	Og Herren gjorde som han hadde sagt . Han sende ulukka , fordi de synda mot Herren og ikkje ville høyra på han . Difor har dette hendt dykk .
24040004	I dag løyser eg lekkjene som hendene dine er bundne med . Vil du , kan du vera med meg til Babylon , og der skal eg ha tilsyn med deg . Men er du ikkje huga på å vera med , kan du la vera . Sjå , heile landet ligg ope for deg , og du kan gå der du synest det er best . »
24040005	Då Jeremia ikkje svara , heldt Nebusaradan fram : « Så vend tilbake til Gedalja , son til Ahikam Sjafansson , som babylonarkongen har sett til styresmann over byane i Juda . Du kan bu hjå han mellom folket der eller gå der du helst vil . » Så gav livvakthovdingen han niste og gåver og lét han gå .
24040006	Jeremia fór til Gedalja , son til Ahikam , i Mispa og vart buande hjå han , mellom dei som var att i landet .
24040007	Alle hærførarane som var spreidde kringom i landet , og mennene deira fekk høyra at babylonarkongen hadde sett Gedalja , son til Ahikam , til å styra i landet ; han hadde sett han over menn , kvinner og born og over den delen av småkårsfolket i landet som ikkje var bortført til Babylonia .
24040008	Hærførarane kom då med mennene sine til Gedalja i Mispa : Ismael , son til Netanja , Johanan og Jonatan , sønene til Kareah , Seraja , son til Tanhumet , sønene til Efai frå Netofa og Jesanja , son til ma’akatitten .
24040009	Gedalja , son til Ahikam Sjafansson , gjorde eid til dei og mennene deira og sa : « Ver ikkje redde for å tena kaldearane ! Ver i landet og ten babylonarkongen , så skal det gå dykk vel .
24040010	Eg vert buande i Mispa , så eg kan stå til ansvar for kaldearane når dei kjem til oss . Men de skal hausta vindruer , frukt og oliven og samla det i kjerald , og de kan bu i dei byane de har teke . »
24040011	Alle judearane som var i Moab , Ammon og Edom , og dei som var i alle andre land , fekk òg høyra at babylonarkongen hadde late ein rest vera att i Juda , og at han hadde sett Gedalja , son til Ahikam Sjafansson , til styresmann over dei .
24040012	Alle desse judearane tok då ut frå dei stadene dei var drivne bort til , og fór heim att til Juda . Dei kom til Gedalja i Mispa , og dei hausta inn vindruer og frukt i store mengder .
24040013	Johanan , son til Kareah , og alle hærførarane kringom i landet , kom til Gedalja i Mispa
24040014	og sa til han : « Veit du at ammonittkongen Ba’alis har sendt Ismael , son til Netanja , for å drepa deg ? » Men Gedalja , son til Ahikam , trudde dei ikkje .
24040015	Då sa Johanan , son til Kareah , i løynd til Gedalja i Mispa : « Lat meg gå og drepa Ismael , son til Netanja , utan at nokon får vita det . Kvifor skal han ta livet av deg , så alle judearane som har samla seg om deg , vert spreidde , og det som er att av Juda , går til grunne ? »
24040016	Men Gedalja , son til Ahikam , sa til Johanan , son til Kareah : « Gjer ikkje det , for det er lygn , det du seier om Ismael . »
24041001	Men i den sjuande månaden kom Ismael , son til Netanja Elisjamason , med ti mann til Gedalja , son til Ahikam , i Mispa . Ismael høyrde kongsætta til og var ein av kongens offiserar . Medan dei sat der og åt saman ,
24041002	fór Ismael , son til Netanja , opp saman med dei ti mennene som var med han , og hogg Gedalja , son til Ahikam Sjafansson , ned med sverd . Dei drap han som babylonarkongen hadde sett til å styra landet ,
24041003	alle judearane som var hjå Gedalja i Mispa , og dei kaldearane som fanst der , alle krigarane .
24041004	Dagen etter at Gedalja var drepen , før nokon visste om det ,
24041005	kom det åtti menn frå Sikem , Sjilo og Samaria . Dei hadde raka av seg skjegget , rive sund kleda og rispa seg opp i huda . Dei hadde med seg grødeoffer og røykjelse som dei skulle bera fram i Herrens hus .
24041006	Då gjekk Ismael , son til Netanja , imot dei frå Mispa . Han kom gråtande bortetter vegen , og då han møtte dei , sa han til dei : « Kom og ver med til Gedalja , son til Ahikam ! »
24041007	Då dei var komne inn i byen , tok Ismael , son til Netanja , og dei mennene han hadde med seg , og slo dei i hel og kasta dei i ein brunn .
24041008	Men mellom dei var det ti menn som sa til Ismael : « Ikkje drep oss ! Vi har mat gøymd ute på marka : kveite , bygg , olje og honning . » Då lét han dei vera og drap dei ikkje saman med dei andre .
24041009	Den brunnen som Ismael kasta lika av alle dei drepne i , var den store cisterna som kong Asa hadde laga då han låg i strid med Basja , kongen i Israel . Den fylte Ismael , son til Netanja , med drepne .
24041010	Sidan førte Ismael , son til Netanja , resten av folket i Mispa i fangenskap . Han førte bort både kongsdøtrene og alle dei andre som var att i Mispa , dei som Nebusaradan , hovdingen over livvakta , hadde sett Gedalja , son til Ahikam , til styresmann over . Så gav Ismael seg i veg , ville fara over til ammonittane .
24041011	Då Johanan , son til Kareah , og alle hærførarane som var med han , høyrde om alt det vonde Ismael , son til Netanja , hadde gjort ,
24041012	tok dei med seg alle mennene sine og drog ut og ville strida mot han . Dei møtte han attmed den store dammen i Gibeon .
24041013	Då alt folket som var med Ismael , fekk sjå Johanan , son til Kareah , og alle hærførarane som fylgde han , vart dei glade .
24041014	Alle dei som Ismael hadde ført bort frå Mispa , snudde og gjekk attende til Johanan , son til Kareah .
24041015	Ismael kom seg unna med åtte mann . Han slapp frå Johanan og kom seg over til ammonittane .
24041016	Johanan , son til Kareah , og alle hærførarane som fylgde han , tok då med seg resten av folket som Ismael , son til Netanja , hadde ført frå Mispa etter drapet på Gedalja , son til Ahikam : menn , krigarar , kvinner , born og hoffmenn , og han førte dei attende frå Gibeon .
24041017	Dei fór av stad og tok inn i Kimham-herberget ved Betlehem . Derifrå ville dei fara til Egypt ,
24041018	bort frå kaldearane . Dei var redde dei , fordi Ismael , son til Netanja , hadde drepe Gedalja , son til Ahikam , som babylonarkongen hadde sett til å styra i landet .
24042001	Då kom alle hærførarane og Johanan , son til Kareah , og Asarja , son til Hosjaja , og heile folket , både høg og låg ,
24042002	og sa til profeten Jeremia : « Lat oss få koma til deg med vår audmjuke bøn ! Bed for oss til Herren din Gud , for alle som er att ! Som du ser oss her , er vi då berre nokre få att av mange .
24042003	Bed om at Herren din Gud må seia oss kva veg vi skal gå , og kva vi skal gjera . »
24042004	Profeten Jeremia svara dei : « Ja vel , eg skal be til Herren dykkar Gud , så som de seier . Og alt det Herren svarar , skal eg kunngjera dykk og ikkje halda att eit ord . »
24042005	Då sa dei til Jeremia : « Gjev Herren må vera eit sant og truverdig vitne mot oss om vi ikkje heilt og fullt fylgjer det ordet som Herren din Gud sender oss gjennom deg .
24042006	Anten det er godt eller vondt , vil vi lyda Herren vår Gud , som vi sender deg til , så det må gå oss vel når vi høyrer på det som Herren vår Gud seier . »
24042007	Ti dagar etter kom Herrens ord til Jeremia .
24042008	Då kalla han til seg Johanan , son til Kareah , og alle hærførarane som var med han , og heile folket , både høg og låg ,
24042009	og sa til dei : Så seier Herren , Israels Gud , som de sende meg til så dykkar audmjuke bøn kunne koma fram for han :
24042010	Dersom de vert verande her i landet , vil eg byggja dykk opp og ikkje riva ned , planta dykk og ikkje rykkja opp . Eg er full av sorg over den ulukka eg har ført over dykk .
24042011	Ver ikkje redde for babylonarkongen , som de no ottast . Ver ikkje redde for han ! lyder ordet frå Herren . For eg er med dykk ; eg vil berga dykk og fria dykk ut or hendene hans .
24042012	Eg skal syna medkjensle med dykk , så han miskunnar seg over dykk og lèt dykk koma heim att til dykkar eige land .
24042013	Men så kan det henda at de ikkje vil lyda Herren dykkar Gud og seier : « Vi vil ikkje bu i dette landet .
24042014	Nei , vi vil fara til Egypt , så vi skal sleppa å koma ut for krig , høyra lyden av horn og hungra etter brød . Der vil vi bu . »
24042015	Gjer de det , så høyr Herrens ord , de som er att av Juda ! Så seier Herren , Allhærs Gud , Israels Gud : Set de dykk føre å fara til Egypt og slå dykk ned som innflyttarar der ,
24042016	skal sverdet som de reddast , nå dykk der i landet , og svolten som de syter for , skal fylgja dykk i hælane , og i Egypt skal de døy .
24042017	Alle menn som har sett seg føre å fara til Egypt og busetja seg der , skal døy for sverd og svolt og pest . Ingen av dei skal koma unna og sleppa frå den ulukka eg sender over dei .
24042018	Ja , så seier Herren , Allhærs Gud , Israels Gud : Liksom min vreide og harme vart utrend over Jerusalems-buane , såleis skal min harme verta utrend over dykk om de kjem til Egypt . De skal koma ut for svartekunster og skræmsle , forbanning og spott , og de skal aldri få sjå denne staden att .
24042019	Herren har sagt til dykk som er att i Juda : Far ikkje til Egypt ! De skal sanneleg vita at eg har åtvara dykk i dag .
24042020	De set då livet på spel . For fyrst sender de meg til Herren dykkar Gud og seier : « Bed for oss til Herren vår Gud og fortel oss alt det han seier , så skal vi gjera det . »
24042021	Men når eg i dag har kunngjort dykk dette , vil de ikkje høyra Herrens ord og gjera alt det han har sendt meg til å seia dykk .
24042022	No skal de vita at de kjem til å døy for sverd , av svolt og i pest på den staden de så gjerne vil fara til og slå dykk ned som innflyttarar .
24043001	Då Jeremia var ferdig med å tala til folket og hadde sagt dei alle dei ord frå Herren deira Gud som Herren hadde sendt han med , og som er attgjevne her ,
24043002	då sa Asarja , son til Hosjaja , og Johanan , son til Kareah , og alle dei andre skamlause mennene til Jeremia : « Det er lygn , det du seier ! Herren vår Gud har ikkje sendt deg med det bodet at vi ikkje skal fara til Egypt og slå oss ned der .
24043003	Det er Baruk Neriason som eggjar deg opp mot oss , så vi skal koma i hendene på kaldearane ; og så kan dei drepa oss eller føra oss bort til Babylonia . »
24043004	Korkje Johanan , son til Kareah , eller nokon av hærførarane eller nokon av folket ville lyda Herren , når han sa at dei skulle verta verande i Juda .
24043005	Johanan , son til Kareah , og hærførarane tok med seg alle som var att i Juda , dei som var komne tilbake frå alle folkeslaga dei hadde vore bortdrivne til , og ville slå seg ned i Juda ,
24043006	mennene , kvinnene og borna og kongsdøtrene og alle dei som livvakthovdingen Nebusaradan hadde late vera att hjå Gedalja , son til Ahikam Sjafansson . Mellom dei var profeten Jeremia og Baruk Neriason .
24043007	Dei fór til Egypt , for dei ville ikkje lyda Herren . Og dei kom til Takpanhes .
24043008	I Takpanhes kom Herrens ord til Jeremia , og det lydde så :
24043009	Ta nokre store steinar og grav dei ned i leira på plassen framfor inngangen til faraos hus i Takpanhes , medan nokre menn frå Juda ser på .
24043010	Sei så til dei : Så seier Herren , Allhærs Gud , Israels Gud : Snart sender eg bod og hentar babylonarkongen Nebukadnesar , tenaren min . Han skal setja kongsstolen sin over desse steinane som du har grave ned , og slå opp tronhimmelen sin over dei .
24043011	Han skal koma og slå Egypt . Det vert døden for dei som må døy , fangenskap for dei som skal takast til fange , og sverd for dei som skal falla for sverd .
24043012	Han set eld på templa i landet og brenner gudebileta eller fører dei bort . Han plukkar egyptarane som ein gjætar plukkar lus av kappa si , og så fer han bort i fred .
24043013	Han skal slå sund steinstøttene i Bet-Sjemesj og brenna templa i Egypt .
24044001	Dette er det ordet som kom til Jeremia om alle judearane som budde i Egypt , i Migdol , Takpanhes , Nof og Patros :
24044002	Så seier Herren , Allhærs Gud , Israels Gud : De har sjølve sett all den ulukka eg lét koma over Jerusalem og alle byane i Juda . I dag ligg dei aude , og ingen bur i dei .
24044003	For dei harma meg med det vonde dei gjorde då dei gjekk bort og brende offer og dyrka andre gudar , som korkje dei eller de eller fedrane dykkar hadde kjent .
24044004	Gong på gong sende eg til dykk alle tenarane mine , profetane . Dei skulle seia : « Far ikkje med denne styggedomen som eg hatar ! »
24044005	Men dei ville ikkje høyra og vende ikkje øyra til , så dei kunne snu om frå vondskapen sin og halda opp med å brenna offer for andre gudar .
24044006	Difor loga harmen og vreiden min opp og gjekk ut over byane i Juda og gatene i Jerusalem , så dei vart til steinrøysar og øydemark , som dei er det i dag .
24044007	Og no seier Herren , Allhærs Gud , Israels Gud : Kvifor gjer de så vondt mot dykk sjølve at de lèt menn og kvinner , born og spedborn rydjast ut or Juda , så de ikkje skal ha ein rest att ?
24044008	De harmar meg med det de gjer , når de ofrar til andre gudar i Egypt , dit de fór og ville bu som innflyttarar . Såleis kjem de til å rydja ut dykk sjølve og verta til forbanning og spott mellom alle folkeslag på jorda .
24044009	Har de gløymt det vonde som fedrane dykkar gjorde , det vonde som Juda-kongane og kvinnene deira har gjort , og det vonde som de og kvinnene dykkar har gjort i Juda og på gatene i Jerusalem ?
24044010	Dei har ikkje late seg audmykja til denne dag . Dei ottast ikkje og har ikkje fylgt mi lov og mine føreskrifter , som eg har lagt fram for dykk og fedrane dykkar .
24044011	Difor seier Herren , Allhærs Gud , Israels Gud : No vender eg augo mot dykk . Eg vil senda ulukke og rydja ut heile Juda .
24044012	Eg vil riva bort resten av folket i Juda som sette seg føre å fara til Egypt og slå seg ned der . I Egypt skal dei missa livet , alle saman . Dei skal falla for sverd eller døy av svolt . Både høg og låg skal døy for sverd og av svolt . Dei kjem ut for svartekunst og skræmsle , forbanning og spott .
24044013	Eg vil straffa dei som bur i Egypt , på same måten som eg straffa Jerusalem , med sverd og svolt og pest .
24044014	Ikkje ein einaste av dei judearane som var att , og som kom til Egypt for å slå seg ned der , skal berga seg unna og sleppa frå det ; dei skal ikkje koma heim att til Juda . Dei skal lengta etter å venda tilbake og busetja seg der , men ingen skal koma heim att , så nær som nokre få flyktningar .
24044015	Då tok dei til ords mot Jeremia , alle mennene som visste at kvinnene deira brende offer for andre gudar , like eins alle kvinnene som stod der i ein stor flokk , og alt folket som budde i Egypt , i Patros . Dei sa :
24044016	« Det ordet du har tala til oss i Herrens namn , vil vi ikkje høyra på .
24044017	Nei , vi vil gjera alt det vi har lova : ofra til Himmeldronninga og renna ut drikkoffer for henne , så som vi og fedrane våre , kongane og stormennene våre gjorde i byane i Juda og på gatene i Jerusalem . Då hadde vi brød nok ; vi var lukkelege og opplevde ikkje noko vondt .
24044018	Men sidan vi heldt opp med å ofra til Himmeldronninga og renna ut drikkoffer for henne , har det skorta på alt ; sverd og svolt gjer ende på oss . »
24044019	Og kvinnene sa : « Når vi ofrar til Himmeldronninga og renner ut drikkoffer for henne , er det vel ikkje utan våre menns vitende og vilje vi lagar offerkaker i hennar eige bilete og renner ut drikkoffer for henne ? »
24044020	Då sa Jeremia til alt folket , til mennene og kvinnene , alle som hadde teke til motmæle mot han :
24044021	Herren kom i hug dei ofringane de dreiv på med i byane i Juda og på gatene i Jerusalem , både de og fedrane dykkar , kongane og stormennene dykkar og folket i landet , og det gjekk Herren til hjarta .
24044022	Han kunne ikkje lenger tola at de bar dykk så ille åt og fór med slik styggedom . Difor vart landet dykkar ei audn , ei øydemark og ei forbanning , så ingen kunne bu der , så som det er i dag .
24044023	Fordi de ofra og såleis synda mot Herren , fordi de ikkje ville høyra på han og ikkje fylgde hans lov og føreskrifter og bod , har denne ulukka kome over dykk , som ein kan sjå det i dag .
24044024	Sidan sa Jeremia til alt folket og til alle kvinnene : Høyr Herrens ord , alle de judearar som er i Egypt !
24044025	Så seier Herren , Allhærs Gud , Israels Gud : De og kvinnene dykkar har lova med ord og fullført i gjerning det som de sa : « Vi vil halda dei heilage lovnadene vi har gjeve om å ofra til Himmeldronninga og renna ut drikkoffer for henne . » Ja , hald berre lovnadene dykkar , og gjer som de har lova !
24044026	Men høyr då Herrens ord , alle de judearar som bur i Egypt : Eg har svore ved mitt store namn , seier Herren : I heile Egypt skal det ikkje vera att ein einaste judear som kan ta namnet mitt i sin munn og seia : « Så sant Herren vår Gud lever ! »
24044027	Sjå , eg vaker over dei og vil senda ulukke og ikkje lukke . Kvar einaste judear i Egypt skal koma ut for sverd og svolt , til det er ute med dei .
24044028	Berre nokre få som slepp unna sverdet , skal koma heim att til Juda frå Egypt . Då skal resten av judearane som fór til Egypt og slo seg ned der , få vita kven som har rett , dei eller eg .
24044029	Og dette , seier Herren , skal de ha til teikn på at eg vil krevja dykk til rekneskap på denne staden . Så kan de skjøna at dei står ved lag , dei ulukkeorda eg har tala mot dykk .
24044030	Så seier Herren : Sjå , eg gjev farao Hofra , egyptarkongen , i hendene på fiendane hans , på dei som står han etter livet , liksom eg gav Juda-kongen Sidkia i hendene på babylonarkongen Nebukadnesar , som var fienden hans og stod han etter livet .
24045001	Dette er det ordet som profeten Jeremia tala til Baruk , son til Neria , då han skreiv opp i ei bok dei orda Jeremia dikterte , i det fjerde året Jojakim , son til Josjia , var konge i Juda .
24045002	Så seier Herren , Israels Gud , om deg , Baruk :
24045003	Du seier : « Ve meg ! Herren har lagt nye suter — til mi plage . No er eg trøytt av å stynja , eg finn ikkje kvile . »
24045004	Så skal du tala til han : Så seier Herren : Det eg har bygt , det riv eg ned , og det eg har planta , — det rykkjer eg opp ; så skal det vera på heile jorda .
24045005	Du trår etter store ting . Men gjer ikkje det ! For sjå , no sender eg ulukke over alt som lever , — seier Herren . Men eg lèt deg berga livet alle stader der du ferdast .
24046001	Dette er Herrens ord som kom til profeten Jeremia om dei andre folka .
24046002	Om Egypt . Mot hæren åt farao Neko , egyptarkongen , som stod ved Karkemisj bortmed Eufrat , og som vart slegen av Nebukadnesar , babylonarkongen , i det fjerde året Jojakim , son til Josjia , var konge i Juda :
24046003	Gjer skjold og verje i stand og rykk ut til strid !
24046004	Sel på , stig til hest , de ryttarar , fylka dykk — med hjelm på hovudet , gjer spyda blanke , — ta brynjene på !
24046005	Men kva er det eg ser ? Kvifor vik dei tilbake i redsle ? Deira krigarar vert slegne , dei rømer utan å sjå seg om . Rundt ikring rår redsle , lyder ordet frå Herren .
24046006	Den lettføtte kan ikkje røma , og krigaren slepp ikkje unna . Der nord , ved Eufrat-bredda , der snåvar dei og fell .
24046007	Kven er det som stig lik Nilen , lik elvar som fløymer — i brusande straum ?
24046008	Det er Egypt som stig lik Nilen , lik elvar som fløymer — i brusande straum . Folket sa : « Eg vil stiga og breia meg ut over jorda , gjera ende på byar — og dei som bur der .
24046009	Fram , de hestar ! — Av stad , de vogner ! Rykk ut , de krigarar , de frå Kusj og Put — som ber skjold , og de frå Lud — som spenner bogen ! »
24046010	Dette er ein hemnens dag for Herren Gud , Allhærs Gud , då han tek hemn — over sine motstandarar . Sverdet skal eta seg mett og drikka seg utyrst av blod . For Herren Gud , Allhærs Gud , held ei offerslakting i landet der nord ved Eufrat .
24046011	Far opp til Gilead — og få deg balsam , Egyptarland , du unge møy ! Om du brukar — mange lækjeråder , er det inga hjelp i det ; såret ditt vil ikkje gro .
24046012	Folkeslag høyrer om di skam , ditt klagerop fyller jorda . Den eine krigaren — stuper over hin , og saman fell dei begge .
24046013	Dette er det ordet som Herren tala til profeten Jeremia då Nebukadnesar , babylonarkongen , kom og ville slå Egypt :
24046014	Kunngjer det i Egypt , rop det ut i Migdol , — i Nof og Takpanhes ! Sei : Stig fram og gjer deg klar ! For sverdet øyder — rundt ikring deg .
24046015	Kvifor er din sterke okse — slegen ned , kvifor kunne han ikkje stå seg ? Herren har støytt han ned .
24046016	Han får mange til å snåva , den eine fell over hin . Dei seier : — « Kom , lat oss fara heim att til vårt folk og fedreland , bort frå det herjande sverdet ! »
24046017	Dei skal kalla egyptarkongen — farao « bråkmakaren som ikkje akta — på tida » .
24046018	Så sant eg lever , seier Kongen — Herren , Allhærs Gud , — er hans namn : Som Tabor mellom fjella , som Karmel utmed havet er han som skal koma .
24046019	Stell til det du skal ha med når du må bort frå landet , du folk som bur i Egypt . For Nof skal verta ei audn , leggjast i øyde , — så ingen kan bu der .
24046020	Ei staseleg kvige er Egypt , men ein klegg frå nord — slår seg ned på henne .
24046021	Dei leigde stridsmenn i landet — som gjøkalvar er dei , dei snur om og rømer i lag ; dei kan ikkje stå seg . For ulukkedagen er komen for dei , tida då dei må gjera rekneskap .
24046022	Høyr , ho frøser som ein orm , for dei fer fram med ein hær . Med øksar kjem dei mot henne lik folk som høgg ved .
24046023	Hogg skogen ned ! — seier Herren , han har vorte for tett . Dei er fleire enn grashopper , tallause er dei .
24046024	Egyptarane vert til skammar , overgjevne til folket i nord .
24046025	Herren , Allhærs Gud , Israels Gud , seier : No vil eg heimsøkja Amon frå No , farao og Egypt , gudane og kongane i landet , både farao og dei som lit på han .
24046026	Eg gjev dei i hendene på folk som står dei etter livet , i hendene på babylonarkongen Nebukadnesar og mennene hans . Men sidan skal dei byggja og bu i landet som i gamle dagar , lyder ordet frå Herren .
24046027	Ver ikkje redd , — Jakob , min tenar , miss ikkje motet , Israel ! For eg bergar deg — frå land langt borte , ætta di frå landet — der ho er i fangenskap . Jakob skal atter få ro — og leva trygt , og ingen skal skræma han .
24046028	Ver ikkje redd , — Jakob , min tenar , for eg er med deg , — seier Herren . Eg gjer ende — på alle dei folkeslag som eg har drive deg bort til . Men deg gjer eg ikkje ende på . Eg tuktar deg med måte , men reint utan straff kan eg ikkje la deg vera .
24047001	Dette er Herrens ord som kom til profeten Jeremia om filistarane , før farao slo Gasa .
24047002	Så seier Herren : Sjå , vatnet stig frå nord og vert til ei fløymande elv ; ho renn ut over landet — og alt som i det er , byane og dei som der bur . Menneska klagar og skrik , alle som bur i landet , jamrar
24047003	når dei høyrer hovslag — av sterke hestar , vogner som ramlar — og hjul som dundrar . Fedrane ser ikkje etter borna , hendene deira er som lame .
24047004	For dagen er komen då filistarane — skal gå heilt til grunne . I Tyrus og Sidon — vert dei utrudde alle som slapp unna — og kunne hjelpa . For Herren gjer ende — på filistarane , dei som er att — av folket frå Kaftor-øya .
24047005	Gasa er raka snau , Asjkalon har tagna . Du som er att nedi låglandet , kor lenge vil du rispa deg opp ?
24047006	Å , du Herrens sverd , kor lenge skal det vara før du fell til ro ? Dra deg inn att i slira , og hald deg still — og roleg !
24047007	Korleis kan det falla til ro ? Herren har då kalla det ut , sendt det til Asjkalon — og til havsens strand .
24048001	Om Moab . Så seier Herren , Allhærs Gud , — Israels Gud : Ve Nebo ! Byen er øydd . Kirjatajim er teke og vanæra , borga har vorte — til skam og skræmsle .
24048002	Det går ikkje gjetord — av moabittane meir . I Hesjbon la dei vonde planar — mot dei : « Kom , lat oss rydja dei ut — som folk ! » Du òg skal tagna , Madmen , sverdet skal forfylgja deg .
24048003	Høyr klageropet frå — Horonajim , der er herjing — og stor øydelegging .
24048004	Moab har brote saman , borna der set i og skrik .
24048005	Ja , oppover bakken til Luhit går folk og græt . På vegen ned mot Horonajim høyrest det skrik — over samanbrotet :
24048006	« Røm , så de kan berga livet ! » Men de vert som ein busk — i øydemarka .
24048007	Fordi du leit på ditt gods — og dine skattar , skal du òg verta teken . Kamosj må fara i fangenskap og hans prestar og hovdingar — med han .
24048008	Over kvar by — kjem det ein herjar , ikkje ein by slepp unna . Dalen skal herjast og høgsletta leggjast i øyde , så som Herren har sagt .
24048009	Gjev moabittane venger , for dei skal av stad i bråhast . Byane i landet skal verta aude , og ingen skal bu i dei .
24048010	Forbanna vere den som forsømer å gjera — Herrens verk ! Forbanna vere den som held sitt sverd frå blod !
24048011	Moab var trygg — frå ungdomen av , låg roleg som vin på sin berme , vart ikkje tappa frå fat til fat — laut aldri fara i fangenskap . Difor har han halde på smaken , angen av han — er den same som før .
24048012	Men sjå , dagar skal koma , lyder ordet frå Herren , då eg sender vintapparar — til han . Dei skal tappa han om — og tøma fata og slå krukkene i knas .
24048013	Då skal Moab skjemmast — av Kamosj liksom Israel laut skjemmast — av Betel , som dei sette si lit til .
24048014	Korleis kan de seia : « Vi er krigarar — og djerve stridsmenn » ?
24048015	Moab skal herjast , fienden fer opp mot hans byar , og den beste ungdomen — vert slakta ned , lyder ordet frå Kongen , — Herren , Allhærs Gud , — er hans namn .
24048016	Moabs undergang er nær , i ei bråhast — kjem ulukka over han .
24048017	Ha medkjensle med han , alle grannefolk ikring , alle de som kjenner — hans namn . Sei : « Å , at han er broten , den sterke stav , — det herlege septer ! »
24048018	Stig ned frå ditt æresete , — set deg i støvet , du Dibons dotter — som bur i byen . For han som skal herja Moab , fer opp imot deg og øydelegg dine — festningsverk .
24048019	Stå attmed vegen — og hald utkikk , du som bur i Aroer ! Spør dei som rømde — og kom seg unna : « Kva har hendt ? »
24048020	Moab er knust og vanæra . No kan du hyla og skrika . Gjer det kjent ved Arnon at Moab er øydelagt .
24048021	Straffedomen er komen over slettelandet , over byane Holon , Jahsa , Mofa’at ,
24048022	Dibon , Nebo , Bet-Diblatajim ,
24048023	Kirjatajim , Bet-Gamul , Bet-Meon ,
24048024	Kerijot , Bosra og alle dei andre byane i Moab , både fjern og nær .
24048025	Avhogge er Moabs horn , armen hans er broten , — seier Herren .
24048026	Gjer Moab drukken , for han har hovmoda seg — mot Herren . Så kan han liggja der og spy og vera til spott , han òg .
24048027	Eller heldt du ikkje Israel — for narr ? Kanskje han var gripen — mellom tjuvar , sidan du rister på hovudet kvar gong du talar om han ?
24048028	Far bort frå byane og slå dykk ned i fjellet , de som bur i Moab ! Gjer som dua , — ho byggjer seg reir i sidene av det gapande gjelet .
24048029	Vi har høyrt — kor kaute moabittane er , sjølvgode er dei , stolte og storlåtne og hovmodige i hug og hått .
24048030	Eg veit kor frekke dei er , — seier Herren , eg kjenner — det tome skrytet deira . Uærlege er dei i alt det dei gjer .
24048031	Difor jamrar eg over Moab , skrik for heile Moab skuld og sukkar over mennene — frå Kir-Heres .
24048032	Eg græt meir over deg enn over Jaser , — du vintre i Sibma . Dine ranker tøygde seg — ut mot sjøen , dei nådde heilt til Jaser . Over din frukthaust — og vinhaust kjem det ein herjar .
24048033	Gleda og jubelen er borte frå hagar og marker i Moab . Eg gjer ende på vinen — i pressekummane . Ingen trakkar vindruer — til glade rop ; alle jubelrop har stilna .
24048034	Skriket frå Hesjbon — når til El’ale , heilt til Jahas høyrest ropet . Dei ropar frå Soar — til Horonajim og til Eglat-Sjelisjia . For jamvel Nimrim-vatnet — vert til øydemark .
24048035	Så gjer eg slutt på den skikken at folk i Moab — går opp på haugane og brenner offer for guden sin , lyder ordet frå Herren .
24048036	Difor klagar mitt hjarta som fløyter over Moab , ja , det klagar som fløyter over mennene frå Kir-Heres . For alt det dei hadde samla , — er tapt .
24048037	Kvart hovud er snauklypt , alt skjegg er avraka . Alle har rispa opp hendene og har syrgjeplagg om hoftene .
24048038	I Moab lyder det berre klage på alle tak og plassar . For eg har knust moabittane lik eit kjerald — som ingen bryr seg om , lyder ordet frå Herren .
24048039	Å , kor moabittane er knuste ! Kor dei hyler ! Skamfulle — har dei snutt ryggen til . No vert Moab — til spott og skræmsle for alle sine grannefolk .
24048040	Ja , så seier Herren : Sjå , som ei ørn — kjem fienden flygande og breier vengene ut — over Moab .
24048041	Byane vert tekne , — festningane storma . Den dagen skal Moabs krigarar vera til mote — som ei kvinne i barnsnaud .
24048042	Moabittane går til grunne — som folk fordi dei har hovmoda seg — mot Herren .
24048043	Det vert gru og grav og garn for dykk som bur i Moab ! lyder ordet frå Herren .
24048044	Den som rømer frå det grufulle , skal falla i grava , og den som kjem opp or grava , skal fangast i garnet . Ja , dette sender eg — over moabittane det året eg krev dei — til rekneskap , lyder ordet frå Herren .
24048045	I skuggen av Hesjbon står utmødde flyktningar . Men eld går ut frå Hesjbon , ein loge frå Sihons by . Han skal øyda Moabs tinning og skallen på dei som gjer bråk .
24048046	Ve deg , Moab ! Det er ute med folket — som dyrkar Kamosj . For sønene dine vert bortførte , og døtrene må fara — i fangenskap .
24048047	Men til sist , i dagar som kjem , skal eg venda lagnaden — for Moab , lyder ordet frå Herren . Her endar domsordet — om Moab .
24049001	Om ammonittane . Så seier Herren : Har ikkje Israel søner , har han ingen arving ? Kvifor har då Milkom — teke Gad i eige og folket hans sett seg ned — i byane der ?
24049002	Sjå , difor skal dagar koma , lyder ordet frå Herren , då eg lèt hærrop ljoma for ammonittane i Rabba . Byen skal verta til aude røysar , og dotterbyane skal brennast . Israel skal ta arvelandet att frå dei som tok det frå han , — seier Herren .
24049003	Jamra deg , Hesjbon , for Ai er øydelagt . Skrik , de Rabba-døtrer , ta syrgjeplagg på , — set i med klage og renn att og fram — mellom kveene . For Milkom må fara — i fangenskap og hans prestar og hovdingar — med han .
24049004	Kvifor rosar du deg av dalane , av din grøderike dal , du fråfalne dotter , som set di lit til dine skattar og seier : — « Kven kan vel nå meg ? »
24049005	Sjå , frå alle kantar sender eg redsle over deg , seier Herren Gud , — Allhærs Gud . De skal drivast bort , — kvar i si lei , og ingen skal samla — dei som rømer .
24049006	Men sidan vender eg lagnaden — for ammonittane , lyder ordet frå Herren .
24049007	Om Edom . Så seier Herren , Allhærs Gud : Finst det ikkje visdom — i Teman meir , har ikkje dei kloke råd å gje ? Er visdomen deira øydelagd ?
24049008	Røm , snu om ! Gøym dykk djupt nede , de som bur i Dedan . For eg lèt ulukka — koma over Esau på den tid eg krev han — til rekneskap .
24049009	Kjem drueplukkarar til deg , leiver dei ingenting — til ettersanking . Og kjem det tjuvar om natta , øydelegg dei så mykje dei vil .
24049010	For eg legg Esau open og berr og viser kvar han har — sine gøymestader , så han ikkje kan halda seg — løynd . Borna og brørne — og grannane hans vert herja ; det er ute med dei .
24049011	Berre gå frå dine farlause born , eg skal halda dei i live , og enkjene dine — kan lita på meg .
24049012	Ja , så seier Herren : Jamvel dei — som ikkje har fortent det , må sanneleg drikka or staupet . Og så skulle du sleppa straff ! Nei , du skal ikkje sleppa , du må tøma staupet .
24049013	For eg har svore ved meg sjølv , lyder ordet frå Herren : Bosra skal verta — til skræmsle og spott , til audn og forbanning , og alle byane der skal liggja i røys for alltid .
24049014	Ei tidend har eg høyrt — frå Herren , ein bodberar er send ut — mellom folka : « Samla dykk og gå mot byen , reis dykk til strid ! »
24049015	Sjå , eg gjer deg liten — mellom folka , vanvørd mellom menneska .
24049016	Den redsle du vekte hjå andre , og ditt hjartans hovmod — har narra deg , du som bur i bergrivner og held til oppå høgdene . Men om du byggjer reiret ditt — høgt som ørna , så skal eg få deg ned derifrå , lyder ordet frå Herren .
24049017	Edom skal verta ei skræmsle . Alle som fer framom , kjem til å fæla og spotta når dei ser alle dei sår — han har fått .
24049018	Det skal gå — som då Sodoma og Gomorra og grannebyane vart — øydelagde , seier Herren . Ikkje eit menneske skal bu der , ingen skal halda til i landet .
24049019	Lik ei løve som stig opp or den fine Jordan-skogen til sletta som alltid er grøn , så skal eg på ein augneblink driva dei bort frå landet og setja min utvalde over det . For kven er som eg ? Kven vil stemna meg ? Og kva for ein hyrding — kan stå seg mot meg ?
24049020	Høyr då kva planar Herren har lagt — mot folket i Edom , kva han har tenkt å gjera med dei som bur i Teman . Jamvel dei minste i flokken — skal slepast bort , og beitemarkene deira — skal verta aude .
24049021	Når det spørst at dei fell , — bivrar jorda ; heilt til Sevsjøen — høyrest deira skrik .
24049022	Sjå , fienden stig — og flyg som ei ørn , han spilar vengene ut — over Bosra . Den dagen skal Edoms — krigarar vera til mote — som ei kvinne i barnsnaud .
24049023	Om Damaskus . Hamat og Arpad er vanæra , for dei har fått eit ulukkebod . Dei skjelv i uro som havet , som aldri kan falla til ro .
24049024	Damaskus er motlaus — og rømer . Redsle har kome over folket , det er gripe av angst og smerte som ei fødande kvinne .
24049025	Kor aud han er , — den namngjetne byen , staden der gleda rådde !
24049026	På torga fell — dei unge mennene , og alle stridsmenn — vert drepne den dagen , lyder ordet frå Herren , — Allhærs Gud .
24049027	Eg kveikjer eld mot muren — kring Damaskus , han skal øyda — Benhadads borger .
24049028	Om Kedar og Hasor-rika som Nebukadnesar , babylonarkongen , vann over . Så seier Herren : Opp , rykk fram mot Kedar , gjer ende på mennene frå aust !
24049029	Dei skal ta deira telt — og småfe , teltdukane og all deira reiskap , dei skal ta kamelane deira — med seg og ropa til dei : — « Redsle på alle kantar ! »
24049030	Røm og kom unna — så snøgt de kan , gøym dykk djupt nede , de Hasor-buar , seier Herren . For Nebukadnesar , — Babel-kongen , har lagt ein plan og tenkt ut noko vondt — mot dykk .
24049031	Opp , rykk fram — mot eit sutlaust folk , mot dei som bur trygt , — seier Herren . Det har korkje portar — eller bommar og bur for seg sjølv .
24049032	Kamelane deira — skal verta til rov , deira store buskap til hærfang . Dei som har kortklypt hår — ved tinningen , vil eg spreia for alle vindar ; frå alle kantar — lèt eg ulukka koma over dei , lyder ordet frå Herren .
24049033	Då vert Hasor tilhaldsstad — for sjakalar , ei audn for alle tider . Ikkje eit menneske skal bu der , ingen skal halda til i byen .
24049034	Dette er Herrens ord som kom til profeten Jeremia om Elam i den fyrste tida Sidkia var konge i Juda :
24049035	Så seier Herren , Allhærs Gud : Sjå , eg vil bryta bogen — for elamittane , det sterkaste våpenet deira .
24049036	Mot Elam sender eg fire vindar frå dei fire himmelhjørna og spreier dei — for alle desse vindane . Det skal ikkje vera eit land der det ikkje finst folk som er bortdrivne frå Elam .
24049037	Eg gjer elamittane redde for fiendane deira , for alle som står dei etter livet . Eg lèt ulukke koma over dei , min brennande vreide , — seier Herren . Eg sender sverdet etter dei til eg får gjort ende på dei .
24049038	Så set eg kongsstolen min — i Elam og rydjar ut konge — og hovdingar der , lyder ordet frå Herren .
24049039	Men til sist , i dagar som kjem , vender eg lagnaden for Elam , lyder ordet frå Herren .
24050001	Dette er det ordet Herren tala gjennom profeten Jeremia om Babylonia , Kaldearlandet :
24050002	Forkynn mellom folka , — lat det høyrast , lyft fana og rop det ut ! Døl ikkje noko , men sei : Babel er teke , Bel har vorte til skammar , og Marduk er vitskræmd . Gudebileta står der med skam , dei ufysne gudane er livredde .
24050003	For eit folk frå nord — dreg fram mot landet og gjer det til ei øydemark , så ingen kan bu der ; folk og fe rømer og fer bort .
24050004	I dei dagar , når den tid kjem , lyder ordet frå Herren , skal Israels søner koma heim og Judas søner saman med dei . Gråtande skal dei gå og søkja Herren sin Gud .
24050005	Dei skal spørja etter vegen — til Sion , venda andletet hit og seia : « Kom , lat oss slutta oss — til Herren i ei evig pakt — som aldri skal gløymast ! »
24050006	Mitt folk var — som bortkomne sauer ; hyrdingane deira — hadde ført dei vilt , på avvegar i fjella . Dei gjekk over fjell og haug og gløymde — kvar dei skulle roa seg .
24050007	Alle som møtte dei , — ville sluka dei . Deira fiendar sa : — « Vi gjer ingen urett , for dei har synda mot Herren , som dei i sanning — kunne kvila hjå , og som fedrane sette si von til . »
24050008	Røm frå Babylonia , far bort frå Kaldearlandet , og gå som bukkar — framføre flokken .
24050009	For sjå , frå landet i nord vil eg samla store folk , eggja dei til strid og føra dei opp mot Babylon . Dei fylkar seg mot byen og tek han frå nord . Dei skyt sine piler — som ein dugande krigar som aldri kjem tomhendt att .
24050010	Kaldearlandet vert til hærfang , alle som tek av det , — får det dei vil , lyder ordet frå Herren .
24050011	Ja , de kan vera glade og fegne , de som plyndra mitt arveland . Hopp som kalvar i graset , og knegg som sterke hestar .
24050012	No skal mor dykkar — skjemmast djupt , ho som fødde dykk , — vert til spott . Sjå , ho kjem sist mellom folka , ho vert som ei turr — og livlaus øydemark .
24050013	Fordi Herren er harm , — skal ingen bu der , heile landet skal vera ei audn . Alle som fer framom Babel , skal fæla og spotta når dei ser alle dei sår ho har fått .
24050014	Fylk dykk , alle bogeskyttarar , gå mot Babylon — og kringset byen ! Skyt mot han , — spar ikkje på pilene , for han har synda mot Herren .
24050015	Lyft hærrop mot byen — frå alle kantar ! No må Babylon gje seg ; støttene er falne — og murane rivne . Ja , dette er Herrens hemn . Ta berre hemn på byen , gjev han att — for det han har gjort !
24050016	Ryd ut or Babylonia — den som sår , og den som svingar sigd — om hausten ! Frå det herjande sverdet — skal kvar og ein venda seg til sitt eige folk og røma til sitt eige land .
24050017	Israel var som ein bortjaga sau , som løver hadde drive på flukt . Fyrst åt Assur-kongen på han , og så har Nebukadnesar , — kongen i Babylonia , gnege av beina .
24050018	Difor seier Herren , Allhærs Gud , Israels Gud : No vil eg krevja — babylonarkongen og landet hans til rekneskap , som eg gjorde — med assyrarkongen .
24050019	Så fører eg Israel attende til deira eigne beitemarker ; dei skal beita — på Karmel og i Basan og få eta seg mette på Efraims-fjellet og i Gilead .
24050020	I dei dagar , når den tid kjem , lyder ordet frå Herren , skal dei leita etter Israels skuld , — men fåfengt , etter Judas synd , — men ho finst ikkje , for eg tilgjev dei eg lèt vera att .
24050021	Far opp mot Meratajim-landet og strid imot det ! Gå mot dei som bur i Pekod , forfylg dei med sverd — og bannstøyt dei ! Gjer alt det eg byd deg , lyder ordet frå Herren .
24050022	Det er stridsgny i landet , og alt bryt heilt i hop .
24050023	Å , kor han er knust og broten , den hamaren som slo all jorda ! Å , kor Babylonia har vorte til skræmsle mellom folka !
24050024	Eg sette snarer for deg , Babel , og før du visste av det , var du fanga . Du vart funnen og gripen , fordi du gjekk til strid — mot Herren .
24050025	Herren har opna sitt lager og teke fram sin harmes våpen ; for Herren Gud , Allhærs Gud , har eit verk å gjera — i Kaldearlandet .
24050026	Rykk fram mot landet — frå alle kantar og lat opp kornkammera der ! Kast kornet opp i haugar , bannlys det , lat ingenting vera att !
24050027	Hogg ned alle oksane deira , lat dei gå til slakting ! Ve dei ! Dagen deira er komen , tida då dei må gjera rekneskap .
24050028	Høyr , dei rømer og kjem seg bort frå Babylonia . Dei vil kunngjera i Sion at Herren vår Gud — har teke hemn , hemn for templet sitt .
24050029	Kall skyttarane saman — mot Babylon , alle som spenner boge . Kringset byen på alle kantar , lat ingen sleppa unna ! Lat Babylon få att som fortent , gjer mot byen — alt det han sjølv har gjort . For han har vore frekk — mot Herren , mot Israels Heilage .
24050030	Difor skal dei unge — mennene der falla på torga , alle stridsmennene vert tynte — den dagen , lyder ordet frå Herren .
24050031	Eg kjem over deg , — du skamlause , lyder ordet frå Herren , — Allhærs Gud . For no er dagen komen for deg , den tid då eg krev deg — til rekneskap .
24050032	Den skamlause skal snåva — og falla , og ingen skal reisa han opp . Eg set eld på byane hans , og han skal øyda alt ikring .
24050033	Så seier Herren , Allhærs Gud : Israels-sønene er trælka og Juda-sønene saman — med dei . Alle som førte dei — i fangenskap , held dei fast — og slepper dei ikkje .
24050034	Men deira utløysar er sterk . Herren , Allhærs Gud , — er hans namn . Han vil føra deira sak og gje jorda ro , men valda uro for dei som bur i Babylonia .
24050035	Sverd mot kaldearane ! — seier Herren . Sverd mot dei — som bur i Babylonia , mot hovdingane — og vismennene i landet !
24050036	Sverd mot varseltydarane ! Dei skal stå der som dårar . Sverd mot krigarane i byen ! Dei skal missa motet .
24050037	Sverd mot hestane — og vognene i byen , mot alt blandingsfolket der ! Dei skal verta som kvinner . Sverd mot skattane i byen ! Dei skal verta rana og røva .
24050038	Lat turk koma over vatnet , så det turkar bort . For landet er fullt av — gudebilete , og med sine fæle bilete ber folk seg åt som galne .
24050039	Difor skal ørkendyr — slå seg ned der saman med ville hundar ; strutsar skal halda til i byen . Aldri skal han byggjast meir , frå ætt til ætt skal ingen bu der .
24050040	Det skal gå — som då Gud gjorde ende på Sodoma , Gomorra — og grannebyane , lyder ordet frå Herren . Ikkje eit menneske skal bu der , ingen skal halda til i byen .
24050041	Det kjem eit folk frå nord , det er eit mektig folk ; mange kongar tek ut frå utkanten av jorda .
24050042	Boge og spyd har dei i handa , harde er dei og sparer ingen . Larmen av dei — er som havdur . På hestar kjem dei ridande ; budde som stridsmenn dreg dei fram imot deg , — Babel-dotter .
24050043	Då babylonarkongen — høyrde ryktet om dei , vart hendene hans kraftlause . Han vart gripen av angst og skalv som ei fødande — kvinne .
24050044	Lik ei løve som stig opp or den fine Jordan-skogen til sletta som alltid er grøn , så skal eg på ein augneblink driva dei bort frå landet og setja min utvalde over det . For kven er som eg ? Kven vil stemna meg ? Og kva for ein hyrding — kan stå seg mot meg ?
24050045	Høyr då kva planar Herren har lagt — mot babylonarane , kva han har tenkt å gjera med Kaldearlandet . Jamvel dei minste i flokken — skal slepast bort , og beitemarkene deira — skal verta aude .
24050046	Når ropet lyder : — « Babylon er teke ! » skal jorda skjelva , og skriket skal høyrast — mellom folkeslaga .
24051001	Så seier Herren : Eg reiser — ein øydande storm mot Babylon — og dei som bur i Leb-Kamai .
24051002	Eg sender folk — til å spreia babylonarane , som når ein reinsar korn . Dei skal leggja landet i øyde når dei set på det frå alle kantar den dagen ulukka kjem .
24051003	Skyttaren skal ikkje — spenna bogen og ikkje briska seg i brynja . Spar ikkje dei unge mennene — i byen , bannstøyt heile hæren der !
24051004	Menn skal drepast — og falla i Kaldea , gjennombora ligg dei — på gatene .
24051005	Israel og Juda — er ikkje som enkjer , gløymde av sin Gud , — Herren , Allhærs Gud , endå landet deira — er fullt av skuld mot Israels Heilage .
24051006	Røm frå Babylon , — berga dykk alle ! Miss ikkje livet — når byen får si straff . Dette er ei hemne-tid — for Herren ; han gjev dei att — for det dei har gjort .
24051007	Babel var eit gullstaup — i Herrens hand og gjorde heile verda drukken . Folkeslaga drakk av vinen , difor bar dei seg åt som galne .
24051008	Brått er Babel fallen og knust . Set i med klagerop over henne ! Henta balsam for hennar sår , kanskje kan dei lækjast .
24051009	« Vi prøvde å lækja Babel , men det lét seg ikkje gjera . Lat henne liggja , så vi kan fara , kvar til sitt eige land . For domen over henne — når til himmelen , radt opp til skyene rekk han . »
24051010	Herren har synt — at vi var skuldlause . Kom , lat oss fortelja på Sion kva Herren vår Gud har gjort .
24051011	« Gjer pilene kvasse , — fyll pilehusa ! » Herren har eggja — medarkongen ; for han aktar — å øydeleggja Babylon . Det er Herrens hemn , han vil hemna sitt tempel .
24051012	Lyft fana mot Babylons murar , gjer vakthaldet sterkare , set ut vakter og legg nokre i bakhald ! For Herren har tenkt ut — ein plan og set i verk det han har tala mot folket i Babylon .
24051013	Du som bur — ved dei store elvane og er så rik på skattar , no er enden komen for deg , din livstråd skal skjerast av .
24051014	Herren , Allhærs Gud , har svore ved seg sjølv : Eg skal fylla deg — med menneske , tallause som — ein grashoppesverm . Dei skal setja i med jubelrop — mot deg .
24051015	Herren skapte jorda — med si kraft , han grunnla fastlandet — i sin visdom og spente ut himmelen — med skjøn .
24051016	Når han tornar , — brusar vatnet i himmelen , han lèt skyer stiga opp — frå enden av jorda , han lèt lyna blinka — og regnet falla og sender vinden — frå hans opplagsrom .
24051017	Alle menneske er dumme — og uvituge . Kvar gullsmed må skjemmast — av sine gudebilete , dei støypte bileta hans er lygn , det er ikkje ånd i dei .
24051018	Gagnlause er dei , — eit verk til å spotta , i rekneskapsstunda — er det ute med dei .
24051019	Såleis er ikkje han — som er Jakobs del , for det er han som skaper alt . Israel er hans eiga ætt , Herren , Allhærs Gud , — er hans namn .
24051020	Du er min hamar , — mitt stridsvåpen . Med deg knuser eg folkeslag , øyder eg kongerike .
24051021	Med deg knuser eg — hest og ryttar , knuser eg vogn og køyrekar .
24051022	Med deg knuser eg — mann og kvinne , knuser eg gamal og ung , knuser eg gut og jente .
24051023	Med deg knuser eg — gjætar og buskap , knuser eg bonden — og oksane hans , knuser eg statthaldarar — og styresmenn .
24051024	Men Babylon — og alle som bur i Kaldea , gjev eg att , — beint framfor augo dykkar , for alt det vonde — dei gjorde mot Sion , lyder ordet frå Herren .
24051025	Eg kjem mot deg , — du Tyningsfjell , som øydelegg heile jorda , — seier Herren . Eg retter ut handa mot deg , velter deg ned — frå fjellknausane og gjer deg til eit utbrent berg .
24051026	Dei skal ikkje ta ein stein — ifrå deg til hjørnestein eller grunnmur . Ei evig audn skal du verta , lyder ordet frå Herren .
24051027	Lyft ei fane på jorda , blås i horn mellom folka , vigsla folkeslaga — til strid mot Babylonia ! Kall saman kongerike — mot landet , Ararat , Minni og Asjkenas . Set ein hærførar over dei ! Før fram hestar — som bustete grashopper !
24051028	Vigsla folkeslaga — til strid mot Babylonia , kongen og statthaldarane — i Media , alle styresmennene der og heile det landet — kongen rår over .
24051029	Jorda dirrar og skjelv , for no set Herren i verk dei planar han har — mot Babylonia : å gjera landet til ei øydemark der ingen kan bu .
24051030	Krigarane i Babylon — har gjeve opp striden , dei sit i ro i borgene . Deira kraft er borte , dei har vorte som kvinner . Det er sett eld — på bustadene i byen , og bommane er brotne .
24051031	Den eine lauparen — renner mot den andre , eitt sendebod møter eit anna når dei skal gje — babylonarkongen melding om at byen er teken — frå alle kantar ,
24051032	at vadestadene er tekne og bolverka brende og stridsmennene gripne — av redsle .
24051033	Ja , så seier Herren , Allhærs Gud , Israels Gud : No liknar Babels dotter ein treskjevoll — som er trakka hard . Det er berre ei lita stund , så kjem hausten for henne .
24051034	Nebukadnesar , — kongen i Babylonia , har ete meg opp — og soge meg ut og sett meg bort — som eit tomt kjerald . Han slukte meg — som eit sjøbeist , fylte sin buk — med mitt beste kjøt og slengde meg sidan bort .
24051035	Lat den urett og skade — eg har lide , koma over babylonarane ! seier dei som bur i Sion . Lat dei som bur i Kaldea , få bøta for mitt liv ! seier folket i Jerusalem .
24051036	Difor seier Herren : Sjå , eg fører di sak og fullfører hemnen for deg . Eg legg elva i Babylonia turr og turkar ut hennar kjelder .
24051037	Babylon skal verta ei steinrøys , ein tilhaldsstad for sjakalar , ein stad til skræmsle og spott , der ingen kan bu .
24051038	Dei brøler alle som unge løver og knurrar som løveungar .
24051039	Når dei brenn av lyst , steller eg til eit drikkelag — for dei . Eg gjer dei så drukne — at dei sovnar ; dei fell i ein evig svevn , som dei ikkje skal vakna or , lyder ordet frå Herren .
24051040	Eg fører dei til slakting — som lam , som verar og bukkar .
24051041	Å , at Sjesjak er slegen og teken , byen som var lovprist — på heile jorda ! Å , at Babylon har vorte ei skræmsle mellom folkeslaga !
24051042	Havet har stige — opp over Babylonia , og gøymt landet — med sine brusande bylgjer .
24051043	Byane der har vorte ei audn , eit turt og livlaust land . I dei held ingen til , ikkje eit menneske ferdast der .
24051044	Eg heimsøkjer Bel i Babylon ; det som han har slukt , dreg eg ut or munnen hans . Folkeslag skal ikkje lenger koma strøymande til han . Muren kring Babylon — er òg fallen .
24051045	Mitt folk , far ut or byen ! Kvar og ein må berga livet for Herrens brennande vreide .
24051046	Miss ikkje motet , — og ver ikkje redde når rykte breier seg i landet , når det kjem éi tidend — det eine året og ei anna året etter , når det rår vald og urett — på jorda , og herskar reiser seg — mot herskar .
24051047	Sjå , difor skal dagar koma då eg heimsøkjer gudebileta — i Babylonia , så heile landet vert — til skammar , og alle mennene — vert drepne og fell .
24051048	Himmel og jord — og alt som i dei er , skal triumfera over Babylon , når folk frå nord — dreg fram mot byen og herjar han , lyder ordet frå Herren .
24051049	Babylon må falla til hemn for dei drepne i Israel , liksom folk over heile jorda vart drepne og fall — for Babylon skuld .
24051050	De som slapp unna sverdet , far av stad , stans ikkje her ! Kom Herren i hug — i landet langt borte , og ha omtanke for Jerusalem !
24051051	« Vi skjemmest , — for vi fekk høyra spottord , andletet vårt er raudt av skam ; for framande har trengt inn i heilagdomen , Herrens hus . »
24051052	Difor skal dagar koma , — seier Herren , då eg heimsøkjer gudebileta — i Babylonia ; i heile landet — skal såra menner stynja .
24051053	Om Babel stig opp — til himmelen og gjer si høgborg utilgjengeleg , skal eg senda folk — som herjar henne , lyder ordet frå Herren .
24051054	Høyr skriket som lyder — frå Babylonia , eit veldig brak — frå Kaldearlandet .
24051055	Det er Herren — som øydelegg Babylonia og gjer ende på alt ståket — i landet . Bylgjer brusar — som ein mektig flaum , det høyrest dur og drøn frå dei .
24051056	For mot Babylonia kjem det ein fiende som herjar ; krigarane der — vert tekne til fange og bogane deira brotne . For Herren er ein Gud — som gjev attergjeld , i fullt mål gjev han att .
24051057	Eg gjer deira hovdingar — og vismenn drukne , deira statthaldarar , — styresmenn — og krigarar med . Dei skal falla i ein evig svevn , som dei ikkje vaknar or , — seier Kongen — Herren , Allhærs Gud , — er hans namn .
24051058	Så seier Herren , Allhærs Gud : Dei tjukke murane — kring Babylon skal rivast til grunnen og dei høge portane brennast . Så har folka ingenting att — for sitt strev , det ætter har stridt med , — går opp i logar .
24051059	Dette er det påbodet profeten Jeremia gav Seraja , son til Neria Maksejason , då han fór til Babylonia saman med Juda-kongen Sidkia , i det fjerde året han var konge . Det var Seraja som sytte for herberge .
24051060	Jeremia hadde skrive opp i ei bok all den ulukka som skulle koma over Babylon . Det er alle dei orda som her er skrivne om byen .
24051061	Jeremia sa til Seraja : Når du kjem til Babylon , skal du syta for å lesa opp alt dette .
24051062	Du skal seia : « Herre , du har tala mot denne staden og truga med å øydeleggja han , så ingen kan bu der , korkje folk eller fe . Han skal verta ei audn for alltid . »
24051063	Når du så er ferdig med å lesa opp denne boka , skal du binda ein stein til henne , kasta henne ut i Eufrat
24051064	og seia : « Såleis skal Babylon søkka og aldri koma opp att . » For eg sender ulukke over byen . Her endar orda åt Jeremia .
24052001	Sidkia var tjueein år gamal då han vart konge , og han styrte i Jerusalem i elleve år . Mor hans heitte Hamutal og var dotter til Jeremia frå Libna .
24052002	Sidkia gjorde det som vondt var i Herrens augo , heilt og fullt som Jojakim hadde gjort .
24052003	Fordi Herren var vreid på Jerusalem og Juda , gjekk det som det gjorde . Og til sist kasta han dei bort frå sitt åsyn . Sidkia gjorde opprør mot babylonarkongen .
24052004	Då drog Nebukadnesar med heile hæren sin mot Jerusalem . Det var i det niande styringsåret åt Sidkia , den tiande dagen i den tiande månaden . Dei slo leir utfor byen og kasta opp ein voll rundt han .
24052005	Dei heldt byen kringsett til ellevte styringsåret åt kong Sidkia .
24052006	Den niande dagen i den fjerde månaden det året , då hungersnauda var som verst , og folket ikkje hadde meir mat ,
24052007	braut fienden inn i byen . Alle stridsmennene rømde og tok ut frå byen om natta , endå kaldearane låg rundt ikring han . Dei fór gjennom porten mellom dei to murane , attmed kongshagen , og tok vegen mot Jordan-dalen .
24052008	Men kaldearhæren sette etter kong Sidkia og nådde han att på moane ved Jeriko . Då hadde heile hæren rømt frå han og var spreidd .
24052009	Kaldearane greip kongen og førte han opp til Ribla i Hamat-landet , til babylonarkongen , som felte domen over han .
24052010	Babylonarkongen drap sønene til Sidkia medan faren såg på . Sameleis drap han alle hovdingane i Juda der i Ribla .
24052011	Så lét han Sidkia blinda , batt han med bronselekkjer og førte han til Babylon . Der vart han halden fengsla til sin døyande dag .
24052012	Den tiande dagen i den femte månaden — det var i det nittande styringsåret til Nebukadnesar — kom ein av dei fremste tenestemennene åt babylonarkongen til Jerusalem . Han heitte Nebusaradan og var hovding over livvakta .
24052013	Nebusaradan sette eld på Herrens hus og kongsgarden . Og alle dei andre husa i Jerusalem brende han , jamvel dei som høyrde stormennene til .
24052014	Og kaldearhæren som livvakthovdingen hadde med seg , reiv ned murane kring Jerusalem .
24052015	Så førte Nebusaradan bort nokre av dei ringaste i folket og dei som elles var att i byen , dei som hadde falle frå og gått over til babylonarkongen , og dei siste av handverkarane .
24052016	Berre ein del av småkårsfolket i landet fekk vera att ; dei skulle arbeida i vingardane og på åkrane .
24052017	Kaldearane slo sund bronsesøylene framfor Herrens hus , fotstykka for offerkjelane og bronsehavet som stod der . All bronsen førte dei til Babylonia .
24052018	Dei tok oskefata , eldskuflene og ljosesaksene , offerskålene , røykjelsesskålene og alle dei andre bronsekara som hadde vore nytta i gudstenesta .
24052019	Livvakthovdingen tok òg med seg alt som var av gull og sølv : bollane og glopannene , offerskålene og oskefata , ljosestakane , røykjelsesskålene og drikkofferskålene .
24052020	I alt det som kong Salomo hadde laga til Herrens hus , dei to søylene , havet og dei tolv bronseoksane som var under det , og fotstykka , var det så mykje bronse at han ikkje kunne vegast .
24052021	Den eine søyla var atten alner høg og tolv alner i omkrins . Ho var fire fingrar tjukk og hol .
24052022	Ho hadde eit søylehovud av bronse , som var fem alner høgt . Rundt ikring på søylehovudet var det flettverk og granateple , alt saman av bronse . Såleis var den andre søyla òg .
24052023	Nittiseks granateple hang fritt ; i alt var det hundre granateple ikring på flettverket .
24052024	Hovdingen over livvakta tok med seg overpresten Seraja , andrepresten Sefanja og dei tre dørvaktarane .
24052025	Frå byen tok han med seg ein hoffmann , som hadde tilsyn med stridsmennene , sju av kongens fremste tenestemenn , som endå var i byen , dessutan skrivaren åt hærføraren , han som skreiv ut folk i landet til krigsteneste , og seksti mann av det vanlege folket som fanst i byen .
24052026	Alle desse tok Nebusaradan , hovdingen over livvakta , med seg . Han førte dei til babylonarkongen i Ribla .
24052027	Og han slo dei i hel der , i Ribla i Hamat-landet . Såleis vart folket i Juda bortført frå landet sitt .
24052028	Dette er talet på dei som Nebukadnesar førte bort : i det sjuande styringsåret 3023 frå Juda
24052029	og i det attande året 832 frå Jerusalem .
24052030	I Nebukadnesars tjuetredje år førte Nebusaradan , livvakthovdingen , bort 745 judearar . Til saman var det 4600 personar .
24052031	I det trettisjuande året etter at Jojakin , Juda-kongen , var bortført , den tjuefemte dagen i den tolvte månaden , hende det at Evilmerodak , kongen i Babylonia — same året som han vart konge — tok kong Jojakin til nåde og henta han ut or fengslet .
24052032	Han tala venleg med han og lét han få sitja høgare oppe enn dei andre kongane som var hjå han i Babylon .
24052033	Jojakin fekk leggja av fangebunaden , og sidan gjekk han støtt til kongens bord , så lenge han levde .
24052034	Det han trong til livsopphald , fekk han jamleg frå babylonarkongen , dag for dag så lenge han levde , til sin døyande dag .
25001001	Å , kor einsam ho sit , byen som før var — så folkerik ! Ho som var stor mellom folka , sit no enkje . Fyrstinna mellom landa må gjera tvangsarbeid .
25001002	Ho græt så sårt om natta , tårene renn på hennar kinn . Mellom alle sine elskarar har ho ingen som trøystar . Alle hennar vener har svike , dei har vorte hennar fiendar .
25001003	Bort frå landet laut Juda fara , ut or naud og tung trældom . No bur ho mellom folka og finn ikkje ro . Alle hennar forfylgjarar — nådde henne att midt i trengslene .
25001004	Vegane til Sion syrgjer fordi ingen kjem til høgtidene . Alle portane i byen er aude , og prestane der må sukka . Dei unge jentene er fulle — av sut , og sjølv har ho bitter sorg .
25001005	Dei som står henne imot , — har makta , hennar fiendar — kjenner seg trygge . Herren har late henne lida fordi hennar synder — var mange . Borna hennar laut fara — i fangenskap , fienden førte dei bort .
25001006	Sions dotter har mist all sin prydnad . Hennar stormenn — vart som hjortar som ikkje finn beite . Kraftlause gjekk dei av stad framfor han som dreiv dei .
25001007	I si naud og heimløyse må Jerusalem minnast alt det herlege ho hadde heilt ifrå gamle dagar . Men folket fall i fiendehand og hadde ingen til å hjelpa . Fiendane såg på henne og lo fordi det var ute med henne .
25001008	Jerusalem har synda grovt , difor har dei uvilje mot henne . Alle som æra henne , vanvørder henne no , for dei har sett henne naken . Sjølv må ho sukka — og snu seg bort .
25001009	Ureinskapen viser seg — på hennar slep ; ho hadde ikkje tenkt — det skulle enda så . Utruleg djupt har ho sokke , og ingen trøystar henne . « Herre , sjå mi naud , sjå korleis fienden triumferer ! »
25001010	Fienden rette ut handa etter alle hennar skattar . Ho laut sjå at heidningar kom inn i hennar heilagdom , endå ho hadde nekta dei å vera med i din lyd .
25001011	Alt hennar folk må sukka medan dei leitar etter brød . Dei byter sine skattar i mat , så dei kan berga livet . « Sjå , Herre , og legg merke til kor vanvørd eg er ! »
25001012	Å , alle de — som fer framom på vegen , gjev akt og sjå — om det finst ei liding så tung som den eg har røynt , den Herren har late meg lida på sin brennande vreidedag .
25001013	Herren sende eld — frå det høge , som gjekk meg — gjennom merg og bein . Han sette ut garn for mine føter og støytte meg unna . Han har gjort meg einsam , all dagen er eg sjuk .
25001014	Han vakta på mine synder som var knytte saman — i hans hand . Dei låg som eit åk — på min nakke og har brote mi kraft . Herren har gjeve meg — i hendene på folk eg ikkje — kan stå meg imot .
25001015	Herren har vraka alle dei kjemper — som fanst hjå meg . Han kalla saman ein flokk — imot meg , ville knusa mine unge menn . I vinpressa har Herren trakka Juda , den unge møy .
25001016	Dette er det eg græt for , tårene strøymer frå augo mine . For langt borte frå meg er dei som kunne trøysta — og gje meg mot . Det er ute med borna mine , fienden var for sterk .
25001017	Sion retter ut sine hender , men det er ingen — som trøystar henne . Til strid mot Jakob — har Herren mønstra alle hans fiendar rundt ikring . Jerusalem byd dei imot som ei urein kvinne .
25001018	Herren har fare rettvist fram , for eg var ulydig — mot hans bod . Høyr på meg , alle folk , og sjå kva eg må lida ! Mine unge jenter og gutar laut fara i fangenskap .
25001019	Eg ropa på mine elskarar , men dei sveik meg . Mine prestar og styresmenn omkom her i byen medan dei leita etter mat , så dei kunne berga livet .
25001020	Herre , sjå , eg er i naud , det gjærer i min barm . Hjarta snur seg i mitt bryst , fordi eg var trassig og ulydig . Ute har sverdet — drepe mine born , inne i huset rår døden .
25001021	Dei høyrer kor eg sukkar , og ingen trøystar meg . Alle mine fiendar — høyrer om mi ulukke , og det gleder dei — at du har sendt henne . Lat han koma , — den dagen du varsla , så det går dei like ille — som meg .
25001022	Lat all deira vondskap — koma deg for auga ! Gjer med dei — som du gjorde med meg for alle mine synder . For mine sukkar er mange , og mitt hjarta er sjukt .
25002001	Å , kor Herren i sin vreide har sveipt Sion — i mørke skyer ! Han har kasta Israels prydnad frå himmelen ned på jorda . Sin fotskammel — kom han ikkje i hug på sin vreidedag .
25002002	Utan miskunn har Herren øydt alle Jakobs bustader . I sin harme reiv han ned kvar festning for folket i Juda . Han jamna dei med jorda og vanæra riket — og stormennene .
25002003	I brennande vreide — hogg han av kvart horn i Israel . Då fienden gjekk på , tok han til seg si høgre hand . I Jakob kveikte han ein eld som loga opp og øydde rundt ikring .
25002004	Som ein fiende — spente han bogen og lyfte si høgre hand . Som ein motstandar drap han alt det som huga vårt auga . Over teltet åt Sions dotter auste han ut sin harme — som eld .
25002005	Herren synte seg — som ein fiende og gjorde ende på Israel . Han øydela alle borgene — i landet og jamna festningane — med jorda . Sorg og sut hopa han opp over Judas dotter .
25002006	Han herja si hytte — som ein snøyer ein hage , gjorde sin samlingsstad — til inkje . Herren lét folket på Sion gløyma — både høgtid og sabbat . I sin harme og vreide har han vanæra konge og prest .
25002007	Herren vraka sitt altar og gav opp sin heilagdom . Borgmurane i byen gav han i fiendens hand . Dei ropa høgt i Herrens hus som på ein høgtidsdag .
25002008	Herren sette seg føre å øydeleggja muren — for Sions dotter . Han strekte mælesnora ut , ville riva han ned og tok ikkje handa til seg . Han spreidde sorg — over voll og mur , og no har dei sige saman .
25002009	Portane i byen er sokne i jorda , bommane har han brote — og knust . Konge og stormenn — er i framandt land , det er inga rettleiing å få . Profetane får ikkje lenger syner frå Herren .
25002010	Styresmennene på Sion sit tagale på jorda . Dei strøyer mold på hovudet og bind syrgjeplagg om livet . Dei unge jentene i Jerusalem bøyer hovudet mot jorda .
25002011	Augo mine forgår av gråt , det gjærer i min barm . Eg har mist både mot og kraft , fordi mitt folk er knust , for både born og spedborn sig om på gatene i byen .
25002012	Dei ropar til mødrene sine : « Kvar får vi brød og vin ? » Dei sig om som såra på gatene i byen og dreg sitt siste andedrag på mors fang .
25002013	Korleis skal eg tala til deg , kva skal eg likna deg med , — du Jerusalems dotter ? Kva slag samanlikning — skal eg bruka til å trøysta deg , Sion , — du unge møy ? For stor som havet er din skade , kven kan lækja deg ?
25002014	Lygn og svik var synene som profetane dine — forkynte deg . Dei synte deg ikkje di skuld , så dei kunne venda — din lagnad . Nei , tome , — vill-leiande spådomsord fekk dei om deg i synene sine .
25002015	Alle som fer framom — på vegen , slår hendene i hop — når dei ser deg . Dei spottar Jerusalems dotter og rister på hovudet åt henne : « Er dette den byen dei kalla den fullkomne venleik , ei glede for all verda ? »
25002016	Alle dine fiendar spilar opp gapet mot deg . Dei pip , skjer tenner og seier : « Vi har gjort ende på henne . Ja , dette er dagen vi venta på ; vi fekk då leva og sjå han . »
25002017	Herren har gjort det han tenkte , han har oppfylt det ordet som han forkynte — for lenge sidan . Utan miskunn reiv han ned . Han lét fienden moroa seg — over deg og lyfte hornet — åt dine motstandarar .
25002018	Rop av hjarta til Herren , klag di naud , du Sions dotter ! Lat tårene renna som bekker dag og natt ! Unn deg ikkje kvile , lat ikkje auga få ro !
25002019	Stå opp , rop høgt om natta , når nattevaktene tek til . Lat det koma fram for Herren , det som fyller ditt hjarta . Lyft dine hender til han og bed om livet — for dine småborn , som utmødde av svolt — sig saman på alle gatehjørne .
25002020	Sjå , Herre , og legg merke til kven du fer så ille med . Skal kvinner eta sine born , dei små som dei ber på armen ? Skal prest og profet lata livet i Herrens heilagdom ?
25002021	Unge og gamle ligg på jorda , midt i gatene . Mine unge jenter og gutar har falle for sverd . Du drap dei på din vreidedag , då du slakta utan miskunn .
25002022	Som du samlar folket — på ein festdag , så sende du redsler mot meg . Ingen slapp unna og berga seg på Herrens vreidedag . Borna som eg hadde bore — og fostra , dei gjorde fienden ende på .
25003001	Eg er ein mann — som har opplevt naud , Herren nytta staven i harme .
25003002	Han har drive og ført meg inn i mørker utan ljoske .
25003003	Ja , mot meg — har han vendt si hand , heile dagen , gong på gong .
25003004	Han lét mitt kjøt — og mi hud tærast bort og knuste mine bein .
25003005	Han bygde opp ikring meg ein mur av beiskleik og møde .
25003006	På mørke stader — lét han meg bu , lik dei som døydde — for lenge sidan .
25003007	Han mura meg inne , — så eg ikkje slapp ut , og la meg — i tunge bronselekkjer .
25003008	Jamvel når eg skreik — og ropa om hjelp , ville han ikkje høyra mi bøn .
25003009	Han stengde mine vegar — med tilhoggen stein og gjorde mine stigar krokete .
25003010	Han vakta på meg — som ein bjørn , som ei løve frå si gøymsle .
25003011	Han førte meg på villspor — og lama meg , eg vart stiv av redsle .
25003012	Han spente bogen — og sette meg opp til mål for sine piler .
25003013	Dei piler han hadde — i pilehuset , sende han inn i mine nyrer .
25003014	Eg vart til lått for alt mitt folk , dei spotta meg heile dagen .
25003015	Beiskt var det — han metta meg med , han blanda malurt i mitt staup .
25003016	Han gav meg småstein — å tyggja på og bøygde meg i støvet .
25003017	Du støytte meg bort , — tok freden frå meg , eg gløymde kva lukke er .
25003018	Eg sa : Det er slutt på mi ære og på mi von til Herren .
25003019	Tanken på mi naud — og heimløyse er som malurt og gift .
25003020	Likevel må eg tenkja på det , og mi sjel er sorgtyngd .
25003021	Men ein ting — legg eg meg på hjarta , difor har eg von :
25003022	Det er ikkje ute — med Herrens nåde , hans miskunn tek aldri slutt .
25003023	Kvar morgon er ho ny , stor er din truskap .
25003024	Eg seier : Herren er min lut , difor vonar eg på han .
25003025	Herren er god mot dei som ventar på han — og søkjer han .
25003026	Det er godt — å vera still for Herren og venta på hjelp frå han .
25003027	Det er godt for mannen å bera åk i sin ungdom .
25003028	Han skal sitja åleine og teia når Herren legg bører på han ,
25003029	bøya seg ned — med munnen mot jorda , — kanskje er det von —
25003030	snu kinnet til den som slår , og la seg metta med vanære .
25003031	For Herren støyter ikkje bort for alle tider .
25003032	Valdar han sorg og plage , miskunnar han seg — i sin store truskap .
25003033	For det hugar ikkje Herren å kua eller plaga menneska .
25003034	Når dei trør under fot alle fangane i landet ,
25003035	rengjer retten for ein mann framfor augo på Den Høgste
25003036	eller gjer urett — mot nokon i ei sak , ser ikkje Herren slikt ?
25003037	Kven kan tala så noko hender når Herren ikkje har bode det ?
25003038	Hender ikkje både vondt og godt etter påbod frå Den Høgste ?
25003039	Kvifor klagar eit menneske — som lever ? Kvar får syrgja over si synd !
25003040	Lat oss ransaka — og prøva våre vegar og venda om til Herren !
25003041	Lat oss lyfta hjarta og hender til Gud i himmelen !
25003042	Vi har synda og vore ulydige , og du har ikkje tilgjeve .
25003043	Du sveipte deg i vreide , jaga og drap oss utan miskunn .
25003044	Du sveipte deg i skyer , så inga bøn rakk fram .
25003045	Til skrap og skrot gjorde du oss midt imellom folkeslaga .
25003046	Alle våre fiendar spilar opp gapet mot oss .
25003047	Gru og grav , det vart vår lut , øyding og undergang .
25003048	Tårene strøymer frå augo mine fordi mitt folk er knust .
25003049	Tårene renn i eitt frå mitt auga , og det tek ikkje slutt
25003050	før Herren skodar ned frå himmelen og ser det .
25003051	Det gjer meg inderleg vondt å sjå alle kvinnene i min by .
25003052	Dei som var imot meg — utan grunn , jaga og jaga meg som ein fugl .
25003053	Dei dreiv meg levande — i ei fallgrav og kasta stein over meg .
25003054	Vatnet fløymde — over mitt hovud ; eg tenkte : — « No er det ute med meg . »
25003055	Då ropa eg ditt namn , Herre , djupt nede frå grava .
25003056	Du høyrde på meg då eg bad : « Du må ikkje lata att øyro for mi bøn om berging ! »
25003057	Du var nær då eg kalla — på deg ; du sa : « Ver ikkje redd ! »
25003058	Du , Herre , førte mi sak , du løyste meg ut , — så eg fekk leva .
25003059	Du , Herre , såg kva urett — eg leid , og hjelpte meg til min rett .
25003060	Du såg deira store hemnlyst , alle deira vonde planar — mot meg .
25003061	Du høyrde kor dei spotta , — Herre , alt det vonde dei planla — mot meg .
25003062	Mine uvener kviskrar og murrar mot meg dagen lang .
25003063	Sjå , anten dei sit eller står , syng dei nidviser om meg .
25003064	Du vil gje dei att , Herre , for det dei sjølve har gjort .
25003065	Du gjer hjarta deira hardt , og sender forbanning over dei .
25003066	Du forfylgjer dei i vreide , rydjar dei ut — under Herrens himmel .
25004001	Å , kor gullet — har mist sin glans , kor det fine gullet er skjemt ! Dei heilage steinane — ligg strøydde på alle gatehjørne .
25004002	Å , Sions gjæve søner , verde si vekt i reint gull , no vørdest dei berre — som leirkar , eit verk av krusmakarhand .
25004003	Jamvel sjakalar held juret fram , så ungane får suga . Men kvinnene i mitt folk — er hjartelause ; dei liknar strutsen — på aude sletter .
25004004	Spedborna er så tyrste at tunga heng fast ved ganen . Småborna tiggar om brød , men ingen gjev dei ein bit .
25004005	Dei som før åt fine retter , ligg forkomne på gatene . Dei som før vart borne — på skarlak , ligg no på avfallshaugen .
25004006	Den synd mitt folk har gjort , er verre enn synda i Sodoma , som vart lagt i grus — på ein augneblink utan at nokon lyfte ei hand .
25004007	Sions hovdingar — var reinare enn snø og kvitare enn mjølk . Kroppen deira — var raudare enn korallar , dei såg ut som safir .
25004008	No ser dei svartare ut enn sot , ein kan ikkje kjenna dei att — på gata . Dei er berre skinn og bein , huda er turr som knusk .
25004009	Dei som fall for sverd , — var betre farne enn dei som svalt i hel ; for dei tærtest bort og døydde fordi jorda ikkje gav grøde .
25004010	Kvinner som før var milde — og kjærlege , koka sine eigne born . Borna vart til føde for dei då mitt folk vart knust .
25004011	Herren rende ut sin harme , auste ut sin brennande vreide . På Sion kveikte han ein eld som øydde alt til grunnen .
25004012	Ingen konge på jord , nei , ingen i heile verda kunne tru at ein motstandar — eller fiende ville koma inn — gjennom Jerusalems portar .
25004013	Men det hende fordi profetane synda og prestane førte skuld — over seg . Midt i byen rende dei ut blod av rettferdige menn .
25004014	Som blinde flakka dei ikring i gatene , sulka med blod , så ingen kunne røra kleda dei hadde på seg .
25004015	« Av vegen ! Urein ! » — ropa folket til dei . « Av vegen , av vegen ! — Kom ikkje nær ! » Når dei rømer — og vildrar ikring , vert det sagt — mellom folkeslaga : « Dei får ikkje vera her lenger . »
25004016	Herren sjølv har spreitt dei , han ansa dei ikkje lenger . Dei vørde ikkje prestane og hadde ikkje medynk — med dei gamle .
25004017	Vi stirte framleis etter hjelp til augo vart såre , men fåfengt . Frå vårt vakttårn — speida vi etter eit folk som ikkje kunne hjelpa .
25004018	Dei lurte på våre steg , så vi ikkje kunne gå på gatene . Vår ende var nær , — vår tid var ute , ja , vår siste stund var komen .
25004019	Dei som forfylgde oss , — var snarare enn ørnar i flòg — under himmelen . Over fjella jaga dei oss , i øydemarka lurte dei på oss .
25004020	Vår livsande , — Herrens salvevigde , vart fanga i deira fallgraver . Det var om han vi tenkte : « I livd av han — skal vi leva mellom folka . »
25004021	Fagna og gled deg , — Edoms dotter , du som bur i Us-landet . Til deg òg — skal det rettast eit staup ; du skal verta drukken — og kle deg naken .
25004022	Di skuld er kvitta , Sions dotter , aldri meir vil han føra deg bort . Men di misgjerning — straffar han , Edom , og dine synder legg han — i dagen .
25005001	Kom i hug , Herre , — det som har hendt oss , sjå hit og legg merke til — kor vi vert spotta !
25005002	Vårt land er kome i hendene — på framande , utlendingar har fått våre hus .
25005003	Foreldrelause er vi vortne , vi har ingen far ; mødrene våre er som enkjer .
25005004	Vi må kjøpa det vatnet — vi drikk , og betala den veden vi brukar .
25005005	Våre forfylgjarar — har vi på nakken , vi er trøytte og får ikkje kvila .
25005006	Vi rette ut handa til Egypt — og til Assur , så vi kunne mettast med brød .
25005007	Våre fedrar synda ; dei er borte , men vi ber straffa — for deira skuld .
25005008	Trælar er våre herrar , og ingen riv oss ut — or deira hand .
25005009	Vi hentar vårt brød — med fare for livet , sverdet trugar i øydemarka .
25005010	Vår hud er heit som ein omn , for svolten gneg i kroppen .
25005011	Dei krenkte kvinner i Sion og unge jenter i byane i Juda .
25005012	Dei tok og hengde stormenn og hadde ingen vørdnad — for dei eldste .
25005013	Unge menn — laut slita med kverna , og gutar seig under vedbøra .
25005014	Dei gamle — sit ikkje lenger i porten , det er slutt — med ungdomens — strengespel .
25005015	Vi er ikkje lenger glade , dansen er omsnudd til sorg .
25005016	Kransen er fallen — av vårt hovud . Ve oss , vi har synda !
25005017	Difor er hjarta vårt sjukt , augo våre har mist sin glans .
25005018	For Sion-fjellet ligg audt , der renner no revar ikring .
25005019	Men du , Herre , — tronar til evig tid , din kongsstol står — frå ætt til ætt .
25005020	Kvifor vil du gløyma oss — for alltid , gå frå oss for lange tider ?
25005021	Herre , før oss atter til deg , så vi kan koma att . Lat våre dagar verta som før !
25005022	Eller har du vraka oss heilt og vorte brennande harm — på oss ?
26001001	I det trettiande året , den femte dagen i den fjerde månaden , medan eg var mellom dei bortførte attmed Kebar-elva , hende det at himmelen opna seg , og eg fekk sjå syner frå Gud .
26001002	Den femte dagen i månaden — det var i det femte året etter at kong Jojakin var bortført —
26001003	kom Herrens ord til presten Esekiel , son til Busi , attmed Kebar-elva i Kaldea . Herrens hand kom over han der .
26001004	Eg hadde eit syn , og sjå , eit stormver kom frå nord . Det var ei stor sky med logande eld . Det stråla og skein ikring henne , og inne i elden blinka det som av skinande metall .
26001005	Midt i elden viste det seg liksom fire skapningar som såg såleis ut : Dei hadde utsjånad som menneske ,
26001006	men kvar av dei hadde fire andlet og fire venger .
26001007	Føtene deira var beine , fotblada likna kalveklauver , og dei stråla som skinande bronse .
26001008	Skapningane hadde menneskehender under vengene på alle fire sidene , og alle heldt andleta og vengene såleis :
26001009	Dei nådde bortåt kvarandre med vengene . Dei snudde seg ikkje når dei gjekk , men kvar av dei gjekk beint fram .
26001010	Såleis såg andleta deira ut : Dei hadde menneskeandlet framme , og alle fire hadde løveandlet på høgre sida , okseandlet på venstre sida og ørneandlet bak .
26001011	Det øvste vengeparet var utspent såleis at den eine skapningen nådde bortåt den andre , og med dei to andre vengene løynde dei kroppen .
26001012	Kvar av dei gjekk beint fram . Dei gjekk dit ånda ville , og snudde seg ikkje når dei gjekk .
26001013	Skapningane såg ut som brennande kol og som faklar . Elden fór att og fram mellom skapningane . Det stråla av han , og det gjekk lyn ut frå han .
26001014	Skapningane fór att og fram og var som lyn å sjå til .
26001015	Medan eg såg på skapningane , sjå , då var det eit hjul på jorda attmed alle fire .
26001016	Hjula såg ut som om dei var laga av noko som likna krysolitt , og alle fire var eins på skap . Det såg ut som dei var laga såleis at det eine hjulet var inni det andre .
26001017	Dei gjekk til alle fire sidene , og dei snudde seg ikkje når dei gjekk .
26001018	Hjulringane var høge og skræmelege , og det var fullt av augo rundt ikring på alle fire hjula .
26001019	Når skapningane gjekk , gjekk hjula attmed dei , og når skapningane lyfte seg frå jorda , lyfte hjula seg òg .
26001020	Dei gjekk nett dit ånda ville . Og hjula lyfte seg saman med dei , for ånda åt skapningane var i hjula .
26001021	Dei gjekk når skapningane gjekk , og stod når dei stod . Og når dei lyfte seg frå jorda , lyfte hjula seg saman med dei ; for ånda åt skapningane var i hjula .
26001022	Over hovuda på skapningane var det noko som likna ein kvelv . Det var som krystall , skræmeleg å sjå til , utspent høgt over hovuda på dei .
26001023	Under kvelven rette vengene seg ut , så dei nådde bortåt kvarandre . Kvar skapning hadde òg to venger som dei løynde kroppen med .
26001024	Når dei gjekk , høyrde eg lyden av vengene deira . Det var som duren av store vassmengder , som røysta åt Den Allmektige , som ståket frå ein leir . Men når dei stogga , lét dei vengene siga .
26001025	Det lydde eit drøn over kvelven som var over hovudet deira . Men når dei stogga , lét dei vengene siga .
26001026	Høgt oppe over denne kvelven var det noko som likna safirstein . Det var på skap som ein tronstol , og på denne stolen sat det ein skapnad ; han var som eit menneske å sjå til .
26001027	Frå det som syntest å vera hoftene hans , og oppover , såg eg noko som likna skinande metall ; det var som eld med ein ring ikring . Frå det som syntest å vera hoftene , og nedover , såg eg noko som likna eld , med ein strålande glans rundt ikring .
26001028	Synet av glansen var som synet av regnbogen når han viser seg i skya ein regnversdag . Såleis var synet av Herrens herlegdom . Då eg såg det , fall eg ned med andletet mot jorda . Og eg høyrde røysta åt ein som tala .
26002001	Han sa til meg : « Menneske ! Reis deg opp på føtene , så vil eg tala med deg . »
26002002	Med det same han tala til meg , kom det ånd i meg , og ho reiste meg opp , så eg stod . Og eg høyrde på han som tala til meg .
26002003	Han sa til meg : « Menneske , eg sender deg til israelittane , dette opprørske folket som har reist seg imot meg . Både dei og fedrane deira har vore trulause mot meg heilt til denne dag .
26002004	Til desse menneska med frekk mine og harde hjarto sender eg deg , og du skal seia til dei : Så seier Herren Gud .
26002005	Og anten dei vil høyra eller ikkje — for ei trassig ætt er dei — så skal dei skjøna at ein profet har vore midt imellom dei .
26002006	Men du , menneske , ver ikkje redd dei , og lat deg ikkje skræma av det dei seier , endå dei er ikring deg som klunger , og du bur mellom skorpionar . Lat deg ikkje skræma av det dei seier , og ver ikkje redd dei ! For ei trassig ætt er dei .
26002007	Du skal tala mine ord til dei anten dei vil høyra eller ikkje ; for trassige er dei .
26002008	Men du , menneske , høyr på det eg talar til deg ! Ver ikkje trassig som denne ætta ! Lat opp munnen og et det eg gjev deg ! »
26002009	Då eg såg opp , fekk eg auga på ei hand som var rett ut mot meg , og i den var det ein bokrull .
26002010	Han breidde ut rullen framføre meg . Det var skrive på han både inni og utanpå . Og det som stod skrive der , var klagesongar , sukkar og verop .
26003001	Han sa til meg : « Menneske , et det du finn her ! Et denne bokrullen ! Gå så og tal til Israels ætt ! »
26003002	Eg opna munnen , og han lét meg eta bokrullen .
26003003	« Menneske , » sa han . « Metta din mage og fyll dine innvolar med denne bokrullen som eg gjev deg . » Då åt eg , og rullen var søt som honning .
26003004	Så sa han til meg : « Menneske , gå til Israels ætt og tal mine ord til dei !
26003005	Eg sender deg ikkje til eit folk som talar eit uskjøneleg og vanskeleg språk , men til Israel ;
26003006	ikkje til mange folk som talar uskjønelege og vanskelege språk , så du ikkje forstår kva dei seier . Om eg sende deg til dei , skulle dei sanneleg høyra på deg .
26003007	Men Israels ætt vil ikkje høyra på deg , for dei vil ikkje høyra på meg . For heile Israels-ætta har harde panner og hjarto .
26003008	Sjå , eg gjer andletet ditt og panna di harde som deira .
26003009	Eg gjer panna di hard som diamant , hardare enn flint . Du skal ikkje vera redd dei og ikkje skjelva når du møter dei , om dei er ei trassig ætt . »
26003010	Så sa han til meg : « Menneske , alle dei ord eg talar til deg , skal du ta inn i ditt hjarta , og du skal høyra på dei med dine øyro .
26003011	Gå til dei bortførte av folket ditt , tal til dei og sei : Så seier Herren Gud — anten dei vil høyra eller ikkje . »
26003012	Då kom ånda og lyfte meg opp , og bak meg høyrde eg ei sterk , ljomande røyst : « Lova vere Herrens herlegdom frå hans bustad ! »
26003013	Eg høyrde lyden av skapningane når vengene deira møttest , lyden av hjula attmed dei og ein sterk ljom .
26003014	Ånda lyfte meg opp og tok meg med , og eg fór av stad , beisk og oppøst i hug , og Herrens hand var over meg med styrke .
26003015	Eg kom til dei bortførte i Tel-Aviv , dei som budde attmed Kebar-elva . Og der sat eg hjå dei i sju dagar , reint lamslegen .
26003016	Då dei sju dagane var lidne , kom Herrens ord til meg , og det lydde så :
26003017	Menneske , eg set deg til vaktmann for Israels ætt . Når du høyrer eit ord frå min munn , skal du åtvara dei frå meg .
26003018	Dersom du ikkje åtvarar den gudlause når eg seier til han at han skal døy , dersom du ikkje talar til den gudlause og åtvarar han mot hans vonde ferd , så han kan berga livet , då skal han døy for si misgjerning . Men deg vil eg krevja til rekneskap for hans blod .
26003019	Men har du åtvara den gudlause , og han likevel ikkje vender om frå si gudløyse og si vonde ferd , då skal han døy for si misgjerning . Men du har berga livet .
26003020	Når ein rettferdig mann vender seg bort frå si rette ferd og gjer urett , då legg eg ein snåvestein i vegen hans ; han skal døy . Har du ikkje åtvara han , skal han døy fordi han har synda . Ingen skal minnast dei rettferdige gjerningane han har gjort . Men deg vil eg krevja til rekneskap for hans blod .
26003021	Men har du åtvara den rettferdige og sagt at ein rettferdig mann ikkje må synda , og han så held opp med si synd , då skal han leva , fordi han lét seg åtvara . Og du har berga livet .
26003022	Herrens hand kom over meg , og han sa til meg : « Stå opp og gå ned i dalen ! Der vil eg tala med deg . »
26003023	Då stod eg opp og gjekk ned i dalen . Og der stod Herrens herlegdom , så som eg såg han attmed Kebar-elva . Eg kasta meg ned med andletet mot jorda .
26003024	Men då kom det ånd i meg , og ho reiste meg opp på føtene . Han tala med meg og sa til meg : « Gå og steng deg inne i huset ditt !
26003025	Og no , du menneske , skal dei slå tog ikring deg og binda deg fast med dei , så du ikkje kan koma ut mellom folket .
26003026	Eg lèt tunga di hanga fast ved ganen , så du vert mållaus og ikkje kan refsa dei . For ei trassig ætt er dei .
26003027	Men når eg så talar med deg , vil eg opna munnen din . Då skal du seia til dei : Så seier Herren Gud : Den som vil høyra , han får høyra , men den som ikkje vil , får la det vera . For ei trassig ætt er dei . »
26004001	Du menneske , ta ein murstein og legg han framfor deg ! På den skal du rita ein by , Jerusalem .
26004002	Du skal kringsetja byen , byggja skansar mot han og kasta opp ein voll ikring han . Lat hærar leira seg rundt byen og set opp stormbukkar mot han på alle kantar !
26004003	Ta så ei jernplate og set henne som ein jernvegg mellom deg og byen , og vend andletet mot byen ! Såleis vert han kringsett , og du går til åtak på han . Det skal vera eit teikn for Israels-ætta .
26004004	Så skal du leggja deg på venstre sida og leggja Israels skuld over på den . Like mange dagar som du ligg så , skal du bera skulda deira .
26004005	Like mange år som dei har synda , like mange dagar lèt eg deg få , tre hundre og nitti dagar . Så lenge skal du bera Israels skuld .
26004006	Når du er ferdig med desse dagane , skal du leggja deg att , no på høgre sida , og bera skulda åt Juda-folket . I førti dagar , éin dag for kvart år , lèt eg deg bera henne .
26004007	Vend andletet mot det kringsette Jerusalem ! Med berr arm skal du tala profetord mot byen !
26004008	Sjå , eg bind deg med tog , så du ikkje kan snu deg frå den eine sida til den andre før du er ferdig med dei dagane du skal halda byen kringsett .
26004009	Ta så kveite og bygg , bauner og linser , hirse og spelt , legg det opp i eit trog og bak brød av det ! Så mange dagar som du ligg på sida , i tre hundre og nitti dagar , skal du eta av dette .
26004010	Den maten du dagleg et , skal vega tjue sekel . Til faste tider skal du eta han .
26004011	Vatnet du drikk , skal mæla ein sjettedels hin . Til faste tider skal du drikka det .
26004012	Brødet skal du eta som byggkaker . Du skal steikja det beint framfor augo deira med turka menneskemøk til brensel .
26004013	Såleis skal israelittane eta ureint brød mellom dei folkeslag eg driv dei bort til , sa Herren .
26004014	Eg svara : « Å , Herre Gud , eg har aldri vore urein . Frå min ungdom og heilt til no har eg aldri ete kjøt av sjølvdaude eller ihelrivne dyr . Og ureint offerkjøt har eg ikkje hatt i min munn . »
26004015	Då sa han til meg : « Godt , i staden for menneskemøk lèt eg deg bruka kumøk til å steikja brødet ditt på . »
26004016	Så sa han til meg : Menneske , no bryt eg sund brødstaven i Jerusalem . Med sut skal dei eta brød etter vekt , og med redsle skal dei drikka vatn etter mål .
26004017	Ja , dei skal sleppa opp for brød og vatn . Både den eine og den andre skal verta forstøkt og forgå på grunn av si synd og skuld .
26005001	Du menneske , ta eit kvast sverd , bruk det til rakekniv på deg , og far over hovudet og skjegget med det ! Ta så ei skålvekt og del både hår og skjegg !
26005002	Ein tredjepart skal du brenna midt i byen , når kringsetjingsdagane er over ; ein tredjepart skal du ta og hogga opp med sverdet rundt ikring byen , og ein tredjepart skal du spreia for vinden . Med drege sverd vil eg setja etter dei .
26005003	Nokre få hår skal du ta unna og samla i kappesnippen din .
26005004	Av dei skal du ta nokre , kasta dei midt inn i elden og brenna dei opp . Derifrå skal elden spreia seg over heile Israels-ætta .
26005005	Så seier Herren Gud : Denne byen , Jerusalem , har eg sett midt imellom folkeslaga , og landa har eg lagt ikring han .
26005006	Men folket der sette seg opp mot lovene mine og var ugudelegare enn dei andre folka ; dei trassa føreskriftene mine meir enn landa ikring . For dei vraka lovene mine og fylgde ikkje føreskriftene mine .
26005007	Difor seier Herren Gud : De har rasa verre enn folkeslaga rundt ikring dykk . For mine føreskrifter har de ikkje fylgt , og mine lover har de ikkje halde . De har ikkje eingong levt etter lovene åt grannefolka dykkar .
26005008	Difor seier Herren Gud : Sjå , no kjem eg imot deg . Eg vil halda dom hjå deg for augo på dei andre folka .
26005009	Fordi du har gjort så mykje stygt , vil eg gjera mot deg noko som eg ikkje før har gjort og aldri meir kjem til å gjera .
26005010	Difor skal foreldre hjå deg eta borna sine , og born skal eta foreldra sine . Eg held dom hjå deg , og dei som då vert att , spreier eg for alle vindar .
26005011	Difor , så sant eg lever , lyder ordet frå Herren Gud , fordi du har gjort heilagdomen min urein med alle dei ufyselege gudane dine og all styggedomen din , skal eg sanneleg hogga deg ned . Eg vil ikkje visa medkjensle eller skånsel .
26005012	Ein tredjepart av dykk skal døy av pest eller gå til av svolt i byen , ein tredjepart skal falla for sverd rundt ikring han , og ein tredjepart vil eg spreia for alle vindar og forfylgja med drege sverd .
26005013	Min vreide skal få fritt løp . Eg vil stilla min harme på dei og ta hemn . Då skal dei sanna at eg , Herren , har tala i min brennhug , når eg lèt all min harme gå ut over dei .
26005014	Eg gjer deg til ein grushaug , til spott for folka som bur ikring deg , så alle som fer framom , kan sjå det .
26005015	Du skal verta til spott og hån , til skrekk og åtvaring for grannefolka , når eg held dom over deg med vreide og harme og hard tukt . Eg , Herren , har tala .
26005016	Då sender eg inn imellom dykk dei vonde hungerspilene som er etla til å tyna . Eg sender dei for å tyna dykk . Eg lèt hungeren verta hard og bryt sund brødstaven for dykk .
26005017	Svolt og udyr sender eg mot deg , og dei skal gjera deg barnlaus . Pest og drap skal heimsøkja deg , og eg sender sverd imot deg . Eg , Herren , har tala .
26006001	Herrens ord kom til meg , og det lydde så :
26006002	Menneske , vend andletet mot fjella i Israel , tal profetord mot dei
26006003	og sei : De Israels-fjell , høyr ordet frå Herren Gud ! Så seier Herren Gud til fjella og haugane , til bekkene og dalane : Eg sender sverd mot dykk og gjer ende på offerhaugane .
26006004	Brennofferaltara dykkar skal øydeleggjast og røykjelsesaltara brytast sund . Og dei av dykk som vert drepne , lèt eg falla om framfor avgudane dykkar .
26006005	Lika av israelittane vil eg leggja framfor gudane dykkar , og beina av dykk vil eg strøya kring altara dykkar .
26006006	Kvar de så bur , skal byane øydeleggjast og offerhaugane liggja aude . Jamvel altara dykkar skal verta øydelagde og aude og gudebileta knuste og borttekne . Røykjelsesaltara skal hoggast ned , og alt de har laga , slettast ut .
26006007	Drepne menn skal falla midt imellom dykk . Då skal de sanna at eg er Herren .
26006008	Men eg lèt ein rest vera att når dei av dykk som slapp unna sverdet , skal leva mellom folkeslaga , spreidde rundt om i landa .
26006009	Dei av dykk som slepp unna , skal koma meg i hug ute mellom folka , der dei er i fangenskap . Det skal henda når eg har knust dei trulause hjarto deira som vende seg bort frå meg , og dei trulause augo deira som fylgde avgudane . Dei skal kjenna avsky for seg sjølve fordi dei har gjort så mykje vondt og stygt .
26006010	Då skal dei sanna at eg er Herren . Det er ikkje for ingenting eg har tala om å føra denne ulukka over dei .
26006011	Så seier Herren Gud : Slå hendene saman og trakka med foten ! Rop ve over all den vonde styggedomen mellom israelittane ! Dei skal falla for sverd eller døy av svolt eller i pest .
26006012	Dei som er langt borte , skal døy i pest ; dei som er nær , skal falla for sverd , og dei som kjem velberga frå dette , skal døy av svolt . Eg fullfører min vreidedom over dei .
26006013	Dei skal sanna at eg er Herren , når deira falne ligg midt imellom avgudane deira og rundt ikring altara , på alle høge haugar og alle fjelltoppar , under kvart grønt tre og kvar lauvrik terebinte , alle stader der dei lét godange stiga opp til alle avgudane sine .
26006014	Eg vil retta handa ut mot dei , og kvar dei så bur , vil eg gjera landet til ei uhyggjeleg audn , verre enn Dibla-øydemarka . Då skal dei sanna at eg er Herren .
26007001	Herrens ord kom til meg , og det lydde så :
26007002	Du menneske skal seia : Så seier Herren Gud til Israels land : Enden kjem ! Enden kjem for landet , heilt til dei ytste grensene .
26007003	No kjem enden for deg , når eg lèt min vreide gå ut over deg . Eg dømer deg for di ferd og gjev deg att for all din styggedom .
26007004	Eg vil ikkje ha medkjensle med deg og ikkje spara deg . Du skal få att for di ferd , og styggedomen din skal koma over deg sjølv . Då skal de sanna at eg er Herren .
26007005	Så seier Herren Gud : Sjå , ulukke fylgjer på ulukke .
26007006	Enden kjem , ja han kjem . Sjå , enden kjem for deg !
26007007	No er det din tur , du som bur i landet . Tida er komen , dagen er nær ! Redsle og rådløyse rår , og ikkje eit glederop lyder over fjell .
26007008	No , om ei lita stund , lèt eg harmen min gå ut over deg og fullfører vreidedomen over deg . Eg dømer deg for di ferd og gjev deg att for all din styggedom .
26007009	Eg vil ikkje ha medkjensle med deg og ikkje spara deg . Du skal få att for di ferd , og styggedomen din skal koma over deg sjølv . Då skal de sanna at det er eg , Herren , som slår .
26007010	Sjå , dagen er komen ! No er turen komen til deg . Riset blømer , skamløysa gror .
26007011	Valdsferd reiser seg og vert til eit ris for dei gudlause . Det vert ingen ting att av dei , ingen ting av den ståkande hopen og ingen ting av rikdomen deira . Det er ingen herlegdom hjå dei .
26007012	Tida er komen , dagen er nær ! Den som kjøper , skal ikkje vera glad , og den som sel , skal ikkje syrgja . For harmen går ut over heile den ståkande hopen i byen .
26007013	Seljaren får ikkje venda attende til det han har selt , endå om han bergar livet . For spådomen om heile flokken skal ikkje takast att . På grunn av si synd kan ingen tryggja sitt liv .
26007014	Dei blæs i horn og gjer alt klart ; men ingen dreg ut i strid . For harmen min går ut over heile flokken .
26007015	Ute herjar sverdet , inne rår sjukdom og svolt . Den som er ute på marka , skal døy for sverd , og den som er i byen , han skal sjukdom og svolt tyna .
26007016	Om nokon slepp unna og kjem seg til fjells , som duer i dalane , skal dei alle døy , kvar for si eiga synd .
26007017	Alle hender vert slappe , og alle kne vert som vatn .
26007018	Dei bind syrgjeplagg om seg , dei skjelv over heile kroppen . Alle andlet raudnar av skam , og alle hovud vert raka snaue .
26007019	Dei kastar sølvet sitt i gatene , og gullet reknar dei for skrap . Korkje sølvet eller gullet bergar dei på Herrens vreidedag . Med det kan dei ikkje stilla sin svolt og ikkje fylla sin mage . Men det har fått dei til å falla i synd .
26007020	Dei vart stolte av sine staselege smykke , og dei laga seg avskyelege gudebilete av dei . Difor gjer eg alt til skrap for dei .
26007021	Eg lèt framande hender rana det og dei gudlause på jorda gjera det til hærfang ; og dei skal vanæra det .
26007022	Eg vender andletet bort frå dei . Då skal heilagdomen min verta vanhelga . Røvarar skal bryta seg inn og vanhelga han .
26007023	Gjer lekkjene ferdige ! For landet er fullt av drapssaker , og byen er full av valdsverk .
26007024	Eg lèt dei verste folkeslag koma og ta husa dykkar i eige . Eg gjer ende på hovmodet åt dei sterke , og heilagdomen deira skal vanærast .
26007025	Redsla kjem , dei søkjer berging , men finn ikkje det .
26007026	Ulukke fylgjer på ulukke , rykte på rykte kjem opp . Dei skal prøva å få syner hjå profeten ; det vert slutt på rettleiing frå presten og på råd frå dei eldste .
26007027	Då skal kongen syrgja , hovdingen skal kle seg i skrekk , og vanleg folk skal skjelva på handa av redsle . Eg vil fara fram mot dei som dei sjølve har fare fram , og døma dei som dei sjølve har dømt . Då skal dei sanna at eg er Herren .
26008001	I det sjette året , den femte dagen i den sjette månaden , hende det at Herrens hand kom over meg medan eg sat i huset mitt , og dei eldste mellom jødane sat framfor meg .
26008002	Då fekk eg sjå ein skapnad som likna ein mann . Nedover frå hoftene såg han ut som eld , og frå hoftene og oppover var det liksom ein glans , som skinande metall å sjå til .
26008003	Han rette ut eitkvart som likna ei hand , og tok tak i hårluggen min . Ånda lyfte meg opp mellom jord og himmel , og i syner frå Gud tok ho meg med til Jerusalem , til porten i nord som fører inn i den indre tempelgarden . Der stod det eit gudebilete som gjorde Gud brennande harm .
26008004	Og sjå , der var herlegdomen åt Israels Gud , så som eg hadde sett han i dalen .
26008005	Han sa til meg : « Menneske , lyft augo mot nord ! » Då eg lyfte augo og såg mot nord , fekk eg auga på gudebiletet som gjorde Herren harm , nord for altarporten , nær inngangen .
26008006	Han sa til meg : « Menneske , ser du kva dei gjer ? Den styggedomen som Israels-ætta driv med her , er så stor at eg må fara langt bort frå heilagdomen min . Men du skal få sjå endå meir av stygge ting . »
26008007	Så tok han meg med til porten som fører inn i tempelgarden , og der såg eg eit hol i veggen .
26008008	Han sa til meg : « Menneske , bryt deg igjennom veggen ! » Då eg hadde gjort som han sa , fekk eg sjå ei dør .
26008009	Og han sa til meg : « Gå inn og sjå all den fæle styggedomen som dei driv med der . »
26008010	Då eg kom inn , fekk eg auga på alle slag stygge bilete av krek og fe og alle Israels avgudar , som var innrita rundt ikring på veggene .
26008011	Framfor dei stod sytti mann av Israels eldste , og midt imellom dei stod Ja’asanja , son til Sjafan . Kvar av dei hadde ei røykjelsesskål i handa , og ein ange steig opp frå røykjelsesskya .
26008012	Då sa han til meg : « Menneske , har du sett kva dei eldste i Israel driv med i mørkret , kvar i det romet der han har biletet sitt ? Herren ser oss ikkje , seier dei , han har fare bort frå landet .
26008013	Men endå meir skal du få sjå av all den styggedomen dei driv med , » sa han til meg .
26008014	Så tok han meg med bortåt inngangen til den porten som fører inn i Herrens hus på nordsida . Der sat kvinnene og gret over Tammus .
26008015	« Ser du , menneske ? » sa han til meg . « Men du skal få sjå meir styggedom som er verre enn denne . »
26008016	Så førte han meg til den indre føregarden i Herrens hus . Og der , attmed inngangen til Herrens tempel , mellom forhalla og altaret , stod ikring tjuefem menn med ryggen mot Herrens tempel og andletet vendt mot aust . Dei bøygde seg mot aust og tilbad sola .
26008017	Då sa han til meg : « Ser du , menneske ? Er det ikkje nok at Juda-ætta gjer all denne styggedomen som dei har gjort her ? Dei fyller då landet med valdsferd , og såleis vekkjer dei atter min harme . Sjå korleis dei held vinranka opp under nasen på meg .
26008018	Så vil eg òg gripa inn i harme . Eg vil ikkje visa medkjensle eller skånsel . Om dei ropar aldri så høgt inn i øyro mine , vil eg ikkje høyra på dei . »
26009001	Så høyrde eg han ropa med høg røyst : « Kom hit og lat byen få si straff ! Kvar og ein må ha sitt øydeleggingsvåpen i handa . »
26009002	Og sjå , frå den øvre porten , den som vender mot nord , kom seks mann , kvar med sitt øydeleggingsvåpen i handa . Og mellom dei var det ein mann som var kledd i lin og hadde skrivesaker hangande i beltet . Dei kom og vart ståande attmed bronsealtaret .
26009003	Då lyfte herlegdomen åt Israels Gud seg opp frå kjerubane , som han hadde vore over , og lyfte seg til dørstokken i templet . Herren ropa til mannen som var kledd i lin og hadde skrivesaker i beltet ,
26009004	og han sa til han : « Gå gjennom byen , midt igjennom Jerusalem , og set eit merke i panna på dei mennene som sukkar og jamrar over all den styggedomen som går føre seg der . »
26009005	Og til dei andre sa han så eg høyrde på : « Gå gjennom byen etter mannen og hogg ned for fote ! Vis ikkje medkjensle , og spar ingen !
26009006	Gamle og unge menn , unge jenter , kvinner og born skal de slå i hel og rydja ut . Men de må ikkje røra nokon av dei som har merke på seg . De skal ta til ved min heilagdom . » Og dei tok til med dei gamle mennene som stod framfor Herrens hus .
26009007	Då sa han til dei : « Gjer huset ureint , fyll tempelgardane med drepne ! Far av stad ! » Så fór dei av stad og slo ned folk i byen .
26009008	Medan dei heldt på med det , vart eg åleine att . Eg kasta meg ned med andletet mot jorda og ropa : « Å , Herre Gud , vil du tyna alt som er att av Israel , sidan du lèt din harme gå ut over Jerusalem ? »
26009009	Han svara : « Israels og Judas skuld er umåteleg stor . Landet er fullt av blodskuld , og i byen vert retten stendig krenkt . For dei seier : Herren har fare frå landet ; Herren ser ikkje noko .
26009010	Difor vil heller ikkje eg visa medkjensle eller skånsel . Eg gjev dei att for deira ferd . »
26009011	Mannen som var kledd i lin og hadde skrivesaker i beltet , kom att og sa frå : « Eg har gjort som du baud meg . »
26010001	Brått fekk eg sjå at det på kvelven over hovuda på kjerubane var noko som likna ein safirstein ; noko som likna ein tronstol , var synleg over dei .
26010002	Då sa Herren til mannen som var kledd i lin : « Gå inn i hjulverket , under kjerubane ! Ta hendene fulle av glørne som ligg mellom kjerubane , og strøy dei ut over byen ! » Og han gjekk inn medan eg såg på .
26010003	Kjerubane stod på sørsida av templet då mannen gjekk inn , og skya fylte den indre føregarden .
26010004	Då lyfte Herrens herlegdom seg frå kjerubane og flytte seg bort til dørstokken i templet . Skya fylte huset , og glansen av Herrens herlegdom fylte føregarden .
26010005	Susen av kjerubvengene høyrdest heilt ut i den ytre føregarden , som røysta åt Gud Den Allmektige når han talar .
26010006	Då mannen som var kledd i lin , vart beden om å henta eld under hjulverket , mellom kjerubane , gjekk han inn og stod attmed det eine hjulet .
26010007	Ein kjerub rette ut handa mot elden som var mellom kjerubane , tok opp noko av han og la i hendene på mannen med linkleda . Han tok elden og gjekk ut .
26010008	Under vengene på kjerubane kunne ein sjå noko som likna ei menneskehand .
26010009	Så fekk eg sjå at det stod fire hjul attmed kjerubane , eitt ved kvar kjerub ; og hjula såg ut som krysolitt .
26010010	Alle fire var like å sjå til , og det var som om det eine hjulet var inni det andre .
26010011	Dei gjekk til alle fire sidene , og dei snudde seg ikkje når dei gjekk . Dei fylgde etter det fremste i den leia det vende seg , og snudde seg ikkje når dei gjekk .
26010012	Over heile kroppen åt skapningane , på ryggen , hendene og vengene , og like eins på dei fire hjula , var det fullt av augo rundt ikring .
26010013	Eg høyrde at hjula vart kalla hjulverk .
26010014	Kvar av skapningane hadde fire andlet . Det fyrste var eit kjerubandlet , det andre eit menneskeandlet , det tredje eit løveandlet og det fjerde eit ørneandlet .
26010015	Kjerubane lyfte seg . Det var dei skapningane som eg hadde sett attmed Kebar-elva .
26010016	Når kjerubane gjekk , gjekk hjula òg ; når kjerubane breidde ut vengene og ville lyfta seg frå jorda , skilde ikkje hjula seg frå dei .
26010017	Når kjerubane stod , stod hjula òg ; og når kjerubane lyfte seg , lyfte dei seg med dei . For ånda åt skapningane var i hjula .
26010018	Så flytte Herrens herlegdom seg frå dørstokken i templet og vart ståande over kjerubane .
26010019	Eg såg korleis kjerubane breidde ut vengene og lyfte seg frå jorda , og når dei steig , fylgde hjula med . Dei stogga attmed inngangen til austporten i Herrens hus , og herlegdomen åt Israels Gud var oppover dei .
26010020	Det var dei same skapningane som eg hadde sett under Israels Gud attmed Kebar-elva , og eg skjøna at det var kjerubar .
26010021	Kvar av dei hadde fire andlet og fire venger , og under vengene var det noko som likna menneskehender .
26010022	Andleta deira likna dei andleta eg hadde sett attmed Kebar-elva ; dei såg like eins ut . Kvar av kjerubane gjekk beint fram .
26011001	Så lyfte ånda meg opp og førte meg til austporten i Herrens hus , den som vender mot aust . Attmed inngangen til porten såg eg tjuefem menn , og midt imellom dei såg eg Ja’asanja , son til Assur , og Pelatja , son til Benaja , som var hovdingar over folket .
26011002	Herren sa til meg : « Menneske , det er dei mennene som tenkjer ut vondskap og gjev dårlege råd her i byen .
26011003	Dei seier : Det hastar ikkje med å byggja hus . Byen er gryta , og vi er kjøtet .
26011004	Tal difor profetord mot dei ! Tal profetord , menneske ! »
26011005	Då kom Herrens Ande over meg og baud at eg skulle seia : Så seier Herren : Såleis talar de , Israels ætt , og eg kjenner dei tankane som stig opp i dykk .
26011006	De har drepe så mange her i byen at gatene er fulle av falne .
26011007	Difor seier Herren Gud : Dei som de drap og lét liggja i byen , dei er kjøtet , og byen er gryta . Men dykk skal eg føra ut derifrå .
26011008	De reddast for sverdet , og eg lèt sverdet koma mot dykk , lyder ordet frå Herren Gud .
26011009	Eg fører dykk ut or byen , gjev dykk over til framande og fullfører domen over dykk .
26011010	De skal falla for sverd ; ved Israels grense vil eg halda dom over dykk . Då skal de sanna at eg er Herren .
26011011	Byen skal ikkje vera ei gryte for dykk , og de skal ikkje vera kjøtet i den . Ved Israels grense vil eg døma dykk .
26011012	Då skal de sanna at eg er Herren . De fylgde ikkje mine føreskrifter og heldt ikkje mine lover , men levde etter lovene åt dei folka som bur ikring dykk .
26011013	Medan eg tala profetord , døydde Pelatja , son til Benaja . Då kasta eg meg ned med andletet mot jorda og ropa med høg røyst : « Å , Herre Gud , vil du gjera ende på det som er att av Israel ? »
26011014	Herrens ord kom til meg , og det lydde så :
26011015	Menneske ! Brørne dine , dei mennene som er bortførte saman med deg , heile denne ætta av Israel , om dei seier folket i Jerusalem : « Dei er langt borte frå Herren . Vi har fått landet i eige . »
26011016	Difor skal du seia : Så seier Herren Gud : Då eg førte dei langt bort , mellom folkeslaga , og spreidde dei i landa , vart eg berre i liten mon ein heilagdom for dei i landa dei kom til .
26011017	Difor skal du seia : Så seier Herren Gud : Eg vil samla dykk ute mellom folka , føra dykk saman frå dei landa de er spreidde i , og gje dykk Israels land .
26011018	Når dei kjem dit , skal dei ta bort alle avskyelege gudebilete og all den styggedom som finst der .
26011019	Då vil eg gje dei eit nytt hjarta og la dei få ei ny ånd . Eg vil ta steinhjarta ut or kroppen deira og gje dei eit kjøthjarta i staden .
26011020	Så skal dei fylgja mine føreskrifter og ta vare på mine lover og leva etter dei . Dei skal vera mitt folk , og eg vil vera deira Gud .
26011021	Men dei som i hjarta fylgjer dei avskyelege gudane sine og all den andre styggedomen , dei gjev eg att for det dei har gjort , lyder ordet frå Herren Gud .
26011022	Då lyfte kjerubane vengene sine , og hjula fylgde med . Høgt oppover dei trona herlegdomen åt Israels Gud .
26011023	No steig Herrens herlegdom opp frå byen og stogga på det fjellet som ligg austanfor byen .
26011024	Ånda lyfte meg opp og tok meg med til dei bortførte i Kaldea . Dette hende ved Guds Ande , i eit syn . Så vart det borte for meg , det synet eg hadde hatt .
26011025	Og eg tala til dei bortførte alle dei ord som Herren hadde openberra for meg i synet .
26012001	Herrens ord kom til meg , og det lydde så :
26012002	Menneske , du bur midt iblant ei trassig ætt , eit folk som har augo å sjå med , men ikkje ser , og øyro å høyra med , men ikkje høyrer ; for ei trassig ætt er dei .
26012003	Men du , menneske , bu deg som om du skal førast bort , og far av stad om dagen beint for augo på folk ! Far bort frå heimen din til ein annan stad , medan dei ser på . Kanskje dei då får augo opna , jamvel om dei er ei trassig ætt .
26012004	Det du vil ha med deg når du fer bort , skal du bera ut om dagen beint for augo på folk . Og om kvelden skal du fara av stad , medan dei ser på , lik folk som vert bortførte .
26012005	Bryt deg eit hol i veggen og ber tinga dine ut gjennom det , medan dei ser på .
26012006	Du skal lyfta dei opp på aksla beint for augo på folk , og når det vert mørkt , skal du fara av stad . Andletet ditt skal du dekkja til , så du ikkje kan sjå landet . Såleis gjer eg deg til eit teikn for Israels ætt .
26012007	Eg gjorde så som det vart sagt meg . Eg bar tinga mine ut om dagen , som om eg skulle førast bort . Om kvelden braut eg hol i veggen , og då det vart mørkt , bar eg tinga mine bort . Eg tok dei på aksla medan folk stod og såg på .
26012008	Morgonen etter kom Herrens ord til meg , og det lydde så :
26012009	Menneske , har ikkje Israel , den trassige ætta , spurt deg : « Kva er det du gjer ? »
26012010	Du skal seia til dei : Så seier Herren Gud : Dette domsordet gjeld fyrsten i Jerusalem og heile den ætta av Israel som er i byen .
26012011	Og du skal seia : Eg er eit teikn for dykk . Det eg har gjort , skal gjerast med folket i byen . Dei skal førast som fangar til framandt land .
26012012	Fyrsten som er hjå dei , skal ta tinga sine på aksla og dra bort når det vert mørkt . Dei skal bryta hol i muren og føra han ut gjennom det . Andletet skal han dekkja til , så han ikkje kan sjå landet med sine augo .
26012013	Men eg vil strekkja ut garnet mitt og fanga han i nettet . Så fører eg han til Babylon i Kaldearlandet , men det får han ikkje sjå . Der skal han døy .
26012014	Alle som er i lag med han , både medhjelparane og alle hans fylkingar , vil eg spreia for alle vindar og forfylgja med drege sverd .
26012015	Då skal dei sanna at eg er Herren , når eg spreier dei mellom folkeslaga og strøyer dei ut i landa .
26012016	Berre nokre få av dei lèt eg sleppa frå sverd og svolt og pest . Og mellom folka som dei kjem til , skal dei fortelja om all den styggedomen dei har vore med på . Då skal dei sanna at eg er Herren .
26012017	Herrens ord kom til meg , og det lydde så :
26012018	Menneske ! Brødet ditt skal du eta skjelvande , og vatn skal du drikka med otte og age .
26012019	Og du skal seia til folket i landet : Så seier Herren Gud om dei som bur i Jerusalem i Israels land : Dei skal eta brødet sitt med otte og drikka vatn med redsle . Landet deira og alt som er i det , skal verta uhyggjeleg audt , fordi alle som bur der , har gjort urett .
26012020	Byane som det no bur folk i , skal leggjast i øyde , og landet skal verta ei audn . Då skal de sanna at eg er Herren .
26012021	Herrens ord kom til meg , og det lydde så :
26012022	Menneske ! Kva er det for eit ordtak de har i Israels land ? De seier : « Dagane går , og alle syner slår feil . »
26012023	No skal du seia til dei : Så seier Herren Gud : Eg vil gjera ende på dette ordtaket , så dei ikkje skal bruka det meir i Israel . Ja , du skal seia til dei at tida er nær då alt som er openberra i syner , skal oppfyllast .
26012024	For ingen skal ha svikefulle syner meir eller koma med falske spådomar i Israels ætt .
26012025	Det er eg , Herren , som talar ; og det ordet eg talar , skal setjast i verk . Det skal ikkje setjast ut lenger . For enno medan de er i live , de som høyrer den trassige ætta til , talar eg mitt ord og set det i verk , lyder ordet frå Herren Gud .
26012026	Herrens ord kom til meg , og det lydde så :
26012027	Menneske ! Israels-ætta seier : « Det synet han har , gjeld langt fram i tida ; det er fjerne tider han spår om . »
26012028	Difor skal du seia til dei : Så seier Herren Gud : Det eg har sagt , skal ikkje setjast ut lenger . Når eg talar eit ord , skal det setjast i verk , lyder ordet frå Herren Gud .
26013001	Herrens ord kom til meg , og det lydde så :
26013002	Menneske , tal profetord mot dei profetane i Israel som driv og spår . Til dei som spår av eiga lyst , skal du seia : Høyr Herrens ord !
26013003	Så seier Herren Gud : Ve profetane , dei dårane som fylgjer sin eigen hug og ikkje har hatt syner .
26013004	Som revar mellom ruinar er profetane dine , Israel .
26013005	De gjekk ikkje opp i murrivnene og bygde ikkje skansar for Israels-ætta , så ho kunne stå seg i striden på Herrens dag .
26013006	Synene deira er falske og spådomane lygn . Dei seier : « Så lyder ordet frå Herren . » Men det er ikkje Herren som har sendt dei . Og så ventar dei at han skal la ordet slå til .
26013007	Er det ikkje falske syner de har hatt og lygnspådomar de har tala ? De seier då : « Så lyder ordet frå Herren . » Men det er ikkje eg som har tala .
26013008	Difor seier Herren Gud : Fordi orda dykkar er falske og synene lygn , difor kjem eg over dykk , lyder ordet frå Herren Gud .
26013009	Eg retter handa mot dei profetane som har falske syner og spår lygn . Når folket mitt held råd , skal dei ikkje vera med ; i boka åt Israels-ætta skal dei ikkje skrivast opp , og til Israels land skal dei ikkje få koma . De skal sanna at eg er Herren Gud .
26013010	For de har sanneleg ført folket mitt vilt og forkynt fred , endå det ikkje er nokon fred . Når folket byggjer ein skiljevegg , då stryk dei kalk på han .
26013011	Sei til kalkstrykarane at veggen skal ramla ned . Det skal koma eit sterkt skyljeregn . Eg lèt haglsteinar falla og eit stormver bryta laus .
26013012	Når så veggen er fallen , vil dei nok seia til dykk : « Kvar vart det av kalken som de strauk på ? »
26013013	Difor seier Herren Gud : I min harme lèt eg eit stormver bryta laus ; i min vreide sender eg eit sterkt skyljeregn , og i min harme lèt eg haglsteinar øydeleggja .
26013014	Eg riv ned veggen som de strauk kalk på , og jamnar han med jorda , så grunnvollen ligg berr . Når byen fell , skal de setja livet til der inne . Og de skal sanna at eg er Herren .
26013015	Eg lèt all min harme gå ut over veggen og over dei som strauk kalk på han . Då skal eg seia til dykk : « Borte er veggen , og borte er dei som strauk kalk på han ,
26013016	profetane i Israel som spådde om Jerusalem og hadde syner om fred for byen , endå det ikkje var nokon fred , » lyder ordet frå Herren Gud .
26013017	Og du , menneske , vend deg mot dei kvinnene i folket ditt som spår ut frå sin eigen hug . Tal profetord mot dei
26013018	og sei : Så seier Herren Gud : Ve dei kvinnene som syr bind til alle handleder og lagar slør til hovuda , alt etter kor store dei er , for å få folk i si makt . De driv jakt på menneskeliv i folket mitt og held menneske i live til eiga vinning .
26013019	De vanhelgar meg hjå folket mitt for nokre nevar bygg og nokre bitar brød , når de drep menneske som ikkje skulle døy , og bergar livet åt andre som ikkje skulle leva . Såleis lyg de for folket mitt , som gjerne høyrer på lygn .
26013020	Difor seier Herren Gud : No vil eg ha tak i dei binda som de fangar menneske med , liksom ein fangar fuglar . Eg riv dei av armane dykkar og friar ut dei menneska de har fanga som fuglar .
26013021	Så riv eg sund sløra dykkar og bergar folket mitt ut or hendene dykkar . Dei skal aldri meir verta jaktbytte og koma i dykkar vald . Då skal de sanna at eg er Herren .
26013022	Med lygn og svik tek de motet frå ein rettferdig mann , endå eg ikkje har valda han sorg . Men den gudlause stør de , for at han ikkje skal venda om frå si vonde ferd , så eg kan la han leva .
26013023	Difor skal de ikkje lenger ha tome syner og ikkje driva med spådom . Eg vil berga folket mitt ut or hendene dykkar . Då skal de sanna at eg er Herren .
26014001	Nokre av Israels eldste kom til meg og sette seg framfor meg .
26014002	Då kom Herrens ord til meg , og det lydde så :
26014003	Menneske , desse mennene har gjeve avgudane rom i hjarta sitt . Dei ser med glede på slikt som får dei til å falla i synd . Skulle eg då la dei søkja råd hjå meg ?
26014004	Difor skal du tala til dei og seia : Så seier Herren Gud : Det kan henda at ein mann av Israels ætt gjev avgudane rom i hjarta sitt og vender hugen mot det som får han til å falla i synd . Kjem han så til profeten , då vil eg , Herren , sjølv svara han fordi han har så mange gudar .
26014005	Eg vil gripa Israels-ætta om hjarta , fordi dei har vendt seg bort frå meg og dyrka avgudane sine .
26014006	Difor skal du seia til Israels-ætta : Så seier Herren Gud : Vend om ! Vend dykk bort frå avgudane og frå all den andre styggedomen dykkar !
26014007	For kvar mann av Israels ætt og kvar innflyttar i Israel som skil seg frå meg og gjev avgudane rom i hjarta sitt , kvar den som vender hugen mot det som får han til å falla i synd , og så kjem til profeten og bed han søkja råd hjå meg , han vil eg , Herren , sjølv svara .
26014008	Den mannen vil eg venda meg imot og gjera til eit teikn og eit ordtak . Eg vil rydja han ut or folket mitt . Då skal de sanna at eg er Herren .
26014009	Men lèt profeten seg lokka til å seia eit ord , då er det eg , Herren , som har lokka profeten . Eg vil retta handa mot han og rydja han ut or Israel , folket mitt .
26014010	Då må begge bera skulda , både profeten og han som spør .
26014011	Så skal Israels-ætta ikkje lenger villa seg bort frå meg og ikkje lenger gjera seg urein med alle slag synder . Dei skal vera mitt folk , og eg vil vera deira Gud , lyder ordet frå Herren Gud .
26014012	Herrens ord kom til meg , og det lydde så :
26014013	Menneske , når eit land syndar mot meg og ber seg trulaust åt , då retter eg ut mi hand mot det og bryt sund brødstaven for det . Eg sender hunger i landet og rydjar ut både folk og fe .
26014014	Om desse tre mennene , Noah , Daniel og Job , var der , kunne dei med si rettferd berre berga sitt eige liv , seier Herren Gud .
26014015	Dersom eg lét villdyr fara gjennom landet , og dei gjorde det folketomt , så det vart ei audn der ingen ferdast av redsle for udyra ,
26014016	så kunne desse tre mennene , om dei var der — så sant eg lever , seier Herren Gud — korkje berga søner eller døtrer . Dei kunne berre berga seg sjølve , men landet ville verta ei audn .
26014017	Eller om eg sende sverd mot landet og sa : « Sverd , far gjennom landet og ryd ut både folk og fe » ,
26014018	då kunne desse tre mennene , om dei var der — så sant eg lever , seier Herren Gud — korkje berga søner eller døtrer . Dei kunne berre berga seg sjølve .
26014019	Eller om eg sende pest i landet og lét min harme gå ut over det , så eg drap og rudde ut både folk og fe ,
26014020	då kunne Noah , Daniel og Job , om dei var der — så sant eg lever , seier Herren Gud — korkje berga son eller dotter . Ved si rettferd kunne dei berre berga sitt eige liv .
26014021	Ja , så seier Herren Gud : Når eg sender dei fire harde straffene mine , sverd , svolt , villdyr og pest , mot Jerusalem for å rydja ut både folk og fe i byen ,
26014022	då skal ein rest sleppa unna og få med seg søner og døtrer . Når dei så kjem ut til dykk , og de ser korleis dei ferdast , og kva dei gjer , då skal de finna trøyst etter ulukka som eg førte over Jerusalem , etter alt det vonde eg lét koma over byen .
26014023	Og dei skal vera dykk til trøyst , når de ser korleis dei ferdast , og kva dei gjer . Då skal de skjøna at det ikkje er utan grunn eg har gjort alt dette mot byen , lyder ordet frå Herren Gud .
26015001	Herrens ord kom til meg , og det lydde så :
26015002	Menneske , er vintreet betre enn andre tre , vinranka som står mellom trea i skogen ?
26015003	Kan veden av det brukast til emne , eller kan ein laga ein knagg av han til å hengja alle slag reiskapar på ?
26015004	Når veden vert nytta til brensel , så han vert brend i begge endane og svidd på midten , duger han då til emne ?
26015005	Nei , jamvel då han var uskadd , kunne han ikkje brukast til emne . Kor mykje mindre når elden har brent han så han er svidd !
26015006	Difor seier Herren Gud : Som eg gjer med vintreet mellom trea i skogen når eg nyttar det til brensel , så gjer eg med folket i Jerusalem ,
26015007	når eg vender meg mot dei . Dei har sloppe frå elden , men elden skal øyda dei . Og då , når eg vender meg mot dei , skal de sanna at eg er Herren .
26015008	Eg gjer landet til ei audn fordi dei har vore trulause , lyder ordet frå Herren Gud .
26016001	Herrens ord kom til meg , og det lydde så :
26016002	Menneske , tal til Jerusalem om alt det stygge byen har gjort ,
26016003	og sei : Så seier Herren Gud til Jerusalem : Du har ditt opphav og di ætt frå Kanaanearlandet . Far din var ein amoritt og mor di ei hetittkvinne .
26016004	Då du kom til verda , gjekk det så til : Den dagen du vart fødd , skar dei ikkje over navlestrengen ; dei vaska deg ikkje rein med vatn , gneid deg ikkje inn med salt og la deg ikkje i reivar .
26016005	Ingen hadde medynk med deg , så dei gjorde noko slikt med deg , fordi dei tykte synd i deg . Nei , dei kasta deg ut på marka , fordi dei fekk motvilje mot deg den dagen du vart fødd .
26016006	Då gjekk eg framom og såg deg der du låg og sprala i ditt blod . Og eg sa til deg : « Du som ligg der i blodet ditt , skal leva ; du skal leva
26016007	og veksa . Som blomen på marka gjer eg deg . » Og du voks og vart stor , ja , du vart ei fager kvinne . Brysta vart faste , og håret voks . Men du var naken og berr .
26016008	Då eg gjekk framom , fekk eg sjå at tida var komen for deg , tida til å elska . Då breidde eg snippen av kappa mi over deg og løynde din nakne kropp . Eg svor deg truskap og gjorde pakt med deg , og du vart mi , lyder ordet frå Herren Gud .
26016009	Eg vaska deg med vatn , skylde blodet av deg og salva deg med olje .
26016010	Så kledde eg deg i fargerike klede , tok på deg sandalar av delfinskinn , batt lin om hovudet ditt og sveipte deg i silke .
26016011	Eg pynta deg med smykke , gav deg armband på hendene og kjede om halsen .
26016012	Eg gav deg ring i nasen , øyreringar i øyro og ei fager krone på hovudet .
26016013	Så pynta du deg med gull og sølv og kledde deg i lin , silke og fargerike klede . Du fekk fint mjøl , honning og olje til mat . Du vart strålande fager og skikka til å vera dronning .
26016014	Mellom folka gjekk det ord om din venleik ; for han var fullkomen av di eg hadde pynta deg så fint , lyder ordet frå Herren Gud .
26016015	Men du kjende deg trygg på din venleik og dreiv hor , fordi du hadde slikt ry . Som horkvinne baud du deg fram til kvar og ein som gjekk framom , og han fekk deg .
26016016	Du tok nokre av kleda dine og la dei på haugane som fargerike teppe . Og der dreiv du hor , som det aldri har hendt og aldri vil henda .
26016017	Du tok smykka dine av sølv og gull som eg hadde gjeve deg , og laga deg mannfolkbilete , som du dreiv hor med .
26016018	Du tok dine fargerike klede og hadde på dei , og min olje og min røykjelse sette du fram for dei .
26016019	Brødet som eg hadde gjeve deg , kveitemjølet , honningen og oljen som du hadde fått til mat , sette du fram for dei til godange , lyder ordet frå Herren Gud .
26016020	Sønene og døtrene dine , som du hadde født meg , tok du og ofra til mat åt dei . Var det ikkje nok at du dreiv hor ,
26016021	sidan du òg slakta sønene mine og gav dei frå deg , når du lét dei gå gjennom elden for bileta dine ?
26016022	Og med all din styggedom og all di utukt kom du ikkje i hug di ungdomstid , då du var naken og berr og låg og sprala i ditt blod .
26016023	Så hende det etter at du hadde gjort så mykje vondt — ve , ve deg ! seier Herren Gud —
26016024	at du laga deg ei lege eller ein tram på alle torg .
26016025	På kvart gatehjørne bygde du ein tram . Der gjorde du din venleik til styggedom , når du opna fanget for kvar mann som gjekk framom ; og støtt dreiv du hor .
26016026	Du låg med egyptarane , dine kraftige grannar , og med all di utukt harma du meg .
26016027	Då rette eg ut handa mot deg og tok att det du skulle ha . Dine fiendar , filistardøtrene , som blygdest av di skjemdarferd , lét eg gjera med deg som dei ville .
26016028	Så dreiv du hor med assyrarane , for du hadde endå ikkje fått nok . Ja , ikkje eingong då fekk du nok .
26016029	Og du heldt fram med di utukt , heilt til kræmarlandet Kaldea . Men heller ikkje då fekk du nok .
26016030	Å , kor du brann av lyst ! lyder ordet frå Herren Gud . At du kunne gjera alt dette og bera deg åt som ei skamlaus skjøkje !
26016031	Du laga ei lege på kvart gatehjørne og bygde deg ein tram på alle torg . Men du var ikkje som andre skjøkjer , for du brydde deg ikkje om skjøkjeløn .
26016032	Du horkvinne , i staden for å halda deg til mannen din tek du framande menn .
26016033	Alle andre skjøkjer får gåver , men du gav løn til alle elskarane dine . Du betalte dei for å koma til deg frå alle kantar og driva hor med deg .
26016034	Såleis gjorde du det motsette av det kvinner plar gjera . Det var ingen som sprang etter deg , og ingen gav deg skjøkjeløn ; men sjølv gav du løn . Så bakvendt bar du deg åt .
26016035	Difor , horkvinne , høyr Herrens ord !
26016036	Så seier Herren Gud : Du tok av deg kleda og viste fram din nakne kropp til elskarane dine som du dreiv hor med , alle dei avskyelege avgudane dine , og du drap borna dine som du gav dei .
26016037	Difor vil eg samla alle elskarane dine , som hadde glede av deg , både dei du elska og dei du hata . Eg samlar dei rundt deg frå alle kantar og kler av deg , så dei får sjå deg naken .
26016038	Så dømer eg deg så som kvinner vert dømde for ekteskapsbrot og drap ; i harme og brennande iver lèt eg deg verta drepen .
26016039	Eg gjev deg over til elskarane dine , og dei skal bryta ned lega di og øydeleggja tramane dine . Dei riv av deg kleda , tek dei fine smykka dine og lèt deg liggja der naken og berr .
26016040	Så samlar dei ei folkemengd mot deg , steinar deg og høgg deg ned med sverd .
26016041	Dei brenner husa dine og held dom over deg , medan mange kvinner står og ser på . Såleis gjer eg ende på di utukt , så du ikkje meir kan gje horeløn .
26016042	Eg stiller min harme på deg . Så vik min brennande iver frå deg ; eg held meg i ro og er ikkje lenger harm .
26016043	Fordi du gløymde di ungdomstid og gjorde meg harm med alt dette , vil eg òg la deg få att for di åtferd , seier Herren Gud . Har du ikkje gjort andre skamlause ting attåt all din styggedom ?
26016044	Sjå , alle som brukar ordtak , skal ha dette ordtaket om deg : « Som mora , så dottera . »
26016045	Du er dotter til mor di , som ikkje brydde seg om mann og born . Og du er syster til systrene dine , som ikkje brydde seg om mennene og borna sine . Mor dykkar var ei hetittkvinne og far dykkar ein amoritt .
26016046	Den store syster di er Samaria , som bur med døtrene sine nord for deg . Og den vesle syster di er Sodoma , som bur med døtrene sine sør for deg .
26016047	Du bar deg ikkje åt berre som dei og fór med den same styggedomen , men etter ei kort tid bar du deg verre åt enn dei i alt du tok deg føre .
26016048	Så sant eg lever , seier Herren Gud : Sodoma , syster di , og døtrene hennar gjorde ikkje slikt som du og døtrene dine har gjort .
26016049	Sjå , hovmod er synda som Sodoma , syster di , gjorde seg skuldig i . Ho og døtrene hennar hadde rikeleg med brød og levde i fred og ro . Men ho sytte ikkje for dei ulukkelege og fattige .
26016050	Hovmodige var dei og gjorde slikt som eg har avsky for . Men då eg såg det , dreiv eg dei bort .
26016051	Samaria har ikkje synda halvparten så mykje som du . Du har gjort styggare ting enn systrene dine , og med all din styggedom har du vist at dei er rettferdigare enn du .
26016052	Så må du òg ta vanæra på deg , du som med di eiga synd har gått god for systrene dine . Fordi du har gjort verre ting enn dei , er dei rettferdigare enn du . Så må du skjemmast og bera di vanære , sidan du har vist at systrene dine er rettferdigare .
26016053	Men eg vil venda lagnaden for Sodoma og døtrene hennar og for Samaria og døtrene hennar . Og samstundes vil eg venda lagnaden for deg .
26016054	Så skal du bera di vanære og skjemmast av alt du har gjort , og såleis vera til trøyst for dei .
26016055	Syster di , Sodoma , og døtrene hennar skal koma i same stilling som før , like eins Samaria og døtrene hennar ; og med deg og døtrene dine skal det òg verta som før .
26016056	Tala du ikkje mykje om Sodoma , syster di , den tid du var hovmodig ?
26016057	Det var før vondskapen din vart synleg . Men no har du vorte til spott og spe for Edoms døtrer og alle der ikring og for filistardøtrene , som hånar deg på alle kantar .
26016058	Di vanære og all din styggedom må du bera sjølv , lyder ordet frå Herren .
26016059	Ja , så seier Herren Gud : Eg gjer med deg som du sjølv gjorde då du vanvørde eiden og braut pakta .
26016060	Men eg vil minnast pakta eg gjorde med deg då du var ung , og eg vil skipa ei evig pakt med deg .
26016061	Du skal minnast di åtferd og skjemmast når eg tek systrene dine , både dei som er større enn du , og dei som er mindre , og gjer dei til døtrene dine , endå dei ikkje er i pakt med deg .
26016062	Når eg gjer mi pakt med deg , då skal du sanna at eg er Herren .
26016063	Så skal du minnast di åtferd og blygjast og aldri meir opna din munn for skam , når eg tilgjev deg alt du har gjort , lyder ordet frå Herren Gud .
26017001	Herrens ord kom til meg , og det lydde så :
26017002	Menneske , set fram ei gåte for Israels-ætta , fortel dei ei likning
26017003	og sei : Så seier Herren Gud : Den store ørna — med store venger og lange vengefjører , med tett og mangleta fjørham , kom til Libanon . Ho tok toppen av sederen ,
26017004	braut av den øvste greina , førte henne til kræmarlandet og sette henne i handelsbyen .
26017005	Så tok ho ei plante — som voks i landet , og sette henne i god jord , planta henne som ei selje ein stad der det var rikeleg — med vatn .
26017006	Ho voks og vart til eit vintre , som var grønt , men lågt , så rankene bøygde seg — mot ørna og røtene voks inn — under henne . Så vart ho til eit vintre — som fekk greiner og strekte ut sine kvister .
26017007	Men det var ei anna ørn med store venger — og tett fjørham . No tøygde vintreet sine røter bort imot denne ørna og bøygde greinene — mot henne , så ho skulle gje det meir vatn enn jordstykket — som det var planta i .
26017008	Treet var planta i god jord og hadde rikeleg med vatn , så det kunne få greiner — og bera frukt og verta eit framifrå vintre .
26017009	Du skal seia : Så seier Herren Gud : Kjem vintreet til å trivast ? Vert ikkje røtene rivne opp og treet snøytt for frukt ? Alle friske renningar — skal turka , og då trengst det ingen — sterk arm og ikkje mange menneske til å riva det opp med rot .
26017010	No er det planta . Men vil det trivast ? Vil det ikkje berre turka når austavinden når det , turka i den jord det veks ?
26017011	Herrens ord kom til meg , og det lydde så :
26017012	Sei til denne trassige ætta : Skjønar de ikkje kva dette tyder ? Du skal seia : Babylonarkongen kom til Jerusalem , tok kongen og hovdingane i byen og førte dei med seg til Babylonia .
26017013	Han tok ein ætling av kongehuset , gjorde pakt med han og lét han gjera eid . Så tok han stormennene i landet med seg .
26017014	Han ville at riket skulle haldast nede og ikkje reisa seg meir , men halda pakta med han , så ho kunne stå ved lag .
26017015	Men kongen gjorde opprør mot han og sende sendemenn til Egypt ; dei skulle få tak i hestar og mykje folk til han . Vil dette lukkast ? Kan den som gjer slikt , sleppa unna ? Kan han bryta pakta og sleppa frå det ?
26017016	Så sant eg lever , seier Herren Gud : Fordi han vanvørde eiden han gav den kongen som gjorde han til konge , og braut pakta med han , difor skal han døy hjå kongen i Babylonia .
26017017	Og farao vil ikkje koma med ein stor hær og mykje folk og hjelpa han i striden , når fienden kastar opp ein voll og byggjer kringsetjingstårn for å rydja ut mange menneske .
26017018	Han vanvørde eiden og braut pakta , og alt dette gjorde han endå han hadde gjeve handslag . Nei , han skal ikkje sleppa unna .
26017019	Så seier Herren Gud : Så sant eg lever : Eg skal sanneleg gje han att fordi han vanvørde eiden i mitt namn og braut pakta med meg .
26017020	Eg strekkjer ut garnet mitt over han og fangar han i nettet . Så fører eg han til Babylonia og held dom over han der , fordi han var trulaus mot meg .
26017021	Alle utvalde menn i alle fylkingane hans skal falla for sverd , og dei som vert att , skal spreiast for alle vindar . Då skal de sanna at eg , Herren , har tala .
26017022	Så seier Herren Gud : Eg tek sjølv ein kvist av toppen på ein høg seder , frå dei øvste greinene riv eg eit fint skot og plantar det på eit høgt — og mektig fjell ;
26017023	eg plantar det — på Israels høge fjell . Det skal få greiner — og bera frukt og verta ein briken seder . Alle slag fuglar skal bu i det , alt som har venger , — skal halda til i skuggen av greinene på det .
26017024	Då skal alle tre på marka sanna at eg er Herren . Det høge treet gjer eg lågt , og det låge gjer eg høgt . Det friske treet lèt eg turka , og det turre lèt eg veksa . Eg , Herren , har tala — og vil la det henda .
26018001	Herrens ord kom til meg , og det lydde så :
26018002	Korleis kan de bruka dette ordtaket i Israel : Fedrane åt sure druer , og borna fekk ringe tenner .
26018003	Så sant eg lever , seier Herren Gud : De får ikkje bruka dette ordtaket meir i Israel .
26018004	Eg rår for alt liv , både for far og son . Den som syndar , han skal døy .
26018005	Om ein mann er rettferdig og gjer rett og rettferd ,
26018006	då et han ikkje offerkjøt på haugane og lyfter ikkje augo til avgudane som Israels-ætta dyrkar . Han krenkjer ikkje kona åt nesten sin og kjem ikkje nær ei kvinne når ho er urein .
26018007	Han er ikkje hard med nokon , men lèt skuldmannen få pantet sitt att . Han ranar og røvar ikkje , men gjev den svoltne brød og den nakne klede .
26018008	Han låner ikkje ut for renter og driv ikkje åger . Han held si hand frå urett , og dømer rett når mann ligg i strid med mann .
26018009	Han fylgjer mine føreskrifter og tek trufast vare på mine lover . Den som gjer det , er rettferdig , og han skal få leva , lyder ordet frå Herren Gud .
26018010	Men så kan det henda at den rettferdige får ein son som vert ein røvar og drapsmann og gjer ei av desse syndene
26018011	som faren aldri har gjort . Han et jamvel offerkjøt på haugane og krenkjer kona åt nesten sin .
26018012	Han er hard med dei arme og fattige , ranar og røvar og gjev ikkje pantet att . Han lyfter augo til avgudane og fer med annan styggedom .
26018013	Han låner ut for renter og driv åger — og så skulle han få leva ! Nei , han skal ikkje få leva . Når han gjer alt dette stygge , skal han sanneleg døy . Han er sjølv skuld i sin død .
26018014	Men så kan det henda at han får ein son som ser alle syndene faren har gjort , og lèt seg skræma av det , så han ikkje gjer det same .
26018015	Han et ikkje offerkjøt på haugane , lyfter ikkje augo til avgudane som Israels-ætta dyrkar , og krenkjer ikkje kona åt nesten sin .
26018016	Han er ikkje hard med nokon , tek ikkje pant og ranar og røvar ikkje , men gjev den svoltne brød og den nakne klede .
26018017	Han legg ikkje hand på ein stakkar og tek ikkje renter og driv ikkje åger , men lever etter mine lover og fylgjer mine føreskrifter . Han skal ikkje døy fordi far hans har synda . Nei , han skal sanneleg leva .
26018018	Men far hans , som gjorde valdsverk , som rana og røva frå nesten sin og gjorde det som vondt er midt imellom landsmennene sine , han må døy for si synd og skuld .
26018019	De vil kanskje spørja : « Kvifor skal ikkje sonen bera skulda åt faren ? » Jau , sonen har gjort rett og rettferd ; han har halde mine føreskrifter og levt etter dei . Difor skal han få leva .
26018020	Den som syndar , han skal døy . Men ein son skal ikkje bera skulda åt faren , og ein far skal ikkje bera skulda åt sonen . Den som gjer rett , skal få att for si rettferd , og den som gjer vondt , skal råkast av sin vondskap .
26018021	Når ein syndar vender om frå alle syndene sine , når han held alle mine føreskrifter og gjer rett og rettferd , då skal han ikkje døy , men leva .
26018022	Alle misgjerningane hans skal vera gløymde . Han skal leva fordi han har gjort rett .
26018023	Skulle eg ha hugnad i at den gudlause døyr ? seier Herren Gud . Nei , eg vil at han skal venda om frå si ferd og leva .
26018024	Men når ein rettferdig vender seg bort frå si rette ferd og gjer urett , allslags styggedom som dei gudlause gjer , skulle han då få leva ? Alle dei rettferdige gjerningar han har gjort , skal vera gløymde . Han skal døy fordi han var trulaus og synda .
26018025	No vil de kanskje seia : « Herren går ikkje fram på rett vis . » Høyr då , Israels ætt ! Går eg ikkje fram på rett vis ? Det er de som ikkje gjer rett .
26018026	Når ein rettferdig vender seg bort frå si rette ferd og gjer urett , skal han døy på grunn av det . For den uretten han har gjort , skal han døy .
26018027	Men når den gudlause vender om frå sin vondskap og gjer rett og rettferd , då skal han berga livet .
26018028	Han såg alle syndene han hadde gjort , og vende om frå dei . Difor skal han ikkje døy , men leva .
26018029	Atter vil israelittane seia : « Herren går ikkje fram på rett vis . » Går eg ikkje fram på rett vis , israelittar ? Det er de som ikkje gjer rett .
26018030	Difor vil eg døma dykk , Israels ætt , så kvar og ein får att etter det han har gjort , lyder ordet frå Herren Gud . Vend om , vend om frå alle dykkar brot , så inga skuld skal fella dykk .
26018031	Hald opp med alle dei brot som de gjer dykk skuldige i , og få dykk eit nytt hjarta og ei ny ånd ! Kvifor vil de døy , de israelittar ?
26018032	Eg vil ikkje at nokon skal døy , seier Herren Gud . Vend om , så skal de leva !
26019001	Du skal setja i med ein klagesong over leiarane i Israel
26019002	og seia : Kva var mor di ? Ei løvinne mellom løver ; mellom ungløver låg ho — og fostra sine ungar .
26019003	Ein av ungane alte ho opp , og han vart ei retteleg ungløve . Han lærte å gå på rov , han åt opp menneske .
26019004	Folkeslag fekk høyra om han , og han vart fanga — i deira fallgrav . Dei sette naseringar på han og førte han til Egypt .
26019005	Då løvinna såg — at ho venta til fåfengs , at all hennar von var ute , då tok ho ein annan — av ungane sine og gjorde han til ei ungløve .
26019006	Han gjekk der — mellom løvinnene , og det vart ei ungløve av han . Han lærte å gå på rov , han åt opp menneske .
26019007	Han skadde borgene og la byane i øyde . Landet og alt som fanst der , stivna av redsle — når dei høyrde han brøla .
26019008	Folk frå landa rundt ikring sette då ut sine garn . Dei strekte dei ut over han og fanga han i si fallgrav .
26019009	Dei sette han i bur , hadde naseringar på han og førte han — til kongen i Babylon . Der sette dei han — i ei sterk festning , så ingen skulle høyra — brøla hans meir over Israels-fjella .
26019010	Mor di var eit vintre i hagen , planta attmed vatn . Treet bar frukt — og fekk mange greiner , fordi det hadde — rikeleg med væte .
26019011	Greinene vart så sterke at dei kunne brukast — til styrarstavar . Høgt voks det opp mot skyene , lett synleg fordi det var så høgt og hadde så mange greiner .
26019012	Men treet vart rive opp — i harme — og kasta til jorda . Austavinden turka ut frukta ; jamvel dei sterke greinene vart rivne av og visna , og elden gjorde ende på dei .
26019013	No er det planta i øydemarka , i det turre , tyrstande landet .
26019014	Eld gjekk ut frå ei grein — på treet og øydde kvistene og frukta . Det har ikkje meir — noka sterk grein som kan vera styrarstav . Dette skulle vera ein klagesong ; og ein klagesong har det vorte .
26020001	I det sjuande året , den tiande dagen i den femte månaden , kom nokre av dei eldste i Israel og ville spørja Herren til råds ; dei sette seg framfor meg .
26020002	Då kom Herrens ord til meg , og det lydde så :
26020003	Menneske , tal til Israels eldste og sei til dei : Så seier Herren Gud : Kjem de hit og vil spørja meg til råds ? Så sant eg lever , eg lèt ikkje dykk spørja meg , lyder ordet frå Herren Gud .
26020004	Vil du døma dei , menneske ? Ja , vil du døma , så lat dei få vita om all den styggedomen fedrane deira har gjort .
26020005	Du skal seia til dei : Så seier Herren Gud : Den gongen eg valde ut Israel , gav eg ein heilag lovnad til dei som var av Jakobs ætt . Eg gav meg til kjenne for dei i Egypt ; eg lyfte mi hand og sa til dei : « Eg er Herren dykkar Gud . »
26020006	Den dagen lyfte eg handa og lova at eg ville føra dei ut or Egypt , til eit land som eg hadde sett ut åt dei , eit land som fløymer med mjølk og honning , det herlegaste av alle land .
26020007	Eg sa til dei : « De må kasta bort all den styggedomen som augo dykkar heng ved . Gjer dykk ikkje ureine med avgudane i Egypt ! Eg er Herren dykkar Gud . »
26020008	Men dei var trassige mot meg og ville ikkje høyra på meg . Dei kasta ikkje bort all den styggedomen som augo deira hang ved , og vende seg ikkje bort frå avgudane i Egypt . Då sa eg at eg ville la min harme gå ut over dei og stilla min vreide på dei der i Egypt .
26020009	Eg gjorde det for mitt namn skuld , så det ikkje skulle verta vanæra for augo på dei folka som dei levde imellom . Dei hadde då vore vitne til at eg gav meg til kjenne for dei då eg lova å føra dei ut or Egypt .
26020010	Så lét eg dei fara frå Egypt og førte dei ut i øydemarka .
26020011	Eg gav dei mine føreskrifter og kunngjorde mine lover for dei . Det mennesket som held dei , skal leva .
26020012	Kviledagane mine gav eg dei òg ; dei skulle vera teikn på pakta mellom meg og folket . Såleis skulle dei vita at eg er Herren , som helgar dei .
26020013	Men Israels-ætta var trassig mot meg i øydemarka . Dei fylgde ikkje mine føreskrifter og vanvørde mine lover — endå det mennesket som held dei , får leva ; og atter og atter vanhelga dei kviledagane mine . Då sa eg at eg ville la min harme gå ut over dei i øydemarka og gjera ende på dei .
26020014	Eg greip inn for mitt namn skuld , så det ikkje skulle verta vanæra for augo på dei folka som var vitne til at eg førte israelittane ut .
26020015	Då lyfte eg handa der ute i øydemarka og svor at eg ikkje ville føra dei inn i det landet eg hadde gjeve dei , landet som fløymer med mjølk og honning , det herlegaste av alle land .
26020016	For dei vanvørde lovene mine og fylgde ikkje føreskriftene mine . Kviledagane mine vanhelga dei ; for i sitt hjarta heldt dei seg til avgudane sine .
26020017	Likevel hadde eg medkjensle med dei og rudde dei ikkje ut . Eg gjorde ikkje ende på dei i øydemarka .
26020018	Sidan sa eg til sønene deira i øydemarka : « Fylg ikkje føreskriftene åt fedrane dykkar , hald ikkje lovene deira , og gjer dykk ikkje ureine med avgudane deira !
26020019	Eg er Herren dykkar Gud . Fylg mine føreskrifter , ta vare på mine lover og lev etter dei !
26020020	Hald kviledagane mine heilage ! Dei skal vera eit teikn på pakta mellom meg og dykk , så de kan vita at eg er Herren dykkar Gud . »
26020021	Men sønene var trassige mot meg . Dei fylgde ikkje mine føreskrifter og heldt ikkje mine lover , endå det mennesket som held dei , får leva ; og kviledagane mine vanhelga dei . Då sa eg at eg ville la min harme gå ut over dei og stilla min vreide på dei i øydemarka .
26020022	Men eg heldt att mi straffande hand . Eg greip inn for mitt namn skuld , så det ikkje skulle verta vanæra mellom folka som hadde vore vitne til at eg førte israelittane ut .
26020023	Så lyfte eg handa der i øydemarka og lova at eg ville spreia dei mellom folkeslaga og strøya dei ut i landa .
26020024	For dei levde ikkje etter lovene mine , men vanvørde føreskriftene mine og vanhelga kviledagane mine , og augo deira hang ved avgudane åt fedrane .
26020025	Difor gav eg dei føreskrifter som ikkje var gode , og lover som dei ikkje kunne leva ved .
26020026	Eg lét dei verta ureine ved offergåvene sine , når dei lét alle dei fyrstefødde gå gjennom elden . Det gjorde eg for å setja støkk i dei , så dei skulle skjøna at eg er Herren .
26020027	Difor , menneske , skal du tala til Israels-ætta og seia til dei : Så seier Herren Gud : Fedrane dykkar spotta meg , trulause som dei var mot meg .
26020028	Eg førte dei likevel inn i det landet som eg med lyft hand hadde lova å gje dei . Men så snart dei såg ein høg haug eller eit lauvrikt tre , ofra dei sine slaktoffer der og bar fram sine gåver , som vekte min harme . Dit kom dei med offer som anga godt , og der rende dei ut sine drikkoffer .
26020029	Då spurde eg dei : « Kva er det med den offerhaugen som de går til ? » — Det heiter offerhaug den dag i dag .
26020030	Difor skal du seia til Israels-ætta : Så seier Herren Gud : Vil de gjera dykk ureine på same måten som fedrane dykkar og i utruskap springa etter dei avskyelege gudane deira ?
26020031	Når de kjem med gåver og lèt borna dykkar gå gjennom elden , vert de enno i dag ureine ved alle avgudane dykkar . Og så skulle de få spørja meg til råds , de israelittar ! Så sant eg lever , seier Herren Gud , eg lèt dykk ikkje spørja meg til råds .
26020032	Det skal aldri henda , det som leikar i hugen dykkar , når de seier : « Vi vil vera som andre folk , som ættene rundt ikring i landa , og dyrka stokk og stein . »
26020033	Så sant eg lever , seier Herren Gud : Eg vil rå over dykk med sterk hand og strak arm og såleis at min harme får fritt løp .
26020034	Eg vil føra dykk bort frå folka og samla dykk frå landa der de er spreidde . Det vil eg gjera med sterk hand og strak arm og såleis at min harme får fritt løp .
26020035	Så fører eg dykk til folkeøydemarka , og der vil eg halda dom over dykk , andlet til andlet .
26020036	Liksom eg heldt dom over fedrane dykkar i øydemarka ved Egypt , såleis vil eg halda dom over dykk , lyder ordet frå Herren Gud .
26020037	Eg lèt dykk gå framom under hyrdingstaven og fører dykk inn i ei bindande pakt .
26020038	Eg skil ut frå dykk dei som er ulydige og reiser seg mot meg . Eg fører dei bort frå det framande landet der dei held til ; men til Israels-landet skal dei ikkje få koma . Då skal de sanna at eg er Herren .
26020039	Men de , israelittar , så seier Herren Gud : Kvar av dykk kan berre gå og dyrka avgudane sine ! Men sidan skal de sanneleg høyra på meg og aldri meir vanæra mitt heilage namn med offergåvene og avgudane dykkar .
26020040	For på mitt heilage fjell , på Israels høge fjell , seier Herren Gud , skal heile Israels-ætta tena meg , alle som er i landet . Der skal eg visa dei godvilje . Eg vil spørja etter offergåvene dykkar og etter fyrstegrøda som de ber fram , alt det de vier til Herren .
26020041	For den gode offerangen skuld vil eg syna dykk godvilje når eg fører dykk bort frå folka og samlar dykk frå landa der de no er spreidde , og midt imellom dykk , for augo på dei andre folka , viser kor heilag eg er .
26020042	De skal sanna at eg er Herren , når eg fører dykk til Israels land , det landet som eg med lyft hand lova å gje fedrane dykkar .
26020043	Der skal de minnast åtferda dykkar , alt de gjorde dykk ureine med . Og de skal kjenna avsky for dykk sjølve fordi de gjorde så mykje vondt .
26020044	De skal sanna at eg er Herren , når eg for mitt namn skuld handlar så med dykk og ikkje som de hadde fortent , Israels ætt , etter dykkar vonde ferd og skamlause gjerningar , lyder ordet frå Herren Gud .
26020045	Herrens ord kom til meg , og det lydde så :
26020046	Menneske , vend deg sørover , rett di forkynning mot sør og tal profetord mot skogen der i landet !
26020047	Sei til skogen i sør : Høyr Herrens ord ! Så seier Herren Gud : Eg set eld på deg , og han skal svi av kvart tre i deg , både dei friske og dei turre . Den logande elden skal ikkje slokna , men skambrenna kvart andlet frå sør til nord .
26020048	Alle menneske skal sjå at det er eg , Herren , som har kveikt elden , og han skal ikkje slokna .
26020049	Då sa eg : Å , Herre Gud ! Dei seier om meg : « Han talar då alltid i likningar ! »
26021001	Herrens ord kom til meg , og det lydde så :
26021002	Menneske , vend deg mot Jerusalem , forkynn mot heilagdomen , og tal profetord mot Israels-landet !
26021003	Sei til Israels-landet : Så seier Herren : Sjå , eg kjem over deg . Eg dreg sverdet or slira og rydjar ut både rettferdige og gudlause hjå deg .
26021004	Fordi eg vil rydja ut både rettferdige og gudlause hjå deg , skal sverdet mitt fara ut or slira mot kvar skapning , frå sør til nord .
26021005	Alle som lever , skal sanna at eg , Herren , har drege sverdet or slira , og det skal ikkje koma dit att .
26021006	Men du , menneske , skal stynja , medan det knakar i hoftene . Det skal gjera så vondt at du styn beint framfor augo på dei .
26021007	Og når dei spør deg kvifor du styn , skal du svara : Fordi det kjem melding om noko som skal henda . Då vert kvart hjarta forskræmt , og alle hender vert slappe . Motet sviktar dei alle , og knea vert som vatn . Sjå , det kjem , det skal henda ! lyder ordet frå Herren Gud .
26021008	Herrens ord kom til meg , og det lydde så :
26021009	Menneske , tal profetord og sei : Så seier Herren : Eit sverd , — ja , eit sverd er kvesst og slipt ,
26021010	kvesst for å brukast til slakting , slipt for å blinka som lyn . — Eller skal vi gleda oss ? Ætta til son min — vanvørder riset . —
26021011	Sverdet vart gjeve til sliparen , for at han skulle ta det i handa . Så vart det kvesst og slipt for å gjevast til den — som skulle drepa .
26021012	Skrik og hyl , du menneske ! For sverdet skal råka mitt folk og alle Israels hovdingar . Dei er overlatne til sverdet saman med mitt folk . Difor skal du slå deg på hofta .
26021013	For prøvinga kjem . Og kven skal ho råka om ikkje dei — som vanvørder riset ? lyder ordet frå Herren Gud .
26021014	Du menneske , tal profetord og slå i hop hendene ! Både to og tre gonger — skal sverdet svingast . Det er eit sverd — som drep mange , eit veldig sverd — som gjev banesår ; det trugar dei på alle kantar .
26021015	Dei skal missa motet , og mange skal falla ; ved alle portane deira set eg sverdet som høgg ned . Å ve , det er laga for å lyna , kvesst blankt for å slakta .
26021016	Ver kvast og hogg til høgre og til venstre , dit egga di er vend .
26021017	Då skal eg òg — slå hendene saman og stilla min harme . Eg , Herren , har tala .
26021018	Herrens ord kom til meg , og det lydde så :
26021019	Du menneske , merk av to vegar som babylonarkongens sverd kan fylgja . Begge vegane skal gå ut frå eitt og same landet . Og der vegen tek av til ein by , skal du setja opp ein vegvisar
26021020	der vegane tek til , så sverdet kan fara til Rabba i ammonittlandet og til Juda , som har Jerusalem til fast by .
26021021	Attmed vegskilet , der dei to vegane byrjar , står babylonarkongen og tek varsel . Han kastar lodd med piler , spør husgudane til råds og ser på levra av offerdyr .
26021022	I høgre handa får han loddet « Jerusalem » . Der skal han reisa stormbukkar , opna munnen og la krigsropet ljoma , eit sterkt krigsrop . Han skal reisa stormbukkar mot portane , kasta opp ein voll og byggja skansar .
26021023	Folk synest dette er ein falsk spådom . For dei har fått heilage lovnader . Men Herren minner dei om deira skuld , som gjer at dei kjem i fangenskap .
26021024	Difor seier Herren Gud : De minner sjølve om dykkar skuld , når dykkar brot vert openberre , så synda viser seg i alt de gjer . Fordi dette har vorte kjent om dykk , skal de takast til fange .
26021025	Og du , gudlause ugjerningsmann , Israels fyrste , tida er komen då du skal få di endelege straff .
26021026	Så seier Herren Gud : Bort med turbanen , av med krona ! Det skal ikkje lenger vera som det var . Gjer det låge høgt og det høge lågt !
26021027	Eg legg alt i ruinar , berre ruinar . Det er ute med landet til dess han kjem , han som har retten til det . Han vil eg overlata det til .
26021028	Du menneske , tal profetord og sei : Så seier Herren Gud om ammonittane og spottorda deira : Eit sverd er drege for å slakta , eit sverd som er slipt — for å tyna og lyna .
26021029	Medan du får falske syner og spådomar som er lygn , skal sverdet rettast mot halsen på gudlause menn — som må døy . No er deira time komen , den tid då dei får — si endelege straff .
26021030	Stikk sverdet i slira att ! På staden der du vart til , i landet som du er ætta frå , der vil eg døma deg .
26021031	Eg lèt min harme — gå ut over deg og blæs min vreideeld — mot deg . Eg gjev deg over — til harde menneske , som er meistrar — til å øydeleggja .
26021032	Du skal verta til føde for elden , ditt blod skal renna — midt i landet , og ingen skal minnast — deg meir . Eg , Herren , har tala .
26022001	Herrens ord kom til meg , og det lydde så :
26022002	Du menneske , vil du døma byen som har blodskuld ? Då skal du la han få vita om all hans styggedom .
26022003	Du skal seia : Så seier Herren Gud : Å , for ein by ! Du lèt blodet renna i gatene , så di tid må koma , og lagar deg ufysne gudebilete , så du vert urein .
26022004	Med blodet du lét renna , har du ført skuld over deg , og med gudebileta du laga , har du gjort deg urein . Du har laga det så at dagane dine nærmar seg , at tida kjem då åra dine tek slutt . Difor gjer eg deg til spott og spe for folkeslag , ja for folk i alle land .
26022005	Både langt borte og nær ved skal folk spotta deg , du som har skjemt ut namnet ditt og er full av rådløyse .
26022006	Sjå , Israels leiarar som er i deg , by , brukar alle si makt til å renna ut blod .
26022007	Folket ditt vanvørder far og mor ; dei gjer vald mot innflyttarane og er harde med farlause og enkjer .
26022008	Heilagdomane mine vanvørder du , og kviledagane mine vanhelgar du .
26022009	Det er folk i deg som baktalar andre og vil ta livet av dei . Dei et offerkjøt på haugane dine og gjer andre skamlause ting .
26022010	Dei ligg med kona åt far sin og krenkjer kvinner som har si månadstid .
26022011	Éin gjer skamlause ting med kona åt nesten sin , ein annan skjemmer sonekona si , og den tredje krenkjer syster si , som er dotter til hans eigen far .
26022012	Somme tek imot pengar for å drepa menneske . Du tek renter og driv åger . Du gjer urett og vald mot nesten din . Men du gløymer meg , lyder ordet frå Herren Gud .
26022013	No slår eg hendene saman fordi du har skaffa deg urett vinning , og fordi du har rent ut blod .
26022014	Kan du halda motet oppe og ha styrke i hendene den dagen eg grip inn mot deg ? Eg , Herren , har tala , og eg skal setja det i verk .
26022015	Eg spreier deg mellom folkeslaga og strøyer deg ut i landa . Og eg friar deg heilt for ureinskapen din .
26022016	Beint for augo på folkeslag vert du vanæra for det du har gjort . Då skal du sanna at eg er Herren .
26022017	Herrens ord kom til meg , og det lydde så :
26022018	Menneske , for meg har israelittane vorte som slagg . Alle er dei som kopar , tinn , jern og bly i ein smelteomn . Som slagg mellom sølv har dei vorte .
26022019	Difor seier Herren Gud : Fordi de alle har vorte som slagg , vil eg samla dykk i Jerusalem .
26022020	Som ein samlar sølv , kopar , jern , bly og tinn i ein smelteomn og så kveikjer opp eld og smeltar det , så vil eg i min vreide og harme samla dykk , leggja dykk i omnen og smelta dykk .
26022021	Når eg samlar dykk og lèt min vreideeld loga mot dykk , skal de smelta i den .
26022022	Som sølvet smeltar i omnen , så skal de òg smeltast . Då skal de sanna at eg , Herren , har late min vreide gå ut over dykk .
26022023	Herrens ord kom til meg , og det lydde så :
26022024	Menneske , sei til Juda : Du er eit land som ikkje vart reinsa og ikkje fekk regn på vreidedagen .
26022025	Leiarane dine likna brølande løver som reiv sund det dei hadde fanga . Dei slukte menneske , tok rikdom og dyre skattar og gjorde mange i landet til enkjer .
26022026	Prestane der gjorde vald på mi lov og vanhelga mine heilagdomar . Dei gjorde ikkje skil på det som er heilagt og det som ikkje er heilagt , og lærte ikkje folk å skilja mellom ureint og reint . Dei lét att augo for kviledagane mine . Såleis vart eg vanhelga midt imellom dei .
26022027	Stormennene i landet likna ulvar som riv sund sitt bytte . Dei lét blodet renna og tok menneskeliv for urett vinning skuld .
26022028	Profetane strauk kalk på veggene for dei . Dei hadde falske syner og spådde lygn , når dei sa : « Så seier Herren Gud » , endå Herren ikkje hadde tala .
26022029	Folket i landet gjorde vald og røva og rana . Dei var harde med armingar og fattigfolk , og i strid med lov og rett trælka dei innflyttarane .
26022030	Eg leita mellom dei etter ein mann som kunne tena meg med å byggja opp muren og stella seg i rivnene til forsvar av landet , så det ikkje skulle verta øydelagt . Men eg fann ingen .
26022031	Så lét eg min vreide gå ut over dei , gjorde ende på dei i min brennande harme . Eg lét dei få att for sine gjerningar , lyder ordet frå Herren Gud .
26023001	Herrens ord kom til meg , og det lydde så :
26023002	Menneske , det var to kvinner , døtrer til ei og same mor .
26023003	Dei levde utuktig i sin ungdom ; dei dreiv hor i Egypt . Der tok dei på brysta deira og klemde deira jomfrubarm .
26023004	Den eldste heitte Ohola , og systera heitte Oholiba . Dei vart mine og fødde søner og døtrer . — Namnet Ohola står for Samaria og Oholiba for Jerusalem .
26023005	Ohola dreiv hor og var utru mot meg . Ho lengta etter elskarane sine , assyrarane , som kom til henne ,
26023006	statthaldarar og styresmenn , kledde i fiolett purpur , staute unge menn alle saman , ryttarar høgt til hest .
26023007	Ho gav seg til dei og dreiv hor ; dei var alle mellom Assurs gjævaste menn . Såleis gjorde ho seg urein med alle dei som ho lengta så etter , og med alle avgudane deira .
26023008	Ho gav ikkje opp det utuktige livet ho hadde ført heilt frå ho var i Egypt . Der låg dei med henne då ho var ung , klemde hennar jomfrubarm og auste sin elskhug ut over henne .
26023009	Difor gav eg henne over til elskarane hennar , assyrarane , som ho lengta så etter .
26023010	Dei kledde henne naken , tok sønene og døtrene hennar og drap henne med sverd . Ho fekk uord på seg mellom kvinner . Såleis fullførte dei domen over henne .
26023011	Det såg Oholiba , syster hennar . Likevel vart ho endå verre enn systera i sine lyster og sitt utuktige liv .
26023012	Ho lengta etter assyrarane , statthaldarar og styresmenn som kom til henne i staselege klede , ryttarar høgt til hest , staute unge menn alle saman .
26023013	Eg såg at ho òg vart urein ; begge gjekk dei same vegen .
26023014	Men endå lenger dreiv ho si utukt . Ho fekk sjå nokre menn som var teikna på veggen , bilete av kaldearar , rita inn med raudt .
26023015	Dei hadde belte om hoftene og hue som hang ned over hovudet . Alle såg ut som stridsmenn på vogner . Såleis var biletet av babylonarane , dei som har Kaldea til heimland .
26023016	Då ho såg mennene , fekk ho lyst på dei og sende bod til Kaldea etter dei .
26023017	Babylonarane kom til henne på elskhugslega og gjorde henne urein med si utukt . Men då ho såleis hadde vorte urein , vart ho inderleg lei av dei .
26023018	Sidan ho dreiv si utukt så openbert og kledde seg naken , vart eg lei av henne , liksom eg før hadde vorte lei av syster hennar .
26023019	Men endå lenger dreiv ho si utukt ; for ho kom i hug sin ungdoms dagar , då ho dreiv hor i Egypt .
26023020	No lengta ho etter horkarane der ; dei hadde lem som esel og sæd som hestar .
26023021	Du tenkte med lengsle på din ungdoms skamlause ferd , då egyptarane klemde barmen din og tok på dei unge brysta dine .
26023022	Difor , Oholiba , seier Herren Gud : No eggjar eg elskarane dine mot deg , dei som du vart så inderleg lei av ; eg lèt dei koma mot deg frå alle kantar :
26023023	babylonarane , alle kaldearane , mennene frå Pekod , Sjoa og Koa , og alle assyrarane saman med dei , staute unge menn , statthaldarar og styresmenn alle saman , stridsmenn på vogner og høgvørde menn , alle til hest .
26023024	Dei kjem imot deg frå nord med rullande vogner og ei mengd med folk . Store skjold , små skjold og hjelmar retter dei mot deg frå alle kantar . Eg set dei til domarar , og dei skal døma deg etter sine lover .
26023025	Eg lèt deg få kjenna min brennande vreide , og dei går laus på deg i harme . Nasen og øyro skjer dei av deg , og det som då er att av deg , skal falla for sverd . Sønene og døtrene dine tek dei , og det som enno er att av deg , skal elden øyda .
26023026	Dei riv av deg kleda og tek dine smykke .
26023027	Såleis gjer eg ende på di skamlause ferd og på det utuktige livet som du tok til med i Egypt . Du skal ikkje sjå etter elskarane dine , og egyptarane skal du ikkje tenkja på meir .
26023028	For så seier Herren Gud : Sjå , eg gjev deg i hendene på dei du hatar , dei som du vart så inderleg lei av .
26023029	Dei skal visa sitt hat mot deg og ta frå deg alt du vann med ditt strev . Dei lèt deg liggja naken og berr , så din utuktige kropp vert synleg . Det er ditt skamlause horeliv
26023030	som har fått slike fylgjer for deg ; for du var trulaus og sprang etter andre folk og gjorde deg urein med avgudane deira .
26023031	Du gjekk på same vegen som syster di ; difor lèt eg deg drikka den same skåla som ho .
26023032	Så seier Herren Gud : Skåla åt syster di skal du tøma , ho er både djup og vid . Då vert du til lått og spott ; skåla rømer mykje .
26023033	Du vert drukken og full av sorg ; skåla åt Samaria , syster di , er ei uhyggjeleg skål — som øydelegg .
26023034	Du må drikka henne ut — til siste dropen , tyggja på skålbrota og riva brysta dine sund . Eg har tala , lyder ordet frå Herren Gud .
26023035	Difor seier Herren Gud : Fordi du gløymde meg og vende meg ryggen , skal du få lida for di skamlause utukt .
26023036	Herren sa til meg : Menneske , vil du døma Ohola og Oholiba ? Då skal du la dei få vita om all sin styggedom .
26023037	Dei braut ekteskapet og har blod på hendene . Dei dreiv hor med avgudane sine , og dei borna som dei hadde født åt meg , gav dei til føde for dei .
26023038	Ja , endå meir har dei gjort mot meg : Dei gjorde heilagdomen min urein og vanhelga kviledagane mine .
26023039	Når dei hadde slakta borna sine for avgudane , kom dei same dagen inn i min heilagdom og vanhelga han . Sjå , så bar dei seg åt i mitt hus !
26023040	Ja , dei sende til og med bod etter menn som skulle koma langt bortanfrå . Og då det vart sendt bod etter dei , kom dei som du hadde lauga og sminka og pynta deg for .
26023041	Du sat på ei briken lege . Eit bord stod duka framføre , og der hadde du sett fram den røykjelse og olje som eg skulle ha .
26023042	Der inne høyrdest lyden av ei sorglaus mengd . Og til den store mengda av menn kom drikkebrør som vart henta frå øydemarka . Dei gav systrene armband på hendene og eit staseleg diadem på hovudet .
26023043	Då sa eg om den utlevde skjøkja : « No driv dei sanneleg hor med henne att , ja med henne ! »
26023044	Dei gjekk inn til henne ; som ein går til ei utuktig kvinne , så gjekk dei til Ohola og Oholiba , dei skamlause kvinnene .
26023045	Men rettferdige menn skal døma dei , som ein dømer kvinner som bryt ekteskapet og tek liv . For horkvinner er dei , og det er blod på hendene deira .
26023046	Så seier Herren Gud : Eg fører fram ein folkeskare mot dei og gjev dei over til mishandling og ran .
26023047	Folkeskaren skal steina dei og hogga dei ned med sverd . Sønene og døtrene deira skal dei drepa , og husa skal dei brenna .
26023048	Eg gjer ende på den skamlause utukta i landet . Alle kvinner skal ta lærdom av det og ikkje lenger driva hor som de .
26023049	De må sjølve ta ansvaret for den skamlause åtferda dykkar og bera straffa for den syndige avgudsdyrkinga . Då skal de sanna at eg er Herren Gud .
26024001	Herrens ord kom til meg i det niande året , den tiande dagen i den tiande månaden , og det lydde så :
26024002	Menneske , skriv opp for deg sjølv namnet på denne dagen . For nett i dag har babylonarkongen gått til åtak på Jerusalem .
26024003	Fortel ei likning til dette trassige folket og sei til dei : Så seier Herren Gud : Set gryta over ! Set henne over og slå vatn oppi !
26024004	Legg kjøtstykke nedi , berre gode stykke av lår — og bog ; fyll gryta med utvalde knokar !
26024005	Ta av dei finaste sauene ! Gjer så opp eld under gryta ! Du skal koka kjøtstykka — i henne , jamvel knokane skal du koka .
26024006	Så seier Herren Gud : Ve den blodige byen , gryta som har rusta , og som rustet ikkje går av . Ta stykke for stykke — ut or henne , utan at nokon kastar lodd — om dei .
26024007	For det vart utrent blod — der i byen . Dei lét det renna — på nakne berget og slo det ikkje ut på bakken , så molda kunne dekkja det .
26024008	For å gje harmen fritt løp , for å kunna ta hemn lét eg blodet renna — på nakne berget , så det ikkje skulle dekkjast til .
26024009	Difor seier Herren Gud : Ve den blodige byen ! Eg òg gjer bålet stort .
26024010	Ta mykje ved og kveik opp eld ! Kok kjøtet møyrt , — og slå suppa ut , så beina vert brende .
26024011	Lat gryta stå tom på glørne , lat henne verta så varm — at koparen gløder . Så skal ureinskapen — smeltast ut or henne og rustet verta borte .
26024012	Det har kosta strev og møde . Men elden tek ikkje bort — alt rustet .
26024013	Fordi du vart urein — ved di skjemdarferd , og ikkje vart kvitt — din ureinskap endå eg ville reinsa deg , så skal du ikkje verta rein att før eg får stilt min harme — på deg .
26024014	Eg , Herren , har tala , — og det skal henda ; eg lèt ikkje vera å gjera det . Eg sparer ingen — og angrar ikkje . Etter di ferd og dine gjerningar skal dei døma deg , seier Herren Gud .
26024015	Herrens ord kom til meg , og det lydde så :
26024016	Menneske , sjå , med ein brå død tek eg frå deg den som dine augo har hugnad i . Men du skal ikkje klaga og gråta og ikkje fella tårer .
26024017	Du skal berre sukka i stilla og ikkje halda syrgjehøgtid . Bind turbanen på deg og ta skor på føtene ! Dekk ikkje til skjegget , og et ikkje syrgjebrød !
26024018	Om morgonen tala eg til folket , og om kvelden døydde kona mi . Morgonen etter gjorde eg som eg var føresagd .
26024019	Då sa folket til meg : « Vil du ikkje seia oss kvifor du gjer dette ? »
26024020	Eg svara : Herrens ord kom til meg , og det lydde så :
26024021	Sei til Israels-ætta : Så seier Herren Gud : Sjå , eg vil vanhelga heilagdomen min , det stolte vernet som de ser med glede , og som de lengtar etter . Sønene og døtrene dykkar , som de lét vera att , skal falla for sverd .
26024022	Då skal de gjera som eg har gjort : De skal ikkje dekkja til skjegget og ikkje eta syrgjebrød .
26024023	Bind turbanen om hovudet og ta skor på føtene ! De må ikkje klaga og gråta . Men de skal visna bort i dykkar synder og stynja med kvarandre .
26024024	Esekiel skal vera eit teikn for dykk . Nett som han har gjort , skal de gjera . Når dette hender , skal de sanna at eg er Herren Gud .
26024025	Og du , menneske , den dagen eg tek frå dei deira vern , deira herlege fryd , det dei ser med glede , og det dei lengtar etter , sønene og døtrene deira ,
26024026	den dagen skal dei som slepp unna , koma til deg og fortelja om det .
26024027	Den dagen , når flyktningane kjem , skal munnen din latast opp . Du skal ikkje lenger vera mållaus , men tala . Du skal vera eit teikn for dei , og dei skal sanna at eg er Herren .
26025001	Herrens ord kom til meg , og det lydde så :
26025002	Menneske , vend deg mot ammonittane og tal profetord mot dei !
26025003	Sei til ammonittane : Høyr ordet frå Herren Gud : Så seier Herren Gud : Fordi du ropa spottord over heilagdomen min då han vart vanhelga , over Israels land då det vart lagt i øyde , og over Juda-ætta då ho laut fara i fangenskap ,
26025004	sjå , difor gjev eg deg over til austmennene , så dei kan ta deg i eige . Dei skal slå opp sine teltleirar i landet ditt og setja opp sine bustader der . Dei skal eta frukta di og drikka mjølka di .
26025005	Eg gjer Rabba til beitemark for kamelar , ammonittlandet til kvilestad for småfe . Då skal de sanna at eg er Herren .
26025006	Ja , så seier Herren Gud : Fordi du klappa i hendene , trappa med føtene og gledde deg over Israels land , med djup vanvørdnad i di sjel ,
26025007	difor retter eg ut handa mot deg og gjev deg til bytte for andre folk . Eg rydjar deg ut or folka , driv deg bort frå landa og gjer ende på deg . Då skal du sanna at eg er Herren .
26025008	Så seier Herren Gud : Moab og Se’ir sa : « Sjå , det har gått med Juda som med alle andre folk . »
26025009	Difor legg eg Moabs bergskråning open , så byane der , frå grensa av , går tapt , dei byane som er ein prydnad for folket : Bet-Jesjimot , Ba’al-Meon og Kirjatajim .
26025010	Eg gjev dei over til austmennene , så dei kan ta dei i eige , såleis som eg gjer med ammonittane , så dei ikkje skal nemnast mellom folka meir .
26025011	Over Moab vil eg òg halda dom , og då skal dei sanna at eg er Herren .
26025012	Så seier Herren Gud : Fordi Edom tok hemn over Juda-ætta og med hemnen førte skuld over seg ,
26025013	difor seier Herren Gud : Eg vil retta ut handa mot Edom , rydja ut folk og fe or landet og gjera det audt . Frå Teman til Dedan skal dei falla for sverd .
26025014	Eg vil la Israel , folket mitt , fullføra hemnen over Edom . Dei skal fara åt med Edom så som min vreide og harme krev , og dei skal få kjenna min hemn , seier Herren Gud .
26025015	Så seier Herren Gud : Fordi filistarane tok hemn , ja hemnde seg med vanvørdnad i si sjel og herja og øydde på grunn av gamal fiendskap ,
26025016	difor seier Herren Gud : Eg retter ut handa mot filistarane ; eg rydjar ut kretarane og gjer ende på resten av dei som bur utmed havet .
26025017	Eg tek ein hard hemn over dei når eg tuktar dei i min harme . Og dei skal få sanna at eg er Herren , når eg lèt min hemn koma over dei .
26026001	I det ellevte året , den fyrste dagen i den fyrste månaden , kom Herrens ord til meg , og det lydde så :
26026002	Menneske , Tyrus har sagt — om Jerusalem : « Ha-ha ! — Folkeporten er sprengd ; no er det eg som tek over . Eg vert rik , — medan han ligg aud . »
26026003	Difor seier Herren Gud : Sjå , eg kjem imot deg , Tyrus . Eg fører mange folkeslag — mot deg , liksom havet — lèt bylgjene velta fram .
26026004	Dei øydelegg murane — kring Tyrus og riv ned tårna der . Eg sopar bort moldjorda i byen og gjer han til eit nake berg .
26026005	Han skal verta ein turkeplass — for garn der han ligg uti havet . For eg har tala , — seier Herren Gud . Han skal verta eit bytte — for andre folk ,
26026006	og i dotterbyane på fastlandet skal menneska verta drepne — med sverd . Dei skal få sanna — at eg er Herren .
26026007	Ja , så seier Herren Gud : Eg lèt Babels konge , — Nebukadnesar , han som er konge over kongar , dra mot Tyrus frå nord , med hestar og vogner — og ryttarar og med ein veldig hær .
26026008	I dotterbyane dine — på fastlandet skal han drepa folket — med sverd . Han skal byggja skansar , kasta opp ein voll ikring deg og reisa skjoldtak mot deg .
26026009	Så støyter han stormbukken — mot murane dine og bryt tårna ned — med brekkjern .
26026010	Han har så mange hestar at støvet frå dei — skal dekkja deg . Larmen av ryttarar og vognhjul skal få murane dine til å skjelva når han fer inn — gjennom portane dine , som ein dreg inn — i ein hærteken by .
26026011	Med hovane av hestane sine trakkar han ned — alle gatene dine . Han drep ditt folk med sverd og styrtar dine sterke søyler — til jorda .
26026012	Så røvar dei din rikdom og tek dine varer som bytte . Dei bryt ned dine murar og riv dine herlege hus . Steinar , bjelkar og grus kastar dei på sjøen .
26026013	Då gjer eg slutt — på dine ståkande songar , dine lyrer — skal ikkje høyrast meir .
26026014	Eg gjer deg til eit nake berg , du vert ein turkeplass for garn . Aldri skal du byggjast opp att . Eg har tala , lyder ordet frå Herren Gud .
26026015	Så seier Herren Gud til Tyrus : Sanneleg , havsens strender — skal skjelva når du fell med bulder og brak , når dei som er gjennombora , — styn , og mange vert drepne i byen .
26026016	Då skal alle fyrstane ved havet stiga ned frå sine troner , leggja bort sine kapper og ta av seg dei fargerike kleda . Dei vert gripne av redsle og set seg på jorda ; dei skjelv kvar augneblink og fæler når dei ser deg .
26026017	Så set dei i — med ein klagesong over deg : Å , at du har gått til grunne , har kvorve frå havet , — du lovpriste by ! Byen og folket der — hadde makta på havet , spreidde redsle blant alle — som budde ikring .
26026018	Strendene skjelv — den dagen du fell , øyane i havet vert gripne — av redsle fordi du fekk slik endelykt .
26026019	For så seier Herren Gud : Når eg gjer deg til ein herja by , lik byar — som det ikkje bur folk i , når eg lèt storhavet stiga , så veldige vassmengder — dekkjer deg ,
26026020	då fører eg deg ned — med dei som går i grav , ned til folk som levde før . Eg lèt deg bu i landet der nede , som liknar ruinar — frå gamle dagar , saman med dei — som har gått i grav . Du skal ikkje koma att og få deg ein stad — i landet åt dei levande .
26026021	Eg gjer deg til ei skræmsle , du skal ikkje meir vera til . Folk skal leita , — men aldri finna deg meir , lyder ordet frå Herren Gud .
26027001	Herrens ord kom til meg , og det lydde så :
26027002	Du menneske , set i med ein klagesong over Tyrus !
26027003	Sei til Tyrus som ligg der med ope tilgjenge til havet , og som handlar med folk på mange strender : Så seier Herren Gud : Tyrus , du har sagt — om deg sjølv : « Fullkomen er eg i venleik . »
26027004	Midt uti havet — går dine grenser ; dei som bygde deg , gjorde deg storfager .
26027005	Av sypressar frå Senir laga dei alle dine plankar ; sedrar henta dei frå Libanon og bygde deg ei mast .
26027006	Årane dine laga dei av store tre frå Basan og stamnen , — innlagd med elfenbein , av sypressar — frå kittearstrendene .
26027007	Seglet , — som skulle vera ditt merke , var av fargerikt lin frå Egypt , og taket i kahytta av purpur , raudt og fiolett , — frå Elisja-strendene .
26027008	Folk frå Sidon og Arvad var rorskarar hjå deg , Tyrus , og dei mest dugande — mennene dine hadde du til styrmenn .
26027009	Gamle og kunnige menn — frå Byblos var hjå deg — og bøtte skadane dine . Alle skip på havet — og sjømennene om bord kom til deg og bytte varer .
26027010	Menn frå Persia , Lud og Put gjorde teneste i hæren din . Skjold og hjelmar — hengde dei opp hjå deg , og dei kasta glans over deg .
26027011	Menn frå Arvad stod saman med krigarane dine rundt ikring på murane , og dei var vaktmenn i tårna . Skjolda sine hengde dei opp rundt ikring på murane dine . Såleis gjorde dei deg fullkomleg fager .
26027012	Tarsis handla med deg fordi du hadde så mykje av alle slag varer . Det dei kjøpte av deg , betalte dei med sølv og jern , tinn og bly .
26027013	Javan , Tubal og Mesjek dreiv handel med deg . Dei gav deg trælar og bronsekar i byte .
26027014	Frå folket i Togarma fekk du arbeidshestar , ridehestar og muldyr for varene dine .
26027015	Folk frå Rhodos handla med deg , ja mange øyar gjorde oppkjøp hjå deg . I staden gav dei deg elfenbein og ibenholt .
26027016	Edomittane handla med deg fordi du hadde så mange varer . I byte gav dei deg edelsteinar , raudt purpur og fargerikt ty , fint lin , korallar og rubinar .
26027017	Juda og Israel dreiv handel med deg . Kveite frå Minnit , bakverk , honning , olje og balsam gav dei deg i byte .
26027018	Damaskus handla med deg fordi du hadde så store mengder med varer og allslags gods . Dei kom med vin frå Helbon og ull frå Sahar .
26027019	Dan og Javan gav deg varer frå Usal for det dei kjøpte av deg . Smijern , kanel og kalmus fekk du i byte .
26027020	Dedan dreiv handel med deg ; dei selde stoff til rideteppe .
26027021	Arabarane og alle hovdingane i Kedar dreiv oppkjøp hjå deg . Lam og verar og bukkar gav dei deg i byte .
26027022	Kjøpmenn frå Saba og Rama handla med deg . Den finaste balsam , alle slag dyre steinar og gull gav dei for varene dine .
26027023	Folk frå Karan , Kanne og Eden og kjøpmenn frå Saba , Assur og Kilmad dreiv òg handel med deg .
26027024	På marknaden din selde dei staselege klede og purpurkapper , mangleta ty og teppe i to fargar og snorer som var tvinna fast .
26027025	Tarsis-skip — var dine handelskaravanar . Du var fylt av varer — og tungt lasta når du drog langt til havs .
26027026	Dine rorskarar førte deg — i mange farvatn . Men så kjem stormen frå aust og knuser deg der ute på havet .
26027027	Ditt gods — og dine handelsvarer , dine sjømenn — og dine styrmenn , dei som bøtte skadane dine , dine handelsmenn — og alle dine krigarar , heile mannskapet — som du hadde om bord , søkk i havet — den dagen du går under .
26027028	Når styrmennene skrik — i si naud , må beitemarkene skjelva .
26027029	Alle rorskarar — stig ut or sine skip , kvar sjømann , — kvar styrmann går i land .
26027030	Dei set i og ropar høgt og klagar bittert over deg ; dei kastar jord på hovudet og velter seg i oska .
26027031	For di skuld — rakar dei seg snaue og bind syrgjeklede om seg . Med sorg i hugen græt dei og klagar bittert over deg .
26027032	Dei set i med likklage og syng ein syrgjesong — over deg : Kven har vorte tagal — som Tyrus , der han ligg midt uti sjøen ?
26027033	Når varene dine — kom inn frå havet , metta du mange folkeslag . Med alt ditt gods — og alle dine varer gjorde du kongar på jorda rike .
26027034	No er du knust — og sokken i havet ; varene dine — og alt ditt mannskap har gått til grunne med deg .
26027035	Alle som bur — på havsens strender , fæler når dei tenkjer på deg ; kongane deira — er stive av skrekk og bleike i andletet av redsle .
26027036	Kjøpmenn i andre land — spottar deg . Du har vorte til skrekk og gru ; borte er du for alltid .
26028001	Herrens ord kom til meg , og det lydde så :
26028002	Menneske , sei til fyrsten i Tyrus : Så seier Herren Gud : Hovmodig er ditt hjarta når du seier : « Eg er ein gud og sit på eit gudesete — uti havet . » Du er berre eit menneske — og ikkje ein gud , likevel kjenner du deg — som ein gud .
26028003	Sjå , du er visare enn Daniel , ingen løyndom er duld for deg .
26028004	Med visdom og vit — har du vunne deg rikdom ; i dine skattkammer — har du samla gull og sølv .
26028005	Med din store klokskap — i handel auka du din rikdom ; men rikdomen — gjorde deg hovmodig .
26028006	Difor seier Herren Gud : Fordi du kjenner deg — som ein gud ,
26028007	sjå , difor sender eg mot deg framande folkeslag — som ikkje tek omsyn . Trass i din storslegne visdom dreg dei sverdet mot deg og vanhelgar deg — i din strålande glans .
26028008	Dei støyter deg ned i grava ; midt uti havet skal du døy lik folk som vert slegne i hel .
26028009	Vil du då seia at du er ein gud , andlet til andlet — med dine drapsmenn ? Du er ingen gud , — men berre eit menneske i hendene på dine banemenn .
26028010	Som dei uomskorne — skal du døy for handa åt framande . For eg har tala , — seier Herren Gud .
26028011	Herrens ord kom til meg , og det lydde så :
26028012	Menneske , set i med ein klagesong over kongen i Tyrus og sei til han : Så seier Herren Gud : Du var seglet på det fullkomne , full av visdom og venleik .
26028013	Du budde i Eden , Guds hage , og var dekt — med alle slag dyre steinar : rubin , topas og diamant , krysolitt , karneol og jade , safir , turkis og smaragd . Dine handtrommer og smykke var innlagde med gull ; dei vart laga den dagen du vart fødd .
26028014	Eg gjorde deg til ein strålande , — vernande kjerub . Du var på det heilage — gudefjellet , og gjekk ikring — mellom glitrande steinar .
26028015	Frå den dagen du vart fødd , var du heil i di ferd , til dess det vart funne urett — hjå deg .
26028016	Din store handel — førte med seg at du vart fylt av vald — og tok til å synda . Då dreiv eg deg bort — frå gudefjellet og gjorde ende på deg , du vernande kjerub , mellom dei glitrande steinane .
26028017	Din venleik — gjorde deg hovmodig , og fordi du var så strålande , øydde du din visdom . Då kasta eg deg til jorda og gav deg over til kongar , så dei kunne sjå på deg — med lyst .
26028018	Med all di skuld — og din urett i handel vanhelga du dine heilagdomar . Så sende eg eld imot deg , og han gjorde ende på deg . Eg lét deg verta til oske — på jorda for augo på alle som såg deg .
26028019	Alle som kjende deg — ute mellom folka , fælte då dei såg deg . Du har vorte til skrekk og gru , og borte er du for alltid .
26028020	Herrens ord kom til meg , og det lydde så :
26028021	Menneske , vend deg mot Sidon , tal profetord mot byen
26028022	og sei : Så seier Herren Gud : Sjå , no kjem eg mot deg , Sidon ; eg vil visa mi guddomsmakt — på deg . Folket skal sanna — at eg er Herren , når eg held dom over byen og der viser kor heilag eg er .
26028023	Eg sender pest over byen og lèt blodet renna i gatene . Menn vert drepne , — dei fell for sverd som vert rette mot byen — frå alle kantar . Då skal dei sanna — at eg er Herren .
26028024	Israelittane — skal ikkje lenger plagast av taggar som stikk — og klunger som svir , av grannefolk — som vanvørder dei . Dei skal sanna at eg er Herren .
26028025	Så seier Herren Gud : Når eg samlar israelittane frå folka dei er spreidde imellom , vil eg midt imellom dei , for augo på folkeslaga , visa kor heilag eg er . Dei skal få bu i sitt land , det som eg gav Jakob , tenaren min .
26028026	Ja , der skal dei bu trygt , byggja hus og planta vingardar . Dei skal bu trygt , medan eg held dom over alle grannefolka som vanvørder dei . Då skal dei sanna at eg er Herren deira Gud .
26029001	I det tiande året , den tolvte dagen i den tiande månaden , kom Herrens ord til meg , og det lydde så :
26029002	Menneske , vend deg mot farao , kongen i Egypt ! Tal profetord mot han og mot heile Egypt
26029003	og sei : Så seier Herren Gud : No kjem eg imot deg , farao , konge over Egypt , du store sjøuhyre som ligg midt i elvane dine , du som seier : « Nilen er min , det er eg som har skapt han . »
26029004	Eg set krokar i dine kjakar og lèt all fisken i Nilen hanga fast i dine skjel . Så dreg eg deg opp or Nilen saman med all fisken i elva som heng fast i dine skjel .
26029005	Eg kastar deg ut i øydemarka med all den fisken — som var i Nilen . Der vert du liggjande — på marka ; du skal aldri samlast — eller sankast meir . Eg gjev deg til føde for dyra — på marka og for fuglane — under himmelen .
26029006	Då skal alle som bur i Egypt , sanna at eg er Herren . Du har vore ei støtte av sev — for Israel ,
26029007	difor vert du knekt — når dei tek deg i handa , men du kløyver handa — på dei alle . Når dei stør seg på deg , — bryt du saman , men du får alle hofter — til å skjelva .
26029008	Difor seier Herren Gud : Sjå , no sender eg sverd — imot deg og rydjar ut både folk og fe .
26029009	Egypt skal verta audn — og øydemark , og folket skal sanna — at eg er Herren . Fordi du har sagt : — « Nilen er min , det er eg som har skapt han , »
26029010	difor går eg mot — både deg og Nilen og gjer Egypt til audn — og øydemark , uhyggjeleg aud — frå Migdol til Syene , ja , til grensa mot Nubia .
26029011	Der skal ikkje eit menneske — setja sin fot , ikkje eit dyr skal fara ikring ; landet skal liggja ubygt — i førti år .
26029012	Eg gjer Egypt til ei øydemark mellom land — som er aude og tome , og byane der — skal liggja uhyggjeleg aude mellom andre ruinbyar — i førti år . Eg spreier egyptarane — mellom folka og strøyer dei — kringom i landa .
26029013	Men så seier Herren Gud : Når førti år er lidne , vil eg samla egyptarane frå folka — dei er spreidde imellom .
26029014	Eg vender lagnaden — for egyptarane og fører dei attende til Patros , det landet dei kom ifrå , og der skal dei vera eit lite rike .
26029015	Det skal vera mindre — enn andre rike og skal ikkje lenger lyfta seg over dei andre folka . Eg lèt dei verta så få i talet at dei ikkje kan rå — over folkeslag .
26029016	For Israels ætt — skal dei aldri meir vera ei livd som minner meg om den synd dei gjer når dei fylgjer Egypt . Dei skal sanna — at eg er Herren Gud .
26029017	I det tjuesjuande året , den fyrste dagen i den fyrste månaden , kom Herrens ord til meg , og det lydde så :
26029018	Menneske ! Nebukadnesar , kongen i Babylonia , har late hæren sin streva hardt mot Tyrus . Kvart hovud er skallet , og skinnet er avslite på kvar aksel . Men korkje han eller hæren hans har fått løn av Tyrus for alt sitt strev .
26029019	Difor seier Herren Gud så : Sjå , no gjev eg Egypt til babylonarkongen Nebukadnesar . Han skal føra bort rikdomen der , røva og rana og ta hærfang , og det skal hæren hans ha i løn .
26029020	Eg gjev han Egypt til løn for det strevet han har hatt for meg , lyder ordet frå Herren Gud .
26029021	Den dagen lèt eg eit horn veksa fram for Israels-ætta . Og eg lèt deg opna munnen midt imellom dei . Då skal dei sanna at eg er Herren .
26030001	Herrens ord kom til meg , og det lydde så :
26030002	Menneske , tal profetord og sei : Så seier Herren Gud : Klag og rop : Å , for ein dag !
26030003	Dagen er nær , — ja , Herrens dag er nær . Det er ein dag — med mørke skyer , ei tid med dom over folkeslag .
26030004	Det kjem eit sverd mot Egypt . I Nubia skal folket skjelva — av angst når egyptarar vert drepne — og fell , når rikdomen deira vert teken og grunnmurane — vert nedrivne .
26030005	Dei som bur i Nubia , — Put og Lud , alt blandingsfolket — og libyarane , og menn i landet — som dei har pakt med , skal falla for sverd — saman med dei .
26030006	Så seier Herren : Dei som støttar egyptarane , — skal falla , deira stolte makt — skal bryta saman ; frå Migdol til Syene — skal dei falla for sverd , lyder ordet frå Herren Gud .
26030007	Egypt skal liggja audt — mellom øydelagde land , og byane skal liggja — mellom øydelagde byar .
26030008	Då skal dei sanna — at eg er Herren , når eg set eld på Egypt , og alle som hjelper landet , — vert knuste .
26030009	Den dagen skal sendebod — frå meg dra av stad , dei dreg ut på skip for å skræma — dei trygge nubiarane . Dei skal skjelva av angst når dagen kjem for Egypt . Ja sjå , han kjem !
26030010	Så seier Herren Gud : Eg lèt Nebukadnesar , — kongen i Babylonia , gjera ende på — den ståkande hopen i Egypt .
26030011	Han og folket hans med han , dei verste valdsmenn — mellom folka , skal koma dit og herja landet . Dei skal dra sine sverd — mot Egypt og fylla landet med drepne .
26030012	Eg lèt elvane turka ut og sel landet til vonde menn . Både det og alt som er i det , lèt eg framande øydeleggja . Eg , Herren , har tala .
26030013	Så seier Herren Gud : Eg vil gjera ende på avgudane , rydja ut dei gagnlause gudane — i Nof ; det skal aldri meir — vera nokon fyrste i Egypt . Såleis spreier eg redsle i landet .
26030014	Eg legg Patros i øyde , set eld på Soan og held dom over No .
26030015	Eg lèt min harme — gå ut over Sin , den sterke festningsbyen — i Egypt , og rydjar ut folkehopen i No .
26030016	Når eg set eld på Egypt , må Sin vri seg og skjelva . No vert storma av fiendar , og Nof vert teke — midt på ljose dagen .
26030017	Dei unge menn i On — og Pi-Beset skal falla for sverd , dei andre må fara — i fangenskap .
26030018	I Takpanhes vert dagen mørk ; der bryt eg styrarstavane — i Egypt , så den stolte makta i landet — tek slutt . Mørke skyer — skal liggja over byen , døtrene der — må fara i fangenskap .
26030019	Eg fullfører domen over Egypt , og dei skal sanna — at eg er Herren .
26030020	I det ellevte året , den sjuande dagen i den fyrste månaden , kom Herrens ord til meg , og det lydde så :
26030021	Menneske , eg har brote armen på farao , kongen i Egypt . Sjå , ingen har fetla han , så han kan verta frisk att . Ingen har lagt forbinding — på han , så han vert sterk nok — til å gripa sverdet .
26030022	Difor seier Herren Gud : No går eg mot farao , — kongen i Egypt . Eg vil knekkja armane hans , både den sterke og den brotne , og sverdet slår eg — or handa hans .
26030023	Så spreier eg egyptarane — mellom folka og strøyer dei ut i landa .
26030024	Eg gjer babylonarkongens — armar sterke og gjev han sverdet mitt — i handa ; men armen til farao bryt eg , så han ligg for hans føter og styn med banesår .
26030025	Når eg gjer babylonarkongens — armar sterke , men lèt faraos armar siga , då skal de sanna — at eg er Herren . For eg legg mitt sverd — i babylonarkongens hand , og han retter det mot Egypt .
26030026	Når eg spreier egyptarane — mellom folka og strøyer dei ut i landa , då skal dei sanna — at eg er Herren .
26031001	I det ellevte året , den fyrste dagen i den tredje månaden , kom Herrens ord til meg , og det lydde så :
26031002	Menneske , tal til farao , kongen i Egypt , og til folkehopen der : Kven liknar du i din stordom ?
26031003	Sjå på Assyria ! Det var som ein seder — på Libanon , med fagre greiner , — høg av vokster , som ein skuggefull skog . Krona rakk opp — mellom skyene .
26031004	Vatnet fekk sederen til å veksa , vatnet i djupet gjorde han høg . Det hadde sine årer rundt staden der han — var planta , og rann i bekker — til alle tre på marka .
26031005	Difor vart sederen høgare enn alle andre tre på marka . Greinene vart mange — og kvistene lange , fordi han fekk rikeleg med vatn og breidde seg utover .
26031006	Alle slag fuglar — under himmelen bygde seg reir — i greinene på sederen ; alle dyr på marka fødde sine ungar — under lauvverket hans ; og i skuggen av treet heldt mange folkeslag til .
26031007	Sederen vart stor og fager med sine lange greiner ; for røtene nådde så langt ned at dei fekk rikeleg med vatn .
26031008	Ingen seder i Guds hage kunne mæla seg med han ; ingen sypress — hadde slike greiner og ingen platan så rikt lauvverk . Det fanst ikkje eit tre — i Guds hage som var så fagert som han .
26031009	Så fager hadde eg gjort han med ein rikdom av greiner at alle Eden-tre i Guds hage vart avundsjuke på han .
26031010	Difor seier Herren Gud : Fordi sederen vart så høg av vokster at han tøygde krona si opp mellom skyene , og fordi han vart stolt av sin stordom ,
26031011	gav eg han over til hovdingen over folka , så han kunne gjera med han etter hans vondskap og driva han bort .
26031012	Framande folkeslag , som ikkje tok omsyn , hogg han ned og slengde han bortover fjella . Greinene datt ned i alle dalar , og lauvverket vart rive sund i alle bekkefar i landet . Alle folk på jorda gjekk ut or skuggen hans og lét han liggja .
26031013	På den falne stomnen slo alle fuglar under himmelen seg ned , og til lauvverket kom alle dyr på marka .
26031014	Difor skal ikkje noko tre som står attmed vatn , veksa for høgt og tøya krona si opp mellom skyene . Og dei sterkaste av dei , dei som syg til seg vatn , skal ikkje stå der så stolte . For dei er alle gjevne døden i vald og må fara til landet der nede , til menneske som har gått i grav .
26031015	Så seier Herren Gud : Den dagen sederen fór til dødsriket , lét eg havdjupet syrgja over han . Eg dekte det til og stogga straumane der ; mengder av vatn vart haldne att . Eg kledde Libanon i svart for sederen skuld , og alle tre på marka turka bort av sorg over han .
26031016	Eg lét han falla med slikt brak at folkeslag skalv , då eg førte han ned til dødsriket saman med dei som går i grav . I landet der nede fekk dei trøyst , alle dei likaste Eden-trea , alle dei beste på Libanon , som saug til seg vatn .
26031017	Dei òg laut fara til dødsriket saman med sederen , ned til dei som var falne for sverd . Og dei som heldt til i skuggen av treet , vart strøydde ut mellom folkeslaga .
26031018	Kven er du då lik mellom trea i Eden i herlegdom og høgd ? Saman med Eden-trea skal du støytast ned til dødsriket . Der skal du liggja mellom uomskorne , mellom dei som er drepne med sverd . Så går det med farao og heile hans hop , lyder ordet frå Herren Gud .
26032001	I det tolvte året , den fyrste dagen i den tolvte månaden , kom Herrens ord til meg , og det lydde så :
26032002	Menneske , set i med ein klagesong over farao , kongen i Egypt , og sei til han : Tagal har du vorte , — du løve mellom folka . Du var som eit sjøuhyre — i havet , frøsande fór du i elvane dine . Du grumsa til vatnet — med føtene og rota opp gjørme i elvane .
26032003	Så seier Herren Gud : No breier eg garnet mitt — over deg medan mange folk er samla , og dei skal dra deg opp — med nota .
26032004	Eg slengjer deg opp på land og kastar deg ut over marka . Eg lèt alle slag fuglar — slå seg ned på deg , alle dyr på jorda — metta seg av deg .
26032005	Eg legg kjøtet ditt på fjella og fyller dalane — med kroppen din .
26032006	Så vatnar eg jorda — med væska frå deg , med blodet som renn på fjella , og fyller bekkefara .
26032007	Når eg lèt deg slokna , — dekkjer eg himmelen , og stjernene kler eg i svart . Over sola breier eg skyer , og månen skin ikkje meir .
26032008	Kvart ljos — som lyser på himmelen , lèt eg svartna for di skuld ; eg sender mørker over landet , lyder ordet frå Herren Gud .
26032009	Eg gjer mange folk urolege når eg tek fangar hjå deg og fører dei ut — mellom folkeslaga , til land du ikkje kjenner .
26032010	Eg lèt mange folk — verta skræmde over deg , kongane deira skal fæla når eg svingar sverdet — framfor dei . Kvar augneblink — skal dei skjelva for sitt liv den dagen du fell .
26032011	Ja , så seier Herren Gud : Babylonarkongens sverd — skal koma over deg .
26032012	Din hop lèt eg falla — for kjempers sverd , alle er dei hardare — enn andre folk . Dei herjar det egyptarane — er stolte av , heile hopen vert utrudd .
26032013	Alt feet der gjer eg ende på , det vert borte — frå dei store vassdrag , som ikkje lenger — skal grumsast til av menneskefot — eller dyreklauver .
26032014	Så gjer eg vatnet klårt og reint , og elvane lèt eg renna som olje , lyder ordet frå Herren Gud .
26032015	Når eg gjer Egypt — til ei øydemark , så landet ligg audt og tomt , når eg slår ned alle — som bur der , då skal dei sanna — at eg er Herren .
26032016	Dette er ein klagesong , og som ein klagesong skal han syngjast . Kvinnene rundt i landa skal syngja han . Om Egypt og heile hopen der skal klagesongen lyda , seier Herren Gud .
26032017	I det tolvte året , den femtande dagen i månaden , kom Herrens ord til meg , og det lydde så :
26032018	Menneske , syng ein klagesong over hopen i Egypt ! Lat dei fara ned , og kvinner frå andre folkeslag saman med dei ! Mektige menn må fara til landet djupt der nede , saman med dei som går i grav .
26032019	Kanskje du er betre enn andre ? Stig ned og legg deg — hjå uomskorne !
26032020	Egyptarane skal falla mellom menn — som vert drepne med sverd . Sverdet er drege og lyft mot landet og heile hopen der .
26032021	Nede frå dødsriket — skal sterke kjemper seia om farao — og hans hjelpesmenn : « No har dei fare ned og lagt seg mellom uomskorne , — drepne med sverd . »
26032022	Der er Assur — og heile hans fylking rundt ikring hans grav . Alle vart drepne , — dei fall for sverd
26032023	og fekk sine graver inst i hola . Fylkinga ligg der — rundt ikring hans grav . Alle vart drepne , — dei fall for sverd , dei som spreidde redsle — ikring seg medan dei levde .
26032024	Der er Elam og heile hans hop rundt ikring hans grav . Alle vart drepne , — dei fall for sverd ; uomskorne fór dei til landet djupt der nede , dei som spreidde redsle — ikring seg medan dei levde . No må dei bera si vanære saman med dei — som gjekk i grav .
26032025	— Midt imellom drepne — fekk han si lege og heile hopen rundt — hans grav . Alle er uomskorne ; dei vart drepne med sverd , for det fylgde redsle med dei medan dei levde . No må dei bera si vanære saman med dei — som gjekk i grav . Midt imellom drepne — vart dei lagde . —
26032026	Der er Mesjek og Tubal — med heile deira hop rundt ikring hans grav . Alle er uomskorne ; dei vart drepne med sverd , for det fylgde redsle med dei medan dei levde .
26032027	Dei ligg ikkje mellom kjempene som fall i gamle dagar og fór ned til dødsriket med sine krigsvåpen . Deira sverd vart lagde — under hovudet på dei . Deira synd og skuld låg tungt på deira bein . For det fylgde redsle — med kjempene medan dei levde .
26032028	Du òg skal verta knust — mellom uomskorne og liggja hjå dei — som er drepne med sverd .
26032029	Der er Edom med sine kongar og alle sine hovdingar , dei som trass i all si heltekraft må liggja mellom dei som fall for sverd . Dei skal liggja hjå dei uomskorne , hjå dei som steig ned i grava .
26032030	Der er alle fyrstane frå nord og alle dei frå Sidon , som trass i den redsla dei spreidde , laut fara ned med dei falne . Med all si heltekraft vart dei til skammar . Der ligg dei uomskorne hjå dei som vart drepne med sverd . No må dei bera si vanære saman med dei som gjekk i grav .
26032031	Farao skal sjå dei og finna trøyst etter tapet av heile sin hop . Farao og heile hans hær skal verta drepne med sverd , seier Herren Gud .
26032032	For eg lét det stå skrekk av han medan han levde . No skal farao og heile hans hop få si lege mellom uomskorne , hjå dei som vart drepne med sverd , lyder ordet frå Herren Gud .
26033001	Herrens ord kom til meg , og det lydde så :
26033002	Menneske , tal til landsmennene dine og sei : Når eg sender sverd mot eit land , vil folket der velja ut ein av sine eigne og gjera han til sin vaktmann .
26033003	Når så mannen ser sverdet koma mot landet , blæs han i horn og åtvarar folket .
26033004	Om nokon som høyrer hornljomen , ikkje bryr seg om åtvaringa , så sverdet kjem og riv han bort , då er han sjølv skuld i sin død .
26033005	Han høyrde hornljomen , men brydde seg ikkje om åtvaringa . Difor må han sjølv ta skulda for sin død . Hadde han late seg åtvara , hadde han berga livet .
26033006	No kan det henda at vaktmannen ser sverdet koma , men ikkje blæs i hornet og ikkje åtvarar folket . Når sverdet kjem og riv bort einkvan av dei , då hender det fordi han har synda . Men vaktmannen krev eg til rekneskap for hans død .
26033007	Du menneske , eg har sett deg til vaktmann for Israels ætt . Når du høyrer eit ord frå min munn , skal du åtvara dei frå meg .
26033008	Når eg seier til ein gudlaus mann : « Du skal sanneleg døy » , og du ikkje åtvarar han mot det livet han fører , då skal han døy fordi han har synda . Men deg krev eg til rekneskap for hans død .
26033009	Men åtvarar du han mot hans gudlause liv for at han skal venda om , og han likevel ikkje vender om , då skal han døy fordi han har synda . Men du har berga livet .
26033010	Du menneske , sei til Israels-ætta : De tenkjer som så : « Fordi vår synd og skuld ligg tungt på oss , visnar vi bort . Korleis kan vi då leva ? »
26033011	Sei til dei : Så sant eg lever , seier Herren Gud : Eg vil ikkje at den gudlause skal døy , men at han skal venda om frå si vonde ferd og leva . Vend om , vend om frå dykkar vonde ferd ! Kvifor vil de døy , de israelittar ?
26033012	Du menneske , sei til landsmennene dine : Når den rettferdige syndar , kan hans rettferd ikkje berga han . Og når den gudlause vender om frå sin vondskap , skal hans vondskap ikkje fella han . Den rettferdige kan ikkje leva ved si rettferd når han syndar .
26033013	Om den rettferdige seier eg : « Han skal leva . » Men lit han på si rettferd og gjer urett , då skal alle hans velgjerningar vera gløymde . Han skal døy på grunn av den uretten han har gjort .
26033014	Om den gudlause seier eg : « Han skal døy . » Men så vender han kanskje om frå si synd og gjer rett og rettferd .
26033015	Han gjev att det pant han har teke , gjev vederlag for det han har røva , og fylgjer dei føreskrifter som gjeld for livet , så han ikkje gjer urett . Då skal han ikkje døy , men leva .
26033016	Ikkje ei av dei syndene han har gjort , skal leggjast han til last . Når han gjer rett og rettferd , skal han leva .
26033017	No vil vel landsmennene dine seia : « Herren går ikkje fram på rett vis . » Men det er deira eiga åtferd som ikkje er rett .
26033018	Når den rettferdige gjev opp si rettferd og gjer urett , då skal han døy .
26033019	Og når den gudlause vender om frå sin vondskap og gjer rett og rettferd , då skal han leva .
26033020	Og endå seier de at Herren ikkje går fram på rett vis . Eg vil døma dykk , israelittar , etter det kvar og ein har gjort .
26033021	I det tolvte året etter at vi vart bortførte , den femte dagen i den tiande månaden , kom det ein flyktning frå Jerusalem til meg og sa : « Byen er teken . »
26033022	Kvelden før flyktningen kom , hadde Herrens hand kome over meg . Og før han kom til meg om morgonen , opna Herren munnen min . Då munnen vart opna , var eg ikkje mållaus lenger .
26033023	Herrens ord kom til meg , og det lydde så :
26033024	Menneske , dei som bur mellom ruinane der borte i Israels-landet , dei seier : « Abraham var berre ein , og endå tok han landet i eige . Vi er mange , og vi har fått det til eigedom . »
26033025	Difor skal du seia til dei : Så seier Herren Gud : De et kjøt med blodet i , lyfter augo til avgudane og lèt det renna blod . Og så skulle de få eiga landet !
26033026	De set dykkar lit til sverdet , gjer stygge ting og krenkjer konene åt kvarandre . Og de skulle få eiga landet !
26033027	Du skal seia til dei : Så seier Herren Gud : Så sant eg lever : Dei som bur mellom ruinane , skal falla for sverd ; den som er ute på marka , gjev eg til føde for villdyra , og dei som held til i fjellborgene og holene , skal døy i pest .
26033028	Eg gjer landet audt og øyde , og det vert slutt på den stolte makta . Fjella i Israel skal liggja aude ; ingen skal ferdast der .
26033029	Og dei skal sanna at eg er Herren , når eg gjer landet audt og øyde fordi dei har fare med så mykje styggedom .
26033030	Men du menneske , landsmennene dine som talar saman om deg frammed murane og i husdørene , dei seier til kvarandre : « Kom , så skal de få høyra kva det er for eit ord som kjem frå Herren . »
26033031	Så går folket mitt til deg i flokk og fylgje , set seg framfor deg og høyrer på orda dine ; men dei lever ikkje etter dei . Det er lygn i deira munn , og dei trår etter urett vinning .
26033032	Ja , du er for dei lik ein mann som syng kjærleikssongar med fager røyst til fin musikk . Dei høyrer orda dine , men lever ikkje etter dei .
26033033	Men når det kjem — og koma skal det , då skal dei sanna at ein profet har vore midt imellom dei .
26034001	Herrens ord kom til meg , og det lydde så :
26034002	Menneske , tal profetord mot Israels hyrdingar ! Tal profetord og sei til dei : Så seier Herren Gud : Ve Israels hyrdingar , som berre syter for seg sjølve ! Er det ikkje saueflokken dei skal syta for ?
26034003	Mjølka brukar de til mat , ulla tek de til klede , og gjøfeet slaktar de ; men sauene gjæter de ikkje .
26034004	De har ikkje styrkt dei veike , ikkje lækt dei sjuke og ikkje bunde om dei skadde . Dei som er drivne frå kvarandre , har de ikkje samla , dei bortkomne har de ikkje leita opp , og dei sterke har de kua med vald og makt .
26034005	Så vart sauene mine spreidde , fordi dei ikkje hadde nokon hyrding ; dei vart til føde for alle slag villdyr .
26034006	Då flokken min vart spreidd , villa han seg bort på alle fjell og høge haugar . Ut over heile landet vart sauene spreidde , og det er ingen som spør eller leitar etter dei .
26034007	Difor , hyrdingar , høyr Herrens ord !
26034008	Så sant eg lever , seier Herren Gud : Sauene mine er sanneleg røva og har vorte til føde for alle slag villdyr , fordi dei ikkje hadde nokon hyrding . Hyrdingane mine spurde ikkje etter sauene . Dei sytte for seg sjølve og gjætte ikkje sauene mine .
26034009	Difor , de hyrdingar , høyr Herrens ord !
26034010	Så seier Herren Gud : Eg kjem over hyrdingane og krev dei til rekneskap for sauene mine . Eg set dei av som hyrdingar . Dei skal ikkje lenger syta for seg sjølve . Eg vil berga sauene ut or gapet deira ; dei skal ikkje ha dei til føde .
26034011	Så seier Herren Gud : Eg vil sjølv leita etter sauene mine og ha tilsyn med dei .
26034012	Liksom ein gjætar er mellom sauene og tek seg av dei den dagen dei vert spreidde , så vil eg ta meg av sauene mine og berga dei heim frå alle stadene dei kom til den mørke og skytunge dagen då dei vart spreidde .
26034013	Eg vil henta dei frå folka , samla dei frå landa og føra dei til deira eige land . Så skal eg gjæta dei på Israels-fjella , i dalane og kvar dei elles bur i landet .
26034014	På gode beitemarker vil eg gjæta dei ; på Israels høge fjell skal dei ha sin hamnegang . Der oppe på Israels fjell skal dei roa seg på grøne vollar og gå på feite beite .
26034015	Sjølv vil eg gjæta sauene mine og la dei få roa seg , seier Herren Gud .
26034016	Dei bortkomne vil eg leita opp , og dei som er drivne frå kvarandre , vil eg samla . Dei skadde vil eg binda om , og dei sjuke vil eg styrkja . Dei feite og sterke vil eg vakta og gjæta på rett vis .
26034017	De som høyrer flokken min til , seier Herren Gud , no vil eg skifta rett mellom sauene og mellom verar og bukkar .
26034018	Er det ikkje nok at de får gå på det beste beitet , om de ikkje òg skal trakka ned det som står att i beitemarka dykkar ? Og er det ikkje nok at de får drikka det klåre vatnet , om de ikkje skal grumsa til resten med føtene ?
26034019	Skal sauene mine eta det som de har trakka ned , og drikka det som de har grumsa til ?
26034020	Difor seier Herren Gud : Sjå , eg vil skifta rett mellom dei feite og dei magre sauene .
26034021	Sidan de trengjer alle dei veike unna med side og bog og stangar dei med horna , til de får spreitt dei og drive dei ut ,
26034022	så vil eg berga sauene mine , og dei skal ikkje meir verta til rov . Såleis vil eg skifta rett mellom dei .
26034023	Eg vil setja éin hyrding over dei , min tenar David , som skal gjæta dei . Han skal gjæta dei og vera hyrdingen deira .
26034024	Eg , Herren , vil vera deira Gud , og min tenar David skal vera fyrste mellom dei . Eg , Herren , har tala .
26034025	Så gjer eg ei fredspakt med dei . Eg rydjar ut villdyra i landet , så folk kan bu trygt i øydemarka og sova i skogane .
26034026	Eg lèt både dei og landet ikring min haug , verta velsigna . Eg sender regn i rett tid , regn som vert til velsigning .
26034027	Trea på marka skal bera frukt , jorda skal gje si grøde , og folk skal bu trygt i landet . Dei skal sanna at eg er Herren , når eg bryt sund stengene i åket deira og bergar dei frå folk som held dei i trældom .
26034028	Dei skal ikkje lenger verta eit bytte for folka , og villdyra skal ikkje eta dei . Trygt skal dei bu , og ingen skal skræma dei .
26034029	Då steller eg til ein hage som vert til berging for dei . No skal ingen i landet rivast bort av svolt , og dei skal aldri meir måtta tola spott frå dei andre folka .
26034030	Då skal dei sanna at eg , Herren deira Gud , er med dei , og at dei er mitt folk , Israel , seier Herren Gud .
26034031	De , sauene mine , flokken som eg gjæter , de er berre menneske , men eg er dykkar Gud , lyder ordet frå Herren Gud .
26035001	Herrens ord kom til meg , og det lydde så :
26035002	Menneske , vend deg mot Se’ir-fjellet og tal profetord mot det !
26035003	Sei til det : Så seier Herren Gud : Sjå , eg kjem mot deg , — Se’ir-fjell ; eg retter ut handa mot deg og gjer deg audt og øyde .
26035004	Byane dine legg eg i røys , og sjølv skal du verta ei audn . Då skal du sanna — at eg er Herren .
26035005	Fordi du bar — på eldgamal fiendskap , gav du Israels søner til sverdet den tid ulukka kom over dei , og dei fekk si endelege straff .
26035006	Difor , så sant eg lever , lèt eg deg blø , — seier Herren Gud , og blod skal forfylgja deg . Du rende ut blod og førte over deg skuld , difor skal blodet — sanneleg forfylgja deg .
26035007	Eg gjer Se’ir-fjellet audt — og øyde og rydjar ut dei — som ferdast der .
26035008	Eg fyller fjella der med drepne . På alle haugar , — i dalar og bekkefar fell menn som vert drepne — med sverd .
26035009	Eg gjer deg til ei evig audn , byane dine — skal liggja folketome . Då skal de sanna — at eg er Herren .
26035010	Fordi du sa : « Dei to folka og dei to landa skal verta mine ; vi tek dei jamvel om Herren er der , »
26035011	difor seier Herren Gud : Så sant eg lever , eg vil gjera med deg som du har fortent etter den vreide og iver du viste i ditt hat mot dei . Eg vil gjera meg kjend hjå deg når eg dømer deg .
26035012	Du skal vita at eg , Herren , har høyrt alle spottorda du tala mot fjella i Israel då du sa : « Dei ligg aude ; vi har fått dei til livberging . »
26035013	De tala i hovmod og bruka mange ord imot meg . Eg har nok høyrt det .
26035014	Så seier Herren Gud : Til glede for heile jorda gjer eg deg til ei audn .
26035015	Fordi du gledde deg då Israels arveland vart lagt i øyde , lèt eg det same henda med deg . Se’ir-fjellet og heile Edom skal verta ei audn . Då skal dei sanna at eg er Herren .
26036001	Du menneske , tal profetord mot Israels-fjella og sei : Høyr Herrens ord , de Israels-fjell !
26036002	Så seier Herren Gud : Fienden har ropa spottord mot dykk og sagt : « Dei gamle haugane har vorte vår eigedom . »
26036003	Difor skal du tala profetisk : Så seier Herren Gud : Fordi dei øydela og sette feller for dykk på alle kantar , så de har vorte ein eigedom for andre folkeslag , ja , fordi de er komne på folkemunne og har fått uord på dykk mellom folka ,
26036004	difor , de Israels-fjell , høyr Herrens ord ! Så seier Herren Gud til fjella og haugane , til bekkefara og dalane , til røysane på dei aude tuftene og til dei folketome byane , som har vorte røva og spotta av dei andre folka rundt ikring ,
26036005	ja , så seier Herren Gud : Sanneleg , eg talar i min brennande , glødande iver mot dei andre folkeslaga og mot alle edomittane . Med stor glede og djup vanvørdnad gjorde dei landet mitt til sin eigedom , så dei kunne driva ut folket og plyndra det .
26036006	Difor skal du tala profetord om Israels jord og seia til fjella og haugane , til bekkefara og dalane : Så seier Herren Gud : Sjå , eg talar i min brennande iver og harme , fordi de må tola andre folks spott .
26036007	Difor seier Herren Gud : Eg lyfter mi hand og lovar at dei folka som bur ikring dykk , skal bera si vanære .
26036008	Men de , Israels-fjell , skal få greiner og bera frukt for Israel , folket mitt . For dei kjem snart .
26036009	Sjå , eg kjem til dykk og vender meg til dykk ; no skal de verta dyrka og tilsådde .
26036010	Eg lèt det verta folksamt på dykk når heile Israels-ætta kjem . I byane skal det bu folk , og det som ligg i røys , skal byggjast opp att .
26036011	Eg lèt både folk og fe aukast hjå dykk . Dei skal veksa og aukast . Eg lèt det bu folk hjå dykk som i gamle dagar , og eg gjer vel imot dykk , meir enn i den fyrste tid . Då skal de sanna at eg er Herren .
26036012	Eg lèt menneske , mitt folk Israel , ferdast over dykk . Dei skal leggja deg , land , under seg , så du vert deira eigedom . Og du skal aldri meir gjera dei barnlause .
26036013	Så seier Herren Gud : Dei seier at du er ein menneskeetar som tek borna frå ditt eige folk .
26036014	Difor seier Herren Gud : Du skal ikkje eta menneske meir og ikkje ta borna frå folket ditt .
26036015	Eg lèt deg ikkje lenger høyra spottord frå andre folkeslag , og du skal ikkje måtta tola at folk hånar deg , når du ikkje meir tek borna frå folket ditt , lyder ordet frå Herren Gud .
26036016	Herrens ord kom til meg , og det lydde så :
26036017	Menneske , då israelittane budde i landet sitt , gjorde dei det ureint med sitt liv og sine gjerningar . Deira åtferd var for meg som ureinskapen hjå kvinna når ho har sine tider .
26036018	Så lét eg harmen min gå ut over dei fordi dei rende ut blod i landet og gjorde det ureint med avgudane sine .
26036019	Eg spreidde dei mellom folkeslaga ; dei vart strøydde ut i landa . Eg dømde dei etter deira liv og gjerningar .
26036020	Men kva folk dei så kom til , vanæra dei mitt heilage namn . For det vart sagt om dei : « Dette er Herrens folk , og likevel laut dei fara ut or landet hans . »
26036021	Det gjorde meg vondt for mitt heilage namn , som israelittane hadde vanæra mellom folkeslaga dei kom til .
26036022	Difor skal du seia til israelittane : Så seier Herren Gud : Når eg grip inn , de israelittar , gjer eg det ikkje for dykkar skuld , men for mitt heilage namn skuld , som de har vanæra mellom dei folka de kom til .
26036023	Eg vil helga mitt store namn , som har vorte vanæra mellom folka , ja , som de vanæra mellom dei . Folkeslaga skal sanna at eg er Herren , seier Herren Gud , når eg midt imellom dykk , beint framfor augo deira , viser kor heilag eg er .
26036024	Eg hentar dykk frå folkeslaga , samlar dykk frå alle landa og fører dykk heim til dykkar eige land .
26036025	Og eg skvetter reint vatn på dykk , så de vert reine . For all ureinskapen som kjem frå dei mange avgudane , vil eg reinsa dykk .
26036026	Og eg vil gje dykk eit nytt hjarta og la dykk få ei ny ånd inni dykk . Eg vil ta steinhjarta ut or kroppen dykkar og gje dykk eit kjøthjarta i staden .
26036027	Min Ande vil eg gje inni dykk , og eg vil laga det så at de fylgjer mine føreskrifter og tek vare på mine lover , så de lever etter dei .
26036028	Då skal de få bu i det landet eg gav fedrane dykkar . De skal vera mitt folk , og eg vil vera dykkar Gud .
26036029	Eg friar dykk for all dykkar ureinskap . Så kallar eg fram kornet og gjer grøda stor ; eg lèt ikkje hungersnaud koma over dykk .
26036030	Eg gjev mykje frukt på trea og stor avling på marka . Så skal de ikkje meir møta spott mellom folka fordi de svelt .
26036031	Då skal de tenkja på dykkar vonde ferd , på alt de gjorde som ikkje var godt . De skal kjenna avsky for dykk sjølve , fordi de synda og gjorde så mykje stygt .
26036032	Det er ikkje for dykkar skuld eg grip inn , det skal de vita , seier Herren Gud . De må blygjast og skjemmast av åtferda dykkar , de israelittar .
26036033	Så seier Herren Gud : Den dagen eg reinsar dykk for alle syndene dykkar , lèt eg dykk bu i byane , og det som ligg i røys , skal byggjast opp att .
26036034	Jord som har lege brakk , skal dyrkast og ikkje sjå ut som ei audn for alle som fer framom .
26036035	Då skal dei seia : Den jorda der som låg aud , har vorte som hagen i Eden . Og byane som var herja , øydelagde og nedrivne , ligg der no som faste borger .
26036036	Dei folka som enno er att rundt ikring dykk , skal sanna at eg , Herren , har bygt opp det som var nedrive , og planta der jorda låg brakk . Eg , Herren , har tala og vil gjera det .
26036037	Så seier Herren Gud : Endå ei bøn vil eg høyra og oppfylla for Israels-ætta : Eg gjer folket talrikt som ein saueflokk .
26036038	Som flokken av offerdyr , som sauene i Jerusalem på høgtidsdagane , så skal ei mengd med menneske fylla dei byane som låg i røys . Og dei skal sanna at eg er Herren .
26037001	Herrens hand kom over meg , og i ånda førte han meg ut og sette meg ned i ein dal som var full av bein .
26037002	Han førte meg rundt ikring dei . Og sjå , det låg ei stor mengd med bein utover dalen , og dei var heilt turre .
26037003	Så sa han til meg : « Menneske , kan desse beina livna opp att ? » Eg svara : « Herre Gud , det veit berre du . »
26037004	Då sa han til meg : « Tal profetisk over desse beina og sei til dei : De turre bein , høyr Herrens ord !
26037005	Så seier Herren Gud til desse beina : Sjå , eg lèt det koma livsande i dykk , så de livnar opp att .
26037006	Eg lèt det koma sener og kjøt på dykk og dreg hud over . Så gjev eg dykk livsande , og de livnar opp att . Då skal de sanna at eg er Herren . »
26037007	Eg tala profetisk som eg var føresagd . Og medan eg tala , tok det til å buldra og skjelva . Beina la seg innåt kvarandre , bein til bein .
26037008	Og medan eg såg på , kom det sener og kjøt på dei , og det drog seg hud over dei . Men livsande var det ikkje i dei .
26037009	Då sa han til meg : « Tal profetisk til livsanden ! Menneske , tal og sei til han : Så seier Herren Gud : Kom , livsande , frå heimsens fire hjørne og blås på desse drepne mennene , så dei livnar opp att . »
26037010	Eg tala profetisk , som han baud meg . Då kom det livsande i dei , og dei livna ; dei reiste seg opp og stod . Det var ein veldig hær .
26037011	Så sa han til meg : Menneske , desse beina er heile Israels-folket . Høyr kva dei seier : « Våre bein har turka inn ; vår von har vorte til inkjes , det er ute med oss ! »
26037012	Tal difor profetisk og sei til dei : Så seier Herren Gud : Sjå , mitt folk , eg opnar gravene dykkar og lèt dykk stiga opp or dei . Så fører eg dykk til Israels-landet .
26037013	De skal sanna at eg er Herren , når eg opnar gravene og lèt dykk , mitt folk , stiga opp or dei .
26037014	Eg gjev dykk min Ande , så de livnar opp att , og lèt dykk bu i dykkar eige land . Då skal de sanna at eg , Herren , har tala og sett det i verk , lyder ordet frå Herren .
26037015	Herrens ord kom til meg , og det lydde så :
26037016	Du menneske , ta deg ein stav og skriv på han : « For Juda og brørne hans mellom israelittane . » Ta så ein annan stav og skriv på han — på Efraims stav : « For Josef og alle brørne hans mellom israelittane . »
26037017	Set dei saman , så dei vert til éin stav i handa di .
26037018	Når så landsmennene dine spør : « Vil du ikkje la oss få vita kva du meiner med dette ? »
26037019	då skal du svara : Så seier Herren Gud : Sjå , eg tek Josefs stav , som er i Efraims hand , og brørne hans , Israels-ættene , og set han saman med Judas stav . Så gjer eg dei til éin stav ; dei vert til eitt i handa mi .
26037020	Stavane som du skriv på , skal du halda i handa framfor augo på dei .
26037021	Og du skal seia til dei : Så seier Herren Gud : Sjå , eg hentar israelittane frå dei folkeslaga som dei fór bort til . Eg samlar dei frå alle kantar og fører dei til deira eige land .
26037022	Så gjer eg dei til eitt folk i landet , på Israels-fjella . Alle skal dei ha ein og same kongen . Dei skal ikkje lenger vera to folk og ikkje meir vera delte i to kongerike .
26037023	Då skal dei ikkje gjera seg ureine meir med avgudane og all styggedomen og med alle ugjerningane sine . Eg vil berga dei frå alle stadene der dei levde i synd , og eg vil gjera dei reine . Dei skal vera mitt folk , og eg vil vera deira Gud .
26037024	Min tenar David skal vera konge over dei , og alle skal dei ha ein og same hyrdingen . Dei skal fylgja mine lover og ta vare på mine føreskrifter , så dei lever etter dei .
26037025	Så skal dei få bu i landet som eg gav min tenar Jakob , og som fedrane dykkar budde i . Både dei og borna og barneborna deira skal bu i det gjennom alle tider , og David , tenaren min , skal vera deira fyrste for alltid .
26037026	Eg gjer ei fredspakt med dei ; ei evig pakt skal det vera . Eg lèt dei busetja seg og auka i tal , og eg reiser min heilagdom mellom dei for alltid .
26037027	Min bustad skal vera mellom dei . Eg vil vera deira Gud , og dei skal vera mitt folk .
26037028	Då skal folkeslaga sanna at eg er Herren , som helgar Israel , når min heilagdom er mellom dei for alltid .
26038001	Herrens ord kom til meg , og det lydde så :
26038002	Menneske , vend deg mot Gog i Magog-landet , storfyrsten over Mesjek og Tubal . Tal profetord mot han
26038003	og sei : Så seier Herren Gud : Sjå , eg kjem imot deg , Gog , storfyrste over Mesjek og Tubal .
26038004	Eg fører deg ikring og set krokar i kjakane dine . Så lèt eg deg dra ut med heile din hær , med hestar og ryttarar , fint kledde alle i hop , ein veldig flokk med store og små skjold , og alle væpna med sverd .
26038005	Folk frå Persia , Nubia og Put er med dei ; alle saman har skjold og hjelm .
26038006	Gomer og alle hans fylkingar , Togarma-folket lengst i nord og alle deira fylkingar , mange folk er med deg .
26038007	Bu deg og gjer deg klar , du og alle dine skarar som er samla hjå deg . Du skal vakta dei .
26038008	Når lang tid har gått , skal du kallast til teneste . Og når åra er ute , skal du koma til eit land som er bygt opp att etter krig og herjing , og der folket er samla frå mange folk på Israels-fjella , som lenge låg aude . Dei vart henta heim frå folka , og no bur dei alle trygt .
26038009	Dit opp skal du fara . Du skal koma som eit uver og dekkja landet som ei sky , du og alle fylkingane dine og mange folk med deg .
26038010	Så seier Herren Gud : Den dagen skal tankar koma opp i deg ; du skal leggja vonde planar
26038011	og seia : « Eg vil fara opp mot eit land med opne byar , gå mot fredelege folk som bur trygt . Dei bur alle på stader som er utan murar og korkje har bommar eller portar .
26038012	Eg vil rana og røva og ta hærfang og venda handa mot det som er reist av røys , mot eit folk som er samla frå andre folkeslag . No samlar dei seg fe og gods , der dei bur ved heimsens navle . »
26038013	Folk frå Saba og Dedan , kjøpmenn frå Tarsis og alle dei mektige der skal seia til deg : « Kjem du no og vil rana og røva ? Har du samla alt ditt mannskap for å ta hærfang , for å føra bort sølv og gull , ta fe og gods og få med deg eit veldig bytte ? »
26038014	Difor skal du tala profetord , menneske , og seia til Gog : Så seier Herren Gud : På den tid , når Israel , folket mitt , bur trygt , vil du ikkje då ta ut
26038015	og koma frå landet ditt lengst i nord , du og mange folk med deg , alle til hest , ein stor flokk og ein veldig hær ?
26038016	Du dreg opp mot Israel , folket mitt , lik ei sky som ligg over landet . Det skal henda i dei siste dagar , då fører eg deg mot landet mitt , så folkeslaga skal læra meg å kjenna , når eg på deg , Gog , midt framfor augo deira , viser kor heilag eg er .
26038017	Så seier Herren Gud : Var det ikkje deg eg tala om i gamle dagar gjennom tenarane mine , profetane i Israel ? Dei tala den gongen om at eg skulle føra deg mot Israel .
26038018	Men når den tid kjem , når Gog går mot Israels-landet , då skal harmen stiga opp i meg , lyder ordet frå Herren Gud .
26038019	I min brennande iver og glødande harme seier eg : Den dagen skal det koma eit sterkt jordskjelv over Israels-landet .
26038020	Då skal alle skjelva for meg : fiskane i havet , fuglane under himmelen og dyra på marka , alt krypet som det kryr av på bakken , og kvart menneske som bur på jorda . Fjella skal styrta saman , bergveggene skal rasa ned og alle murane jamnast med jorda .
26038021	Då kallar eg sverd imot han på alle mine fjell , seier Herren Gud . Den eine skal venda sverdet mot den andre .
26038022	Eg straffar han med pest og blodsutrenning . Eg sender høljande regn og haglsteinar og lèt det regna eld og svovel over han og fylkingane hans og over alle folka som er med han .
26038023	Såleis viser eg mitt velde og mi guddomsmakt og gjev meg til kjenne for augo på mange folkeslag . Då skal dei sanna at eg er Herren .
26039001	Du menneske , tal profetord mot Gog og sei : Så seier Herren Gud : Sjå , eg kjem imot deg , Gog , du storfyrste over Mesjek og Tubal .
26039002	Eg fører deg ikring og driv deg av stad . Eg hentar deg frå landet lengst i nord og leier deg mot Israels-fjella .
26039003	Der slår eg bogen ut or venstre handa di og lèt pilene detta ut or den høgre .
26039004	På Israels-fjella skal du falla , du og alle fylkingane dine og folka som er med deg . Eg gjev deg til føde for alle slag rovfuglar og for dyra på marka .
26039005	På open mark skal du falla . For eg har tala , seier Herren Gud .
26039006	Eg sender eld mot Magog og mot dei som bur trygt på øyane . Dei skal få sanna at eg er Herren .
26039007	Eg vil gjera mitt heilage namn kjent i Israel , folket mitt , og aldri meir vil eg la mitt heilage namn verta vanæra . Då skal folkeslaga sanna at eg er Herren , den heilage i Israel .
26039008	Sjå , det kjem , det skal henda , seier Herren Gud . Det er den dagen eg har tala om .
26039009	Då skal dei som bur i Israels byar , gå ut , gjera opp eld og brenna rustningar og små og store skjold , bogar og piler , stokkar og spyd . Med det skal dei halda elden ved lag i sju år .
26039010	Dei treng ikkje henta ved frå marka og ikkje hogga i skogane ; for dei nører elden med rustningane . Dei skal røva frå dei som rana dei og plyndra dei som plyndra dei , lyder ordet frå Herren Gud .
26039011	Den dagen lèt eg Gog få ein gravstad i Israel , i Abarim-dalen austanfor Daudehavet . Han skal stengja vegen for dei som fer framom . Der skal dei gravleggja Gog og heile flokken hans , og dalen skal kallast « Gog-flokkens dal » .
26039012	I sju månader skal israelittane halda på med å gravleggja dei , så landet kan verta reinsa .
26039013	Alt folket i landet skal vera med på dette , og dei skal få ære av det den dagen eg viser mi guddomsmakt , lyder ordet frå Herren Gud .
26039014	Dei skal velja ut nokre menn som støtt skal fara gjennom landet og sjå til at dei som ligg att på marka , vert gravlagde . Såleis skal dei reinsa landet . Når sju månader er lidne , skal dei sjå nøye etter .
26039015	Når dei fer gjennom landet og får auga på eit menneskebein , skal dei setja opp ein merkestein der . Så kan gravarane koma og gravleggja det i « Gog-flokkens dal » .
26039016	Der er det òg ein by som heiter Hamona . — Såleis skal dei reinsa landet .
26039017	Du menneske , så seier Herren Gud : Sei til fuglane og alt som har venger , og til alle villdyra på marka : Kom saman , ja , kom saman frå alle kantar , til det offeret eg slaktar for dykk , eit stort offer på Israels-fjella . De skal få eta kjøt og drikka blod ,
26039018	eta kjøtet av krigarar og drikka blodet av fyrstane på jorda . Dei er som verar og lam , bukkar og oksar ; som gjøfe frå Basan er dei alle .
26039019	Et feitt til de vert mette , og drikk blod til de vert drukne , av slaktofferet som eg slaktar for dykk .
26039020	Ved mitt bord skal de verta mette av hestar og andre ridedyr , av krigarar og alle slag stridsmenn , lyder ordet frå Herren Gud .
26039021	Eg vil visa mi guddomsmakt mellom folkeslaga . Alle folk skal sjå den straffedomen eg fullfører , kjenna mi hand som eg har lagt på dei .
26039022	Då skal israelittane sanna at eg er Herren deira Gud , frå den dagen og i all framtid .
26039023	Og folka skal skjøna at israelittane vart bortførte fordi dei hadde synda . Fordi dei var trulause mot meg , løynde eg andletet for dei og gav dei i fiendehand , så dei alle fall for sverd .
26039024	På grunn av deira ureinskap og deira brot gjorde eg dette med dei ; og eg løynde andletet for dei .
26039025	Difor seier Herren Gud : No vil eg venda Jakobs lagnad og visa miskunn mot heile Israels-ætta . Eg brenn av iver for mitt heilage namn .
26039026	Dei skal gløyma si vanære og all si truløyse mot meg , når dei bur trygt i landet sitt og ingen skræmer dei .
26039027	Når eg fører dei heim att frå folka og samlar dei frå fiendelanda , då vil eg midt imellom dei , for augo på mange folkeslag , visa kor heilag eg er .
26039028	Og dei skal sanna at eg er Herren deira Gud . Eg førte dei bort til andre folk , men samlar dei i deira eige land og lèt ikkje ein einaste av dei vera att der ute .
26039029	Så vil eg ikkje meir løyna andletet for dei ; for eg har rent ut min Ande over Israels-ætta , lyder ordet frå Herren Gud .
26040001	I det tjuefemte året etter at vi vart bortførte — det var det fjortande året etter at byen vart teken — ved nyårsleite , den tiande dagen i månaden , då kom Herrens hand over meg og førte meg bort
26040002	i syner frå Gud . Han tok meg med til Israel og sette meg ned på eit veldig høgt fjell . Der var det i sør liksom ein bygning i ein by .
26040003	Dit førte han meg . Sjå , der var det ein mann som var lik bronse å sjå til . Han stod i porten og hadde ei linsnor og ei mælestong i handa .
26040004	Mannen sa til meg : Menneske , bruk augo og øyro og legg merke til alt det eg lèt deg sjå . Du er ført hit , så eg kan få syna deg det . Alt det du ser , skal du fortelja til Israels-ætta .
26040005	Utanfor templet var det ein mur på alle kantar . Mannen hadde ei mælestong i handa ; ho var seks alner lang , når kvar alen er ei handsbreidd lengre enn den vanlege . Han mælte byggverket , som var ei mælestong tjukt og ei mælestong høgt .
26040006	Så kom han til den porten som vender mot aust . Han gjekk opp troppestega i porten og mælte dørstokken der ; han var ei mælestong brei . Det var den fyrste dørstokken .
26040007	Kvart siderom var ei mælestong langt og ei mælestong breitt , og mellom roma var det fem alner . Dørstokken til forhalla inst i porten var ei mælestong .
26040008	Han mælte sjølve forhalla i porten ;
26040009	ho var åtte alner , og søylene der var to alner . Forhalla i porten vende inn mot templet .
26040010	Det var tre rom på kvar side av austporten , og alle hadde same mål . Pilarane på begge sider var òg like store .
26040011	Mannen mælte breidda på portopninga : ti alner , og breidda på sjølve porten : tretten alner .
26040012	Framfor sideroma var det eit rekkverk ; kvart gitter mælte ei alen . Og sjølve sideroma var seks alner på kvar kant .
26040013	Så mælte han porten frå takkanten i det eine sideromet til takkanten i det andre ; han var tjuefem alner brei . Opningane inn til sideroma låg midt for kvarandre . —
26040014	Han mælte forhalla ; ho var tjue alner . Og rundt ikring forhalla var føregarden . —
26040015	Frå inngangen ytst i porten til framsida av forhalla inst i porten var det femti alner .
26040016	Inne i porten , i alle sideroma , var det vindaugo med gitter , som nådde bort til veggpilarane mellom dei . Like eins var det vindaugo på begge sider i forhalla . På pilarane var det palmer .
26040017	Så førte han meg til den ytre føregarden . Sjå , det var fleire rom og eit steinlagt golv rundt ikring i føregarden ; og på golvet var det tretti rom .
26040018	Steingolvet låg attmed portane og nådde like langt ut som dei . Det er det nedste steingolvet .
26040019	Han mælte føregarden mellom framsida av den nedre porten og framsida av den indre porten , den som vender utover , og det var hundre alner . Det var austporten , og så kjem nordporten .
26040020	Han mælte lengda og breidda på den porten som vende mot nord i den ytre føregarden .
26040021	Sideroma , tre på kvar side , og pilarane og forhalla hadde dei same mål som i den fyrste porten . Han var femti alner lang og tjuefem alner brei .
26040022	Vindaugo , forhalla og palmene der var like store som i porten mot aust . På sju troppesteg kom ein dit opp ; og forhalla låg innanfor .
26040023	I den indre føregarden var det ein port midt for nordporten , som det var i aust òg . Frå port til port mælte han hundre alner .
26040024	Så førte mannen meg mot sør . Og sjå , der var det ein port som vende sørover . Han mælte pilarane og forhalla der òg ; dei hadde same mål som dei andre .
26040025	Både porten og forhalla i porten hadde vindaugo på begge sider , og dei var som dei andre vindaugo . Han var femti alner lang og tjuefem alner brei .
26040026	Sju troppesteg førte opp til porten , og forhalla låg innanfor . På pilarane var det palmer , ei på kvar side .
26040027	I den indre føregarden var det ein port mot sør òg . Mannen mælte avstanden frå port til port , hundre alner .
26040028	Så førte han meg til den indre føregarden gjennom porten i sør . Han mælte sørporten , og han var like stor som dei andre .
26040029	Sideroma , pilarane og forhalla der hadde same mål som dei andre . Både porten og forhalla i porten hadde vindaugo på begge sider . Han var femti alner lang og tjuefem alner brei . —
26040030	Rundt ikring var det forhaller , tjuefem alner lange og fem alner breie . —
26040031	Forhalla vende ut mot den ytre føregarden . På pilarane var det palmer ; og åtte troppesteg førte dit opp .
26040032	Så førte han meg til den indre føregarden gjennom porten i aust . Han mælte porten , og han hadde same mål som dei andre .
26040033	Sideroma , pilarane og forhalla der var like store som dei andre . Både porten og forhalla i porten hadde vindaugo på begge sider . Han var femti alner lang og tjuefem alner brei .
26040034	Forhalla vende ut mot den ytre føregarden . På pilarane var det palmer , ei på kvar side ; og åtte troppesteg førte dit opp .
26040035	Så førte han meg til porten i nord . Han mælte porten , og han var like stor som dei andre .
26040036	Like eins hadde sideroma , pilarane og forhalla dei same mål , og det var vindaugo på begge sider . Porten var femti alner lang og tjuefem alner brei .
26040037	Forhalla vende ut mot den ytre føregarden . På pilarane var det palmer , ei på kvar side ; og åtte troppesteg førte dit opp .
26040038	Frå forhalla i porten var det inngang til eit rom der dei kunne skylja brennofferet .
26040039	Og i forhalla stod det to bord på kvar side . På dei skulle dei slakta brennofferet , syndofferet og skuldofferet .
26040040	Utanfor sideveggen , nær oppgangen til nordporten , stod det òg to bord . Og på den andre sida av forhalla stod det to bord .
26040041	Til saman var det fire bord ved kvar sidevegg i porten , i alt åtte bord . Der skulle dei slakta offerdyr .
26040042	Dei fire borda til brennofferet var av tilhoggen stein ; dei var halvanna alen lange , halvanna alen breie og ei alen høge . På dei la dei reiskapen dei bruka når dei slakta brennofferet og slaktofferet .
26040043	Rundt ikring i bygningen var det fest hyller , som mælte ei handsbreidd . På borda la dei det kjøtet som skulle ofrast .
26040044	Utanfor den indre porten , i den indre føregarden , var det to rom . Det eine låg attmed sideveggen i nordporten , som vender mot sør , det andre attmed den sideveggen i austporten som vender mot nord .
26040045	No tala mannen til meg og sa : « Dette romet , som vender mot sør , er for dei prestane som gjer teneste i templet .
26040046	Og det romet som vender mot nord , er for dei prestane som gjer teneste ved altaret . Det er Sadok-sønene , dei av Levi-ætlingane som kan stiga fram for Herren og tena han . »
26040047	Mannen mælte føregarden ; han var firkanta , hundre alner lang og hundre alner brei . Framfor templet stod altaret .
26040048	Så førte han meg til forhalla i templet og mælte pilarane der ; dei var fem alner på kvar side . Portopninga var fjorten alner brei , og veggene på begge sider var tre alner .
26040049	Forhalla var tjue alner lang og tolv alner brei . Ti troppesteg førte dit opp . Attmed veggpilarane stod det søyler , ei på kvar side .
26041001	Mannen førte meg inn i tempelhalla , og han mælte veggpilarane der ; dei var seks alner tjukke på kvar kant .
26041002	Døropninga var ti alner brei , og veggene på begge sider var fem alner . Han mælte tempelhalla , som var førti alner lang og tjue alner brei .
26041003	Så gjekk han til det inste romet og mælte pilarane attmed døra ; dei var to alner . Sjølve døra var seks alner og veggene på begge sider sju alner .
26041004	Han mælte romet framfor halla , som var tjue alner langt og tjue alner breitt . Og han sa til meg : « Dette er Det høgheilage . »
26041005	Så mælte han tempelveggen , som var seks alner tjukk . Tilbygget med små rom som låg rundt heile templet , var fire alner breitt .
26041006	Det var i alt tretti siderom , det eine over det andre i tre høgder . I tempelveggen var det nokre framspring til støtte for bjelkane i sideroma ikring . Ingen bjelke gjekk inn i sjølve veggen .
26041007	Ein brei gang gjekk opp til sideroma . Rundt ikring templet , på alle kantar og heilt opp , var det rom . Difor hadde det ein brei gang som førte oppover , så ein kunne koma frå den nedste høgda til den øvste gjennom den mellomste .
26041008	Eg såg at rundt ikring templet låg bakken høgare ; dette stykket var grunnvoll under sideroma og nådde ei heil mælestong , seks alner , ut til sida .
26041009	Ytreveggen i sideroma var fem alner tjukk . Mellom sideroma ved templet
26041010	og dei andre roma var det ein open plass , tjue alner brei ; han gjekk rundt heile templet .
26041011	Sideroma hadde dører ut mot den opne plassen , ei dør mot nord og ei mot sør . Muren kring plassen var fem alner tjukk .
26041012	Bygningen som vende mot den avstengde plassen på vestsida , var sytti alner brei . Veggen i bygningen var fem alner tjukk heilt rundt og nitti alner lang .
26041013	Så mælte han templet ; det var hundre alner langt . Den avstengde plassen med bygningen og murane i bygningen var òg hundre alner lang .
26041014	Framsida på templet og plassen , mot aust , var hundre alner brei .
26041015	Han mælte bygningen som låg ut mot den avstengde plassen , på baksida . Saman med gangvegane på begge sider var han hundre alner . Tempelhalla , det inste romet , og forhalla ut mot føregarden
26041016	var bordkledde . Gittervindaugo og murskråninga kring dei var bordkledde på tre kantar over murkransen . Og på veggene var det panel frå golvet opp til vindaugo
26041017	og over døropninga . Både inne i templet og utanfor , rundt ikring på alle veggene inne og ute , var det felt med
26041018	utskorne bilete av kjerubar og palmer , ei palme mellom to kjerubar . Kvar kjerub hadde to andlet .
26041019	Eit menneskeandlet var vendt mot palma på den eine sida og eit løveandlet mot palma på den andre sida . Slike bilete var det rundt ikring i heile templet .
26041020	Frå golvet til eit stykke ovanfor døra var det bilete av kjerubar og palmer på tempelveggene .
26041021	Tempelhalla hadde firkanta dørstolpar . Framfor den heilage staden kunne ein sjå noko som likna
26041022	eit altar av tre . Det var tre alner høgt og to alner langt . Det hadde to hjørne ; fotstykket og veggene var av tre . Mannen sa til meg : « Dette er det bordet som står for Herrens åsyn . »
26041023	Tempelhalla hadde ei dobbeltdør ,
26041024	og Det høgheilage hadde òg ei dobbeltdør . Dørene hadde to dørvenger , som kunne svingast ; kvar dør hadde to dørvenger .
26041025	På tempeldørene var det bilete av kjerubar og palmer , like eins som på veggene . På utsida av forhalla var det eit skjermtak av tre .
26041026	På sideveggene i forhalla var det gittervindaugo med palmer på begge sider . Så var det i sideroma utanfor templet og skjermtaket òg .
26042001	Så førte han meg nordover til den ytre føregarden , til roma ut mot den avstengde plassen , på nordsida av bygningen .
26042002	Roma der var til saman hundre alner lange og femti alner breie .
26042003	Ut mot den tjue alner breie delen av den indre føregarden og steingolvet i den ytre føregarden var det avsatsar , den eine etter den andre , i tre høgder .
26042004	Framfor roma var det ein gangveg innover , ti alner brei og hundre alner lang . Roma hadde inngang mot nord .
26042005	Dei øvste roma var mindre enn dei andre ; avsatsane tok bort meir plass frå dei enn frå roma i midten og nedst .
26042006	For dei var bygde i tre høgder , men dei hadde ikkje søyler så som det var i føregarden . Difor var dei øvste roma mindre enn dei mellomste og dei nedste .
26042007	Lenger ut gjekk det ein mur langs framsida av roma , bort imot den ytre føregarden ; han var femti alner lang .
26042008	For lengda på dei roma som låg mot den ytre føregarden , var femti alner . Men dei som vende mot templet , var hundre alner .
26042009	Nedanfor desse roma var det ein inngang frå aust , når ein gjekk inn i dei frå den ytre føregarden ,
26042010	der muren mot føregarden tok til . I sør , mot den avstengde plassen og mot bygningen , låg det òg rom ,
26042011	og framfor dei var det ein veg . Dei såg ut som roma på nordsida . Dei var like lange og breie som dei og hadde like utgangar og inngangar og var like eins bygde som dei .
26042012	Til dørene i roma på sørsida førte ein inngang . Han var der vegen tek til , den vegen som gjekk langsmed den vernande muren ; der kunne ein koma inn frå aust .
26042013	Då sa mannen til meg : « Roma i nord og i sør som ligg mot den avstengde plassen , det er dei heilage roma der prestane , som stig fram for Herren , et dei høgheilage offergåvene . Der skal dei òg leggja dei høgheilage gåvene og grødeofferet , syndofferet og skuldofferet ; for det er ein heilag stad .
26042014	Når prestane er komne dit , skal dei ikkje forlata den heilage staden og gå ut i den ytre føregarden før dei har lagt frå seg kleda som dei bar då dei gjorde teneste ; for dei er heilage . Dei skal ta på seg andre klede , og så kan dei gå dit der folket er .
26042015	Då han var ferdig med å mæla det indre tempelområdet , førte han meg ut gjennom den porten som vender mot aust , og mælte det heile på alle kantar .
26042016	Han mælte austsida med mælestonga si . Ho var fem hundre alner etter hans mål . Så snudde han seg
26042017	og mælte nordsida . Ho var fem hundre alner etter hans mål . Så snudde han seg
26042018	og mælte sørsida . Ho var fem hundre alner etter hans mål .
26042019	Til sist snudde han seg mot vestsida og mælte den . Ho var fem hundre alner etter hans mål .
26042020	Alle fire sidene mælte han . Rundt tempelområdet var det ein mur , fem hundre alner lang og fem hundre alner brei . Muren skulle skilja mellom det som er heilagt og det som ikkje er heilagt .
26043001	Så førte han meg til porten , den porten som vender mot aust .
26043002	Og sjå , der kom herlegdomen åt Israels Gud frå aust . Lyden av han var som duren av store vassmengder , og jorda lyste av herlegdomen hans .
26043003	Det synet eg såg , likna det synet eg hadde då han kom og ville øydeleggja byen , og det eg hadde attmed Kebar-elva . Då kasta eg meg ned med andletet mot jorda .
26043004	Og Herrens herlegdom drog inn i templet gjennom den porten som vender mot aust .
26043005	Då lyfte ånda meg opp og førte meg til den indre føregarden . Og sjå , Herrens herlegdom fylte huset .
26043006	Då høyrde eg ein som tala til meg inne frå templet , medan mannen stod attmed meg .
26043007	Han sa til meg : Menneske , dette er staden for min kongsstol , staden der eg vil setja min fot ; her vil eg bu mellom Israels-sønene til evig tid . Israelittane skal ikkje lenger gjera mitt heilage namn ureint , korkje dei eller kongane deira , som dei gjorde det med si utukt og med lika av kongane sine når dei døydde .
26043008	Dei sette sin dørstokk attmed min og sin dørstolpe attmed min , så det berre var ein vegg mellom meg og dei . Dei gjorde mitt heilage namn ureint med all den styggedomen dei fór med . Difor tynte eg dei i min vreide .
26043009	Men no skal dei få bort frå meg både utukta og lika av kongane sine , og då vil eg bu imellom dei til evig tid .
26043010	Du menneske , tal til Israels-ætta om templet , kva mål det har og korleis det ser ut , så dei må skjemmast av si synd og skuld .
26043011	Og dersom dei skjemmest av alt det dei har gjort , skal du la dei få kjennskap til planen for templet og innreiinga , utgangane og inngangane der og alle lovene og føreskriftene for det . Skriv dei opp for augo deira , så dei kan ta vare på alle lovene og føreskriftene og leva etter dei .
26043012	Dette er føreskrifta om templet : Heile området ikring det på toppen av fjellet skal vera høgheilagt . Sjå , det er føreskrifta om templet .
26043013	Dette er måla på altaret , mælt med den alna som er ei handsbreidd lengre enn den vanlege . Fotstykket var ei alen høgt og ei alen breitt , og steinkanten ikring var eitt spann . Dette var underlaget under altaret .
26043014	Frå fotstykket på jorda opp til den nedste avsatsen var det to alner , og breidda var ei alen . Frå den vesle avsatsen opp til den store var det fire alner , og breidda var ei alen .
26043015	Offereldstaden var fire alner høg , og derifrå stakk dei fire altarhorna opp .
26043016	Eldstaden var firkanta , tolv alner lang og tolv alner brei .
26043017	Avsatsen òg var firkanta , fjorten alner lang og fjorten alner brei . Steinkanten kringom var ei halv alen , og fotstykket under var ei alen på alle kantar . Troppeoppgangen vende mot aust .
26043018	Mannen sa til meg : Menneske , så seier Herren Gud : Desse føreskriftene skal fylgjast den dagen altaret vert laga til ; så kan ein bera fram brennoffer og skvetta blod på det .
26043019	Dei levittprestane som er av Sadok-ætta og som stig fram og gjer teneste for meg , skal du gje ein ung okse til syndoffer , seier Herren Gud .
26043020	Du skal ta noko av blodet hans og stryka på dei fire altarhorna , på dei fire hjørna av avsatsen og på steinkanten ikring . Såleis skal du reinsa altaret og gjera soning for det .
26043021	Så skal du ta syndofferoksen , og han skal brennast på den fastsette staden ved templet , utanfor sjølve heilagdomen .
26043022	Dagen etter skal du ofra ein lytelaus bukk som syndoffer . Med den skal dei reinsa altaret for synd så som dei reinsa det med oksen .
26043023	Når du er ferdig med reinsinga , skal du ofra ein lytelaus ungokse av storfeet og ein lytelaus ver av småfeet .
26043024	Du skal leia dei fram for Herren . Prestane skal strøya salt på dei og ofra dei som brennoffer til Herren .
26043025	I sju dagar skal du dagleg ofra ein bukk som syndoffer . Dei skal òg ofra ein ungokse av storfeet og ein ver av småfeet , begge utan lyte .
26043026	I sju dagar skal dei gjera soning for altaret , reinsa det for synd og vigsla det .
26043027	Når desse dagane er til ende , skal prestane den åttande dagen og alltid sidan bera fram på altaret brennoffer og måltidsoffer for dykk . Og då skal eg ha hugnad i dykk , lyder ordet frå Herren Gud .
26044001	Så førte mannen meg attende til den ytre porten i heilagdomen , den som vender mot aust . Han var stengd .
26044002	Herren sa til meg : Denne porten skal vera stengd og skal ikkje opnast . Ingen må koma inn gjennom han . Herren , Israels Gud , har gått inn gjennom porten ; difor skal han vera stengd .
26044003	Men fyrsten kan — fordi han er fyrste — sitja der og halda måltid for Herrens åsyn . Han skal gå inn gjennom forhalla i porten , og same vegen skal han gå ut att .
26044004	Så førte han meg gjennom nordporten til plassen framfor templet . Og der fekk eg sjå at Herrens herlegdom fylte huset . Då kasta eg meg ned med andletet mot jorda .
26044005	Herren sa til meg : Menneske , no må du bruka augo og øyro og leggja merke til alt det eg seier deg om alle føreskriftene og lovene for Herrens hus . Legg nøye merke til inngangen i templet og alle utgangane frå heilagdomen !
26044006	Sei til dei trassige israelittane : Så seier Herren Gud : No får det vera nok med styggedomen dykkar , israelittar !
26044007	De lét framande som var uomskorne både på hjarta og lemer , koma inn i min heilagdom . Såleis vanhelga de huset mitt då de bar fram for meg mat , feitt og blod . De braut pakta med meg og gjorde mange andre stygge ting .
26044008	De sytte ikkje sjølve for tenesta i heilagdomen min , men sette andre til å ta seg av den heilage tenesta i staden for dykk .
26044009	Så seier Herren Gud : Ingen framand som er uomskoren på hjarta og lem , får koma inn i min heilagdom , ingen av dei framande som bur mellom israelittane .
26044010	Men dei levittane som gjekk bort frå meg saman med israelittane då dei villa seg bort frå meg og fylgde avgudane sine , dei må bøta for si misgjerning .
26044011	Dei skal vera tenarar i heilagdomen min , vakta portane til templet og gjera teneste i huset . Dei skal slakta brennoffer og slaktoffer for folket og tena dei .
26044012	Fordi dei tente israelittane når dei dyrka avgudane sine og vart årsak til at Israel fall i synd , difor lyfter eg handa mot dei , seier Herren Gud . Dei må bøta for si misgjerning .
26044013	Dei får ikkje stiga fram for meg og gjera presteteneste og ikkje koma nær noko av det heilage eller høgheilage i huset mitt . Dei skal bera vanæra for alt det stygge dei har gjort .
26044014	Eg gjer dei til tempeltenarar og set dei til allslags arbeid som må gjerast der .
26044015	Men dei levittprestane av Sadok-ætta som tente meg trufast i heilagdomen då israelittane villa seg bort frå meg , dei skal stiga fram for meg og gjera teneste . Dei skal stå for mitt åsyn og bera fram feitt og blod for meg , seier Herren Gud .
26044016	Dei skal gå inn i min heilagdom ; der skal dei stiga fram til mitt bord og tena meg . Såleis skal dei ta seg av gudstenesta .
26044017	Når dei går inn gjennom portane til den indre føregarden , skal dei ta på seg linklede . Dei må ikkje ha på seg noko av ull når dei gjer teneste i portane til den indre føregarden eller inne i templet .
26044018	Linhuer skal dei ha på hovudet og linbukser om hoftene . Dei må ikkje ha på seg noko som gjer at dei sveittar .
26044019	Når dei så går ut til folket i den ytre føregarden , skal dei ta av seg dei kleda dei bruka medan dei gjorde teneste , og la dei liggja i dei heilage roma . Dei skal ta på seg andre klede , så dei ikkje gjer folket heilagt med kleda sine .
26044020	Prestane skal ikkje raka hovudet snautt og heller ikkje la håret veksa fritt , men dei skal klyppa det .
26044021	Dei må ikkje drikka vin når dei går inn i den indre føregarden .
26044022	Dei må ikkje gifta seg med ei enkje eller ei kvinne som mannen har skilt seg frå , men berre med møyar av Israels-ætta . Men dei kan ta enkja etter ein prest .
26044023	Prestane skal læra folket mitt å skilja mellom det som er heilagt og det som ikkje er heilagt , mellom reint og ureint .
26044024	I rettssaker skal dei stå fram som domarar og døma folket etter mine lover . På alle mine høgtider skal dei halda mine lover og bod , og dei skal halda mine kviledagar heilage .
26044025	Prestane må ikkje gå inn til lik , elles vert dei ureine . Berre når det gjeld far eller mor , son eller dotter , bror eller ugift syster , kan dei gjera seg ureine .
26044026	Når presten har vorte rein att , skal han venta i sju dagar .
26044027	Og den dagen han går inn i heilagdomen att , i den indre føregarden , og skal gjera teneste i heilagdomen , då skal han bera fram syndoffer for seg , lyder ordet frå Herren Gud .
26044028	Dette er den arven prestane skal ha : Eg er deira lut og del . De skal ikkje gje dei nokon eigedom i Israel . Eg er deira eigedom .
26044029	Dei kan eta av grødeofferet , syndofferet og skuldofferet ; og alt som er bannlyst i Israel , skal høyra dei til .
26044030	Den beste fyrstegrøda av alt de dyrkar , og alle slag offergåver av alt de gjev , skal prestane ha . Det fyrste av brøddeigen skal de òg gje presten . Då skal det kvila velsigning over husa dykkar .
26044031	Men noko sjølvdaudt eller ihelrive av fugl eller fe må ikkje prestane eta .
26045001	Når de kastar lodd og skifter ut landet , skal de via eit stykke av jorda , tjuefem tusen alner langt og tjue tusen alner breitt , som ei heilag gåve til Herren . Det skal vera heilagt så langt det når på alle kantar .
26045002	Av det skal eit firkanta stykke som er fem hundre alner på kvar side , høyra heilagdomen til . Rundt ikring han skal det vera open mark som strekkjer seg femti alner ut .
26045003	Av heile området skal du mæla opp eit stykke som er tjuefem tusen alner langt og ti tusen alner breitt , og der skal heilagdomen stå . Det skal vera ein høgheilag del av landet .
26045004	Det skal tilhøyra prestane som gjer teneste i heilagdomen , dei som stig fram og tener Herren . Der skal dei ha plass for husa sine og beitemark som høyrer heilagdomen til .
26045005	Eit anna jordstykke , tjuefem tusen alner langt og ti tusen alner breitt , skal tilhøyra levittane , som er tempeltenarar . Der kan dei ha byar til å bu i .
26045006	Til eigedom for byen skal de setja av eit stykke som er fem tusen alner breitt og tjuefem tusen alner langt , langsmed det som er vigt til heilagdomen . Det skal høyra heile Israels-ætta til .
26045007	På begge sider av det stykket som høyrer heilagdomen til , og av det som byen eig , langsmed begge desse områda , skal fyrsten ha land , både vestover på vestsida og austover på austsida . Det skal vera så langt som ein av dei lutene ættene får , frå grensa i vest til grensa i aust .
26045008	Dette landet skal vera hans eigedom i Israel . Og då skal fyrstane aldri meir vera harde mot folket mitt , men overlata jorda til Israels-folket , ætt for ætt .
26045009	Så seier Herren Gud : No får det vera nok , de fyrstar i Israel ! Hald opp med vald og herjing , og gjer rett og rettferd ! Hald opp med å driva folket mitt frå gard og grunn , seier Herren Gud .
26045010	Bruk rett vekt og rett efa og bat !
26045011	Ein efa og ein bat skal vera like store , så både ein bat og ein efa er tiandeparten av ein homer . Målet skal retta seg etter homeren .
26045012	Ein sekel skal vera tjue gera . Fem sekel skal vera fem sekel , og ti sekel skal vera ti ; og femti sekel skal de rekna for ei mine .
26045013	Så skal ho vera den offergåva de gjev : ein sjettedels efa av kvar homer kveite og ein sjettedels efa av kvar homer bygg .
26045014	Den faste avgifta av olje , som vert mælt i bat , skal vera ein tiandedels bat av kvar kor ; det er ti bat i ein kor .
26045015	Av småfeet skal de gje eitt lam for kvar to hundre frå Israels beitemarker . Dei skal vera til offergåver , til brennoffer og måltidsoffer ; med dei skal det gjerast soning for folket , seier Herren Gud .
26045016	Alt folket i landet skyldar å gje fyrsten i Israel ei slik offergåve .
26045017	Men fyrsten har ansvar for brennoffer , grødeoffer og drikkoffer på festane , nymånedagane og sabbatane , på alle høgtidsdagane i Israel . Han skal syta for syndoffer , grødeoffer , brennoffer og måltidsoffer , så det kan gjerast soning for Israels-ætta .
26045018	Så seier Herren Gud : Den fyrste dagen i den fyrste månaden skal du ta ein lytelaus okse av storfeet og reinsa heilagdomen for synd .
26045019	Presten skal ta noko av blodet frå syndofferet og stryka det på dørstolpane i templet , på dei fire horna av altaravsatsen og på dørstolpane i porten til den indre føregarden .
26045020	Det same skal du gjera den sjuande dagen i månaden for dei som har synda av vanvare eller fordi dei ikkje visste betre . Såleis skal du gjera soning for templet .
26045021	Den fjortande dagen i den fyrste månaden skal de halda påskehelg . Då skal de eta usyrt brød i sju dagar .
26045022	Den dagen skal fyrsten ofra ein okse som syndoffer for seg sjølv og for alt folket i landet .
26045023	Dei sju dagane høgtida varer , skal han bera fram brennoffer for Herren , kvar dag sju lytelause oksar og verar , og som syndoffer ein bukk kvar dag .
26045024	Som grødeoffer skal han bera fram ein efa for kvar okse , ein efa for kvar ver og ein hin olje til kvar efa .
26045025	På høgtida , den femtande dagen i den sjuande månaden , skal han , liksom på dei andre sju dagane , bera fram syndoffer og brennoffer , grødeoffer og olje .
26046001	Så seier Herren Gud : Porten til den indre føregarden , den som vender mot aust , skal vera stengd dei seks arbeidsdagane . Men på sabbatsdagen skal han vera open , og like eins på nymånedagen .
26046002	Då skal fyrsten , når han kjem utanfrå , gå inn gjennom forhalla i porten og stå attmed ein av dørstolpane der , medan prestane ber fram brennoffer og måltidsoffer for han . Han skal bøya seg og tilbe på dørstokken i porten og så gå ut att . Men porten skal ikkje stengjast før om kvelden .
26046003	Folket i landet skal bøya seg og tilbe Herren ved inngangen til porten , både på sabbatsdagane og nymånedagane .
26046004	Brennofferet som fyrsten ber fram for Herren på sabbatsdagen , skal vera seks lytelause lam og ein lytelaus ver .
26046005	Og som grødeoffer skal han saman med veren gje ein efa og saman med lamma det han har for handa , og ein hin olje til kvar efa .
26046006	På nymånedagen skal han ofra ein lytelaus okse av storfeet , seks lam og ein ver som er utan lyte .
26046007	Som grødeoffer skal han saman med oksen gje ein efa , saman med veren ein efa og saman med lamma det han har for handa , og ein hin olje til kvar efa .
26046008	Når fyrsten kjem , skal han gå inn gjennom forhalla i porten , og same vegen skal han gå ut att .
26046009	Men når folket i landet stig fram og tilbed Herren på høgtidene , skal dei som kjem inn gjennom nordporten , gå ut gjennom porten i sør , og dei som kjem inn gjennom sørporten , skal gå ut gjennom porten i nord . Dei skal ikkje gå ut att gjennom same porten som dei kom inn gjennom , men gå ut på den andre sida .
26046010	Fyrsten skal koma inn saman med dei andre og gå ut saman med dei .
26046011	På festane og høgtidene skal han gje som grødeoffer ein efa saman med oksen , ein efa med veren og det han har for handa saman med lamma , og ein hin olje til kvar efa .
26046012	Når fyrsten vil bera fram eit friviljug offer for Herren , anten det er brennoffer eller måltidsoffer , skal dei opna for han den porten som vender mot aust . Han skal bera fram brennofferet eller måltidsofferet sitt som han gjer det på sabbatsdagen . Så skal han gå ut , og porten skal stengjast etter han .
26046013	Kvar dag skal du ofra eit årsgamalt , lytelaust lam som brennoffer til Herren . Kvar morgon skal du ofra det .
26046014	Attåt det skal du kvar morgon bera fram ein sjettedels efa som grødeoffer og ein tredjedels hin olje til å væta mjølet med . Grødeofferet til Herren er ei fast ordning som alltid skal stå ved lag .
26046015	Lammet , grødeofferet og oljen skal berast fram kvar morgon ; det skal vera eit fast brennoffer .
26046016	Så seier Herren Gud : Når fyrsten gjev ein av sønene sine ei gåve av det han har arva , skal ho høyra sønene hans til . Dei får henne til odel og eige .
26046017	Men gjev han ein av tenarane sine ei gåve av arvegodset , skal ho vera hans til frigjevingsåret ; då skal fyrsten få henne att . Berre sønene kan halda fast på arven sin for alltid .
26046018	Fyrsten må ikkje ta odelsjord frå folket , så han driv dei bort frå eigedomen deira . Av det han sjølv eig , skal han gje sønene arv . Folket mitt skal ikkje drivast bort frå eigedomen sin .
26046019	Så førte han meg gjennom inngangen attmed porten , til dei roma i heilagdomen som er for prestane , og som ligg på nordsida . Og sjå , der var det eit rom lengst mot vest .
26046020	Han sa til meg : « Dette er den staden der prestane skal koka skuldofferet og syndofferet og baka brød av grødeofferet . Dei skal ikkje bera det ut i den ytre føregarden , for då kunne dei gjera folket heilagt . »
26046021	Sidan tok han meg med til den ytre føregarden og førte meg ikring til dei fire hjørna av føregarden . Og i kvart hjørne såg eg ein mindre gard .
26046022	I alle fire hjørna var det slike små gardar , og alle fire var like store . Dei var førti alner lange og tretti alner breie .
26046023	Det var ein steinmur rundt kvar av dei , og rundt ikring nedmed foten av murane var det bygt eldstader .
26046024	Han sa til meg : « Dette er dei stadene der tempeltenarane kokar slaktoffera for folket . »
26047001	Mannen førte meg attende til tempelinngangen . Og sjå , det rann vatn fram under dørstokken på austsida av huset . For framsida på templet vender mot aust . Vatnet rann ned på sørsida av templet , sør for altaret .
26047002	Så førte han meg ut gjennom nordporten , og der ute fylgde han meg ikring til den ytre porten , som vender mot aust . Og sjå , der sildra vatnet ned frå sørsida .
26047003	Mannen gjekk no austover . Han hadde ei mælesnor i handa og mælte tusen alner . Så lét han meg gå gjennom vatnet , og det nådde meg til okla .
26047004	Han mælte tusen alner til og lét meg gå gjennom vatnet der ; det nådde meg til knea . Endå ein gong mælte han tusen alner og lét meg gå gjennom vatnet att ; då nådde det opp til hoftene .
26047005	Så mælte han tusen alner ein gong til . Då var det ei elv som eg ikkje kunne vassa over . For vatnet hadde stige og vorte til ei elv som ingen kom over utan å symja .
26047006	Han sa til meg : « Har du sett det , menneske ? » Så førte han meg til elvebredda og lét meg sitja der .
26047007	Då eg snudde meg , såg eg ei mengd med tre på begge sider av elva .
26047008	Han sa til meg : « Dette vatnet renn til bygdene i aust og ned i Jordandalen . Når det renn ut i sjøen , vert det salte vatnet friskt .
26047009	Alle levande skapningar som det kryr av , skal få leva alle stader der denne elva renn . Det skal verta ei mengd med fisk . For når dette vatnet kjem dit , vert vatnet i sjøen friskt , så alt kan leva der elva renn ut .
26047010	Det skal stå fiskarar langsmed sjøen frå En-Gedi til En-Eglajim ; og der skal dei turka garna sine . Fisk av ulike slag skal finnast der og i slike mengder som i Storhavet .
26047011	Men myrane og sumpane skal ikkje verta friske ; av dei skal det vinnast ut salt .
26047012	På begge elvebreddene skal det veksa alle slag frukttre . Lauvet på dei skal ikkje visna , og frukta skal ikkje ta slutt . Kvar månad skal dei bera ny frukt ; for vatnet dei får , skal renna ut frå heilagdomen . Frukta på trea skal vera til mat og blada til lækjedom . »
26047013	Så seier Herren Gud : Dette er dei grensene de skal ha når de deler landet mellom dei tolv Israels-ættene . Josef skal ha to luter .
26047014	De skal ta det i eige , og den eine skal få like mykje som den andre . Eg lyfte då handa og lova å gje det til fedrane dykkar . Og landet får de til odel og eige .
26047015	Dette er landegrensa : I nord skal ho gå frå Storhavet bort imot Hetlon , til Lebo-Hamat og Sedad ,
26047016	så til Berota og Sibrajim , som ligg ved grensa mellom Damaskus-landet og Hamat-landet , og til Hasar-Enon ved grensa mot Havran .
26047017	Såleis skal grensa gå frå havet til Hasar-Enon ved grensa mot Damaskus og Hamat i nord . Dette er nordsida .
26047018	På austsida er Jordan grensa mellom Havran og Damaskus og mellom Gilead og Israels-landet heilt til sjøen i aust , ned til Tamar . Dette er austsida .
26047019	På sørsida skal grensa gå frå Tamar til vatnet ved Meribat-Kadesj og så til Egyptarbekken og Storhavet . Dette er sørsida .
26047020	På vestsida skal Storhavet vera grensa , til ein kjem på høgd med Lebo-Hamat . Dette er vestsida .
26047021	Dette landet skal de dela mellom dykk , mellom Israels-ættene .
26047022	De skal skifta det ut til odel for dykk sjølve og for innflyttarane som held til hjå dykk og har fått born der . Dei skal ha same rettane som innfødde israelittar . Saman med dykk skal dei få odel midt imellom Israels-ættene .
26047023	I den ætta der ein innflyttar bur , skal de la han få sin odel , lyder ordet frå Herren Gud .
26048001	Dette er namna på ættene . Lengst i nord , langs vegen til Hetlon , Lebo-Hamat og Hasar-Enon , ved grensa mot Damaskus i nord og langsmed Hamat , frå aust til vest , skal Dan ha éin lut .
26048002	Langs Dans-landet , frå aust til vest , skal Asjer ha éin lut .
26048003	Langs Asjers-landet , frå aust til vest , skal Naftali ha éin lut .
26048004	Langs Naftali-landet , frå aust til vest , skal Manasse ha éin lut .
26048005	Langs Manasse-landet , frå aust til vest , skal Efraim ha éin lut .
26048006	Langs Efraims-landet , frå aust til vest , skal Ruben ha éin lut .
26048007	Langs Rubens-landet , frå aust til vest , skal Juda ha éin lut .
26048008	Langs Juda-landet , frå aust til vest , skal de skilja ut eit serskilt landområde . Det skal vera tjuefem tusen alner breitt og så langt som kvar av dei andre lutene , frå austsida til vestsida . Og midt i det skal heilagdomen liggja .
26048009	Det området de vier som heilag gåve til Herren , skal vera tjuefem tusen alner langt og tjue tusen alner breitt .
26048010	Det heilage området skal høyra desse til : Prestane skal ha eit stykke som er tjuefem tusen alner langt både i nord og sør og ti tusen alner breitt både i vest og aust . Og midt på det skal heilagdomen liggja .
26048011	Prestane , dei av Sadok-sønene som er vigsla , dei som sytte for tempeltenesta , og som ikkje fór vilt saman med israelittane så som levittane gjorde ,
26048012	dei skal ha sin del av det landet som er vigt til heilag gåve , ein høgheilag del , attmed landet åt levittane .
26048013	Levittane skal ha eit like stort stykke som prestane , tjuefem tusen alner langt og ti tusen alner breitt . Heile området skal vera tjuefem tusen alner langt og tjue tusen alner breitt .
26048014	Dei skal ikkje selja eller byta bort noko av dette . Den beste delen av landet må ikkje gå over til andre ; for han er heilag for Herren .
26048015	Det fem tusen alner breie stykket som er att av det tjuefem tusen alner lange området , skal ikkje vera heilagt ; byen skal bruka det til bustader og beitemarker . Og midt i det skal byen liggja .
26048016	Desse måla skal byen ha : nordsida fire tusen fem hundre alner , sørsida fire tusen fem hundre , austsida fire tusen fem hundre og vestsida fire tusen fem hundre .
26048017	Beitemarkene kring byen skal vera to hundre og femti alner breie i nord , to hundre og femti i sør , to hundre og femti i aust og to hundre og femti i vest .
26048018	Av det som er att langs det heilage området , ti tusen alner breitt både i aust og vest , skal grøda brukast til mat for arbeidarane i byen .
26048019	Arbeidarar frå alle Israels-ættene som bur der , skal dyrka det .
26048020	Heile det utskilde området skal vera tjuefem tusen alner på kvar kant . Det stykket de set av til eigedom for byen , skal vera fjerdeparten av det heilage området .
26048021	Fyrsten skal ha det som er att på begge sider av det heilage området og det som høyrer byen til . Det skal gå langs det tjuefem tusen alner lange området til grensa i aust og vestover langs det same området til grensa i vest , attmed lutene åt ættene . Det skal høyra fyrsten til . Og midt imellom skal det utskilde området med tempelheilagdomen liggja .
26048022	Bortsett frå eigedomen åt levittane og eigedomen åt byen , som ligg mellom dei lutene fyrsten får , skal heile området mellom Juda-landet og Benjamins-landet høyra fyrsten til .
26048023	Så kjem dei andre ættene : Benjamin , frå aust til vest éin lut ;
26048024	langs Benjamins-landet frå aust til vest : Simeon éin lut ;
26048025	langs Simeons-landet frå aust til vest : Jissakar éin lut ;
26048026	langs Jissakars-landet frå aust til vest : Sebulon éin lut ,
26048027	og langs Sebulons-landet frå aust til vest : Gad éin lut .
26048028	Langs Gads-landet , på sørsida , skal grensa mot sør gå frå Tamar til Meribat-Kadesj og så til Egyptarbekken og Storhavet .
26048029	Dette er det landet som de skal skifta ut mellom Israels-ættene . Dei skal ha det til odel og eige , og dette er dei lutene dei skal få , lyder ordet frå Herren Gud .
26048030	Desse utgangane skal byen ha : På nordsida , som mæler fire tusen fem hundre alner ,
26048031	skal det vera tre portar — og byportane skal ha namn etter Israels-ættene : Rubens-porten , Juda-porten og Levi-porten ;
26048032	på austsida , som mæler fire tusen fem hundre alner , tre portar : Josefs-porten , Benjamins-porten og Dans-porten ;
26048033	på sørsida , som mæler fire tusen fem hundre alner , tre portar : Simeons-porten , Jissakars-porten og Sebulons-porten ,
26048034	og på vestsida , som òg mæler fire tusen fem hundre alner , tre portar : Gads-porten , Asjers-porten og Naftali-porten .
26048035	Byen skal ha ein omkrins på atten tusen alner . Heretter skal byen bera namnet « Herren er der » .
27001001	I det tredje året Jojakim var konge i Juda , kom Nebukadnesar , kongen i Babylonia , til Jerusalem og kringsette byen .
27001002	Herren gav Juda-kongen Jojakim i hans hand , og like eins nokre av dei heilage kara i Guds hus . Nebukadnesar tok kara med til Sinear-landet , til huset åt guden sin , og sette dei i skattkammeret der .
27001003	Kongen sa til Aspenas , øvste hoffmannen sin , at han skulle ta med seg nokre israelittar , både av kongsætt og av adelsætt ,
27001004	unge gutar som var utan lyte og fagre å sjå til , kunnige i alle slag visdom , kunnskapsrike og lærenæme , skikka til å tena i kongsgarden . Dei skulle han gje opplæring i kaldeisk skrift og språk .
27001005	Kongen fastsette at dei kvar dag skulle få eta av same fine maten som han og drikka same slag vin . I tre år skulle dei få opplæring , og etter den tid skulle dei gjera teneste hjå kongen .
27001006	Mellom dei var judearane Daniel , Hananja , Misjael og Asarja .
27001007	Den øvste hoffmannen gav dei nye namn . Daniel kalla han Beltsasar , Hananja Sjadrak , Misjael Mesjak og Asarja Abed-Nego .
27001008	Men Daniel sette seg føre at han ikkje ville gjera seg urein med maten og vinen frå kongens bord . Han bad den øvste hoffmannen om å sleppa å gjera seg urein .
27001009	Og Gud laga det så at den øvste hoffmannen fekk velvilje og godhug for Daniel .
27001010	Men han sa til Daniel : « Eg er redd for at herren min , kongen , som har fastsett kva de skal eta og drikka , skal synast at de ikkje ser så friske ut som dei andre gutane på dykkar alder , og at kongen for dykkar skuld skal dra meg til ansvar . »
27001011	Då sa Daniel til oppsynsmannen som den øvste hoffmannen hadde sett over Daniel , Hananja , Misjael og Asarja :
27001012	« Prøv tenarane dine i ti dagar ! Gjev oss grønsaker å eta og vatn å drikka !
27001013	Så kan du sjølv sjå korleis vi ser ut , både vi og dei gutane som et av maten frå kongens bord . Gjer så med tenarane dine etter det du då ser ! »
27001014	Han gjorde som dei ynskte , og prøvde dei i ti dagar .
27001015	Då dei ti dagane var lidne , viste det seg at dei såg betre ut og var i betre hold enn dei gutane som hadde ete av maten frå kongens bord .
27001016	Då lét oppsynsmannen dei sleppa den fine maten og vinen og gav dei grønsaker .
27001017	Gud gav desse fire gutane kunnskap og vit på allslags skrift og visdom . Og Daniel skjøna seg på alle slag syner og draumar .
27001018	Då den tida kongen hadde fastsett , var ute , og dei skulle førast fram for han , førte den øvste hoffmannen dei fram for Nebukadnesar .
27001019	Kongen tala med dei , og det fanst ingen mellom dei unge gutane som kunne mæla seg med Daniel , Hananja , Misjael og Asarja . Så fekk dei då gjera teneste hjå kongen .
27001020	Og støtt når kongen spurde dei til råds i saker som kravde visdom og vit , fann han at dei var ti gonger så vise som alle spåmenn og åndemanarar i riket .
27001021	Daniel vart verande der til fyrste styringsåret åt kong Kyros .
27002001	I det andre året Nebukadnesar var konge , hadde han draumar som gjorde han så uroleg i hugen at han ikkje fekk sova .
27002002	Då sende kongen bod etter spåmennene , åndemanarane , trollmennene og stjernetydarane , og ville at dei skulle fortelja han kva han hadde drøymt . Dei kom og steig fram for kongen .
27002003	Og han sa til dei : « Eg har hatt ein draum som gjer meg så uroleg i hugen . Eg ynskjer å få vita kva eg har drøymt . »
27002004	Stjernetydarane svara kongen på arameisk : « Kongen leve evig ! Fortel tenarane dine draumen , så skal vi seia deg kva han tyder . »
27002005	Då sa kongen til stjernetydarane : « Det er min faste vilje at dersom de ikkje fortel meg draumen og tyder han , skal de hoggast i sund , og husa dykkar skal verta til ein grushaug .
27002006	Men dersom de fortel meg draumen og tyder han , skal de få rike gåver og stor ære av meg . Fortel meg difor draumen og sei kva han tyder ! »
27002007	Då svara dei andre gongen : « Kongen må fortelja tenarane sine draumen , så skal vi seia deg kva han tyder . »
27002008	Kongen sa : « Eg skjønar godt at de prøver å vinna tid , fordi de ser at ordet mitt står fast :
27002009	Dersom de ikkje kan fortelja meg draumen , vil same domen råka dykk alle . Men de har vorte samde om å føra meg bak ljoset med ei lygn , i von om at tidene skal snu . Fortel meg difor draumen , så veit eg at de òg kan seia meg kva han tyder ! »
27002010	Stjernetydarane svara kongen : « Det finst ikkje eit menneske på jorda som kan fortelja kongen det han vil vita . For aldri har nokon konge , kor stor og mektig han var , kravt noko slikt av ein spåmann , åndemanar eller stjernetydar .
27002011	Det kongen krev , er for vanskeleg . Det finst ikkje andre enn gudane som kan fortelja kongen det han vil vita , og dei bur ikkje mellom døyelege menneske . »
27002012	Kongen vart arg og sint for dette og baud at dei skulle drepa alle vismennene i Babylonia .
27002013	Då påbodet om å drepa vismennene var utsendt , leita dei òg etter Daniel og venene hans og ville slå dei i hel .
27002014	Då vende Daniel seg med kloke og vituge ord til Arjok , hovdingen over livvakta åt kongen , som hadde drege ut for å drepa vismennene i Babylonia .
27002015	Han tok til ords og spurde Arjok , hovudsmannen åt kongen : « Kvifor har kongen gjeve dette strenge påbodet ? » Då fortalde Arjok Daniel korleis det hadde seg .
27002016	Daniel gjekk då inn og bad kongen gje han ein frist , så skulle han tyda draumen for han .
27002017	Sidan gjekk Daniel heim og fortalde venene sine , Hananja , Misjael og Asarja , det som hadde hendt .
27002018	Han ville at dei skulle be Gud i himmelen visa miskunn og openberra denne løyndomen , så Daniel og venene hans ikkje skulle missa livet saman med dei andre vismennene i Babylonia .
27002019	Då fekk Daniel vita løyndomen i eit syn om natta . Og Daniel prisa Gud i himmelen .
27002020	Han tok til ords og sa : Lova vere Guds namn frå æve og til æve ! For visdomen — og styrken er hans .
27002021	Han lèt år og tider skifta , set kongar av og set kongar inn . Han gjev dei vise visdom og dei vituge vit .
27002022	Han openberrar — det djupe og dulde ; han veit kva som er i mørkret , og hjå han bur ljoset .
27002023	Deg , mine fedrars Gud , lovar og prisar eg , for du har gjeve meg — visdom og styrke . No har du fortalt meg — det vi bad om ; det kongen vil vita , — har du kunngjort oss .
27002024	Så gjekk Daniel til Arjok , som kongen hadde gjeve påbod om å drepa vismennene i Babylonia . Han kom og sa til han : « Drep ikkje vismennene i Babylonia ! Før meg fram for kongen , så skal eg tyda draumen for han . »
27002025	Då skunda Arjok seg og førte Daniel inn til kongen og sa til han : « Mellom dei bortførte frå Juda har eg funne ein mann som kan tyda draumen for kongen . »
27002026	Kongen tok til ords og spurde Daniel , som hadde fått namnet Beltsasar : « Kan du fortelja meg den draumen eg har hatt , og tyda han ? »
27002027	Daniel svara kongen : « Den løyndomen som kongen spør om , kan ingen vismann eller åndemanar , spåmann eller teikntydar kunngjera for kongen .
27002028	Men det er ein Gud i himmelen som openberrar løyndomar . Han har kunngjort for kong Nebukadnesar kva som skal henda i dei siste dagar . Dette er draumen og synene du hadde , medan du låg på lega di .
27002029	Då du låg på lega di , konge , steig det tankar opp i deg om det som skal henda i framtida . Han som openberrar løyndomar , fortalde deg det som skal henda .
27002030	Og når denne løyndomen har vorte openberra for meg , er det ikkje fordi eg har større visdom enn alle andre som lever , men for at kongen skal få vita kva draumen tyder , så du kan kjenna tankane i hjarta ditt .
27002031	Konge , i synet såg du ei veldig biletstøtte . Denne støtta var stor og stråla sterkt . Ho stod beint framfor deg og såg skræmeleg ut .
27002032	Hovudet på støtta var av reint gull , brystet og armane av sølv , magen og hoftene av kopar ;
27002033	leggene var av jern og føtene dels av jern , dels av brend leire .
27002034	Medan du stod og såg på biletstøtta , vart ein stein riven laus , men ikkje med menneskehender , og han råka føtene , som var av jern og leire , og krasa dei .
27002035	Då gjekk det sund alt saman , både jernet og leira , koparen , sølvet og gullet . Det vart som agner frå treskjevollen om sommaren . Vinden tok det og føykte det bort , så det ikkje fanst dusta att . Men steinen som hadde råka biletet , vart til eit stort fjell , som fylte heile jorda .
27002036	Det var draumen , og no skal vi fortelja kongen kva han tyder .
27002037	Konge , du konge over kongane , som Gud i himmelen har gjeve kongedøme , makt og styrke og ære !
27002038	Menneska , kvar dei så bur , dyra på marka og fuglane under himmelen , alle har han gjeve i di hand , og han har sett deg til herre over dei . Det er du som er hovudet av gull .
27002039	Men etter deg skal det koma eit anna kongerike , ringare enn ditt , og så eit tredje rike , av kopar , som skal råda over heile jorda .
27002040	Sidan skal det koma eit fjerde rike , sterkt som jern . Liksom jernet knasar og krasar alt , så skal dette riket — som knasande jern — slå sund og krasa alle dei andre .
27002041	Føtene og tærne var , som du såg , dels av krusmakarleire , dels av jern . Det tyder at riket skal vera delt . Men eit stykke på veg skal det vera fast som jernet . Du såg då at jernet var blanda med leire .
27002042	At tærne på føtene dels var av jern og dels av leire , det tyder at riket for ein del skal vera sterkt , men for ein del veikt .
27002043	Når jernet , som du såg , var blanda med leire , tyder det at dei skal blanda seg ved giftarmål . Men dei skal likevel ikkje halda i hop , like lite som jern kan blanda seg med leire .
27002044	Men på den tid då desse kongane rår , skal Gud i himmelen skipa eit rike som aldri i æve går til grunne . Det riket skal ikkje gå over til noko anna folk . Det skal knusa og gjera ende på alle dei andre rika , men sjølv skal det stå til evig tid .
27002045	Du såg då at ein stein vart riven laus or fjellet , men ikkje med menneskehender , og han krasa jernet , koparen , leira , sølvet og gullet . Den store Gud har no kunngjort kongen det som heretter skal henda . Draumen er sann , og tydinga er påliteleg . »
27002046	Då kasta kong Nebukadnesar seg ned med andletet mot jorda og viste Daniel ære . Han baud at dei skulle bera fram offer og røykjelse for han .
27002047	Og kongen tok til ords og sa til Daniel : « Sanneleg , den guden de dyrkar , er gud over alle gudar og herre over alle kongar . Han openberrar løyndomar , sidan du har greitt å openberra denne løyndomen . »
27002048	Så lét kongen Daniel få ei høg stilling og gav han mange store gåver . Han sette han til herre over heile provinsen Babylon og til øvste leiaren for alle vismennene der .
27002049	På Daniels bøn sette kongen Sjadrak , Mesjak og Abed-Nego til å styra i provinsen Babylon . Men Daniel sjølv vart verande i kongsgarden .
27003001	Kong Nebukadnesar laga ei biletstøtte av gull , seksti alner høg og seks alner brei , og sette henne opp i Dura-dalen i provinsen Babylon .
27003002	Så sende kong Nebukadnesar bod til satrapane , statthaldarane og landshovdingane , rådgjevarane , skattmeistrane , dei lovkunnige , domarane og alle provinsstyrarane og kalla dei saman til vigsla av biletstøtta som kongen hadde reist .
27003003	Dei kom saman til vigsla av den støtta som kong Nebukadnesar hadde reist , både satrapane , statthaldarane og landshovdingane , rådgjevarane , skattmeistrane , dei lovkunnige , domarane og alle provinsstyrarane . Då dei stod framfor biletstøtta som Nebukadnesar hadde reist ,
27003004	ropa herolden med høg røyst : « Hermed vere det sagt dykk , de folk og ætter med ulike språk :
27003005	Så snart de høyrer lyden av horn , fløyte , sitar , harpe , lutt , sekkepipe og alle andre slag instrument , skal de falla ned og tilbe gullbiletet som kong Nebukadnesar har reist .
27003006	Den som ikkje fell ned og tilbed , skal straks kastast i omnen med logande eld . »
27003007	Så snart alle folka høyrde lyden av horn , fløyte , sitar , harpe , lutt og alle andre slag instrument , kasta dei seg ned — alle folk og ætter med ulike språk — og tilbad gullbiletet som kong Nebukadnesar hadde reist .
27003008	Straks etter kom nokre kaldearar og klaga på judearane .
27003009	Dei tok til ords og sa til kong Nebukadnesar : « Kongen leve evig !
27003010	Konge , du har gjeve påbod om at kvar og ein som høyrer lyden av horn , fløyte , sitar , harpe , lutt , sekkepipe og alle andre slag instrument , skal falla ned og tilbe gullbiletet ,
27003011	og at den som ikkje fell ned og tilbed , skal kastast i omnen med logande eld .
27003012	Det er nokre judearar her som du har sett til å styra provinsen Babylon : Sjadrak , Mesjak og Abed-Nego . Desse mennene bryr seg ikkje om påbodet ditt , konge . Dei dyrkar ikkje din gud og tilbed ikkje gullbiletet som du har reist . »
27003013	Då vart Nebukadnesar arg og sint . Han baud at dei skulle henta Sjadrak , Mesjak og Abed-Nego . Og dei førte mennene fram for kongen .
27003014	Nebukadnesar tok til ords og sa til dei : « Er det sant , Sjadrak , Mesjak og Abed-Nego , at de ikkje dyrkar min gud og ikkje tilbed det gullbiletet som eg har reist ?
27003015	No vel , dersom de , når de høyrer lyden av horn , fløyte , sitar , harpe , lutt , sekkepipe og alle andre slag instrument , er viljuge til å falla ned og tilbe det biletet eg har laga , så er alt godt og vel . Men vil de ikkje tilbe det , skal de straks kastast i omnen med logande eld . Finst det då nokon gud som kan frelsa dykk or mi hand ? »
27003016	Sjadrak , Mesjak og Abed-Nego tok til ords og sa til kong Nebukadnesar : « Vi treng ikkje svara deg eit ord på dette .
27003017	Om så skal vera , kan vår Gud som vi dyrkar , frelsa oss ; or den glødande omnen og or di hand , konge , vil han frelsa .
27003018	Og om han ikkje det gjer , skal du vita , konge , at vi ikkje kjem til å dyrka din gud og tilbe det gullbiletet som du har reist . »
27003019	Då rann det slikt sinne i Nebukadnesar mot Sjadrak , Mesjak og Abed-Nego at han reint skaptest om i andletet . Han sa frå at dei skulle gjera omnen sju gonger så heit som vanleg .
27003020	Og han sette nokre handfaste karar i hæren til å binda Sjadrak , Mesjak og Abed-Nego og kasta dei i omnen med logande eld .
27003021	Så vart mennene bundne og kasta i den glødande omnen , med kappene , buksene , huene og dei andre kleda på seg .
27003022	Sidan kongsbodet var så strengt , og omnen difor så sterkt oppheta , vart dei som førte Sjadrak , Mesjak og Abed-Nego opp , drepne av logane .
27003023	Dei andre tre , Sjadrak , Mesjak og Abed-Nego , fall bundne ned i den glødande omnen .
27003091	Då vart kong Nebukadnesar forfærd . Han reiste seg brått og sa til rådsherrane sine : « Var det ikkje tre menn vi kasta bundne ned i elden ? » « Jau visst , konge , » svara dei .
27003092	Då sa han : « Men eg ser fire menn gå fritt ikring i elden , og det finst ikkje mein på dei . Den fjerde ser ut som ein gudeson . »
27003093	No gjekk Nebukadnesar bort til døra i den glødande omnen og ropa : « Sjadrak , Mesjak og Abed-Nego , de som er tenarar for Den Høgste Gud , kom ut ! » Og Sjadrak , Mesjak og Abed-Nego kom ut or elden .
27003094	Satrapane , statthaldarane , landshovdingane og kongens rådsherrar kom saman . Dei såg at elden ikkje hadde hatt makt over lekamane åt desse mennene . Håret på hovuda deira var ikkje svidt , kappene var ikkje skadde , og det lukta ikkje brent av dei .
27003095	Då tok Nebukadnesar til ords og sa : « Lova vere Sjadraks , Mesjaks og Abed-Negos Gud , som sende engelen sin og frelste tenarane sine . Dei sette si lit til han og gjorde ikkje som kongen baud . Dei våga livet , så dei skulle sleppa å dyrka eller tilbe nokon annan gud enn sin eigen .
27003096	No gjev eg dette påbodet : Er det nokon i alle folk og ætter med ulike språk som talar vanvørdsleg om Sjadraks , Mesjaks og Abed-Negos Gud , skal han hoggast i sund , og huset hans skal gjerast til ein grushaug . For det finst ingen annan gud som kan frelsa så som han . »
27003097	Og kongen gav Sjadrak , Mesjak og Abed-Nego stor makt i provinsen Babylon .
27004001	Kong Nebukadnesar til alle folk og ætter med ulike språk over heile jorda : « Fred og lukke !
27004002	Eg har sett meg føre å kunngjera dei teikn og under som Den Høgste Gud har gjort mot meg .
27004003	Kor store hans teikn er , kor veldige hans under ! Hans rike er eit evig rike , hans velde varer frå ætt til ætt .
27004004	Eg , Nebukadnesar , levde sorglaust i huset mitt , sat frisk og glad i slottet mitt .
27004005	Då hadde eg ein draum som gjorde meg redd . Eg vart skræmd av tankane eg fekk og av synene eg hadde medan eg låg på mi lege .
27004006	Eg gav påbod om at alle vismennene i Babylonia skulle førast fram for meg og seia meg kva draumen tydde .
27004007	Så kom spåmennene , åndemanarane , stjernetydarane og teikntydarane inn , og eg fortalde dei draumen . Men dei kunne ikkje seia meg kva han tydde .
27004008	Til sist kom Daniel fram for meg , han dei kallar Beltsasar etter namnet på guden min . I han er dei heilage gudars ånd , og eg fortalde han draumen :
27004009	Beltsasar , du som er meisteren mellom spåmennene ! Eg veit at dei heilage gudars ånd er i deg , og at ingen løyndom er for vanskeleg for deg . Høyr kva eg såg i draumen , og sei kva det tyder !
27004010	Dette er dei synene eg hadde medan eg låg på lega mi : Eg såg eit tre som stod midt på jorda . Det var svært høgt .
27004011	Treet var stort og sterkt . Det var så høgt at toppen nådde til himmels , og det var synleg til enden av jorda .
27004012	Lauvet var fagert og frukta rik ; det gav føde til alle . Dyra på marka fann livd under det , og fuglane under himmelen heldt til i greinene . Alt liv fekk føde frå det .
27004013	I synene eg hadde medan eg låg på lega mi , såg eg ein heilag vaktar som kom ned frå himmelen .
27004014	Han ropa med høg røyst : Hogg treet ned , — skjer greinene av ; snøy det for lauv , — kast frukta utover ! Dyra under det skal røma og fuglane flyga bort — frå greinene .
27004015	Lat berre rotstubben stå att — i jorda , i graset på marka , men bunden med lekkjer — av jern og kopar . Han skal vætast med dogg — frå himmelen og eta gras som dyra på marka .
27004016	Hans hjarta skal skapast om , så det ikkje meir — er eit menneskehjarta ; eit dyrehjarta skal han få . Sju tider skal fara fram — over han .
27004017	Dette har vaktarane vedteke — i sitt råd , det har dei heilage avgjort — med sitt ord . Så skal alle som lever , sanna at Den Høgste rår over kongedømet mellom menneska . Han gjev det til kven han vil , og kan la den ringaste av alle menneske få det .
27004018	Dette var draumen som eg , kong Nebukadnesar , hadde . Sei no du , Beltsasar , kva han tyder . For ingen vismann i riket mitt kan tyda han . Men du kan , for du har dei heilage gudars ånd i deg . »
27004019	Daniel , som hadde fått namnet Beltsasar , stod ei stund som lama ; tankane hans skræmde han . Då tok kongen til ords og sa : « Beltsasar , lat ikkje draumen og det han tyder , skræma deg . » Beltsasar svara : « Herre , gjev draumen måtte gjelda fiendane dine og tydinga motstandarane dine !
27004020	Treet du såg , var stort og sterkt . Toppen nådde til himmels , og treet var synleg over heile jorda .
27004021	Lauvet var fagert og frukta rik ; det gav føde til alle . Dyra på marka heldt til under det , og fuglane under himmelen hadde reir i greinene .
27004022	Dette treet er deg sjølv , konge , stor og mektig som du er . Makta di har vakse og når til himmels , veldet ditt rekk til enden av jorda .
27004023	Konge , du såg at ein heilag vaktar kom ned frå himmelen og sa : Hogg treet ned — og øydelegg det ! Lat berre rotstubben stå att — i jorda , i graset på marka , men bunden med lekkjer — av jern og kopar . Han skal vætast med dogg — frå himmelen og leva som dyra på marka til dess sju tider har fare fram — over han .
27004024	Når dette som Den Høgste har fastsett , kjem over min herre kongen , så tyder det , konge :
27004025	Du skal jagast bort frå menneska og halda til mellom dyra på marka . Du skal eta gras liksom oksane , og med dogg frå himmelen skal du vætast . Sju tider skal fara fram over deg til dess du sannar at Den Høgste rår over kongedømet mellom menneska og gjev det til kven han vil .
27004026	Det vart sagt at ein rotstubb av treet skulle stå att . Det tyder at kongedømet atter skal vera ditt frå den tid du sannar at Himmelen har makta .
27004027	Konge , ta difor imot mitt råd ! Riv deg laus frå syndene dine med rettferd og frå misgjerningane dine med sælebot mot dei som lid naud ! Så skal lukka di vara . »
27004028	Alt dette hende med kong Nebukadnesar .
27004029	Tolv månader etter , då kongen ein gong gjekk ikring på taket av slottet i Babylon ,
27004030	sa han brått : « Sanneleg , dette er det store Babylon , som eg med mi veldige makt har bygt til kongssete , til ære for min herlegdom ! »
27004031	Før kongen endå hadde tala ut , kom ei røyst frå himmelen : « Til deg , kong Nebukadnesar , lyder desse orda : Kongedømet er teke frå deg .
27004032	Du skal jagast bort frå menneska og halda til mellom dyra på marka . Du skal eta gras liksom oksane . Sju tider skal fara fram over deg til dess du sannar at Den Høgste rår over kongedømet mellom menneska og gjev det til kven han vil . »
27004033	I same stunda slo dette til . Nebukadnesar vart jaga bort frå menneska og åt gras liksom oksane . Kroppen hans vart vætt med dogg frå himmelen til dess håret voks og vart langt som ørnefjører , og neglene vart som fugleklør .
27004034	« Då tida var ute , lyfte eg , Nebukadnesar , augo mot himmelen , og eg fekk vitet mitt att . Eg lova og prisa Den Høgste og æra han som lever evig : Hans velde er eit evig velde , hans rike varer frå ætt til ætt .
27004035	Alle som bur på jorda , er for ingenting å rekna . Han gjer som han vil — med himmelhæren og med dei som bur på jorda . Ingen kan hindra han , — ingen kan seia : Kva er det du gjer ?
27004036	I same stunda kom vitet mitt att , og eg fekk min herlegdom og glans tilbake — til ære for mitt kongedøme . Rådsherrane og stormennene mine leita meg opp . På nytt vart eg innsett i kongedømet mitt og fekk endå større makt enn før .
27004037	Eg , Nebukadnesar , lovar , prisar og ærar no kongen i himmelen . For alle hans gjerningar er rette og hans vegar beine . Han kan bøya dei som er hovmodige i si ferd . »
27005001	Kong Belsasar heldt eit stort gjestebod for dei tusen stormennene sine og sat og drakk vin i lag med dei .
27005002	Då vinen tok til å verka på han , baud Belsasar at dei skulle henta dei kar av gull og sølv som Nebukadnesar , far hans , hadde ført bort frå templet i Jerusalem . Så skulle kongen og stormennene hans , konene og fylgjekonene hans drikka or dei .
27005003	Dei henta då gullkara som var bortførte frå templet , frå Guds hus i Jerusalem ; og kongen og stormennene hans , konene og fylgjekonene hans drakk or dei .
27005004	Medan dei drakk av vinen , prisa dei gudane sine av gull og sølv , kopar og jern , tre og stein .
27005005	I same augneblinken synte det seg fingrar av ei menneskehand , og dei skreiv på den kvitkalka veggen i kongsslottet , midt imot ljosestaken . Kongen såg handa som skreiv .
27005006	Då vart han bleik i andletet , og tankane skræmde han . Han veikna i hoftene og skalv i knea .
27005007	Kongen ropa høgt at dei skulle henta åndemanarane , stjernetydarane og teikntydarane . Og han tok til ords og sa til vismennene i Babylonia : « Den mannen som kan lesa denne skrifta og seia meg kva ho tyder , han skal verta kledd i purpur og få gullkjede om halsen , og i makt skal han vera den tredje i riket . »
27005008	Alle vismennene åt kongen kom inn til han . Men dei greidde ikkje lesa skrifta eller tyda henne for kongen .
27005009	Då vart kong Belsasar så forfærd at han bleikna , og stormennene hans stod heilt rådville .
27005010	Då dronninga høyrde kva kongen og stormennene hans hadde sagt , kom ho inn i festsalen og tok til ords : « Kongen leve evig ! Lat ikkje tankane skræma deg , og bleikna ikkje !
27005011	I riket ditt finst det ein mann som har dei heilage gudars ånd i seg . I den tid far din rådde , synte det seg at han hadde opplysning og skjøn og ein slik visdom som gudane har . Kong Nebukadnesar , far din , sette han til leiar for spåmennene , åndemanarane , stjernetydarane og teikntydarane . Det gjorde far din , konge ,
27005012	fordi det hjå Daniel — han som kongen gav namnet Beltsasar — fanst ei makelaus ånd , vit og skjøn , evne til å tyda draumar , løysa gåter og greia ut vanskelege spørsmål . Send no bod etter Daniel ! Han kan seia deg kva skrifta tyder . »
27005013	Så henta dei Daniel inn til kongen , og kongen sa til han : « Så du er Daniel , ein av dei bortførte judearane , som far min , kongen , tok med seg hit frå Juda !
27005014	Eg har høyrt om deg at gudars ånd er i deg , og at du har synt at du har opplysning , skjøn og makelaus visdom .
27005015	No er vismennene og åndemanarane henta hit til meg for å lesa denne skrifta og tyda henne for meg . Men dei kan ikkje seia meg kva ho tyder .
27005016	Men eg har høyrt om deg at du kan gje tydingar og greia ut vanskelege spørsmål . Kan du no lesa skrifta og seia meg kva ho tyder , skal du verta kledd i purpur og få gullkjede om halsen , og i makt skal du vera den tredje i riket . »
27005017	Då tok Daniel til ords og sa til kongen : « Gåvene dine kan du ha sjølv eller gje dei til ein annan ! Men skrifta på veggen skal eg lesa for kongen og fortelja kva ho tyder .
27005018	Konge , Den Høgste Gud gav Nebukadnesar , far din , kongedøme og makt , ære og herlegdom .
27005019	Og fordi Gud hadde gjeve han så stor makt , skalv alle folk og ætter med ulike språk for han og var redde . Kven han ville , drap han , og kven han ville , lét han leva ; kven han ville , gjorde han stor , og kven han ville , gjorde han liten .
27005020	Men då han vart stor i eigne tankar , og hugen hans vart stolt og hovmodig , vart han støytt ned frå kongsstolen sin , og æra hans vart teken frå han .
27005021	Han vart utstøytt frå menneska , og hjarta hans vart som eit dyrehjarta . Han heldt til mellom villesla og åt gras liksom oksane . Kroppen hans vart vætt med dogg frå himmelen til dess han sanna at Den Høgste Gud rår over kongedømet blant menneska og kan gje det til kven han vil .
27005022	Men du , Belsasar , son hans , har ikkje audmykt deg , endå du visste alt dette .
27005023	Du har opphøgt deg mot herren over himmelen ; kara frå huset hans har dei kome til deg med , og du og stormennene dine , konene og fylgjekonene dine har drukke vin or dei . Du prisa gudane dine av sølv og gull , kopar og jern , tre og stein , dei som korkje ser eller høyrer eller skjønar . Men den Gud som har ditt liv i si hand , og som rår for heile din lagnad , han har du ikkje æra .
27005024	Difor vart denne handa send frå han og denne skrifta skriven .
27005025	Dette er det som vart skrive : ‘ mene , mene , tekel ufarsin . ‘
27005026	Og såleis skal orda tydast : ‘ Mene ‘ — ’ talt ’ har Gud dagane åt kongedømet ditt og gjort ende på det .
27005027	‘ Tekel ‘ — ’ vegen ’ er du på vekta og funnen for lett .
27005028	‘ Peres ‘ — ’ delt ’ er riket ditt og gjeve til medarane og persarane . »
27005029	Då baud Belsasar at dei skulle kle Daniel i purpur , hengja gullkjede om halsen hans og ropa ut at han i makt skulle vera den tredje i riket .
27005030	Men same natta vart Belsasar , kaldearkongen , drepen .
27005031	Medaren Dareios tok imot riket . Han var då 62 år gamal .
27006001	Dareios fann for godt å setja 120 satrapar over riket . Dei skulle bu rundt ikring i heile riket .
27006002	Over dei sette han tre riksrådar , og av dei var Daniel den eine . For dei skulle satrapane gjera rekneskap , så kongen ikkje skulle lida noko tap .
27006003	Daniel merkte seg ut framfor dei andre riksrådane og satrapane , fordi det var ei makelaus ånd i han . Og kongen tenkte på å setja han over heile riket .
27006004	Då prøvde riksrådane og satrapane å finna noko å klaga Daniel for i embetsførsla hans . Men dei kunne ikkje finna nokon grunn til å klaga på han eller noko gale å seia om han . For han var påliteleg , og dei fann korkje forsøming eller feil hjå han .
27006005	Då sa dei : « Vi har ikkje noko å klaga denne Daniel for , om vi då ikkje finn noko å seia på gudsdyrkinga hans . »
27006006	No skunda riksrådane og satrapane seg inn til kongen og sa til han : « Kong Dareios leve evig !
27006007	Alle riksrådane , statthaldarane , satrapane , rådsherrane og landshovdingane har samrådt seg : Kongen bør fastsetja at det skal gjevast eit strengt påbod om at kvar den som i tretti dagar bed ei bøn til nokon annan enn deg , konge , anten det er til ein gud eller eit menneske , han skal kastast i løvehola .
27006008	Gjev no eit slikt påbod , konge , og skriv det opp , så det ikkje kan endrast , etter medisk eller persisk lov som ikkje kan gjerast om inkje . »
27006009	I samsvar med dette sette Dareios opp eit skriv med eit slikt påbod .
27006010	Så snart Daniel fekk vita at skrivet var utsendt , gjekk han inn i huset sitt . I tak-kammeret hadde han opne vindaugo som vende mot Jerusalem . Der fall han tre gonger om dagen på kne for sin Gud med bøn og lovprising , nett som han før hadde gjort .
27006011	Då kom desse mennene farande inn og fann Daniel medan han bad til sin Gud og kalla på han .
27006012	Så gjekk dei fram for kongen og sa : « Konge , har du ikkje sendt ut påbod om at kvar den som i tretti dagar bed til nokon annan enn deg , konge , anten det er til ein gud eller eit menneske , han skal kastast i løvehola ? » Kongen svara : « Jau , det står fast etter medisk og persisk lov som ikkje kan gjerast om inkje . »
27006013	Då sa dei til kongen : « Daniel , ein av dei bortførte frå Juda , bryr seg korkje om deg eller om det påbodet du har sendt skriv om , men held si bøn tre gonger om dagen . »
27006014	Då kongen høyrde det , vart han ille til mote og tenkte på korleis han kunne berga Daniel . Heilt til solnedgang gjorde han det han kunne for å finna ein utveg til å fria han ut .
27006015	Då kom desse mennene farande inn til kongen og sa til han : « Kom i hug , konge , at det er medisk og persisk lov at ikkje noko påbod som kongen har gjeve , og inga avgjerd som han har teke , kan endrast . »
27006016	Så baud kongen at dei skulle henta Daniel og kasta han i løvehola . Kongen sa til Daniel : « Gjev din Gud , som du stendig dyrkar , må frelsa deg ! »
27006017	Dei henta ein stein og la han over opninga til hola . Kongen forsegla han med sitt eige segl og med seglet åt stormennene sine , så det ikkje skulle gjerast noko om att i det som hadde hendt med Daniel .
27006018	Etter dette gjekk kongen heim til slottet sitt og fasta heile natta . Han lét inga av fylgjekonene sine koma inn til seg . Og han fekk ikkje sova .
27006019	Tidleg om morgonen , då det tok til å dagast , stod kongen opp og skunda seg til løvehola .
27006020	Då han kom bort til hola , ropa han full av otte på Daniel og sa til han : « Daniel , du tenar for den levande Gud , har din Gud , som du stendig dyrkar , kunna frelsa deg frå løvene ? »
27006021	Då svara Daniel : « Kongen leve evig !
27006022	Min Gud sende engelen sin og lét att gapet på løvene , så dei ikkje har gjort meg noko vondt . For eg er funnen skuldfri for han ; og mot deg , konge , har eg heller ikkje gjort noko gale . »
27006023	Då vart kongen hjarteglad og baud at dei skulle dra Daniel opp or hola . Då dei hadde drege Daniel opp , fanst det ingen skade på han ; for han hadde sett si lit til sin Gud .
27006024	Kongen sa no frå at dei mennene som hadde klaga Daniel , skulle hentast og kastast i løvehola saman med borna og konene sine . Og endå før dei var komne til botnar i hola , rauk løvene på dei og krasa kvart beinet i kroppen deira .
27006025	Etter dette skreiv kong Dareios til alle folk og ætter med ulike språk på heile jorda : « Eg ynskjer dykk fred og lukke .
27006026	Med dette byd eg at folket i heile mitt rike skal ha age for Daniels Gud og skjelva for han . For han er den levande Gud , han skal vera til evig tid . Hans rike går ikkje til grunne , hans velde tek aldri slutt .
27006027	Han frelser og friar ut , han gjer teikn og under i himmelen og på jorda . Det var han som frelste Daniel — frå løvene . »
27006028	Sidan gjekk det Daniel vel både medan Dareios og Kyros var kongar i Persia .
27007001	I det fyrste året Belsasar var konge i Babylonia , hadde Daniel draumar og syner medan han låg på lega si . Han skreiv opp synene , og her tek forteljinga hans til .
27007002	Daniel fortalde : Eg såg i eit syn om natta at dei fire himmel-vindane sette storhavet i opprør .
27007003	Fire store dyr steig opp or havet , og dei var ulike å sjå til .
27007004	Det fyrste dyret var som ei løve og hadde ørnevenger . Medan eg såg på det , vart vengene avrivne , og det vart lyft frå jorda og reist på to føter som eit menneske , og det fekk eit menneskehjarta .
27007005	Så fekk eg sjå eit dyr til , det andre i rekkja . Det var likt ein bjørn , og det reiste seg halvveges opp . I gapet mellom tennene hadde det tre sidebein . Og det vart sagt til det : « Stå opp og et mykje kjøt ! »
27007006	Sidan såg eg eit anna dyr , som likna ein leopard . Det hadde fire fuglevenger på ryggen , og det hadde fire hovud . Dyret fekk stor makt .
27007007	Så fekk eg i nattsynene mine sjå eit fjerde dyr , fælt og skræmeleg og uhorveleg sterkt . Det hadde store tenner av jern og åt og krasa ; og leivningane trakka det ned med føtene . Det var annleis enn alle hine dyra og hadde ti horn .
27007008	Då eg såg vel på horna , fekk eg auga på eit anna lite horn som skaut opp mellom dei . Og tre av dei andre horna vart opprykte , så det kunne få rom . Dette hornet hadde augo som eit menneske og ein munn som tala store ord .
27007009	Så såg eg : Tronstolar vart sette fram , og ein som var gamal av dagar , — tok sete . Hans klednad var snøkvit og håret på hovudet hans — som rein ull . Hans trone var eldslogar og hjula under — brennande eld .
27007010	Ei elv av eld strøymde fram , og ho gjekk ut framføre han . Tusen på tusen tente han , titusen på titusen — stod framføre han . Retten vart sett , — og bøker vart opna .
27007011	Medan eg såg på dette , vart dyret drepe fordi hornet tala store ord . Kroppen vart øydelagd og kasta på elden ; han skulle brennast .
27007012	Frå dei andre dyra òg vart herredømet teke ; tid og stund var fastsett for deira levetid .
27007013	Så såg eg i nattsynene mine : Sjå , med himmelens skyer kom det ein som var lik — ein menneskeson . Han gjekk bort — mot den gamle av dagar og vart ført fram for han .
27007014	Han fekk herredøme , — ære og rike ; folk og ætter med ulike språk , alle folkeslag skal tena han . Hans velde er eit evig velde , det skal ikkje forgå ; hans rike går aldri til grunne .
27007015	Då kjende eg , Daniel , meg uroleg i hugen ; synene eg hadde hatt , skræmde meg .
27007016	Eg gjekk bort til ein av dei som stod der , og bad han om rett forklaring på alt dette . Han svara meg og fortalde kva synene tydde :
27007017	« Desse store dyra , fire i talet , tyder at det skal koma fire kongar på jorda .
27007018	Men dei heilage åt Den Høgste skal få riket og ha det i eige til alle tider , i alle æver . »
27007019	Då ynskte eg å få vita kva meininga var med det fjerde dyret . Det var annleis enn alle dei andre , eit skræmeleg dyr med tenner av jern og klør av kopar . Det åt og krasa , og det som vart att , trakka det ned med føtene .
27007020	Like eins ynskte eg å få greie på dei ti horna det hadde på hovudet , og det nye hornet som skaut opp og fekk tre av dei andre til å falla av . Dette hornet hadde augo og ein munn som tala store ord , og var større å sjå til enn dei andre .
27007021	Eg såg at dette hornet førte krig mot dei heilage og vann over dei ,
27007022	til dess den gamle av dagar kom . Då fekk dei heilage åt Den Høgste sin rett , og tida kom då dei heilage fekk riket i eige .
27007023	Så lydde svaret hans : « Det fjerde dyret tyder at det skal koma eit fjerde rike på jorda , eit som er annleis enn alle dei andre rika . Det skal sluka heile jorda , trakka henne ned og knusa henne .
27007024	Dei ti horna tyder at det skal koma ti kongar i dette riket . Og etter dei skal det koma endå ein konge , som er annleis enn dei som var før han . Han skal slå tre kongar .
27007025	Og han skal tala mot Den Høgste og fara hardt fram mot dei heilage åt Den Høgste . Han skal setja seg føre å endra tider og lover , og dei heilage skal gjevast i hans hand éi tid og tider og ei halv tid .
27007026	Då skal retten setjast . Herredømet skal takast frå han ; det skal knusast og gjerast til inkje for alltid .
27007027	Kongedømet og veldet og makta i rika under himmelen skal gjevast til det folket som er dei heilage åt Den Høgste . Deira rike skal vera eit evig rike , og alle makter skal tena og lyda dei . »
27007028	Her endar forteljinga mi . Tankane mine gjorde meg , Daniel , fælande redd , og eg vart bleik i andletet . Men eg gøymde alt dette i hjarta .
27008001	I det tredje året Belsasar var konge , fekk eg , Daniel , eit syn ; det kom ei tid etter det førre .
27008002	I dette synet såg eg at eg var i Susa-borga i provinsen Elam , og at eg var attmed Ulai-elva .
27008003	Då eg såg opp , fekk eg auga på ein ver som stod attmed elva . Han hadde to horn . Begge var store , men det eine var større enn det andre , og det største voks fram sist .
27008004	Eg såg veren stanga mot vest , mot nord og mot sør . Det fanst ikkje dyr som kunne stå seg mot han , og ingen kunne berga or hans vald . Veren bar seg åt som han ville , og fekk stor makt .
27008005	Medan eg stod og såg på dette , kom det ein bukk frå vest . Han fór fram over heile jorda utan å koma nær marka . Bukken hadde eit stort horn i skallen .
27008006	Han kom bort til veren med dei to horna , den eg såg attmed elva , og fór imot han med styrlaus kraft .
27008007	Eg såg korleis han kom heilt bort til veren , stanga til han i sinne og braut begge horna hans . Veren hadde ikkje kraft til å stå seg imot han . Bukken kasta han til jorda og trakka på han , og ingen kunne berga veren frå hans makt .
27008008	Bukken fekk stor makt . Men nett då han var på det sterkaste , vart det store hornet avbrote , og det voks opp fire andre horn i staden , eitt for kvar av dei fire himmelretningane .
27008009	Frå eitt av desse skaut det fram eit nytt lite horn . Det voks seg større og større , mot sør og mot aust og mot det fagre landet .
27008010	Det voks heilt opp til himmelhæren , og det kasta nokre av denne hæren og av stjernene ned på jorda og trakka på dei .
27008011	Jamvel mot hovdingen over hæren briska det seg . Det tok frå han det daglege offeret , og staden der heilagdomen hans står , vart vanæra .
27008012	Det reiste seg mot Gud og skipa til ei gudsdyrking i strid med det daglege offeret . Hornet kasta sanninga til jorda , og det hadde lukka med seg i alt det tok seg føre .
27008013	Så høyrde eg ein av dei heilage tala , og ein annan heilag spurde han som tala : « Kor lenge gjeld synet om det daglege offeret og den øydeleggjande synda , og kor lenge skal heilagdom og gudsdyrking gjevast over til nedtrakking ? »
27008014	Han sa til meg : « Til dess det har gått to tusen tre hundre kveldar og morgonar . Då skal heilagdomen få att sin rett . »
27008015	Då eg , Daniel , hadde hatt dette synet og freista å skjøna det , stod det brått framfor meg ein skapnad som såg ut som ein mann .
27008016	Og over Ulai høyrde eg ei menneskerøyst som ropa : « Gabriel , forklar synet for denne mannen ! »
27008017	Så kom han bort til den staden der eg stod , og då han kom , vart eg redd og kasta meg ned med andletet mot jorda . Han sa til meg : « Høyr , menneske ! For synet gjeld endetida . »
27008018	Medan han tala til meg , låg eg sanselaus med andletet mot jorda . Men han tok i meg , reiste meg opp
27008019	og sa : « No vil eg la deg få vita kva som skal henda når det lid til endes med vreiden ; for synet gjeld endetida .
27008020	Veren du såg , den som hadde to horn , er kongane i Media og Persia .
27008021	Den raggete bukken er kongen i Javan . Det store hornet han hadde i skallen , er den fyrste kongen .
27008022	Når dette hornet vart avbrote , og det voks opp fire andre i staden , tyder det at det skal koma fire kongerike av folket hans , men dei skal ikkje ha same kraft som han .
27008023	Ved slutten av herredømet deira , når brotsmennene har fylt syndemålet sitt , skal det stå fram ein konge med hardt andlet og sleip tunge .
27008024	Han skal få stor makt , men ikkje ved eiga kraft . Han skal gjera uhyggjeleg skade og ha lukka med seg i det han tek seg føre . Han skal gjera ende på mektige menn og folket av dei heilage .
27008025	Fordi han er klok , skal svikarferda lukkast for han . Han skal vera stor i eigne tankar og rydja ut mange når dei minst ventar det . Han skal reisa seg mot hovdingen over hovdingane og verta knust , men ikkje ved menneskehand .
27008026	Det er sant , dette synet om kveldar og morgonar som her er fortalt . Du skal gøyma på synet , for det peikar langt fram i tida . »
27008027	Eg , Daniel , var sjuk i fleire dagar . Så stod eg opp og gjorde mi teneste hjå kongen . Eg var lamslegen av synet og skjøna det ikkje .
27009001	I det fyrste året Dareios , son til Xerxes , var konge — han var av medisk ætt og hadde vorte konge over kaldearriket —
27009002	i det fyrste styringsåret hans granska eg , Daniel , i bøkene og la merke til kor lenge Jerusalem etter Herrens ord til profeten Jeremia skulle liggja i røys ; det var sytti år .
27009003	Då vende eg meg til Herren Gud og ville søkja han i audmjuk bøn . Eg fasta , kledde meg i botsdrakt og strøydde støv på hovudet .
27009004	Eg bad til Herren min Gud , sanna vår synd og sa : « Å Herre , du store og agelege Gud , som held di pakt og viser miskunn mot dei som elskar deg og held dine bod !
27009005	Vi har synda og bore oss ille åt , vore gudlause og trassige ; vi har vike av frå dine bod og lover .
27009006	Vi har ikkje høyrt på tenarane dine , profetane , som tala i ditt namn til kongane våre , hovdingane og fedrane våre , og til alt folket i landet .
27009007	Din er retten , Herre , og vår er skamma ; så er det i dag med Juda-mennene og Jerusalemsbuane og heile Israel , både dei som er nær , og dei som er langt borte , i alle dei land du dreiv dei bort til fordi dei hadde vore trulause mot deg .
27009008	Ja , Herre , vi må skjemmast , vi og kongane våre , hovdingane og fedrane våre , som har synda mot deg .
27009009	Hjå Herren vår Gud er miskunn og tilgjeving , endå vi har sett oss opp mot han .
27009010	Vi høyrde ikkje på Herren vår Gud og levde ikkje etter lovene hans , som han la fram for oss ved tenarane sine , profetane .
27009011	Heile Israel braut di lov , vende seg bort og høyrde ikkje på deg . Difor kom ho over oss , den forbanninga som Gud gjorde eid på at han ville senda , og som det er skrive om i lova åt Moses , Guds tenar . For vi hadde synda mot han .
27009012	Han heldt sine ord som han hadde tala mot oss og mot dei styresmennene som rådde over oss . Han sende over oss ei ulukke så stor at det ikkje finst ein stad under himmelen der det har hendt noko slikt som i Jerusalem .
27009013	Etter det som står skrive i Moselova , kom all denne ulukka over oss . Men vi prøvde ikkje å vinna Herren vår Guds velvilje ; vi vende ikkje om frå våre misgjerningar og akta ikkje på di sanning .
27009014	Difor hadde Herren støtt ulukka for auga og lét henne koma over oss . For Herren vår Gud er rettferdig i alt han gjer , men vi høyrde ikkje på han .
27009015	Og no , Herre vår Gud , du som førte folket ditt ut or Egypt med sterk hand og har vunne deg eit namn , så som det er i dag , vi har synda og vore ugudelege .
27009016	Men Herre , du som har gjort så mange frelsesverk , lat vreiden og harmen din venda seg bort frå byen din , Jerusalem , frå ditt heilage fjell ! Fordi vi har synda , og fedrane våre har bore seg ille åt , har Jerusalem og folket ditt vorte til spott for alle som bur ikring oss .
27009017	Høyr no , vår Gud , kva tenaren din bed , ja , naudbed deg om , og lat ditt åsyn lysa over den øydelagde heilagdomen din , for di eiga skuld , Herre .
27009018	Min Gud , vend øyra til og høyr ! Lat opp augo dine og sjå røysane våre og byen som ditt namn er nemnt over . For det er ikkje i tillit til våre rettferdige gjerningar at vi ber våre audmjuke bøner fram for deg , men i tillit til di store miskunn .
27009019	Herre , høyr ! Herre , tilgjev ! Herre , gjev akt på vår bøn ! Grip inn , dryg ikkje — for di eiga skuld , min Gud ! For ditt namn er nemnt over byen din og folket ditt . »
27009020	Medan eg endå tala og bad og sanna mi eiga synd og synda åt Israel , folket mitt , og bar fram for Herren min Gud ei inderleg bøn for min Guds heilage fjell ,
27009021	ja , medan eg endå heldt på å be , kom Gabriel , den mannen eg før hadde sett i synet , og flaug heilt bort til meg . Det var på den tid kveldsofferet skulle berast fram .
27009022	Han ville læra meg og sa : « Daniel , no er eg komen og vil gje deg fullt skjøn .
27009023	Då du tok til å be , gjekk det ut eit ord , og eg er komen og vil kunngjera deg det ; for du er elska av Gud . Så merk deg ordet og gjev akt på synet !
27009024	Sytti veker er fastsette for ditt folk og din heilage by før vondskapen — har nått sitt mål , før synda tek slutt . Då vert skulda utstroken , det kjem ei evig rettferd , det profetane såg , vert stadfest , og Det høgheilage vert salva .
27009025	Du skal vita og skjøna : Frå den tid det ordet gjekk ut at folket frå Jerusalem skulle førast attende og byen byggjast opp att , og til det kjem ein som er salva , ein fyrste , skal det gå sju veker . I 62 veker skal så byen stå der atterreist og oppattbygd med gater og vollgraver . Men tidene skal vera harde .
27009026	Etter desse 62 vekene skal den salvevigde rydjast or vegen og ikkje meir vera til . Byen og heilagdomen — skal øydeleggjast av hæren åt ein fyrste — som kjem . Han skal enda sine dagar — i ein flaum . Den fastsette øydelegging skal vara til krigen er slutt .
27009027	Éi veke gjer han pakta tung — for mange , midt i veka gjer han ende på slaktoffer og grødeoffer . På styggedoms venger kjem det ein som herjar , heilt til den fastsette — øydelegging strøymer ned — over øydaren sjølv . »
27010001	I det tredje året Kyros var konge i Persia , fekk Daniel , som dei kalla Beltsasar , ei openberring . Openberringa er sann , og ho varslar tunge tider . Han merka seg openberringa og gav akt på synet .
27010002	På den tid hadde eg , Daniel , syrgt i tre veker .
27010003	Fine retter åt eg ikkje , kjøt og vin kom ikkje i min munn , og eg salva meg ikkje før dei tre vekene var lidne .
27010004	Den 24 . dagen i den fyrste månaden stod eg ved bredda av Storelva , det er Tigris .
27010005	Då eg såg opp , fekk eg auga på ein mann som var kledd i lin og hadde eit belte av Ufas-gull om livet .
27010006	Kroppen hans var som krysolitt , andletet skein som lynet , og augo var som eldslogar ; armane og føtene såg ut som skinande bronse . Når han tala , lydde røysta som larmen av ein stor folkehop .
27010007	Eg , Daniel , var den einaste som såg synet . Dei mennene som var med meg , såg det ikkje , men det kom stor redsle over dei , og dei sprang og gøymde seg .
27010008	Så vart eg att åleine . Og då eg hadde dette store synet , vart eg reint maktlaus . Eg skifte farge og vart likbleik ; all mi kraft var borte .
27010009	Eg høyrde lyden av orda hans , og då eg høyrde lyden , seig eg sanselaus ned med andletet mot jorda .
27010010	Då var det ei hand som tok i meg og hjelpte meg opp på hender og kne .
27010011	Han sa til meg : « Daniel , du som er så høgt elska av Gud , gjev akt på dei orda som eg vil tala til deg , og reis deg opp att ! For no er eg send til deg . » Då han tala såleis til meg , reiste eg meg skjelvande opp .
27010012	Så sa han til meg : « Ver ikkje redd , Daniel ! For frå den fyrste dagen du sette deg føre å vinna skjøn og audmykja deg for din Gud , har orda dine vore høyrde ; og på grunn av orda dine er eg komen .
27010013	Fyrsten over Persarriket gjorde motstand mot meg i 21 dagar . Då kom Mikael , ein av dei fremste hovdingane , og hjelpte meg . Eg gjekk frå han der hjå persarkongen .
27010014	No er eg komen og vil la deg få vita kva som skal henda folket ditt i dei siste dagar . For dette er endå eit syn som gjeld dei dagane . »
27010015	Medan han tala såleis til meg , bøygde eg hovudet og stod mållaus .
27010016	Men sjå , ein som var lik eit menneske , tok på lippene mine . Då eg opna munnen , kunne eg tala . Og eg sa til han som stod framfor meg : « Herre , synet har teke så på meg at all mi kraft er borte .
27010017	Korleis skulle eg , den ringe tenaren åt herren min , kunna tala med ein herre som deg ? Kreftene sviktar , og eg kan ikkje pusta lenger . »
27010018	Han som var lik eit menneske , tok atter i meg og styrkte meg .
27010019	Han sa : « Ver ikkje redd , du som er elska av Gud . Fred vere med deg ! Ver frimodig og sterk ! » Og då han tala med meg , fekk eg att styrken , og eg sa : « Tal , herre ! For du har styrkt meg . »
27010020	Då sa han : « Veit du kvifor eg er komen til deg ? No må eg nok fara attende og strida mot fyrsten over Persia . Og når eg det har gjort , kjem fyrsten over Javan .
27010021	Men eg skal fortelja deg det som er skrive i Sanningsboka . Det finst ikkje ein som hjelper meg mot dei , utan Mikael , hovdingen dykkar .
27011001	Og eg stod attmed han til hjelp og vern det fyrste året medaren Dareios styrte .
27011002	No vil eg kunngjera sanninga for deg . » Endå skal det koma tre kongar i Persia . Den fjerde skal samla seg større rikdom enn alle dei andre , og når rikdomen har gjort han mektig , skal han eggja alle til strid mot det greske riket .
27011003	Så kjem det ein krigarkonge . Han skal få stort velde og gjera som han sjølv vil .
27011004	Men så snart han har stått fram , skal riket hans bryta saman og delast i fire , etter himmelretningane . Det skal ikkje gå over til etterkomarane hans og ikkje vera så mektig som då han sjølv styrte . For riket skal bryta saman og gå over til andre .
27011005	Kongen i sør skal vinna stor makt . Men ein av fyrstane hans skal verta endå mektigare og vinna eit herredøme som er større enn hans .
27011006	Nokre år etter skal dei gjera samband med einannan . Ei dotter åt kongen i sør kjem til kongen i nord og vil tryggja freden . Men ho greier seg ikkje , og son hennar får ikkje leva . Dei misser livet , både ho og fylgjet hennar , sonen og mannen hennar .
27011007	På den tid skal ein av renningane frå røtene hennar koma i hans stad . Han går mot fiendehæren og bryt inn i festninga åt kongen i nord og vinn .
27011008	Jamvel gudane deira fører han som hærfang til Egypt , saman med dei støypte bileta deira og dei dyre kara av sølv og gull . I nokre år held han seg borte frå kongen i nord .
27011009	Kongen i nord skal dra mot riket åt kongen i sør , men må fara heim att til landet sitt .
27011010	Sidan skal sønene hans bu seg til strid og samla store hærstyrkar . Ein av dei dreg inn i landet og fer over det som ein flaum . Men han bur seg på nytt og rykkjer fram mot festninga åt kongen i sør .
27011011	Då vert han harm og dreg ut og strider mot kongen i nord , som fylkar ein stor hær ; men hæren fell i fiendehand
27011012	og vert bortsopt . Då vert kongen i sør hovmodig . Han feller mange tusen , men får likevel ikkje stor makt .
27011013	Kongen i nord fylkar ein ny hær , som er endå større enn den fyrste . Og etter nokre år kjem han med ein stor hær og eit veldig tren .
27011014	I dei tider gjer mange opprør mot kongen i sør , og valdsmennene i folket ditt reiser seg , så synet vert stadfest ; men dei fell .
27011015	Kongen i nord skal koma , kasta opp ein voll og ta ein festningsby . Styrkane frå sør held ikkje stand ; ikkje eingong dei beste mellom dei maktar å gjera motstand .
27011016	Fienden som kjem mot dei , kan gjera som han vil , og ingen kan stå seg imot han . Han får fotfeste i det fagre landet og fører øydelegging med seg .
27011017	Han set seg føre å få heile riket åt kongen i sør i si makt . Difor gjer han ei semje med han og gjev han ei av døtrene sine til kone . Såleis vil han øydeleggja riket hans . Men det skal ikkje lukkast for han .
27011018	Så vender han seg mot landa langsmed havet og tek mange av dei . Men ein hærførar gjer ende på hovmodet hans og gjev han att for stormodet hans .
27011019	Då vender han seg mot festningane i sitt eige land . Men han snåvar og fell , og det er ute med han .
27011020	I hans stad skal det koma ein som sender ein skattekrevjar gjennom det landet som er ein prydnad for riket . Kort tid etter vert han knust , men ikkje på grunn av Guds vreide og ikkje i krig .
27011021	I hans stad skal det koma ein usling . Han er ikkje etla til konge , men kjem uventa og riv til seg kongedømet med list .
27011022	Hærstyrkar vert bortsopte og knuste framfor han — like eins han som vernar pakta .
27011023	Etter at han har gjort samband , fer han med svik . Han dreg ut , og med lite folk vinn han herredømet .
27011024	Uventa gjer han innfall i dei grøderikaste bygdene i landet og gjer slikt som korkje fedrane hans eller deira fedrar har gjort . Gods som han har røva og teke , strøyer han ut til folket sitt . Han legg planar om åtak på festningsbyane ; men det varer berre ei tid .
27011025	Så samlar han alt sitt mot og all si makt mot kongen i sør og kjem med ein stor hær . Kongen i sør bur seg òg til krig med ein stor og mannsterk hær . Men han kan ikkje stå seg , for det vert lagt vonde planar mot han .
27011026	Dei som et ved hans bord , bryt hans makt . Hæren hans vert bortsopt , og mannefallet er stort .
27011027	Begge kongane har vondt i tankar . Dei sit ved same bord og talar lygn . Men planane deira lukkast ikkje . For enden kjem fyrst til den fastsette tid .
27011028	Medan han er på heimveg med mykje gods , legg han planar mot den heilage pakta . Etter å ha sett dei i verk fer han attende til landet sitt .
27011029	Til fastsett tid dreg han mot sør att , men denne gongen går det ikkje som sist .
27011030	For skip frå vest kjem mot han . Då misser han motet , snur om og lèt harmen sin gå ut over den heilage pakta . Så vender han tilbake og merkar seg dei som har svikta denne pakta .
27011031	Hærstyrkar som han sender ut , vanhelgar heilagdomen , den faste borga , tek bort det daglege offeret og set opp den øydande styggedomen .
27011032	Dei som syndar mot pakta , lokkar han til fråfall med sleipe ord . Men det folket som kjenner sin Gud , står fast og viser det i gjerning .
27011033	Dei vituge i folket hjelper dei mange til skjøn . Men ei tid vert dei offer for sverd og bål , fangenskap og plyndring .
27011034	Medan dei er i trengsle , får dei litt hjelp . Men mange som sluttar seg til dei , er ikkje ærlege .
27011035	Nokre av dei vituge kjem i trengsle , så dei vert skirsla og reinsa og tvegne til endetida . For enno er det ei stund att til den fastsette tid .
27011036	Kongen skal fara fram som han vil . Hovmodig som han er , opphøgjer han seg over alle gudar , og mot Den Høgste Gud talar han uhøyrde ord . Han har framgang til dess forbanninga tek slutt . For det som er fastsett , må fullførast .
27011037	Han bryr seg ikkje om sine fedrars gudar og heller ikkje om grumguden åt kvinnene eller nokon annan gud . Han gjer seg sjølv større enn dei alle .
27011038	I staden ærar han borgguden . Ein gud som fedrane hans ikkje kjende , ærar han med gull og sølv , edle steinar og andre dyre ting .
27011039	Folket åt ein framand gud gjer han til mannskap i borgene . Dei som dyrkar denne guden , viser han stor ære . Han set dei til å råda over mange og skifter ut jord til dei som løn .
27011040	I endetida skal kongen i sør støyta saman med han , og kongen i nord skal storma fram mot han med vogner og hestfolk og mange skip . Han dreg inn i land etter land og fer over dei som ein flaum .
27011041	Han dreg inn i det fagre landet , og mange tusen skal falla . Men desse skal sleppa unna hans hand : Edom og Moab og dei fremste av ammonittane .
27011042	Han retter handa ut mot land etter land , og heller ikkje Egypt skal gå fri .
27011043	Han får makt over alle løynde skattar , gull og sølv og alle dyre eigneluter i Egypt . Jamvel libyarane og nubiarane må fylgja han .
27011044	Då skal rykte frå aust og frå nord skræma han , og han tek ut i stor harme , vil rydja ut mange og via dei til døden .
27011045	Han set opp kongsteltet sitt mellom havet og det fagre , heilage fjellet . Men så ber det mot slutten med han , og det er ingen som hjelper han .
27012001	På den tid skal Mikael , den store fyrsten , stiga fram , han som vernar — dine landsmenn . Det skal koma ei trengselstid som det ikkje har vore — maken til heilt sidan folkeslag vart til . Men på den tid — skal folket ditt verta frelst , alle som er oppskrivne i boka .
27012002	Og mange av dei — som søv i molda , skal vakna opp , somme til evig liv , andre til skam og evig avsky .
27012003	Då skal dei vituge skina som himmelkvelven skin ; og dei som har ført dei mange — til rettferd , skal skina som stjernene , — evig og alltid .
27012004	Men du , Daniel , må gøyma desse orda og forsegla boka til endetida . Mange skal fara ikring , og kunnskapen skal auka .
27012005	Då fekk eg , Daniel , auga på to andre som stod der , ein på kvar side av elva .
27012006	Ein av dei sa til mannen som var kledd i lin , og som var oppover vatnet i elva : « Kor lenge varer det før alt dette underfulle har hendt ? »
27012007	Mannen som var kledd i lin , og som var oppover vatnet i elva , lyfte høgre og venstre hand mot himmelen , og eg høyrde at han svor ved Den Evige : « Éi tid og tider og ei halv tid . Når makta åt det heilage folket er heilt knust , kjem slutten på alt dette . »
27012008	Eg høyrde det , men skjøna det ikkje og spurde : « Herre , kva er endelykta på dette ? »
27012009	Då sa han til meg : « Gå bort , Daniel , for desse orda skal vera løynde og forsegla til endetida .
27012010	Mange skal verta reinsa og tvegne og skirsla . Men dei ugudelege skal halda fram i si gudløyse , og ingen av dei skal skjøna noko . Men dei vituge skal skjøna .
27012011	Frå den tid då det daglege offeret vert bortteke og den øydande styggedomen oppsett , skal det gå 1290 dagar .
27012012	Sæl er den som ventar og når fram til 1335 dagar .
27012013	Så gå du til møtes med endetida ! Du skal kvila og stå opp og få din lut når dagane tek ende . »
28001001	Dette er Herrens ord som kom til Hosea , son til Be’eri , på den tid då Ussia , Jotam , Akas og Hiskia var kongar i Juda , og då Jeroboam , son til Joasj , var konge i Israel .
28001002	Då Herren tok til å tala til Hosea , sa han : « Gå og ta deg ei trulaus kvinne og få deg horeborn ! For landet er sanneleg trulaust og fylgjer ikkje Herren . »
28001003	Då gjekk han og tok Gomer , dotter åt Diblajim , til kone . Ho vart med barn og fødde han ein son .
28001004	Herren sa til han : « Kall han Jisre’el ! For om kort tid vil eg straffa Jehus ætt for blodet som rann i Jisre’el , og gjera ende på kongedømet i Israel .
28001005	Den dagen skal eg bryta sund Israels boge på Jisre’el-sletta . »
28001006	Sidan vart ho med barn att og fekk ei dotter . Herren sa til han : « Kall henne ’ Utan miskunn ’ ! For eg vil ikkje lenger miskunna meg over Israels ætt og ikkje tilgje deira synd .
28001007	Men Judas ætt vil eg miskunna meg over og la dei verta frelste ved Herren deira Gud . Eg vil ikkje frelsa dei med boge , sverd og krig , med hestar og hestfolk . »
28001008	Då ho hadde vant av ’ Utan miskunn ’ , vart ho med barn att og fekk ein son .
28001009	Herren sa : « Kall han ’ Ikkje mitt folk ’ ! For de er ikkje mitt folk , og eg er ikkje dykkar Gud . »
28001010	Likevel skal israelittane verta mange som havsens sand , som ikkje kan mælast eller teljast . I staden for at det no vert sagt til dei : « De er ikkje mitt folk » , skal det seiast : « borna åt den levande Gud » .
28001011	Folket i Juda og folket i Israel skal slå seg saman og ta seg ein hovding i lag . Dei skal ta landet i eige . Ja , stor er Jisre’els dag .
28002001	De skal seia til brørne dykkar : « mitt folk » og til systrene dykkar : « du som har fått miskunn » .
28002002	Før klagemål mot mor dykkar , før klagemål mot henne ! For ho er ikkje kona mi , og eg er ikkje mannen hennar . Lat henne få horemina bort — frå andletet og horemerket frå barmen !
28002003	Elles skal eg kle henne naken og stella henne fram — som ho var den dagen ho vart fødd . Eg vil gjera henne lik — ei øydemark , eit turrlende , og la henne døy av torste .
28002004	Borna hennar — vil eg ikkje miskunna , for dei er horeborn .
28002005	For mor deira var utru , ho som fekk dei , — bar seg skamleg åt . Ho sa : « Eg vil fara — etter mine elskarar , som gjev meg brød og vatn , ull og lin , olje og vin . »
28002006	Sjå , difor vil eg stengja vegen for henne med klunger . Eg reiser ein mur — framføre henne , så ho ikkje finn sine stigar .
28002007	Når ho renner — etter sine elskarar , skal ho ikkje nå dei att ; når ho leitar etter dei , skal ho ikkje finna dei . Då skal ho seia : « Eg vil attende til min fyrste mann , for eg hadde det betre då — enn no . »
28002008	Ho skjøna ikkje at det var eg som gav henne kornet , — vinen og oljen , som gav henne sølv og gull — i mengd , som dei bruka — når dei dyrka Ba’al .
28002009	Difor vil eg ta att kornet mitt , — når den tid kjem , og vinen min , — når tida er komen . Eg vil ta bort ulla mi — og linet mitt , som skulle løyna — hennar nakne kropp .
28002010	No vil eg kle henne naken beint for augo — på hennar elskarar , og ingen skal fria henne ut — or mi hand .
28002011	Eg gjer ende — på all hennar glede , hennar festar , nymånedagar — og sabbatsdagar , alle hennar høgtider .
28002012	Eg øydelegg hennar vintre — og fikentre . Om dei har ho sagt : — « Dei er mi løn , som mine elskarar gav meg . » Eg gjer dei til villskog , og dyra på marka skal eta dei .
28002013	Eg krev henne til rekneskap — for dei dagar då ho brende offer — for Ba’al-gudane , pynta seg med ringar og kjeder og gjekk etter sine elskarar , men gløymde meg , lyder ordet frå Herren .
28002014	Sjå , eg vil lokka henne , føra henne ut i øydemarka og tala venleg til henne .
28002015	Når ho kjem derifrå , vil eg gje henne att vinhagane hennar , og Akor-dalen skal verta ein port som gjev von . Der skal ho svara meg som i ungdomsdagane , som då ho fór opp frå Egypt .
28002016	Den dagen , lyder ordet frå Herren , skal ho kalla meg sin mann ; ho skal ikkje lenger kalla meg sin Ba’al .
28002017	Eg vil ta Ba’al-namna ut or munnen hennar ; dei skal ikkje nemnast meir .
28002018	Den dagen vil eg gjera ei pakt for dei med dyra på marka , fuglane under himmelen og kreket på jorda . Boge , sverd og andre krigsvåpen vil eg bryta sund og rydja ut or landet , og eg vil la deg bu trygt .
28002019	Eg vil trulova meg med deg for alltid . Eg vil trulova meg med deg i rettferd og rett , i nåde og miskunn .
28002020	Ja , i truskap vil eg trulova meg med deg , og du skal kjenna Herren .
28002021	Den dagen vil eg bønhøyra , lyder ordet frå Herren . Eg vil bønhøyra himmelen , og han skal bønhøyra jorda .
28002022	Jorda skal bønhøyra kornet , vinen og oljen , og dei skal bønhøyra Jisre’el .
28002023	Eg vil så Israel ut i landet og miskunna meg over ’ Utan miskunn ’ . Til ’ Ikkje mitt folk ’ vil eg seia : « Du er mitt folk . » Og han skal svara : « Min Gud ! »
28003001	Herren sa til meg : « Gå endå ein gong bort og elska ei kvinne som har ein elskar og bryt ekteskapet , liksom Herren elskar israelittane , endå dei vender seg til andre gudar og elskar rosinkaker ! »
28003002	Då kjøpte eg meg ei slik kvinne for femten sekel sølv og halvannan homer bygg .
28003003	Og eg sa til henne : « I lang tid skal du sitja der utan å driva utukt . Du skal ikkje ha nokon annan mann , og heller ikkje eg vil koma til deg . »
28003004	For i lang tid skal israelittane sitja der utan konge og hovding , utan offer og steinstøtte , utan efod og husgudar .
28003005	Sidan skal israelittane venda om og søkja Herren sin Gud og David , sin konge ; og skjelvande skal dei koma til Herren og dei gode gåvene hans i dei siste dagar .
28004001	Høyr Herrens ord , — de Israels søner ! Herren har sak med dei — som bur i landet . For det er inga sanning i folket og ingen truskap — og gudskjennskap .
28004002	Dei sver og lyg , myrdar og stel , bryt ekteskapet og fer — med vald ; mord fylgjer på mord .
28004003	Difor skal landet visna , og alle som bur der , — tærast bort ; både dyra på marka — og fuglane i lufta , jamvel fisken i havet — skal rydjast ut .
28004004	Ingen skal klaga — eller refsa nokon . Folket ditt liknar dei — som trettar med ein prest .
28004005	Du skal falla om dagen , og profeten skal falla — med deg om natta ; og mor di vil eg tyna .
28004006	Folket mitt skal gå til grunne fordi det ikkje kjenner Gud . Sidan du har vraka — kjennskapen til han , vrakar eg deg som prest . Du gløymde lova åt din Gud , difor gløymer eg òg — dine søner .
28004007	Så mange dei er , — har dei synda mot meg , si ære bytte dei bort i skam .
28004008	Dei lever av mitt folks synd og lengtar etter deira — misgjerning .
28004009	Difor går det presten — som folket ; eg vil straffa han for hans ferd og løna han — for hans gjerningar .
28004010	Dei skal eta og ikkje mettast , driva utukt og ikkje auka i tal ; for dei har vendt seg bort — frå Herren og bryr seg ikkje om han .
28004011	Utukt , vin og annan rusdrikk gjer ende på vitet .
28004012	Folket mitt spør si trestøtte — til råds , og spådomsstaven — gjev dei svar . For ei utuktsånd — har ført dei vilt , i truløyse har dei falle — frå sin Gud .
28004013	Øvst oppå fjella ofrar dei ; dei brenner offer på haugane , under eiker , poplar — og terebinter , for skuggen av dei er god . Difor driv døtrene — dykkar utukt , og sonekonene — bryt ekteskapet .
28004014	Eg vil ikkje straffa — døtrene dykkar fordi dei driv utukt , eller sonekonene — fordi dei bryt ekteskapet ; for mennene gøymer seg bort — med horkvinner og ofrar saman — med tempelskjøkjer . Det folket som ikkje har vit , — skal falla .
28004015	Om du driv utukt , Israel , må ikkje Juda føra skuld — over seg ! Gå ikkje til Gilgal , far ikkje opp til Bet-Aven , og sver ikkje : — « Så sant Herren lever ! »
28004016	For Israel er trassig — som ei ustyrleg ku . Skal då Herren la dei beita som lam på vide marker ?
28004017	Efraim er bunden — til gudebilete — lat han berre fara !
28004018	Når deira drikkelag er slutt , går dei bort og driv utukt . Dei elskar skamma — åt dei skamlause .
28004019	Ein storm skal gripa dei — med sine venger , dei skal verta til skammar — med sine offer .
28005001	Høyr dette , de prestar , lyd etter , du Israels ætt ! Kongehus , vend øyra til ! For de har ansvar for retten , men de har vorte — ei snare for Mispa , eit utspent nett på Tabor
28005002	og ei djup fallgrav i Sjittim . Men eg vil tukta dei alle .
28005003	Eg kjenner Efraim , og Israel er ikkje løynd for meg . For no har du drive utukt , — Efraim , Israel har gjort seg urein .
28005004	Deira gjerningar hindrar dei i å venda om til sin Gud . For dei har ei utuktsånd — i hjarta og kjenner ikkje Herren .
28005005	Israels byrgskap vitnar — mot han sjølv , Israel og Efraim skal snåva — i si synd , og Juda skal snåva med dei .
28005006	Når dei kjem — med sitt småfe og storfe , og søkjer Herren , finn dei han ikkje ; han har vendt seg bort frå dei .
28005007	Dei har vore trulause — mot Herren , for dei har fått uekte born . No skal nymånen gjera ende både på dei og jorda deira .
28005008	Lat hornet gjalla i Gibea , blås i trompet i Rama , lyft hærrop , Bet-Aven ! Dei er etter deg , Benjamin !
28005009	Efraim skal verta ei øydemark den dagen straffa kjem . Mellom Israels ætter — har eg kunngjort det som visseleg skal henda .
28005010	Juda-hovdingane har vorte lik folk som flytter — merkesteinar . Over dei vil eg ausa ut min harme liksom vatn .
28005011	Efraim er trælka , retten er trakka under fot ; for folket gav seg til å fylgja det som ingenting er .
28005012	Eg er som verkjesår for Efraim , som ròtenskap for Juda-ætta .
28005013	Då Efraim såg sjukdomen sin , og Juda merka såret sitt , gjekk Efraim til Assur og sende bod til storkongen . Men han kan ikkje — gjera dykk friske og ikkje lækja dykkar sår .
28005014	Sanneleg , eg er som ei løve — mot Efraim , som ei ungløve mot Juda-ætta . Ja , eg riv sund og går min veg , eg slepar bort , og ingen bergar .
28005015	Eg går min veg attende til min stad til dess dei vedkjennest — si skuld og søkjer mitt åsyn . I si naud skal dei leita — etter meg .
28006001	Kom , lat oss venda om — til Herren ! For han som reiv sund , — vil lækja oss ; han som slo , — vil binda om våre sår .
28006002	Han vekkjer oss til liv — etter to dagar , den tredje dagen — reiser han oss opp , så vi kan leva for hans åsyn .
28006003	Lat oss læra å kjenna Herren , ja , jaga etter å kjenna han ! Han kjem like visst som ljoset om morgonen . Han kjem til oss som regnet , lik vårregn som væter jorda .
28006004	Kva skal eg gjera med deg , — Efraim ? Kva skal eg gjera med deg , — Juda ? Dykkar truskap — er som ei morgonsky , lik dogg som tidleg kverv .
28006005	Difor gjev eg dei hogg — ved profetane , eg drep dei — med ord frå min munn ; mine domsord mot deg — går fram som ljoset .
28006006	For eg vil ha truskap , — ikkje slaktoffer , gudskjennskap heller — enn brennoffer .
28006007	Dei braut pakta i Adam , der var dei trulause mot meg .
28006008	Gilead er ein by — med ugjerningsmenn , han er full av blodspor .
28006009	Presteflokken er lik røvarar som ligg på lur etter menneske ; dei myrdar på vegen til Sikem . Ja , skamlaust verk — har dei gjort .
28006010	I Israels hus ser eg fæle ting ; der driv Efraim utukt , der gjer Israel seg urein .
28006011	For deg òg , Juda , er det fastsett ein haust .
28007001	Når eg vender lagnaden — for mitt folk , når eg gjer Israel frisk , då vert Efraims syndeskuld — openberr , og Samarias vondskap — kjem til synes . Dei fer med svik , tjuvar bryt seg inn , og røvarar herjar på gata .
28007002	Dei tenkjer ikkje på at eg kjem — all deira vondskap i hug . Men no møter dei — sine gjerningar — på alle kantar , eg har dei for auga .
28007003	Dei gleder kongen — med sin vondskap og hovdingane — med sine lygner .
28007004	Alle er dei — ekteskapsbrytarar . Dei liknar ein omn — som er så heit at bakaren ikkje treng fyra frå deigen er knadd — og til han er syrt .
28007005	På festdagen åt kongen vår drikk hovdingane seg sjuke av den heite vinen ; han retter handa til spottarar .
28007006	Hjarta deira brenn — som ein omn der dei ligg på lur . Heile natta kviler deira vreide , om morgonen brenn han — som logande eld .
28007007	Alle saman er heite — som ein omn , dei gjer ende på sine domarar . Alle kongane deira er falne , ingen av dei kallar på meg .
28007008	Efraim blandar seg med folka , han er lik ei kake — som ikkje er vend .
28007009	Framande har øydt hans kraft , men han veit det ikkje . Håret hans er gråsprengt , men han veit det ikkje .
28007010	Byrgskapen åt israelittane vitnar mot dei sjølve , men dei vender ikkje om — til Herren sin Gud , og trass i alt som har hendt , søkjer dei han ikkje .
28007011	Efraim har vorte som ei due , godtruen , utan vit . Dei kallar på Egypt , dei dreg til Assyria .
28007012	Så snart dei fer av stad , breier eg nettet mitt ut — over dei . Eg dreg dei ned — som fuglane i lufta ; eg vil tukta dei , — som folket alt har høyrt .
28007013	Ve dei , at dei rømde frå meg ! Død over dei , — fordi dei braut med meg ! Eg ville løysa dei ut , men dei tala lygn mot meg .
28007014	Dei ropar ikkje til meg — av hjarta , men ligg og jamrar på lega si . Dei rispar seg opp — for å få korn og vin , men dei vender seg bort — frå meg .
28007015	Det var eg som lærte dei opp og gav deira armar styrke , men dei tenkte ut vondt — mot meg .
28007016	Dei vender seg til det — som ikkje gagnar , dei har vorte lik ein boge — som ikkje duger . Deira hovdingar skal falla — for sverd fordi dei forbanna — med si tunge . For dette vert dei spotta — i Egypt .
28008001	Set hornet for munnen ! Fienden kjem som ei ørn over Herrens hus , for dei har brote mi pakt og synda mot mi lov .
28008002	Dei ropar til meg : « Min Gud ! Vi kjenner deg , vi israelittar . »
28008003	Men Israel har vraka — det som godt er , fienden skal forfylgja dei .
28008004	Dei tok seg kongar , — men spurde ikkje meg , valde seg hovdingar — utan at eg visste om det . Dei laga seg gudebilete — av sølvet og gullet sitt . Difor skal dei rydjast ut .
28008005	Kast frå deg kalven din , — Samaria ! Vreiden min logar mot dei . Kor lenge skal det vara før dei kan verta reine i Israel ?
28008006	Ein kunstnar har laga — Samaria-kalven , og han er ingen gud ; han skal verta slegen i knas .
28008007	Vind sår dei , — og storm skal dei hausta . Kornet skyt ikkje aks og gjev ikkje mjøl ; og gjev det mjøl , — et andre det opp .
28008008	No er Israel slukt . Mellom folka — er dei lik eit kjerald som ingen bryr seg om .
28008009	Dei fór bort til Assyria lik eit villesel — som flakkar ikring . Efraim kjøper seg kjærleik .
28008010	Endå dei kjøpslår med folka , vil eg no driva dei saman . Dei skal vri seg ei lita stund under børa av skatt — til storkongen .
28008011	Efraim har laga seg mange altar som har fått dei til å synda .
28008012	Ei mengd med lover — har eg skrive for dei , men dei reknar dei ikkje — for sine .
28008013	Dei elskar å bera fram — slaktoffer , og dei et av kjøtet , men Herren har ikkje hugnad — i dei . No vil han koma — deira misgjerning i hug og krevja dei til rekneskap — for deira synder . Dei skal attende til Egypt .
28008014	Israel gløymde skaparen sin og bygde seg slott ; Juda bygde — mange festningsbyar . Men eg vil senda eld — mot deira byar , han skal øyda deira borger .
28009001	Gled deg ikkje , Israel ! Jubla ikkje — som dei andre folka ! I utruskap har du gått bort — frå din Gud , du ville gjerne ha horeløn på alle stader — der dei treskjer korn .
28009002	Så skal ikkje treskjevoll og vinpresse gje dei føde , og vinhausten skal mislukkast — for dei .
28009003	Dei skal ikkje få bu — i Herrens land . Efraim skal attende til Egypt , og i Assyria — skal dei eta urein mat .
28009004	Dei skal ikkje ofra vin — til Herren , deira slaktoffer — skal ikkje tekkjast han . Det skal vera — som syrgjebrød for dei , alle som et det , vert ureine . For dei har sitt brød — for seg sjølve , det kjem ikkje til Herrens hus .
28009005	Kva vil de gjera — på høgtidsdagen , på Herrens festdag ?
28009006	Sjå , kjem dei seg unna — øydelegginga , skal egyptarane samla dei og folket i Memfis — gravleggja dei . Nesler skal løyna — deira sølvskattar , klunger skal veksa i deira telt .
28009007	Komne er rekneskapsdagane , komen er attergjeldstida ; det skal Israel få merka . « Profeten er ein dåre , vitlaus er åndsmannen ! » Ja , fordi di misgjerning — er så stor og din fiendskap så sterk !
28009008	Profeten er Efraims vaktar — for min Gud , men snarer er det — på alle hans vegar ; det er fiendskap i huset — åt hans Gud .
28009009	Djupt har dei sokke — i vondskap , som i Gibeas dagar . Han skal koma — deira misgjerning i hug og krevja dei til rekneskap — for deira synder .
28009010	Som druer i øydemarka fann eg Israel ; som tidlegfrukt — på det unge fikentreet valde eg ut dykkar fedrar . Men då dei kom til Ba’al-Peor , vigde dei seg — til den avskyelege guden og vart ufyselege — som han dei elska .
28009011	Efraims herlegdom kverv lik ein fugl som flyg bort . Ingen føder , ingen er svanger , og ingen vert med barn .
28009012	Jamvel om dei fostrar born , skal eg gjera dei barnlause . Ja , ve dei , — når eg går frå dei !
28009013	Eg såg Efraim planta i ei eng , like trygg som Tyrus . Men no må dei føra — borna sine ut til han som skal drepa dei .
28009014	Gjev dei , Herre ! Men kva skal du gje dei ? Gjev dei morsliv — som føder for tidleg , og bryst som ikkje gjev mjølk .
28009015	All deira vondskap — er samla i Gilgal , der fekk eg uvilje mot dei . Fordi dei har gjort — så mykje vondt , vil eg driva dei ut or mitt hus . Eg kan ikkje elska dei lenger , alle deira førarar er opprørarar .
28009016	Efraim er slegen , — rota deira er turka , dei skal ikkje lenger bera frukt . Og jamvel om kvinnene føder , lèt eg deira kjære born døy .
28009017	Min Gud skal støyta dei bort , fordi dei ikkje har høyrt — på han . Dei skal flakka ikring — mellom folka .
28010001	Israel var eit frodig — vintre , som bar mykje frukt . Di meir frukt det bar , di fleire altar bygde dei . Di betre det gjekk deira land , di fagrare steinstøtter laga dei .
28010002	Hjarta deira er falskt , no skal dei få bøta . Herren skal bryta ned — deira altar og øydeleggja — deira steinstøtter .
28010003	Ja , no må dei seia : « Vi har ingen konge , for vi har ikkje hatt age — for Herren . Og kongen , — kva kan han gjera for oss ? »
28010004	Dei har tala tome ord , svore falskt og gjort pakt . Domen renn opp — som giftige planter i åkerfòrene .
28010005	Dei som bur i Samaria , er redde for kalven — i Bet-Aven . Folket syrgjer over han , og prestane hans klagar , for hans herlegdom — er ført bort frå dei .
28010006	Kalven òg skal førast til Assyria som ei gåve til storkongen . Skam skal Efraim få , Israel skal verta til skammar på grunn av sine planar .
28010007	Kongen i Samaria skal kverva som ei treflis på vatnet .
28010008	Øydast skal Avens — offerhaugar , der israelittane synda . Torn og tistel skal veksa oppetter altara deira . Dei skal seia til fjella : — Gøym oss ! og til haugane : Fall over oss !
28010009	Du har synda , Israel , — frå Gibeas dagar . Den gongen gjorde dei opprør . Skal då ikkje krigen — nå dei i Gibea ? Eg vil koma — over ugjerningsmennene ,
28010010	etter min hug vil eg tukta dei . Folkeslag skal samla seg — mot dei når dei vert tukta — for si doble skuld .
28010011	Efraim var lik ei tamd kvige som gjerne ville treskja . Men eg la åk — på hennar fagre hals . Eg spente Efraim føre , Juda pløgde , og Jakob horva .
28010012	Så rettferds sæde , og hausta truskaps frukt , bryt dykk nybrot ! For no er det tid — til å søkja Herren , før han kjem og lèt rettferd regna over dykk .
28010013	De har pløgt ned vondskap — og hausta urett , og den frukta de et , er lygn . For du sette lit til di ferd og til alle dine krigarar .
28010014	Difor skal det reisa seg stridsgny i ditt folk , og alle dine borger — skal øydeleggjast , liksom Sjalman — øydela Bet-Arbel på stridens dag , — då mor og born vart knuste .
28010015	Såleis vil eg gjera med dykk — i Betel fordi dykkar vondskap er stor . Når det ljosnar av dag , er det ute , ja ute — med Israels konge .
28011001	Då Israel var ung , — fekk eg han kjær , frå Egypt kalla eg son min .
28011002	Men di meir eg ropa på folket , di meir gjekk dei bort frå meg . Dei ofra til Ba’al-gudane , brende offer for gudebilete ,
28011003	— endå eg lærte Efraim å gå og tok dei på armane mine ; men dei skjøna ikkje — at eg lækte dei .
28011004	Eg drog dei med milde band , ja , med kjærleiks taumar . Eg stelte med dei — liksom bonden som lyfter åket frå nakken ; eg bøygde meg ned — og gav dei mat .
28011005	Dei skal ikkje koma attende — til Egypt , men Assur — skal vera kongen deira , for dei vil ikkje venda om .
28011006	Sverdet skal rasa i byane deira , bryta sund bommane — og eta om seg , for deira planar er vonde .
28011007	Mitt folk heng fast — ved sitt fråfall frå meg . Dei ropar alle til Den Høge , men han reiser dei ikkje opp .
28011008	Korleis kan eg gje deg opp , — Efraim , la deg fara , Israel ? Korleis gje deg opp som Adma , gjera med deg — som med Sebojim ? Hjarta vender seg i meg , all min medynk vaknar .
28011009	Eg vil ikkje fylgja — min brennande vreide , vil ikkje atter tyna Efraim . For eg er Gud — og ikkje eit menneske , heilag midt imellom dykk ; eg vil ikkje koma med harme .
28011010	Dei skal halda seg til Herren . Han skal brøla som ei løve . Og når han brøler , — skal sønene hans koma skjelvande frå vest .
28011011	Skjelvande skal dei koma som ein fugl frå Egypt , som ei due frå Assur . Eg vil la dei bu i husa sine , lyder ordet frå Herren .
28011012	Efraim omringar meg — med lygn , Israels ætt med svik . Juda held ikkje fast ved Gud , han som er heilag og trufast .
28012001	Efraim trår etter vind , jagar heile dagen — etter austavind . Dei hopar opp lygn og vald . Dei gjer pakt med Assur og fører olje til Egypt .
28012002	Herren fører sak med Juda , han vil straffa Jakob — for hans ferd , gje han att for det han har gjort .
28012003	I mors liv heldt han bror sin — i hælen , i sin manndom — stridde han med Gud ,
28012004	han stridde med engelen — og vann . Han gret og bad om nåde . I Betel møtte han Gud — der talar han med oss .
28012005	Herren , Allhærs Gud , Herren er hans namn .
28012006	Men du skal venda om — til din Gud . Hald fast på truskap og rett , set alltid di von til din Gud !
28012007	Kræmarfolket har falske vekter — i handa , det likar å gjera urett .
28012008	Efraim seier : « Eg har då vorte rik , eg har fått meg eigedom ! Med alt mitt strev — har eg ikkje vorte skuldig i noko som er synd . »
28012009	Eg er Herren din Gud , heilt frå du var i Egypt . Enno vil eg la deg bu i telt som den gongen eg møtte deg .
28012010	Eg tala til profetane . Eg lét dei få syner i mengd og tala i likningar gjennom dei .
28012011	Er Gilead fullt av misgjerning , så skal dei verta til inkjes . Ofrar dei oksar i Gilgal , skal deira altar — verta som steinrøysar langsmed åkerfòrene .
28012012	Jakob rømde til Aram-landet , Israel tente for ei kone , for å få seg ei kone gjætte han .
28012013	Ved ein profet førte Herren Israel opp frå Egypt , og ved ein profet vakta han dei .
28012014	Beisk harme har Efraim vekt . Herren skal la hans blodskuld koma over han sjølv og gje han att for hans spott .
28013001	Når Efraim tala , — vart alle redde , han stod høgt i Israel . Men han dyrka Ba’al ; såleis førte han skuld over seg — og døydde .
28013002	Og no held dei fram — med å synda . Dei lagar støypte bilete — av sitt sølv og avgudar — etter sitt eige hovud — alt er det gjort — av handverkarar . Folk seier om dei : « Dei som ofrar menneske , — kysser kalvar . »
28013003	Difor skal dei verta — som ei morgonsky , lik dogg som tidleg kverv , lik agner som blæs bort — frå treskjevollen , lik røyk som stig opp — gjennom ljoren .
28013004	Eg er Herren din Gud , heilt frå du var i Egypt . Du kjenner ingen annan Gud — enn meg , forutan meg — finst det ingen frelsar .
28013005	Eg tok meg av deg — i øydemarka , i det heite og turre landet .
28013006	Beitet var godt , — og dei åt seg mette . Då dei var mette , — vart dei store og stolte , difor gløymde dei meg .
28013007	Eg vil vera mot dei som ei løve , lik leoparden — som lurer ved vegen .
28013008	Eg vil koma over dei — som ei binne som dei har teke ungane frå , og riva sund deira bryst . Eg vil eta dei opp som ei løve , villdyra i marka — skal slita dei sund .
28013009	Når ulukka kjem , Israel , kven skal hjelpa deg då ?
28013010	Kvar er då din konge som kan berga deg — i alle dine byar , og kvar er dine styresmenn ? Du har då sagt : « Gjev meg konge — og hovdingar ! »
28013011	Eg gjev deg ein konge — i min vreide , og i min harme tek eg han bort .
28013012	Efraims misgjerning — er oppsamla , hans synd er gøymd .
28013013	Riene kjem , han skal fødast , men han er ein uvitug son . Når tida er ute , kjem han ikkje fram frå mors liv .
28013014	Or helheims vald — vil eg fria dei , frå døden vil eg løysa dei ut . Død , kvar er din pest ? Dødsrike , kvar er di sott ? Medkjensle veit eg ikkje av .
28013015	Ja , han skil brør frå kvarandre . Det kjem ein austavind , — eit Herrens ver , farande opp frå øydemarka . Då vert brunnen tom — og kjelda turr . Skattkammeret vert plyndra for alle dyre eigneluter .
28013016	Samaria skal bøta , fordi folket i byen — var trassig mot sin Gud . Dei skal falla for sverd , deira småborn skal knusast , og kvinnene som ventar barn , skal skjerast opp .
28014001	Vend om , Israel , — til Herren din Gud , for synda di har ført deg til fall .
28014002	Kom med dei rette ord , vend om til Herren og sei : « Tilgjev all vår skuld , og ta imot vår gode gåve , så gjev vi deg lovsong — med våre lipper !
28014003	Assur kan ikkje hjelpa oss . Vi vil ikkje ri på hestar og ikkje lenger seia : Vår gud ! til det våre hender har gjort . Hjå deg finn den farlause — miskunn . »
28014004	Eg vil lækja deira fråfall , og eg vil elska dei av hjarta , for vreiden min har vendt seg — frå dei .
28014005	Eg vil vera som dogg for Israel ; han skal bløma som ei lilje og røta seg som trea — på Libanon .
28014006	Hans renningar — skal breia seg utover , han skal vera fager — som oliventreet og anga som skogen — på Libanon .
28014007	Atter skal dei bu — i min skugge , endå ein gong — skal dei dyrka korn . Dei skal bløma som eit vintre , få ry som vinen frå — Libanon .
28014008	Kva skal Efraim — med avgudar meir ? Eg vil bønhøyra han — og sjå til han . Eg er som ein grøn sypress , frå meg skal frukta di koma .
28014009	Kven er så klok — at han skjønar dette , så vitug — at han merkar seg det ? Ja , Herrens vegar er rette , dei rettferdige ferdast — på dei , men illgjerdsmennene — snåvar .
29001001	Dette er Herrens ord som kom til Joel , son til Petuel .
29001002	Høyr dette , de eldste , lyd etter , alle som bur i landet : Har slikt hendt før i dykkar tid , eller då dykkar fedrar levde ?
29001003	Fortel om det til borna dykkar , og dei skal fortelja det — til sine born , som skal fortelja det — til den ætt som kjem .
29001004	Det åma leivde , — åt grashoppa opp , det grashoppa leivde , — åt larva opp , det larva leivde , — åt gnagaren opp .
29001005	Vakna , de drukne , og gråt ! Klag , alle de som drikk vin , over druesaft — de ikkje fekk smaka !
29001006	For eit folk har drege opp — mot mitt land , sterkt og utan tal . Tenner har dei som ei løve , og kjeve som ei løvinne .
29001007	Dei la mine vintre aude og braut ned fikentrea , flekte borken , reiv lauvet av , så greinene vart kvite .
29001008	Klag som ei syrgjekledd møy klagar over — sin ungdoms brudgom !
29001009	Grødeoffer og drikkoffer kjem bort frå Herrens hus . Prestane , Herrens tenarar , — syrgjer .
29001010	Markene er herja , jorda sturer . For kornet er øydelagt , — vinen innturka , og oljen er borte .
29001011	Bøndene er vonbrotne , og vindyrkarane klagar over kveiten og bygget ; for det finst ikkje grøde — på marka .
29001012	Vintreet turka , — fikentreet visna . Granatepletre , palme og apal , kvart tre på marka — har turka bort ; all glede er kvorven — mellom menneska .
29001013	Kled dykk i syrgjebunad og hald klage , de prestar , skrik , de som gjer teneste — ved altaret ! Gå inn og vak i syrgjeklede , de som tener min Gud . For grødeoffer og drikkoffer kjem ikkje til dykkar Guds hus .
29001014	Lys ut ei faste , og kunngjer høgtidssamling ! Kall saman dei eldste , ja , alle som bur i landet , til Herren dykkar Guds hus , og rop så til Herren :
29001015	Ve oss , for ein dag ! Ja , nær er Herrens dag ! Han kjem med øyding — frå Den Allmektige .
29001016	Vart ikkje maten borte — for augo våre , glede og jubel — frå vår Guds hus ?
29001017	Såkornet ligg innturka i jorda . Bingane er øydelagde , — låvane rivne , for kornet er borte .
29001018	Kor buskapen rautar ! Bølingen flakkar ikring , for dei har ikkje beite . Jamvel saueflokkane må lida .
29001019	Herre , eg ropar til deg . For heten har gjort ende på beita i øydemarka . Solbrann har svidt av — kvart tre på marka .
29001020	Jamvel villdyra styn — opp mot deg , for bekkefara er turre , og heten har gjort ende på beita i øydemarka .
29002001	Blås i horn på Sion , lyft hærrop — på mitt heilage fjell , så alle i landet skjelv av redsle . For Herrens dag er nær , — han kjem ,
29002002	ein dag med mørker og dimme , ein dag med skyer og skodd . Det kjem eit stort — og mektig folk og breier seg — som morgonroden på fjellet . Det har aldri hatt sin like og skal heller ikkje få det frå ætt til ætt i alle år .
29002003	Framføre det et elden opp , og bakom sleikjer logen . Framføre er landet — som hagen i Eden , og bakom — ligg ei livlaus øydemark ; ingen bergar seg unna .
29002004	Som hestar er folket å sjå til , som hingstar fer dei fram .
29002005	Dei tråvar over åsryggene liksom larmande vogner , lik eld som sprakar i halmen , lik ein veldig hær — som er budd til strid .
29002006	Folkeslag skjelv for dei , kvart andlet er eldande raudt .
29002007	Som krigarar rusar dei fram , som stridsmenn — stormar dei murar . Kvar ein går strake vegen og bøyer ikkje av frå stigen .
29002008	Ingen trengjer — den andre bort , kvar mann held sin plass . Dei rusar fram — mellom kastespyd og lèt seg ikkje stogga .
29002009	Dei fer inn i byen , dei stormar opp på muren , dei trengjer inn i husa . Gjennom vindauga går dei — som tjuvar .
29002010	Jorda skjelv framføre dei , og himmelen skjek . Sol og måne svartnar , og stjernene misser sin glans .
29002011	Herren lyfter si røyst framfor fylkingen han fører ; for veldig er hans hær og mange dei — som lyder hans ord . Ja , stor og skræmande — er Herrens dag , kven kan halda han ut ?
29002012	Men jamvel no , lyder ordet frå Herren , vend om til meg — av heile dykkar hjarta , med faste og gråt og klage !
29002013	Riv ikkje kleda sund , men lat angeren riva i hjarta ! Vend om til Herren — dykkar Gud ! For han er nådig og mild , langmodig og rik på miskunn ; han kan endra sin plan så han ikkje lèt ulukka koma .
29002014	Kanskje snur han om — og endrar sin plan og legg velsigning etter seg — grødeoffer og drikkoffer for Herren dykkar Gud .
29002015	Blås i horn på Sion , lys ut ei faste og kunngjer høgtidssamling !
29002016	Kall folket saman — og vigsla lyden , lat dei gamle samlast , ta småborn og spedborn med ! Lat brudgomen gå ut — or sitt rom og brura ut or sitt kammer !
29002017	Mellom forhall og altar skal prestane , Herrens tenarar , — gråta og seia : « Herre , spar ditt folk ! Gjer ikkje din eigedom — til spott , lat ikkje framande råda — over dei ! Kvifor skal dei seia — mellom folka : Kvar er deira Gud ? »
29002018	Då vart Herren fylt med brennhug for sitt land og viste medkjensle — med sitt folk .
29002019	Og Herren svara sitt folk : Eg sender dykk korn — og vin og olje , så de kan mettast . Aldri meir skal eg gjera dykk til spott mellom folka .
29002020	Fienden frå nord vil eg driva langt bort frå dykk og jaga han til eit turt — og øyde land , hans fortropp til havet i aust , hans baktropp til havet i vest . Tev og vond lukt — skal stiga opp frå han , for han sette seg føre — å gjera storverk .
29002021	Ver ikkje redd , du åkerjord , fagna deg og ver glad ! For Herren gjer storverk .
29002022	Ver ikkje redde , — de dyr på marka , for beita i øydemarka grønkast , og trea gjev si frukt , fikentre og vintre ber rikt .
29002023	Fagna dykk , de Sions søner , gled dykk i Herren — dykkar Gud ! For i rettferd gjev han dykk — haustregn , han sender dykk regn , haustregn og vårregn som før .
29002024	Kvar treskjevoll — fyllest med korn , pressekummane fløymer — med druesaft og olje .
29002025	Eg gjev dykk att for dei år då grashoppesvermen herja , og larva , gnagaren og åma , min store hær — som eg sende mot dykk .
29002026	De skal eta og mettast og prisa namnet — åt Herren dykkar Gud . For han steller underfullt — med dykk , og folket mitt skal aldri — verta til skammar .
29002027	De skal merka — at eg er hjå Israel . Eg og ingen annan — er Herren dykkar Gud , og folket mitt skal aldri — verta til skammar .
29002028	Ein gong skal det henda at eg renner ut min Ande — over alle menneske . Sønene og døtrene dykkar — skal tala profetord ; dei gamle mellom dykk — skal ha draumar , og dei unge skal sjå syner .
29002029	Jamvel over trælar — og trælkvinner vil eg renna ut min Ande — i dei dagane .
29002030	Eg lèt teikn syna seg — på himmel og jord : blod og eld og røyksøyler .
29002031	Sola vert omskapt , ho svartnar , og månen vert som blod , før Herrens dag kjem , den store og skræmande .
29002032	Men kvar den — som kallar på Herrens namn , skal verta frelst . For på Sion-fjellet — og i Jerusalem skal det finnast ein flokk — som har sloppe unna , så som Herren har sagt . Og mellom dei — som har berga seg , er dei som Herren kallar .
29003001	For sjå , i dei dagar — og på den tid , når eg vender lagnaden — for Juda og Jerusalem ,
29003002	då vil eg samla alle folkeslag og føra dei ned i Josjafat-dalen . Der vil eg halda rettargang — med dei om Israel , mitt folk — og min eigedom , som dei spreidde mellom folka . Dei delte landet mitt
29003003	og kasta lodd om folket mitt ; dei gav ein gut for ei skjøkje og selde ei jente for vin — og drakk .
29003004	Og no , Tyrus og Sidon og alle filistarbygder , kva er det de vil meg ? Er det noko de vil gje meg lika for , eller vil de gjera meg eitkvart ? Brått vender eg det de gjer , mot dykk sjølve ,
29003005	for de tok sølvet og gullet mitt og førte mine dyraste skattar til dykkar eigne tempel .
29003006	De selde folket i Juda og Jerusalem til jonarane , så dei skulle koma langt bort frå sitt land .
29003007	No vil eg få dei til å ta ut frå kvar stad som de har selt dei til , og venda mot dykk sjølve det de har gjort .
29003008	Sønene og døtrene dykkar vil eg la judearane selja . Dei skal selja dei til sabearane , eit folk som bur langt borte . — Herren har tala .
29003009	Rop dette ut mellom folka : Bu dykk til heilag krig , — vekk krigarane ! Lat alle stridsmenn møta fram — og dra ut !
29003010	Smid plogjerna om til sverd og vingardsknivane til spyd ! Den veike skal seia : — « Eg er ei kjempe . »
29003011	Skunda dykk og kom ! Kom saman , alle de folkeslag — rundt ikring ! Herre , før dine krigarar dit !
29003012	Folkeslaga skal ta ut og fara til Josjafat-dalen . For der vil eg sitja til doms over folk frå alle kantar .
29003013	Sving sigden , — for grøda er mogen ! Kom og trakk , — for vinpressa er full , pressekummane fløymer over ! For vondskapen åt folka er stor .
29003014	Det er eit mylder — og ståk i avgjerdsdalen , Herrens dag er nær — i avgjerdsdalen .
29003015	Sol og måne svartnar , og stjernene misser sin glans .
29003016	Herren skal torna frå Sion , la røysta si ljoma frå Jerusalem , himmel og jord skal skjelva . Men Herren er eit vern — for sitt folk , ei borg for Israels søner .
29003017	Då skal de sanna at eg er Herren dykkar Gud , som bur på Sion , — mitt heilage fjell . Jerusalem skal vera — ein heilag stad , der skal framande — aldri meir koma inn .
29003018	Den dagen skal det henda at fjella dryp av druesaft , og haugane fløymer av mjølk , og i alle bekkefar i Juda skal det renna vatn . Ei kjelde vell fram — frå Herrens hus og vatnar Akasiedalen .
29003019	Egypt skal verta ei audn og Edom ei øydemark for sitt valdsverk — mot judearane . For det var i deira land dei spilte skuldlaust blod .
29003020	Men i Juda — skal det alltid bu folk , og i Jerusalem — skal ætt fylgja ætt .
29003021	Eg vil hemna dei drepne og ikkje spara dei skuldige . Herren bur på Sion .
30001001	Dette er dei orda som Amos , ein av gjætarane frå Tekoa , fekk i syner om Israel . Det var på den tid då Ussia var konge i Juda , og Jeroboam , son til Joasj , var konge i Israel , to år før jordskjelvet .
30001002	Han sa : Herren skal torna frå Sion , la røysta si ljoma frå Jerusalem . Då skal beitemarkene — åt gjætarane stura og alt turka bort — på Karmels topp .
30001003	Så seier Herren : For tre ugjerningar — Damaskus har gjort , ja , for fire — tek eg ikkje att min dom . For dei har treskt Gilead med jernslegne sledar .
30001004	Men eg sender eld — mot Hasaels hus , han skal øyda — Benhadads borger .
30001005	Eg bryt sund — portbommen i Damaskus , rydjar ut dei — som bur i Aven-dalen , og han som ber kongsstav — i Bet-Eden . Og folket i Aram — skal førast til Kir , seier Herren .
30001006	Så seier Herren : For tre ugjerningar — Gasa har gjort , ja , for fire — tek eg ikkje att min dom . For dei førte bort alle dei hadde teke til fange , og gav dei i Edoms vald .
30001007	Men eg sender eld — mot muren kring Gasa , han skal øyda borgene i byen .
30001008	Eg rydjar ut dei — som bur i Asjdod , og han som ber kongsstav — i Asjkalon . Eg vender mi hand mot Ekron , og resten av filistarane — skal gå til grunne , seier Herren Gud .
30001009	Så seier Herren : For tre ugjerningar — Tyrus har gjort , ja , for fire — tek eg ikkje att min dom . For alle dei hadde teke — til fange , gav dei i Edoms vald ; dei kom ikkje brorskapspakta — i hug .
30001010	Men eg sender eld — mot muren kring Tyrus , han skal øyda borgene i byen .
30001011	Så seier Herren : For tre ugjerningar — Edom har gjort , ja , for fire — tek eg ikkje att min dom . For dei forfylgde sine brør — med sverd og viste ikkje medkjensle . Dei heldt alltid fast — på sin vreide og gav aldri opp sin harme .
30001012	Men eg sender eld mot Teman , han skal øyda borgene i Bosra .
30001013	Så seier Herren : For tre ugjerningar — ammonittane har gjort , ja , for fire — tek eg ikkje att min dom . For dei skar opp — svangre kvinner i Gilead då dei ville gjera — sine grenser vide .
30001014	Men eg kveikjer eld — mot muren kring Rabba , han skal øyda borgene i byen , medan hærrop lyder — på stridens dag , og stormen rasar — på uversdagen .
30001015	Då skal kongen deira — førast bort som fange saman med hovdingane sine , — seier Herren .
30002001	Så seier Herren : For tre ugjerningar — Moab har gjort , ja , for fire — tek eg ikkje att min dom . For dei brende Edom-kongens — bein til kalk .
30002002	Men eg sender eld mot Moab , han skal øyda borgene — i Kerijot . Moabittane skal døy — i stridsgny , medan hærrop lyder — og horn gjallar .
30002003	Eg rydjar ut han — som styrer i landet , og drep alle hovdingar — saman med han , seier Herren .
30002004	Så seier Herren : For tre ugjerningar — Juda har gjort , ja , for fire — tek eg ikkje att min dom . For dei vanvørde Herrens lov og heldt ikkje — hans føreskrifter , men lét seg føra vilt — av lygngudane , som fedrane deira hadde fylgt .
30002005	Men eg sender eld mot Juda , han skal øyda borgene — i Jerusalem .
30002006	Så seier Herren : For tre ugjerningar — Israel har gjort , ja , for fire — tek eg ikkje att min dom . For dei sel rettferdige — for pengar og fattigfolk for eit par skor .
30002007	Dei trakkar småkårsfolks hovud — i støvet og trengjer dei hjelpelause — bort frå vegen . Ein mann og far hans — går til same jenta og vanhelgar såleis — mitt heilage namn .
30002008	Dei strekkjer seg — på pantsette klede attmed kvart altar , og vin som dei har teke i bøter , drikk dei i huset åt sin Gud .
30002009	Og det var då eg som rudde ut amorittane — for dei , dei som var høge som sedrar og sterke som eiker . Eg øydela frukta ovantil og røtene nedantil .
30002010	Det var eg — som førte dykk opp frå Egypt og leidde dykk i øydemarka — i førti år , så de kunne ta amorittlandet — i eige .
30002011	Eg gjorde nokre av sønene — dykkar til profetar og nokre av unggutane dykkar — til nasirearar . Er det ikkje så , de israelittar ? lyder ordet frå Herren .
30002012	Men de gav nasirearane — vin å drikka og forbaud profetane — å forkynna .
30002013	Sjå , no lèt eg grunnen — skaka under dykk som under ei vogn full av korn .
30002014	Den lettføtte finn ikkje livd , den sterke får ikkje — bruka si kraft , og krigaren bergar ikkje sitt liv .
30002015	Bogeskyttaren held — ikkje stand , den som er lett på foten , — kjem ikkje unna , og ryttaren bergar ikkje livet .
30002016	Den djervaste av krigarane skal røma naken den dagen , lyder ordet frå Herren .
30003001	Høyr dette ordet som Herren har tala mot dykk , de Israels søner , mot heile den ætta som eg førte opp — frå Egyptarlandet :
30003002	Berre dykk ville eg — kjennast ved mellom alle folk på jorda . Difor krev eg dykk — til rekneskap for alle syndene dykkar .
30003003	Går vel to i lag når dei ikkje har vorte samde — om det ?
30003004	Brøler løva i skogen når ho ikkje har funne rov ? Brummar ungløva i hola si når ho ikkje har fanga noko ?
30003005	Fell ein fugl i ei snare på marka når ingen har sett — ei snare for han ? Sprett ei felle opp frå marka utan at ho har fanga noko ?
30003006	Gjallar vel hornet i ein by utan at folket skjelv av redsle ? Eller hender det ei ulukke — i byen utan at Herren har gjort det ?
30003007	For Herren Gud gjer ikkje noko utan at han har openberra — sitt råd for tenarane sine , profetane .
30003008	Når løva brøler , kven må ikkje reddast då ? Når Herren Gud har tala , kven må ikkje då — tala profetord ?
30003009	Rop ut over borgene i Asjdod , over slotta i Egypt , og sei : Kom saman på Samaria-fjella ! Sjå redsla og rådløysa i byen og den valdsferd som der rår !
30003010	Dei har ikkje vit — til å gjera det rette , lyder ordet frå Herren , dei dyngjer opp vald og ran — i sine slott .
30003011	Difor seier Herren Gud : Fiendar skal kringsetja landet , di sterke festning — skal rivast ned , og borgene skal plyndrast .
30003012	Så seier Herren : Som når ein gjætar bergar ut or løvegapet to leggbein eller ein øyrelapp , så skal israelittane verta berga , dei som sit i sofakroken — i Samaria og på divanar i Damaskus .
30003013	Høyr og vitna mot Jakobs ætt ! lyder ordet frå Herren Gud , — Allhærs Gud .
30003014	Den dagen eg krev Israel — til rekneskap for syndene deira , lèt eg straffa koma — over altara i Betel . Då vert altarhorna avhogne og fell til jorda .
30003015	Då knuser eg både vinterhus og sommarhus . Elfenbeinshusa vert — øydelagde , og mange bygningar sig i røys , lyder ordet frå Herren .
30004001	Høyr dette ordet , — de Basan-kyr som bur på Samaria-fjellet ! De trælkar småkårsfolk og knuser dei fattige . De seier til mennene dykkar : « Kom med vin , — så vi får drikka ! »
30004002	Herren Gud har svore — ved sin heilagdom : Sjå , dagar kjem over dykk då de skal slepast bort — med hakar og dei siste av dykk — med fiskekrokar .
30004003	Ut gjennom murrivner — skal de fara , den eine etter den andre . De skal drivast bort — til Hermon , lyder ordet frå Herren .
30004004	Kom til Betel og synda , til Gilgal og synda til gagns ! Ber fram slaktoffer — om morgonen og tiender den tredje dagen !
30004005	Lat røyken av syrt brød stiga opp som takkoffer , lys ut friviljug offer , — gjer det kjent ! For så vil de ha det , — de Israels søner , lyder ordet frå Herren Gud .
30004006	Eg lét dykk gå med tom munn i alle byane dykkar og lét dykk vera utan brød alle stader der de budde . Men de vende ikkje om til meg , lyder ordet frå Herren .
30004007	Eg heldt regnet att for dykk då det endå var tre månader — til hausten . Eg lét det regna over éin by , men ikkje over ein annan . Eitt jordstykke fekk regn , eit anna fekk ikkje og turka ut .
30004008	Frå to , tre byar raga dei av stad til same by , ville drikka vatn , og fekk ikkje sløkkja torsten . Men de vende ikkje om til meg , lyder ordet frå Herren .
30004009	Eg slo dykk med kornbrann — og rust , eg turka ut hagane — og vingardane dykkar , og grashopper åt opp fikentre — og oliventre . Men de vende ikkje om til meg , lyder ordet frå Herren .
30004010	Eg sende pest mellom dykk — som i Egypt . Eg drap dykkar unggutar — med sverd , og hestane gav eg til hærfang . Eg lét teven frå krigsleiren stiga opp i nasen på dykk . Men de vende ikkje om til meg , lyder ordet frå Herren .
30004011	Eg sende øyding over dykk , som då Gud la Sodoma — og Gomorra i grus ; de var som ein brand , — riven ut or elden . Men de vende ikkje om til meg , lyder ordet frå Herren .
30004012	Difor vil eg gjera så med deg , — Israel ! Og fordi eg vil gjera det , så bu deg , Israel , — til å møta din Gud !
30004013	Sjå , han som lagar fjella — og skaper vinden , som gjer mennesket kjent — med sine tankar , han som gjer morgonroden — til mørker og fer fram — over høgdene på jorda — Herren , Allhærs Gud , — er hans namn .
30005001	Høyr dette ordet , — Israels ætt , ein klagesong — som eg syng om deg !
30005002	Ho er fallen — og reiser seg aldri meir , Israel , den unge møy . Ho ligg der — bortslengd på si jord , og ingen reiser henne opp .
30005003	For så seier Herren Gud : Den byen som sender ut — tusen mann , får berre hundre att , og den som sender ut — hundre mann , får berre ti att — i Israels ætt .
30005004	Så seier Herren til Israels ætt : Søk meg , så skal de leva !
30005005	Søk ikkje til Betel , kom ikkje til Gilgal , og far ikkje over til Be’er-Sjeba ! For folket i Gilgal — skal førast bort , Betel skal verta — uhyggjeleg audt .
30005006	Søk Herren , så skal de leva ! Elles kjem han som eld — over Josefs ætt ; elden øyder , og det er ingen i Betel — til å sløkkja .
30005007	Dei gjer retten om til malurt og kastar rettferda til jorda .
30005008	Han som skapte Sjustjerna — og Orion , han som gjer stummande — mørker til morgon og dagen til svarte natt , han som kallar på vatnet — i havet og auser det ut over jorda — Herren er hans namn .
30005009	Han lèt undergang lyna — over borger , lèt festningar siga i røys .
30005010	Dei hatar menn — som hevdar retten på tinget , og styggjest ved dei — som talar sant .
30005011	De trakkar småkårsfolk ned og krev korn i avgift av dei . Difor skal de ikkje få bu i dei hus de har bygt — av tilhoggen stein , og ikkje få drikka vin frå dei herlege vingardar — de har planta .
30005012	For eg veit — at dykkar brot er mange og dykkar synder utan tal , de som forfylgjer — skuldlaust folk , lèt dykk kjøpa for pengar og driv fattigfolk bort — frå retten .
30005013	Difor teier den kloke — i denne tid ; for ei vond tid er det .
30005014	Legg vinn på det gode — og ikkje det vonde , så de får leva ! Då skal Herren , Allhærs Gud , vera med dykk , som de seier .
30005015	Hata det vonde — og elska det gode , hald retten høgt på tinget ! Så vil kanskje Herren , — Allhærs Gud , vera nådig mot Josefs rest .
30005016	Difor seier Herren , Herren , Allhærs Gud : På alle torg skal lik-klage lyda , i alle gater skal dei ropa : « Ve ! » Dei skal henta bonden — til syrgjehøgtid , senda bod på folk — som kan gråta og klaga .
30005017	I alle vingardar skal dei jamra når eg skrid fram — imellom dykk , seier Herren .
30005018	Ve dykk som lengtar — etter Herrens dag ! Kva vil de med Herrens dag ? Han er mørker og ikkje ljos .
30005019	Det er som når ein mann rømer frå ei løve — og møter ein bjørn ; og kjem han heim — og stør handa til veggen , vert han biten av ein orm .
30005020	Ja , mørk er Herrens dag — og ikkje ljos , kolmørk er han og utan ljoske .
30005021	Eg hatar og styggjest — ved festane dykkar , stemnene dykkar — byd meg imot .
30005022	For om de ber fram brennoffer — eller grødeoffer , så bryr eg meg ikkje om dei . Og dykkar måltidsoffer — med gjøkalvkjøt ser eg ikkje på .
30005023	Lat meg sleppa — dine ståkande songar , eg vil ikkje høyra — ditt harpespel !
30005024	Lat retten vella fram som vatn , og rettferd lik bekker — som aldri turkar .
30005025	Bar de fram for meg slaktoffer — og grødeoffer dei førti åra i øydemarka , — du Israels ætt ?
30005026	Og bar de Sakkut , — kongen dykkar , og Kevan , — stjerna åt guden dykkar , bileta som de har laga ?
30005027	Eg fører dykk i fangenskap til landet bortanfor Damaskus , seier Herren — Allhærs Gud — er hans namn .
30006001	Ve dei som sit trygge — på Sion og utan sut på Samarias fjell , dei gjævaste — i det fremste folket , dei som Israels-ætta — vender seg til .
30006002	Far over til Kalne og sjå , gå derifrå til Hamat , — den store byen , og far ned til Gat i Filistarland ! Er de betre enn desse rika , har de eit større land enn dei ,
30006003	de som jagar ulukkedagen — frå dykk og kallar fram — eit valdsherredøme ?
30006004	Dei ligg på elfenbeinsbenker og strekkjer seg på divanar , dei et lam or saueflokken og gjøkalvar or buskapen .
30006005	Dei syng allslags tull — til harpelåt , og finn opp instrument — liksom David .
30006006	Dei drikk vin or offerskåler og salvar seg — med den beste olje , men syrgjer ikkje — over Josefs skade .
30006007	Difor skal dei no førast bort , fremst i fangeflokken ; då vert det slutt på skrålet frå dei som ligg og dreg seg .
30006008	Herren Gud — har svore ved seg sjølv , lyder ordet frå Herren , — Allhærs Gud : Eg styggjest — ved Jakobs byrgskap og hatar slotta der ; eg gjev opp byen — og alt som i han er .
30006009	Om ti menn vert att i eitt og same huset , skal dei òg døy .
30006010	Og ein mann som skal brenna den døde frenden sin , tek han og ber beina ut or huset . Han seier til den som er inst i huset : « Er det nokon att hjå deg ? » Den andre svarar : « Nei , ingen . » Så seier han : « Hysj ! Herrens namn må ikkje nemnast . »
30006011	For sjå , Herren byd , og han slår det store huset i knas , og det vesle huset så det rivnar .
30006012	Spring vel hestar — oppetter bratte fjellet , pløyer ein havet med oksar ? Men de gjer retten om til gift og rettferds frukt til malurt .
30006013	De gleder dykk over Lo-Debar — og seier : « Var det ikkje med eiga kraft vi tok Karnajim ? »
30006014	Sjå , no reiser eg eit folk mot deg , du Israels ætt , lyder ordet frå Herren , — Allhærs Gud . Dei skal trælka dykk frå Lebo-Hamat — til Araba-bekken .
30007001	Dette synet — lét Herren Gud meg sjå : Han skapte grashopper då håa tok til å veksa ; det var håa etter kongens slått .
30007002	Då dei hadde ete opp alt graset — i landet , sa eg : « Tilgjev , Herre Gud ! Korleis kan Jakob berga livet , så liten som han er ? »
30007003	Då endra Herren sitt forsett . « Det skal ikkje henda , » — sa Herren .
30007004	Dette synet — lét Herren Gud meg sjå : Herren Gud kalla elden til strid . Han slukte det store havdjupet og heldt på å eta opp landjorda .
30007005	Då sa eg : — « Hald opp , Herre Gud ! Korleis kan Jakob berga livet , så liten som han er ? »
30007006	Då endra Herren sitt forsett . « Heller ikkje det skal henda , » — sa Herren Gud .
30007007	Dette synet lét han meg sjå : Herren stod på ein mur , og i handa hadde han — eit blylodd .
30007008	Og Herren sa til meg : « Kva ser du , Amos ? » Eg svara : « Eit blylodd . » Då sa Herren : — « No senkar eg loddet midt i Israel , folket mitt . Eg vil ikkje lenger — ha tol med det .
30007009	Isaks offerhaugar skal øydast , og Israels heilagdomar — siga i røys . Eg vil reisa meg med sverd — mot Jeroboams hus . »
30007010	Amasja , presten i Betel , sende bod til Jeroboam , kongen i Israel , med desse orda : « Amos har fått til ei samansverjing mot deg midt i Israel . Landet kan ikkje lenger halda ut alle dei orda han talar .
30007011	For Amos har sagt : Jeroboam skal døy for sverd , og israelittane skal førast bort som fangar frå sitt land . »
30007012	Sidan sa Amasja til Amos : « Gå din veg , du sjåar , kom deg av stad til Juda ! Der kan du ha ditt levebrød , der kan du vera profet .
30007013	I Betel får du ikkje lenger tala profetord ; for det er ein kongeleg heilagdom , ja , eit rikstempel . »
30007014	Då tok Amos til ords og sa til Amasja : Ikkje er eg profet — og ikkje profetsvein . Eg er gjætar — og dyrkar morbærfiken .
30007015	Men Herren tok meg bort — frå saueflokken , og Herren sa til meg : « Gå og ver profet for Israel , — mitt folk ! »
30007016	Så høyr no Herrens ord : Du seier : « Tal ikkje profetord — mot Israel , og preik ikkje mot Isaks ætt ! »
30007017	Difor seier Herren : Kona di skal driva utukt i byen , dine søner og døtrer — skal falla for sverd , di jord skal mælast ut til andre , du sjølv skal døy — på urein grunn , og Israel skal førast bort — frå sitt land .
30008001	Dette synet — lét Herren Gud meg sjå : ei korg med mogen frukt .
30008002	Han sa : « Kva ser du , Amos ? » Eg svara : — « Ei korg med mogen frukt . » Då sa Herren til meg : « Enden er komen for Israel , — mitt folk , eg vil ikkje lenger — ha tol med det .
30008003	Kvinnene som syng i slottet , skal jamra den dagen , lyder ordet frå Herren Gud . Alle stader ligg det lik i mengd . Dei er slengde til sides . Hysj ! »
30008004	Høyr , de som trakkar — fattigfolk ned og gjer ende på dei hjelpelause — i landet !
30008005	De seier : — « Når er nymånedagen slutt , så vi kan selja korn , og sabbaten til ende , så vi kan opna vår kornbu ? » Då gjev de ringt mål og tek for stor betaling og fuskar med falske vekter .
30008006	De kjøper småkårsfolk — for pengar , ein fattig stakkar — for eit par skor og seier : — « No sel vi avfallskorn ! »
30008007	Herren har svore — ved Jakobs ære : Aldri skal eg gløyma alt det dei har gjort !
30008008	Må ikkje jorda skjelva for slikt , så alle som bur der , syrgjer ? Ja , må ho ikkje stiga som Nilen , stiga og siga som elva i Egypt ?
30008009	Den dagen skal det henda , lyder ordet frå Herren Gud : Eg lèt sola glada middagstider , gjer jorda mørk — ved høgljos dag .
30008010	Eg gjer dykkar festar — til syrgjehøgtid og alle dykkar viser — til klagesong . Eg legg syrgjeklede — om alle lender og lèt kvart hovud — rakast snautt . Eg valdar slik sorg som når ein syrgjer — over einaste sonen , og enden vert — som ein ulukkedag .
30008011	Sjå , dagar skal koma , lyder ordet frå Herren Gud , då eg sender hunger i landet , ikkje hunger etter brød — eller torste etter vatn , men etter å høyra Herrens ord .
30008012	Dei skal flakka om — frå hav til hav , sviva ikring frå nord til aust og leita etter Herrens ord , men dei skal ikkje finna det .
30008013	Fagre jenter og sterke gutar skal siga om av torste — den dagen .
30008014	Dei som sver — ved Samarias synd og seier : — « Så sant din gud lever , Dan ! » og : « Så sant din gud lever , — Be’er-Sjeba ! » , dei skal falla — og aldri reisa seg meir .
30009001	Eg såg Herren stå — attmed altaret . Han sa : Slå til søylehovuda , så dørstokkane skjelv , og knus dei , så dei fell i hovudet på dei alle ! Resten vil eg drepa med sverd . Ingen av dei skal kunna røma , ingen av dei skal sleppa unna .
30009002	Om dei bryt seg inn — i dødsriket , skal mi hand henta dei der , og fer dei opp til himmelen , skal eg støyta dei ned derifrå .
30009003	Om dei gøymer seg — på Karmels topp , skal eg leita dei opp — og henta dei ned , og løyner dei seg for meg — på havsens botn , skal eg by ormen bita dei .
30009004	Om fiendar fører dei — i fangenskap , skal eg by sverdet — drepa dei der . Eg vil retta augo mot dei til ulukke og ikkje til lukke .
30009005	Herren , Allhærs Gud , rører jorda så ho skjelv , og alle som bur der , syrgjer , ja , heile jorda stig som Nilen og sig som elva i Egypt .
30009006	Han som har bygt — sin høgsal i himmelen og reist sin kvelv over jorda , han som kallar på vatnet — i havet og auser det ut over jorda — Herren er hans namn .
30009007	Er de , israelittar , meir for meg — enn Nubias søner ? lyder ordet frå Herren . Eg førte Israel opp frå Egypt , men også filistarane frå Kaftor og aramearane frå Kir .
30009008	Sjå , Herren Gud — har augo vende mot det syndige riket : No vil eg rydja folket — ut or landet . Men eg vil ikkje heilt gjera ende på Jakobs ætt , — seier Herren .
30009009	For sjå , eg gjev påbod , og så rister eg Israels ætt mellom alle folkeslaga , som når ein rister — korn i såld , og ikkje ein stein fell — til jorda .
30009010	For sverdet skal dei døy , alle syndarane i mitt folk , dei som seier : — « Ulukka når oss ikkje , ho kjem aldri over oss . »
30009011	Den dagen — reiser eg opp att Davids falne hytte . Eg murar att rivnene og reiser det som ligg — i røys ; eg byggjer henne — som i gamle dagar .
30009012	Så kan dei ta resten — av Edom i eige og alle dei andre folkeslaga som er nemnde — med mitt namn , lyder ordet frå Herren , som fullfører dette .
30009013	Sjå , dagar skal koma , — seier Herren , då dei tek til å pløya — før skurden er slutt , og trakkar druer — til kornet skal såast . Druesafta skal drypa — frå fjell og fløyma i alle bakkar .
30009014	Då vender eg lagnaden — for Israel , mitt folk . Nedrivne byar — skal dei byggja og bu i ; vingardar skal dei planta — og sjølve drikka vinen , hagar skal dei stella til — og sjølve eta frukta .
30009015	Eg plantar dei atter — i eiga jord ; aldri meir skal dei — rykkjast opp or sitt land , som eg har gjeve dei , seier Herren din Gud .
31001001	Dette er synene åt Obadja . Så seier Herren Gud om Edom : Ei tidend har vi høyrt — frå Herren , eit bod er sendt ut — mellom folka : « Stå opp , lat oss reisa oss — til strid mot Edom ! »
31001002	Sjå , liten gjer eg deg — mellom folka , djupt vanvørd skal du vera .
31001003	Ditt hjartans hovmod — har narra deg , du som bur i bergrivner og har ditt tilhald i høgdene , du som tenkjer med deg sjølv : Kven kan støyta meg til jorda ?
31001004	Om du byggjer høgt som ørna , ja , legg ditt reir — mellom stjernene , så vil eg støyta deg ned derifrå , lyder ordet frå Herren .
31001005	Om det kom tjuvar til deg eller røvarar om natta — å , kor du vert herja — ville dei då stela meir — enn dei trong ? Om du hadde folk — til å hausta din vingard , så leivde dei vel — til ei ettersanking .
31001006	Å , kor dei har ransaka Esau , leita opp hans løynde skattar !
31001007	Dei du var i pakt med , driv deg heilt til grensa . Folk du hadde fred med , — har svikta deg ; dei har fått overtaket på deg . Dei som åt av ditt brød , har sett snarer for deg og seier : « Det finst ikkje vit i han . »
31001008	Den dagen vil eg sanneleg rydja ut dei vise or Edom og dei kloke frå Esaus fjell , lyder ordet frå Herren .
31001009	Dine krigarar , Teman , — skal lamast av redsle , kvar einaste mann skal drepast og rydjast bort frå Esaus fjell .
31001010	For ditt valdsverk mot Jakob , — bror din , skal du sveipast i skam . Du skal rydjast ut for alltid .
31001011	Den dagen du heldt deg borte , den dagen framande — røva hans gods , då utlendingar gjekk inn — i hans port og kasta lodd om Jerusalem , då var du òg som ein av dei .
31001012	Du skulle ikkje ha sett — med glede på bror din då ulukka råka han , ikkje gledt deg over judearane den dagen dei gjekk til grunne , og ikkje bruka så store ord den tid dei var i naud .
31001013	Du skulle ikkje ha trengt inn i porten åt mitt folk — på ulukkedagen . Du skulle slett ikkje — ha gledt deg over det dei leid den dagen , og ikkje rett handa ut etter rikdomen deira den usæle dagen .
31001014	Du skulle ikkje ha stått — ved vegskila og hogge ned dei som prøvde — å koma unna , og ikkje gjeve i fiendehand dei som slapp frå det den dagen folket var i naud .
31001015	For Herrens dag er nær over alle folkeslag ; som du har gjort , skal det gjerast med deg . Di åtferd kjem att — på ditt eige hovud .
31001016	Som de drakk — på mitt heilage fjell , skal kvart folkeslag — alltid drikka . Dei skal drikka i fulle drag og verta som om — dei aldri hadde vore til .
31001017	Men på Sion-fjellet — skal dei halda til , dei som har sloppe unna , og det skal vera ein heilagdom . Jakobs ætt skal ta att — sin eigedom .
31001018	Jakobs ætt skal verta ein eld og Josefs ætt ein loge . Men Esaus ætt — skal verta til halm , som vert sett i brann og øydd . Av Esaus ætt vert ingen att . Herren har tala .
31001019	Dei som bur i Negev , skal ta Esaus fjell til eige ; og dei som bur i Sjefela , skal ta Filistarlandet . Dei skal leggja under seg Efraims-bygdene og Samaria-bygdene , og Benjamin skal ta Gilead .
31001020	Dei bortførte av Israels-hæren skal ta landet åt kanaanearane i eige heilt til Sarepta , og dei landlyste frå Jerusalem , som er i Sefarad , skal ta byane i Negev .
31001021	Dei som er berga , skal stiga opp på Sion-fjellet og halda dom over Esaus fjell-land . Og riket skal høyra Herren til .
32001001	Herrens ord kom til Jona , son til Amittai , og det lydde så :
32001002	« Stå opp , gå til Ninive , den store byen , og rop ut over han at eg har sett vondskapen der ! »
32001003	Men Jona stod opp og ville røma for Herren til Tarsis . Han fór ned til Jaffa og fann eit skip som skulle dit . Så betalte han for ferda og gjekk om bord . Han ville vera med til Tarsis , bort frå Herren .
32001004	Men Herren sende ein sterk storm over havet . Det bles så hardt at skipet heldt på å verta knust .
32001005	Då vart sjømennene redde og ropa kvar til sin gud , og lasta som var om bord , kasta dei på sjøen , så skipet skulle letna . Jona hadde gått ned i skipet og låg og sov fast .
32001006	Då gjekk skipsføraren til han og sa : « Korleis kan du liggja og sova så godt ? Stå opp og rop til guden din ! Kanskje guden din vil koma oss i hug , så vi ikkje går under . »
32001007	Og sjømennene sa til kvarandre : « Kom , lat oss kasta lodd , så vi får vita kven som er skuld i at denne ulukka har kome over oss ! » Så kasta dei lodd , og loddet fall på Jona .
32001008	Då sa dei til han : « Sei oss kven som er skuld i at denne ulukka har kome over oss ! Kva ærend er du ute i , og kvar kjem du frå ? Kva land er du frå , og kva folk høyrer du til ? »
32001009	Han svara : « Eg er hebrear , og eg dyrkar Herren , Gud i himmelen , han som har skapt havet og fastlandet . »
32001010	Då vart sjømennene fælande redde og sa til han : « Kva er det du har gjort ! » For dei visste at han hadde rømt bort frå Herren ; det hadde han fortalt dei .
32001011	« Kva skal vi gjera med deg , » sa dei , « så havet kan leggja seg ? » For havet vart meir og meir opprørt .
32001012	Han svara : « Ta og kast meg i havet , så skal det stilna ! For eg veit at det er for mi skuld den sterke stormen er komen over dykk . »
32001013	Sjømennene prøvde å ro til lands att , men dei greidde det ikkje . For sjøen bar meir og meir imot .
32001014	Då ropa dei til Herren : « Å Herre , lat oss ikkje gå under fordi denne mannen skal døy , og lat ikkje skuldlaust blod koma over oss ! For du , Herre , har gjort som du vil . »
32001015	Så tok dei Jona og kasta han på sjøen . Då heldt havet opp å rasa ,
32001016	og mennene fekk stor age for Herren . Dei ofra slaktoffer til Herren og gav lovnader .
32002001	Men Herren sende ein stor fisk , som slukte Jona ; og han var i buken på fisken i tre dagar og tre netter .
32002002	Jona bad til Herren sin Gud frå fiskebuken
32002003	og sa : Eg kalla på Herren i mi naud , og han svara meg . Eg ropa frå djupaste dødsriket , og du høyrde mi røyst .
32002004	Du kasta meg i djupet — midt på havet , og straumen kringsette meg . Alle dine brot og bylgjer — slo over meg .
32002005	Då tenkte eg : Eg er støytt bort frå deg . Skal eg aldri meir få sjå — ditt heilage tempel ?
32002006	Vatnet nådde meg — heilt til halsen , havdjupet var ikring meg — på alle kantar . Tang sveipte seg — om mitt hovud .
32002007	Radt til fjellbotnane fór eg ned . Heimsens bommar stengdest etter meg for alltid . Men du , Herre min Gud , førte meg levande opp — or grava .
32002008	Då mi sjel var kraftlaus , kom eg Herren i hug , og mi bøn nådde til deg , til ditt heilage tempel .
32002009	Dei som dyrkar falske — og gagnlause gudar , har gjeve opp sin truskap — mot deg .
32002010	Men eg vil ofra til deg — med takkesong . Det eg har lova , vil eg halda . Frelsa kjem frå Herren .
32002011	Då tala Herren til fisken , og han spydde Jona opp på land .
32003001	Då kom Herrens ord til Jona andre gongen , og det lydde så :
32003002	« Stå opp , gå til Ninive , den store byen , og rop ut over han den bodskapen eg gjev deg ! »
32003003	Jona stod opp og gjekk til Ninive , som Herren hadde sagt . Ninive var ein stor by for Gud , tre dagsleier lang .
32003004	Jona gjekk ei dagslei inn i byen og ropa : « Om førti dagar skal Ninive leggjast i grus ! »
32003005	Då trudde folket i Ninive på Gud . Dei lyste ut faste og kledde seg i botsdrakt , både store og små .
32003006	Kongen i Ninive fekk òg høyra om dette . Då reiste han seg frå tronstolen sin og tok av seg kongekåpa . Han kledde seg i botsdrakt og sette seg i støvet .
32003007	Etter påbod frå kongen og stormennene hans ropa dei ut i Ninive : « Korkje menneske eller dyr , korkje storfe eller småfe skal eta noko ; dei skal ikkje beita og ikkje drikka vatn .
32003008	Men dei skal kle seg i botsdrakt , både menneske og dyr , og ropa til Gud av all makt og venda om frå si vonde ferd og den urett dei gjer .
32003009	Kan henda Gud då vil endra sin plan og halda att sin brennande vreide , så vi ikkje går til grunne . »
32003010	Dei vende om frå si vonde ferd , og då Gud såg det , endra han sin plan og sende ikkje den ulukka han hadde varsla .
32004001	Men det lika Jona ille , og han vart brennande harm .
32004002	Han bad til Herren : « Å Herre ! Var det ikkje det eg tenkte då eg endå var i mitt heimland ? Difor prøvde eg fyrst å røma til Tarsis . For eg visste at du er ein nådig og mild Gud , langmodig og rik på miskunn , og at du kan endra din plan , så du ikkje lèt ulukka koma .
32004003	Men no , Herre , ta livet mitt ! For eg vil heller døy enn leva . »
32004004	Men Herren svara : « Har du grunn til å vera harm ? »
32004005	Jona hadde gått ut or byen og slege seg ned austanfor han . Der hadde han laga seg ei lauvhytte og sett seg i skuggen av hytta . Han ville sjå korleis det gjekk med byen .
32004006	Då lét Herren Gud ein ricinus-busk veksa opp over Jona og kasta skugge over hovudet hans , så han kunne verta kvitt mismodet sitt . Jona hadde stor glede av ricinus-busken .
32004007	Men morgonen etter , då det ljosna av dag , sende Gud ein orm , og han stakk ricinus-busken så han visna .
32004008	Då sola rann , sende Gud ein brennande austavind , og sola stakk Jona i hovudet så han vart heilt utmødd . Han ynskte at han måtte få døy , og sa : « Eg vil heller døy enn leva . »
32004009	Men Gud sa til Jona : « Har du grunn til å vera harm over ricinus-busken ? » Han svara : « Ja , eg har så god grunn til å vera harm at eg kunne døy . »
32004010	Då sa Herren : « Du ynkast over ricinus-busken , som du ikkje har hatt noko strev med og ikkje fått til å veksa , som kom til på ei natt og vart øydelagd på ei natt .
32004011	Skulle så ikkje eg ynkast over Ninive , den store byen , der det finst meir enn tolv gonger ti tusen menneske som ikkje kan skilja mellom høgre og venstre , og ei mengd med dyr ? »
33001001	Dette er Herrens ord som kom til Mika frå Moresjet på den tid då Jotam , Akas og Hiskia var kongar i Juda , dei syner han fekk om Samaria og Jerusalem .
33001002	Høyr , alle de folkeslag ! Lyd etter , du jord — og alt som på deg er ! Herren Gud skal vitna — mot dykk , vitna frå sitt heilage tempel .
33001003	Sjå , Herren går ut — frå sin bustad , stig ned og skrid fram — over høgdene på jorda .
33001004	Fjella brånar under han , og dalane rivnar , som voks når det brånar i eld , som vatn når det renn — utfor stup .
33001005	Alt dette hender fordi Jakob har falle frå , fordi Israel har synda . Kva er så Jakobs fråfall ? Er det ikkje Samaria ? Og kva er Judas synd ? Er det ikkje Jerusalem ?
33001006	Men eg skal gjera Samaria — til ei steinrøys og marka i byen — til vingardsjord . Eg velter steinane ned i dalen og legg — byens grunnvollar berre .
33001007	Alle gudebileta der — skal knusast og horegåvene brennast i eld , avgudsbileta gjer eg til inkjes . Med horeløn er dei samla , og til horeløn skal dei verta .
33001008	Difor må eg klaga og jamra , gå berrføtt og naken ikring , klaga som sjakalen og jamra som strutsen .
33001009	For Juda har fått eit slag , og såret er ulækjande . Det har nått til porten — åt mitt folk , heilt til Jerusalem .
33001010	Fortel ikkje dette i Gat ! Hald opp med gråt og skrik ! Velt dykk i støvet i Bet-Leafra !
33001011	Far nakne og vanæra bort , de som bur i Sjafir ! Folket i Sa’anan vågar seg ikkje ut . Klageropa i Bet-Haesel riv grunnen bort under dykk .
33001012	Korleis kan folket i Marot venta seg noko godt , når ulukke frå Herren slår ned ved Jerusalems port ?
33001013	Spenn hestane for vogna , de Lakisj-buar ! De vart opphav til Sions synd . Hjå dykk er Israels fråfall — å finna .
33001014	Lat Moresjet-Gat få — avskilsgåve ! Som ein sviktande bekk er husa i Aksib — for Israels kongar .
33001015	Endå ein gong — sender eg mot dykk , de Maresja-buar , ein som skal leggja dykk — under seg . Han kjem til Adullam , — Israels prydnad .
33001016	Klypp deg snau , rak håret av i sorg over borna dine ! Gjer hovudet snautt — som eit gribbehovud , for dei er førte bort ifrå deg !
33002001	Ve dei som tenkjer ut urett og emnar på vondt medan dei ligg på si lege ! Dei set det i verk — når det ljosnar av dag , fordi det står i deira makt .
33002002	Dei trår etter marker — og røvar dei , etter hus og tek dei . Dei slår under seg mann — og hus , bonden og hans eigedom .
33002003	Difor seier Herren : Eg tenkjer ut ei ulukke — mot denne ætta , den kan de aldri fria dykk frå . De skal ikkje lenger — gå stolte ikring , for det vert ei vond tid .
33002004	Den dagen skal dei syngja — ei nidvise og setja i med ein klagesong — over dykk . « Det er ute med oss , » — skal dei seia , « vi er herja og øydelagde ! Jorda åt folket mitt — skifter eigar . Å , han har teke markene frå oss og delt dei ut til fråfalne ! »
33002005	Då skal det ikkje finnast nokon — i Herrens lyd som kastar lodd og deler ut jord til andre .
33002006	« Hald opp med å preika ! » — seier dei . « Ingen må preika så . Tek skjellsorda aldri slutt ? »
33002007	Korleis er det du talar , — Jakobs hus ? Har Herren mist tolmodet ? Er det så han fer fram ? Har eg ikkje venlege ord til dei som ferdast rett ?
33002008	Lenge har folket mitt — bore seg fiendsleg åt . De dreg kappa — av fredelege folk ; dei som ferdast trygt , — vert krigsfangar .
33002009	De driv kvinnene — i folket mitt bort frå heimane dei var glade i . De har for alle tider teke mi ære frå borna deira .
33002010	Stå opp og far bort herifrå ! Dette er ingen kvilestad , for her er ureinskap som valdar skade og tyning .
33002011	Kom det ein mann — som fór med laust snakk og tala lygn og svik : « Eg spår for deg om vin — og drikk » , sjå , det var ein profet — for dette folket !
33002012	Eg vil samla dykk alle , Jakob . Eg vil samla Israels rest , føra dei saman — som sauer i ei kve , som ein bøling på beite , — ein ståkande flokk — av menneske .
33002013	Han som brøyter veg , — går føre dei ; dei bryt seg gjennom porten — og fer ut . Kongen deira går føre dei , Herren sjølv — går i brodden for dei .
33003001	Eg sa : Høyr , de Jakobs hovdingar , de styresmenn i Israel ! Skulle ikkje de vita kva som er lov og rett ?
33003002	Men de hatar det gode og elskar det vonde . De flår skinnet av folk og riv kjøtet av knokane .
33003003	Dei et kjøtet av folket mitt , flår skinnet av — og knuser beina deira . Dei breier det ut som i ei gryte , som kjøtet i ein kjel .
33003004	Når dei så ropar til Herren , svarar han ikkje . Han løyner sitt åsyn for dei for deira vonde åtferd skuld .
33003005	Så seier Herren — om dei profetane som fører folket mitt vilt , som forkynner fred og lukke berre dei får noko å tyggja på , men lyser heilag krig mot dei som ikkje gjev dei — munnen full :
33003006	Difor skal det koma over dykk ei natt utan syner og mørker utan spådom . Sola skal gå ned for profetane og dagen svartna ikring dei .
33003007	Då skal sjåarane — verta til skammar , spåmennene stå der — med vanære . Dei skal løyna skjegget , — alle saman , for det kjem ikkje svar — ifrå Gud .
33003008	Men eg , eg er full av styrke , av Herrens Ande , — av rett og kraft , så eg kan tala til Jakob — om hans brot , til Israel om hans synd .
33003009	Høyr dette , — de hovdingar i Jakobs ætt , de styresmenn i Israel , de som styggjest ved rettferd og krøkjer det som er rett ,
33003010	som byggjer Sion — med bloddåd og Jerusalem med urett !
33003011	Der dømer hovdingen — for betaling , presten tek løn for å læra , og profeten spår for pengar . Likevel stør dei seg til Herren — og seier : « Er ikkje Herren — midt imellom oss ? Det hender ikkje oss — noko vondt . »
33003012	Difor skal Sion — for dykkar skuld — pløyast som ein åker . Jerusalem skal verta — ei steinrøys og tempelberget — ein skogkledd ås .
33004001	I dei siste dagar — skal det henda at Herrens tempelberg skal stå grunnfest høgt over alle fjell og lyfta seg opp — over alle haugar . Dit skal folkeslag strøyma .
33004002	Mange folk skal gå av stad — og seia : « Kom , lat oss fara opp — til Herrens fjell , til huset åt Jakobs Gud , så han kan læra oss sine vegar , og vi kan ferdast — på hans stigar ! For frå Sion skal lovlære gå ut , og Herrens ord frå Jerusalem . »
33004003	Han skal døma — mellom mange folk , skifta rett for mektige folkeslag — langt borte . Då skal dei smida sverda sine om til plogjern og spyda sine — til vingardsknivar . Folk skal ikkje meir lyfta sverd — mot folk og ikkje lenger læra å føra krig .
33004004	Men alle skal sitja trygt , kvar under sitt vintre — og sitt fikentre , og ingen skal skræma dei . For Herren , Allhærs Gud , — har tala .
33004005	Alle folka ferdast , kvart i sin guds namn ; men vi skal evig og alltid ferdast i Herren — vår Guds namn .
33004006	Den dagen , — lyder ordet frå Herren , vil eg samla inn dei haltande , kalla saman dei bortdrivne og dei eg har fare ille med .
33004007	Dei haltande gjer eg — til ein rest , dei bortdrivne — til eit mektig folk , og Herren skal vera konge — over dei på Sion frå no og til evig tid .
33004008	Du Sions gjætartårn — og vakthaug , til deg skal det ein gong koma , det herrevelde du hadde før , kongemakta i Jerusalem .
33004009	Men no , kvifor skrik du så sårt ? Er det ingen konge hjå deg ? Er han som rår over deg , — komen bort sidan du vrid deg — som i fødselsrier ?
33004010	Skrik og vrid deg , Sions dotter , som ei fødande kvinne , for no lyt du bort frå byen og bu i villmarka . Du skal koma til Babel , men der vert du berga . Der vil Herren løysa deg ut or handa på fiendane dine .
33004011	No har mange folkeslag — samla seg mot deg . Dei seier : « Sion er vanæra , vi ser på henne med lyst . »
33004012	Men dei kjenner ikkje — Herrens tankar og skjønar ikkje hans plan : å samla dei — som korn på treskjevollen .
33004013	Stå opp og tresk , — du Sions dotter , for eg vil gje deg horn — av jern og klauver av kopar . Du skal knusa mange folk og vigsla deira hærfang — til Herren , deira gods til han som er herre over all jorda .
33005001	No risp deg opp , — du kringsette dotter ! Dei har kasta opp ein voll — imot oss . Med stav slår dei — Israels herre på kinnet .
33005002	Men du , Betlehem , Efrata , den ringaste — mellom ættene i Juda ! Frå deg skal eg få meg — ein mann som skal vera herre over Israel . Han har sitt opphav — i gamal tid , han er frå eldgamle dagar .
33005003	Så lèt Gud dei gå — sine eigne vegar til dess ho som skal føda , — har født . Då kjem resten av brørne hans heim att til Israels søner .
33005004	Han skal stå og gjæta — i Herrens kraft , med makt og mynd — frå Herren sin Gud . Og no skal dei sitja trygt , for hans velde — når til heimsens endar .
33005005	Han skal koma med fred . « Når assyrarane kjem inn — i landet vårt og stig inn i borgene våre , då reiser vi imot dei sju hyrdingar , ja , åtte fyrstar .
33005006	Dei skal gjæta Assurs land — med sverd , ja , Nimrods land — med dregne våpen . » Men han skal frelsa — frå assyrarane når dei kjem inn i landet vårt og stig over grensene våre .
33005007	Mellom mange folk — skal Jakobs rest vera som dogg frå Herren , som ei regnskur på gras . Dei ventar ikkje — på nokon mann og vonar ikkje på menneske .
33005008	Mellom folkeslaga — vert Jakobs rest — midt imellom mange folk — som løva mellom dyra i skogen , som ungløva i saueflokkar . Ho fer fram og trakkar ned , ho riv i hel , og ingen bergar .
33005009	Lat di hand vera lyft mot dine motstandarar ! Må alle dine fiendar rydjast ut !
33005010	Den dagen , — lyder ordet frå Herren , vil eg rydja ut hestane dine og gjera stridsvognene dine — til inkjes .
33005011	Byane i landet legg eg i øyde , og alle festningane — bryt eg ned .
33005012	Trolldomsmidla tek eg frå deg , og teikntydarar — skal du ikkje lenger ha .
33005013	Gudebileta dine rydjar eg ut , steinstøttene dine tek eg bort . Du skal ikkje lenger bøya deg og tilbe det du sjølv har laga .
33005014	Asjera-pålane riv eg opp , og byane legg eg i øyde .
33005015	I vreide og harme tek eg hemn over folkeslag — som ikkje vil høyra .
33006001	Høyr kva Herren seier : Reis deg , — før di sak for fjella , lat haugane høyra di røyst !
33006002	Høyr Herrens klagemål , — de fjell , lyd etter , de faste grunnvollar — under jorda ! For Herren har sak — med folket sitt , han går til doms med Israel .
33006003	Mitt folk , kva har eg gjort deg ? Kva har eg trøytta deg med ? Gjev meg svar !
33006004	Eg førte deg opp frå Egypt og løyste deg ut or trælehuset . Eg sette Moses , Aron — og Mirjam til å føra deg .
33006005	Mitt folk , kom i hug — kva planar han hadde , Balak , kongen i Moab , og hugs det svaret han fekk av Bileam , son til Beor , på vegen frå Sjittim til Gilgal , så du kan skjøna Herrens frelsesgjerningar .
33006006	Kva skal eg ha med når eg stig fram for Herren og bøyer meg for Gud — i det høge ? Skal eg koma til han — med brennoffer , bera fram årsgamle kalvar ?
33006007	Bryr Herren seg om verar — i tusental , om oljebekker i titusental ? Skal eg ofra min fyrstefødde — for mitt brot , mi livsfrukt for mi synd ?
33006008	Herren har då sagt deg , — menneske , kva godt er , og kva han krev av deg : At du skal gjera rett , visa trufast kjærleik og ferdast audmjukt — med din Gud .
33006009	Høyr , Herren ropar til byen ! — Å ottast ditt namn — er visdom . — Høyr , du ætt og byforsamling !
33006010	Har den vonde enno i sitt hus skattar samla på urett vis , og ein snau , forbanna efa ?
33006011	Kan eg vera rein med urett vekt og falske vektlodd i pungen ?
33006012	Rikmennene dine — gjer valdsverk , borgarane dine fer med lygn , ei svikefull tunge — har dei i munnen .
33006013	Men eg vil ta til å slå deg , øydeleggja deg — for dine synder .
33006014	Du skal eta og ikkje verta mett , tom skal du kjenna deg . Det du legg til sides , — skal du ikkje berga , og det du bergar , — gjev eg til sverdet .
33006015	Du skal så , men ikkje hausta , pressa oliven , men ikkje — salva deg med olje , pressa druer , — men ikkje drikka vin .
33006016	Du har fylgt Omris skikkar og bore deg åt som Akabs ætt . Etter deira råd har de vandra . Difor vil eg leggja deg i øyde og gjera borgarane dine — til spott , og vanæra over folket mitt — må de bera .
33007001	Ve meg ! Det har gått meg så som når ein haustar — inn frukt og driv med ettersanking — av druer : Det finst ikkje ei drue å eta , ikkje ein fiken eg har hug på .
33007002	Det finst ingen from meir — i landet , ingen rettvis mellom folk . Alle ligg dei på lur etter blod , kvar ein vil fanga sin neste — i garnet .
33007003	Dei er glupe til å gjera vondt . Hovdingane kjem med krav , og domarane vil ha betaling . Stormannen set fram — sine ynske , og så snur dei saka som dei vil .
33007004	Den beste av dei — er som ein klunger , den ærlegaste — verre enn ein klungerhekk . Det kjem ein dag — for dine vektarar når du skal krevjast — til rekneskap . Då vert dei redde og rådlause .
33007005	Tru ikkje på frenden din , set ikkje lit til venen din ! Vakta munnen — for henne du tek i famn !
33007006	For ein son vanvørder far sin , ei dotter set seg opp — mot mor si , ei sonekone mot vermor si . Og ein manns husfolk — er hans fiendar .
33007007	Men eg vil speida etter Herren , venta på Gud som frelser meg . Min Gud vil høyra meg !
33007008	Gled deg ikkje over meg , — min fiende , for om eg fell , reiser eg meg att . Og sit eg i mørker , — er Herren mitt ljos .
33007009	Herrens vreide må eg bera fordi eg har synda mot han , til dess han tek opp mi sak og syter for at eg får rett . Han skal føra meg ut i ljoset , og eg skal sjå hans rettferd .
33007010	Mine fiendar skal sjå det og raudna av skam , dei som sa til meg : « Kvar er Herren din Gud ? » Eg skal fylgja dei med augo når dei vert nedtrakka — som avfall i gata .
33007011	Ein dag skal dei byggja — dine murar og gjera dine grenser vide .
33007012	Den dagen skal dei koma — til deg frå Assur og Egyptarland , frå Egypt til Eufrat , frå hav til hav — og frå fjell til fjell .
33007013	Då skal jorda verta ei audn på grunn av dei som bur der , og det som dei har gjort .
33007014	Vakta folket ditt — med staven din , den flokken — som er din eigedom , som ligg åleine i skogen med grøderike marker ikring . Lat dei få beita — i Basan og Gilead , som dei gjorde i gamle dagar .
33007015	Lat oss få sjå storverk som då du drog ut or Egypt .
33007016	Folka skal sjå det — og skjemmast , endå så mektige dei er . Dei må leggja handa — på munnen og stå med døve øyro .
33007017	Lat dei slikka støv — som ormen , lik dyr som kryp på jorda . Skjelvande skal dei koma — frå sine gøymsler fram for Herren vår Gud . Lat dei gripast av redsle — og ottast deg !
33007018	Kven er ein Gud som du , som tek bort skuld — og tilgjev brot for resten av sitt eige folk ? Han held ikkje evig fast — på vreiden , for han har hug til miskunn .
33007019	Herren skal atter — miskunna oss og trø våre misgjerningar — under fot . Du skal kasta — alle våre synder ned i havsens djup .
33007020	Så vis då truskap mot Jakob og miskunn mot Abraham , så som du høgtideleg lova våre fedrar i gamle dagar .
34001001	Domsord mot Ninive . Boka om dei synene Nahum frå Elkosj fekk .
34001002	Ein brennhuga , — hemnande Gud er Herren , ja , ein hemnar er Herren — og full av harme . Herren hemner seg — på sine motstandarar , han held på vreiden — mot sine fiendar .
34001003	Herren er langmodig . Men hans kraft er stor , og han lèt ikkje vera å straffa . Gjennom storm og uver — går hans veg , skyer er støvet under hans fot .
34001004	Han trugar havet — og turkar det ut , alle elvar legg han turre . Basan og Karmel visnar bort , Libanons blomeprakt døyr .
34001005	Fjella skjelv for han , haugane skjek og rivnar . Jorda bivrar for han , verda og alle som bur der .
34001006	Kven kan stå seg — for hans harme , kven held ut — hans brennande vreide ? Hans harme strøymer fram — som eld , og knausane styrtar saman — for han .
34001007	Herren er god , eit vern i naud . Han tek seg av dei — som tyr til han .
34001008	Men med veldig flaum gjer han ende på — sine motstandarar ; sine fiendar jagar han ut — i mørkret .
34001009	Kva emnar de på mot Herren , han som reint kan gjera ende — på dykk ? Nauda kjem ikkje ein gong til .
34001010	Som ihopfletta tornebusker , som eit knippe med kvister , som turr halm — skal dei brenna opp .
34001011	Frå deg gjekk det ut — ein mann som emna på vondskap — mot Herren og hadde vondt i tankar .
34001012	Så seier Herren : Om dei er aldri så sterke — og mange , skal dei hoggast ned — og verta borte . Og om eg har plaga deg , skal eg ikkje gjera det meir .
34001013	No vil eg bryta det åk — han la på deg , og slita sund dine lekkjer .
34001014	Men dette er Herrens påbod — om deg : Ditt namn skal ikkje — leva lenger . Eg vil rydja ut or ditt gudshus både utskorne — og støypte gudebilete . Eg vil laga ei grav åt deg , for du er funnen for lett .
34001015	Sjå , han som ber — gledebod , kjem springande over fjell — med bodskap om fred . Hald dine høgtider , Juda , og gjer det du har lova ! For aldri meir — kjem valdsmannen mot deg , heilt utrudd er han .
34002001	Når ein som vil driva deg bort , dreg fram imot deg , hald då vakt i borga , og hald utkikk langs vegen ! Spenn beltet fast om livet , ta deg saman og ver sterk !
34002002	— Herren skal atterreisa — Jakobs stordom og Israels velde . For ransmenn har rana dei og lagt deira vinhagar aude . —
34002003	Krigarane har raudmåla skjold , stridsmennene er kledde — i skarlak . Stålet på vognene logar når han fylkar dei til strid , og hestane fer uroleg av stad .
34002004	Gjennom gatene — rasar vognene fram , over torga fer dei — i susande fart . Dei ser ut som faklar , fer att og fram som lyn .
34002005	Stormennene vert kalla fram ; dei snåvar i farten , men stormar mot muren , og skjoldtaket vert reist .
34002006	Portane mot elva — vert slegne inn , og borga skjelv — i sine grunnvollar .
34002007	Dei steller henne fram , kler av henne — og fører henne bort . Jentene hennar — vert drivne av stad ; dei klagar som duer og slår seg for brystet .
34002008	Ninive liknar ein dam som vatnet renn utor . Dei ropar : « Stogga ! Stogga ! » Men ingen kjem att .
34002009	Rana sølv , rana gull ! Her er rikdom utan ende , ei mengd — med allslags dyre ting .
34002010	Tomt og audt og plyndra ! Redde hjarto , vaklande kne , alle hofter skjelv , kvart andlet er eldande raudt .
34002011	Kvar er løvehiet , — hola åt ungløvene , der løve og løvemor gjekk , og ingen skræmde løveungen ?
34002012	Løva røva det ungane trong , ho drap for løvinnene , fylte sine hi med rov og sine holer med fengd .
34002013	Sjå , eg skal koma over deg , lyder ordet frå Herren , — Allhærs Gud . Eg lèt vognene dine — gå opp i røyk ; dine ungløver — skal døy for sverd , og ditt rov vil eg rydja — ut frå jorda . Røysta åt dine sendebod skal aldri høyrast meir .
34003001	Ve den blodige byen ! Han er full av lygn og vald , aldri held han opp å røva .
34003002	Høyr svepesmell — og ramling av hjul , hestar i tvisprang — og slingrande vogner ,
34003003	ryttarar som stormar fram . Lynande sverd — og blinkande spyd , mengder av drepne , — haugar av lik , ingen ende på falne kroppar — ein snåvar i lik .
34003004	Og dette hender på grunn av all den utukt — ho dreiv , den fagre — og trollkunnige skjøkja . Ho gjorde folkeslag til trælar — med si utukt og trælbatt heile ætter — med si trolldomskunst .
34003005	Sjå , eg kjem over deg , lyder ordet frå Herren , — Allhærs Gud . Eg lyfter stakken opp — for ditt andlet og viser folka din nakenskap og rika di skam .
34003006	Eg kastar skit på deg , vanærar deg — og syner deg fram .
34003007	Alle som ser deg , — skal røma frå deg og seia : « Ninive er herja , kven har medkjensle — med henne ? » Kvar skal eg leita etter trøystarar til deg ?
34003008	Er du betre enn No-Amon , som låg ved Nilen , — med vatn ikring , som hadde hav — til festningsvoll og vatn til mur ?
34003009	Byen fekk sin store styrke frå Nubia og Egypt . Put og Libya kom han — til hjelp .
34003010	Folket der — vart likevel bortført , det laut fara i fangenskap . Jamvel småborna deira — vart knuste på alle gatehjørne . Om adelsmenn — vart det kasta lodd , og alle stormenn — vart lagde i lekkjer .
34003011	Du òg skal verta drukken og gå frå sans og samling . Du òg må søkja vern — mot fienden .
34003012	Alle dine festningar er som fikentre — med tidlegfrukt . Ved minste risting — dett dei ned i munnen på den som vil eta .
34003013	Sjå , ditt krigsfolk — er som kvinner . Portane i landet ditt står vidopne for fienden . Eld har øydt — dine portbommar .
34003014	Aus opp vatn — før du vert kringsett , set borgene i stand ! Trakka gjørme , stampa leire , ta mursteinsforma fram !
34003015	Du skal øydast av eld , sverdet skal rydja deg ut , liksom grashoppelarva — eta deg opp . Vert mange — som grashoppelarver , tallause — som ein grashoppesverm !
34003016	Dine kjøpmenn er fleire — enn stjernene på himmelen . Larvene kastar hamen og flyg .
34003017	Dine oppsynsmenn — er tallause som grashopper , du har ein sverm av skrivarar . Dei slår seg ned på muren når dagen har svalna ; når sola renn , flyg dei bort , og ingen veit kvar dei er .
34003018	Dine hovdingar blundar , — du Assur-konge , dine stormenn søv . Ditt folk er spreitt på fjella , og ingen samlar det inn .
34003019	Det finst ikkje lindring — for din skade , ulækjande er ditt sår . Alle som får høyra om deg , skal klappa i hendene . For kven har ikkje — gong på gong fått smaka din vondskap ?
35001001	Dette er dei domsord som profeten Habakkuk fekk i synene sine .
35001002	Kor lenge , Herre , skal eg ropa utan at du gjev meg svar , klaga og skrika til deg om vald utan at du frelser ?
35001003	Kvifor lèt du meg sjå urett og vera vitne til ulukke ? Eg ser berre øyding og vald , det kjem til strid og trette .
35001004	Difor er lova maktlaus , og retten vinn ikkje fram . For gudlause kringset — dei rettvise , og dermed vert retten rengd .
35001005	Gjev akt på folka , sjå dykk om , mållause av undring ! For ei gjerning gjer eg — i dykkar dagar — de ville ikkje tru det — om det vart fortalt !
35001006	Sjå , eg vekkjer kaldearane , det harde og framfuse folket , som fer så vide ikring på jorda og tek framande bustader — i eige .
35001007	Grufulle og skræmande er dei , dei avgjer sjølve sin rett — og si ære .
35001008	Deira hestar er raskare — enn leopardar , snøggare spring dei — enn steppeulvar . Deira hestfolk kjem — i strykande tan , deira ridehestar — frå land langt borte . Som ørna på jakt etter føde
35001009	kjem dei alle — og vil gjera valdsverk . Stridslystne går dei på , dei samlar fangar som sand .
35001010	Dei spottar kongar og har hovdingar til lått . Dei ler åt kvar festning , kastar opp ein voll — og tek henne .
35001011	Så fer dei sin veg — og vert borte som vinden . Dei gjer sin eigen styrke — til sin gud .
35001012	Er ikkje du frå gamal tid , Herre , min heilage Gud , — du som aldri døyr ? Du , Herre , — har sett dei til å straffa , du , vårt berg , — har sendt dei til å tukta .
35001013	Augo dine er for reine — til å sjå på det vonde , og ulukke orkar du ikkje — å skoda . Kvifor har du tol — med dei trulause og teier når gudlause sluker dei som er rettferdigare — enn dei sjølve ?
35001014	Du gjer med mennesket — som med fisken i sjøen , som med kreket utan herre .
35001015	Dei dreg dei alle opp — med krok , og halar dei inn med not , dei samlar dei i garnet . Difor er dei jublande glade .
35001016	Difor ofrar dei til nota og brenner røykjelse — for garnet . For feit er fangsten — som desse gjev dei , og nærande er føda .
35001017	Skal dei då alltid få tøma nota og utan skånsel — gjera ende på folkeslag ?
35002001	No vil eg stå på vakt , stella meg på post og speida og sjå kva han vil tala til meg , kva han vil svara — på mitt klagemål .
35002002	Då gav Herren meg — dette svaret : Skriv synet opp , rita det inn på tavler , så folk kan lesa det lett !
35002003	For synet ventar på si tid , det jagar mot enden — og slår ikkje feil . Og om det dryer , — så venta berre ! Det kjem for visst , — det vert ikkje borte .
35002004	Sjå , frekk og uærleg er han . Men den rettferdige — skal leva ved si tru .
35002005	Rikdomen skal svikta — den stolte , han skal ikkje nå sitt mål . Som dødsriket — spilar han opp sitt gap , umettande er han som døden . Han sopar til seg alle folk og samlar folkeslaga til seg .
35002006	Alle desse skal setja i med ei nidvise om han , ein song full av spottord og seia : « Ve den som samlar — det andre eig — kor lenge ? — som sopar til seg pantegods ! »
35002007	Dine kravsmenn — reiser seg brått , dei som vil pressa deg , vaknar . Då skal du verta eit rov for dei ,
35002008	fordi du har plyndra — mange folk . Alle andre folk — skal plyndra deg fordi du tok menneskeblod , gjorde vald mot landet , mot byen og alle som bur der .
35002009	Ve den som samlar — urett vinning i sitt hus , fordi han vil leggja — reiret sitt høgt og berga seg frå ulukkehanda !
35002010	Du har lagt planar — til skam for ditt hus og gjort ende på mange folk ; du har forbrote ditt liv .
35002011	For steinen i muren skal ropa og bjelken i treverket svara .
35002012	Ve den som byggjer ein by — med bloddåd og reiser ei borg med urett
35002013	— kjem ikkje dette frå Herren , — Allhærs Gud ? — så folka må streva for elden og folkeslaga slita for inkje !
35002014	For jorda skal fyllast med kunnskap — om Herrens herlegdom , liksom vatnet — dekkjer havsens botn .
35002015	Ve den som skjenker sin neste , som blandar gift i drikken , ja , gjer han drukken , så han kan sjå — hans nakne kropp .
35002016	Du vert mett av skam — og ikkje av ære . Så drikk du òg , og rag ikring ! Staupet i Herrens høgre hand skal koma til deg , og di ære skal gøymast — av skam .
35002017	Di valdsferd mot Libanon skal koma over deg sjølv . Du skal knusast fordi du mishandla dyr , fordi du rende ut — menneskeblod og gjorde vald mot landet , mot byen og alle som bur der .
35002018	Kva gagnar eit gudebilete , om det er skore av ein meister ? Kva gagnar eit støypt bilete , som gjev falske svar , om meisteren lit på sitt verk , dei mållause gudane — han har laga ?
35002019	Ve den som seier til stokken : — « Vakna ! » — til ein mållaus stein : — « Stå opp ! » Skulle han gje rettleiing ? Visst er han kledd i gull — og sølv , men ånd er det ikkje i han .
35002020	Herren er i sitt heilage tempel ; ver still for han , all jorda !
35003001	Ei bøn av profeten Habakkuk . Som ein klagesalme .
35003002	Herre , eg høyrde fråsegn — om deg og fekk age for ditt verk , — Herre . Gjer det opp att i vår eiga tid , gjer det kjent før tida er ute ! Gløym ikkje å visa miskunn når du vert harm !
35003003	Gud kjem frå Teman , Den Heilage — frå Paran-fjellet . Sela Hans herlegdom er utbreidd — over himmelen , jorda er full av hans pris .
35003004	Glansen frå han er som ljoset , strålar går ut frå hans hand , og i dei er makta hans løynd .
35003005	Føre han går pesten , i hans fotefar fylgjer sott .
35003006	Han skrid fram , — og jorda rister , folkeslag skjelv — når han ser opp . Dei gamle fjella rivnar , eldgamle åsar sig i hop . Han går fram som i gamal tid .
35003007	Eg ser uhyggja kvila — over Kusjans telt , og teltdukane i Midjan skjelv .
35003008	Er du harm på elvane , Herre , logar din vreide mot dei , harmast du på havet , når du fer fram på dine hestar , på dine sigersvogner ?
35003009	Du tek fram din boge og mettar han med piler — frå ditt pilehus . Sela Du kløyver jorda så elvar renn .
35003010	Fjella ser deg og skjelv , regnet fossar ned , havdjupet buldrar og brusar . Dei lyfter si hand — mot det høge .
35003011	Sol og måne er i sin bustad ; dei rømer — for dine blinkande piler , for ditt lynande spyd .
35003012	I harme skrid du fram — over jorda , i vreide trakkar du folka ned .
35003013	Du dreg ut for å frelsa ditt folk , for å frelsa han du har salva . Du knuser taket — på huset åt den gudlause , legg grunnvollen berr — heilt ned på fjellet . Sela
35003014	Du renner spydet gjennom hovudet — på hans hovdingar , dei stormar fram , — vil driva meg bort , og gleder seg — som om dei i løynd skulle gjera ende — på ein stakkar .
35003015	Med hestane dine — fer du over havet , der veldige brenningar brusar .
35003016	Eg høyrde det , — då skalv min kropp , og lippene bivra ved lyden . Det kom verk i mine lemer , under meg skalv mine føter . Roleg ventar eg — på trengselsdagen , at han skal koma over — det folket som plyndrar oss .
35003017	For fikentreet blømer ikkje , og vintreet ber ikkje frukt . Olivenhausten slår feil , og markene gjev ikkje føde . Sauene er borte frå kvea , og fjøset er tomt for fe .
35003018	Men eg vil gleda meg i Herren , jubla over Gud , min frelsar .
35003019	Herren Gud er min styrke . Han gjev meg føter — som ei hind og lèt meg ferdast på høgdene . Til korleiaren . Med strengespel .
36001001	Dette er Herrens ord som kom til Sefanja , son til Kusji , son til Gedalja , son til Amarja , son til Hiskia , på den tid då Josjia , son til Amon , var konge i Juda .
36001002	Eg riv bort , alt riv eg bort frå jorda , lyder ordet frå Herren .
36001003	Eg riv bort både folk og fe , fuglen i lufta og fisken i sjøen . Eg fører dei ugudelege til fall og rydjar menneska ut av jorda , lyder ordet frå Herren .
36001004	Eg retter ut handa mot Juda , mot alle som bur i Jerusalem . Eg tek bort frå denne staden alt som er att av Ba’al , og namnet åt avgudsprestane saman med prestane .
36001005	Eg rydjar ut dei som tilbed himmelhæren på taka , dei som tilbed Herren — og sver ved han , men samstundes sver — ved Milkom ,
36001006	og dei som har vendt — Herren ryggen , som ikkje søkjer Herren og ikkje spør han til råds .
36001007	Ver still for Herren Gud , for Herrens dag er nær ! Herren har laga til — ei offerslakting , han har vigt sine gjester .
36001008	På Herrens slaktofferdag — skal det henda at eg straffar hovdingar — og kongssøner og alle som kler seg — i utanlandsk drakt .
36001009	Den dagen vil eg straffa alle dei som stig opp — på pallen , dei som fyller sin Herres hus — med vald og svik .
36001010	Den dagen , — lyder ordet frå Herren , skal det høyrast skrik — frå Fiskeporten , jammer frå Nybyen og sterkt brak frå haugane .
36001011	Hyl , de som bur i Morteren , for heile kræmarfolket — er gjort til inkjes , utrudde er alle — som vog opp sølv .
36001012	På den tid skal det henda at eg ransakar Jerusalem — med ljos og lykt og krev mennene der — til rekneskap , dei som sit stive — over bermen av sin vin og seier med seg sjølve : « Herren gjer korkje godt — eller vondt . »
36001013	Eigedomen deira — skal plyndrast og husa deira øydeleggjast . Byggjer dei hus , — får dei ikkje bu i dei , plantar dei vinhagar , — får dei ikkje drikka vinen .
36001014	Nær er Herrens dag , den store ; han er nær og kjem med hast ! Høyr , beisk er Herrens dag , då ropar krigaren høgt .
36001015	Den dagen er ein vreidedag , ein dag med naud og trengsle , ein dag med storm og herjing , ein dag med mørker — og dimme , ein dag med skyer og skodd ,
36001016	ein dag med hornlåt og hærrop mot dei faste borger og mot dei høge tårn .
36001017	Då vil eg gjera folk så redde at dei går ikring som blinde , for dei har synda mot Herren . Blodet deira — skal kastast ut som avfall og kjøtet deira som møk .
36001018	Deira sølv og gull — kan ikkje berga dei . På sin vreidedag skal Herren i sin brennhug — øyda heile jorda . For han gjer ende , ja brå ende på alle som bur på jorda .
36002001	Kom saman , — hald samling , du folk som ikkje skjemmest ,
36002002	før de kverv — som fykande agner , før han kjem over dykk , Herrens brennande vreide , før han kjem over dykk , Herrens vreidedag !
36002003	Søk Herren , alle de audmjuke i landet , de som gjer hans vilje ! Legg vinn på rettferd — og audmykt , så vert de kanskje sparte på Herrens vreidedag !
36002004	Gasa skal liggja folketomt og Asjkalon verta ei øydemark . Midt på ljose dagen skal folket i Asjdod — drivast bort , og Ekron skal herjast — til grunnen .
36002005	Ve deg , du kretarfolk , som bur utmed havet ! Dette er Herrens ord mot deg : « Kanaan , du Filistarland , eg legg deg i øyde , — så ingen kan bu der .
36002006	Landet ved havet — skal verta til beite , til hamnegang for gjætarar , til kve for sau og geit . »
36002007	Dei som er att av Juda-ætta , skal få landet ved havet i eige . Der skal dei ha sitt beiteland , og om kvelden skal dei kvila — i husa i Asjkalon . For Herren deira Gud — skal sjå til dei , han skal venda deira lagnad .
36002008	Eg høyrde svivørdinga — frå Moab og spottorda frå ammonittane , då dei svivørde folket mitt og briska seg mot landet deira .
36002009	Difor , lyder ordet frå Herren , Allhærs Gud , Israels Gud : Så sant eg lever , skal det gå Moab som Sodoma og ammonittane som — Gomorra ; dei skal verta ei neslemark , — ei saltgruve , ei øydemark til evig tid . Dei som er att av folket mitt , skal plyndra dei , resten av folket — skal ta dei i eige .
36002010	Dette skal henda fordi dei var storlåtne , fordi dei var stolte og spotta folket åt Herren , — Allhærs Gud .
36002011	Dei skal få age for Herren når han rydjar ut alle gudane — på jorda . Og dei som bur på strendene — langt borte , skal tilbe han , kvar på sin stad .
36002012	De òg , nubiarar , skal falla for mitt sverd .
36002013	Han retter ut handa mot nord og øydelegg Assur . Han gjer Ninive til audn , turr som ei øydemark .
36002014	Midt i byen — skal buskapar kvila og ville dyr av alle slag . Pelikan og hegre skal sova på søylehovuda der og ugla tuta frå vindaugo , på dørstokken — skal ramnen sitja . Sederpanelet skal rivast av .
36002015	Dette er den jublande byen som låg så trygt — og sa med seg sjølv : « Eg — og ingen annan ! » Kor aud han er vorten , ein kvilestad for villdyr ! Alle som fer framom , pip og vinkar med handa .
36003001	Ve den trassige — og ureine byen , som er så full av vald !
36003002	Han høyrer ikkje — på Herrens røyst og tek ikkje imot tukt . Han set ikkje si lit til Herren og held seg ikkje nær — til sin Gud .
36003003	Hovdingane i byen — er som brølande løver , og domarane som steppeulvar ; dei sparer ingenting — til morgondagen .
36003004	Profetane er skrytande , — trulause menn , prestane krenkjer — det som er heilagt , og gjer vald mot lova .
36003005	Herren rår med rettferd der , han gjer ikkje urett . Kvar morgon — feller han rettferdig dom , den kjem like visst som ljoset . Men ugjerningsmannen — kjenner ikkje skam .
36003006	Eg har øydt ut folkeslag , deira borgtårn ligg i grus . Eg har gjort deira gater aude , så ingen ferdast på dei . Byane deira er herja — og folketome , ingen bur der lenger .
36003007	Eg sa : — « Berre du ville ottast meg og ta imot lærdom ! » Så skulle byens bustader — ikkje verta øydelagde og mi straff — aldri koma over han . Men dei synda seint og tidleg og gjorde berre vondt .
36003008	Difor , venta på meg , lyder ordet frå Herren , til eg står fram — som vitne mot dei . For det er min rett å samla folk og føra saman kongerike og renna ut min harme over dei , all min brennande vreide . For i min brennhug skal eg øyda heile jorda .
36003009	Då vil eg skapa folka om og gje dei reine lipper , så dei alle kallar på Herren og samlyndte tener han .
36003010	Frå landet bortanfor elvane — i Nubia skal mitt spreidde folk — som tilbed meg , koma til meg med offergåver .
36003011	Den dagen skal du ikkje — skjemmast lenger over alle brotsverk — du gjorde mot meg . For då tek eg bort ifrå deg dei som jublar i hovmod . Du skal ikkje meir vera stor — og stolt her på mitt heilage fjell .
36003012	Eg leiver i deg eit armt og audmjukt folk . Dei skal setja si lit — til Herrens namn ,
36003013	dei som er att av Israel . Dei gjer ingen urett meir og talar ikkje lygn . Det finst ingen svikefull tale — i deira munn . Dei går på beite og kviler trygt , det er ingen som skræmer dei .
36003014	Set i og jubla , Sions dotter ! Rop av fryd , Israel ! Gled deg , Jerusalems dotter , og jubla av heile ditt hjarta !
36003015	Herren har fria deg — frå straffedomen og teke bort dine fiendar . Herren , Israels konge , — er hjå deg , du skal ikkje lenger vera redd — noko vondt .
36003016	Den dagen skal dei seia — til Jerusalem : Ver ikkje redd , Sion ! Lat ikkje hendene siga !
36003017	Herren din Gud er hjå deg , ei kjempe som kan frelsa . Han gleder og frydar seg — over deg , tek deg atter inn i sin kjærleik . Han jublar over deg med fryd ,
36003018	som på ein høgtidsdag . Eg friar deg frå den dagen då du må tola spott .
36003019	Sjå , på den tid gjer eg ende på alle dei som plaga deg . Då bergar eg dei haltande og fører saman dei bortdrivne . Eg gjev dei ære og ros — over heile jorda , der dei før var vanæra .
36003020	På den tid fører eg dykk heim , då samlar eg dykk . For eg vil gje dykk ære og ros mellom alle folk på jorda , når eg beint framfor augo — på dykk vender dykkar lagnad , seier Herren .
37001001	I det andre styringsåret åt kong Dareios , den fyrste dagen i den sjette månaden , kom Herrens ord ved profeten Haggai til Serubabel Sjealtielsson , statthaldaren i Juda , og til Josva Jehosadaksson , øvstepresten , og det lydde så :
37001002	Så seier Herren , Allhærs Gud : Dette folket seier : « Enno er ikkje tida komen til å byggja Herrens hus . »
37001003	Då kom Herrens ord ved profeten Haggai :
37001004	Er det tid for dykk til å bu i bordkledde hus så lenge templet ligg i røys ?
37001005	No seier Herren , Allhærs Gud : Legg merke til — korleis det går dykk !
37001006	De sår mykje , men haustar lite ; de et , men vert ikkje mette ; de drikk , — men sløkkjer ikkje torsten ; de kler dykk , — men vert ikkje varme ; og leigekaren får si løn i ein botnlaus pung .
37001007	Så seier Herren , Allhærs Gud : Legg merke til — korleis det går dykk !
37001008	Far opp i fjellet — og henta tømmer ! Bygg templet , — så vil eg ha hugnad i det og visa min herlegdom der , — seier Herren .
37001009	De ventar mykje , — men sjå , det vert lite . De får det i hus , — men eg blæs det bort . Kvifor ? seier Herren , — Allhærs Gud . Fordi mitt tempel ligg i røys , medan de har det annsamt kvar med sitt eige hus .
37001010	Difor held himmelen — dogga att , og jorda gjev ikkje grøde .
37001011	Eg har kalla turk over jord og fjell , over korn og vin og olje , over alt som gror på marka , ja , over folk og fe og over alt arbeid — som vert gjort .
37001012	Serubabel Sjealtielsson og Josva Jehosadaksson , øvstepresten , og alle som var att av folket , høyrde på det Herren deira Gud tala , på orda åt profeten Haggai , fordi Herren deira Gud hadde sendt han . Og folket hadde age for Herren .
37001013	Med oppdrag frå Herren sa Haggai , Herrens sendebod , til folket : Eg er med dykk , lyder ordet frå Herren .
37001014	Herren vekte slik iver hjå Serubabel Sjealtielsson , statthaldaren i Juda , og hjå Josva Jehosadaksson , øvstepresten , og hjå alle som var att av folket , at dei kom og arbeidde på huset åt sin Gud , Herren , Allhærs Gud .
37001015	Det var den 24 . dagen i den sjette månaden i det andre styringsåret åt kong Dareios .
37002001	Den 21 . dagen i den sjuande månaden kom Herrens ord ved profeten Haggai , og det lydde så :
37002002	Sei til Serubabel Sjealtielsson , statthaldaren i Juda , og til Josva Jehosadaksson , øvstepresten , og til dei som er att av folket :
37002003	Er det enno nokon att av dykk som har sett kor herleg dette huset var før ? Og kva tykkjer de om det no ? Ser det ikkje smått ut ?
37002004	Men no , ver frimodig og sterk , — Serubabel ! lyder ordet frå Herren . Ver frimodig , — Josva Jehosadaksson , du øvsteprest ! Ver frimodig , — alt folket i landet ! lyder ordet frå Herren . Gå og arbeid , — for eg er med dykk ! lyder ordet frå Herren , — Allhærs Gud .
37002005	Den lovnaden gav eg dykk då de drog ut or Egypt . Og min Ande — bur imellom dykk . Ver ikkje redde !
37002006	For så seier Herren , — Allhærs Gud : Endå ein gong , — om ei lita stund , vil eg skaka himmel og jord , havet og det turre land .
37002007	Eg skjek alle folkeslag , så skattane deira kjem hit . Og eg fyller dette huset — med herlegdom , seier Herren , Allhærs Gud .
37002008	Sølvet er mitt , og gullet er mitt , lyder ordet frå Herren , — Allhærs Gud .
37002009	Dette nye huset skal verta herlegare enn det førre , seier Herren , Allhærs Gud . På denne staden vil eg gje fred , lyder ordet frå Herren , — Allhærs Gud .
37002010	Den 24 . dagen i den niande månaden i det andre styringsåret åt Dareios kom Herrens ord til profeten Haggai , og det lydde så :
37002011	Så seier Herren , Allhærs Gud : Spør kva prestane lærer om dette :
37002012	« Om nokon ber heilagt kjøt i kappesnippen , og snippen kjem borti brød eller kokt mat eller vin eller olje eller anna etande , vert då dette heilagt ? » Prestane svara nei .
37002013	Så spurde Haggai : « Men om ein har vorte urein av lik og så kjem nær noko av dette , vert det då ureint ? » Prestane svara : « Ja , det vert ureint . »
37002014	Då tok Haggai til ords og sa : Såleis er det òg med desse menneska og dette folket i mine augo , lyder ordet frå Herren ; og såleis er det med alt det dei gjer , og med det dei ofrar der ; det er ureint .
37002015	Men no , legg merke til det som hender frå denne dagen og frametter ! Før de la stein på stein i Herrens tempel ,
37002016	korleis gjekk det dykk då ? Kom nokon til ein kornhaug der det skulle vera tjue mål , fann han berre ti ; kom nokon til ein pressekum og ville ausa opp femti spann , vart det berre tjue .
37002017	Eg slo dykk med kornbrann og rust , med hagl over alt dykkar arbeid . Men ingen av dykk kom til meg , lyder ordet frå Herren .
37002018	Legg merke til det som hender frå denne dagen og frametter , frå den 24 . dagen i den niande månaden , frå den dagen då grunnsteinen til Herrens tempel vart lagd ! Legg merke til
37002019	om såkornet framleis er i kornkummen , og om vintreet og fikentreet , granatapalen og oliventreet framleis er utan frukt . Frå i dag vil eg velsigna .
37002020	Andre gongen kom Herrens ord til Haggai den 24 . dagen i same månaden , og det lydde så :
37002021	Sei til Serubabel , statthaldaren i Juda : Eg vil skaka himmel og jord .
37002022	Eg vil støyta ned kongsstolar og gjera ende — på mektige kongerike mellom folkeslaga . Eg vil øydeleggja — stridsvognene og dei som køyrer dei . Hestar og hestfolk skal stupa ; den eine skal falla — for sverdet åt den andre .
37002023	Den dagen , lyder ordet frå Herren , Allhærs Gud , vil eg ta deg , Serubabel Sjealtielsson , min tenar — lyder ordet frå Herren — og gjera deg til ein seglring ; for deg har eg valt ut , lyder ordet frå Herren , Allhærs Gud .
38001001	I den åttande månaden i det andre styringsåret åt Dareios kom Herrens ord til profeten Sakarja , son til Berekja , som var son til Iddo , og det lydde så :
38001002	Herren har vore storleg harm på fedrane dykkar .
38001003	Du skal tala til folket : Så seier Herren , Allhærs Gud : Vend om til meg , lyder ordet frå Herren , Allhærs Gud , så vil eg venda om til dykk , seier Herren , Allhærs Gud .
38001004	Ver ikkje lik fedrane dykkar som dei førre profetane forkynte for og sa : « Så seier Herren , Allhærs Gud : Vend om frå dykkar vonde ferd og dykkar vonde gjerningar ! » Men dei høyrde ikkje og vørde meg ikkje , lyder ordet frå Herren .
38001005	Kvar er no fedrane dykkar ? Og profetane , lever dei til evig tid ?
38001006	Men mine ord og bod som eg baud tenarane mine , profetane , å forkynna , har ikkje dei råka fedrane dykkar ? Så måtte dei venda om og seia : « Som Herren , Allhærs Gud , hadde sett seg føre å gjera med oss etter vår ferd og våre gjerningar , såleis har han gjort med oss . »
38001007	Den 24 . dagen i den ellevte månaden — det er sjebat månad — i det andre styringsåret åt Dareios kom Herrens ord til profeten Sakarja , son til Berekja , som var son til Iddo . Han sa :
38001008	Eg hadde eit syn i natt . Eg såg ein mann som reid på ein raud hest . Han stogga mellom myrtetrea i dalbotnen , og attanfor han stod raude , raudbrune og kvite hestar .
38001009	Eg spurde : « Kva tyder dette , herre ? » Engelen som tala med meg , svara : « Eg skal syna deg kva det tyder . »
38001010	Så sa mannen som stod mellom myrtetrea : « Det er dei som Herren har sendt ut så dei skal fara ikring på jorda . »
38001011	Dei sa til Herrens engel , som stod mellom myrtetrea : « Vi har fare ikring på jorda , og heile jorda er roleg og still . »
38001012	Då tok Herrens engel til ords og sa : « Herre , Allhærs Gud , kor lenge vil du drya før du gjer miskunn mot Jerusalem og byane i Juda som du har vore harm på i sytti år ? »
38001013	Og Herren gav engelen som tala med meg , gode og trøystande ord til svar .
38001014	Og engelen som tala med meg , sa : Rop ut desse orda : Så seier Herren , Allhærs Gud : Eg er full av brennhug for Jerusalem og Sion ,
38001015	og stor er harmen min mot dei trygge heidningfolka ; for då eg berre — var litegrann harm , gjorde dei ulukka større .
38001016	Difor seier Herren : Med miskunn kjem eg att — til Jerusalem . Der skal huset mitt byggjast , lyder ordet frå Herren , — Allhærs Gud , og mælesnor skal strekkjast — over Jerusalem .
38001017	Rop ut på nytt og sei : Så seier Herren , Allhærs Gud : Atter ein gong skal — byane mine fløyma over av det som godt er . Atter skal Herren — ha medkjensle med Sion , endå ein gong — velja ut Jerusalem .
38001018	Eg lyfte augo og fekk sjå fire horn .
38001019	Då sa eg til engelen som tala med meg : « Kva tyder dette ? » Han svara : « Det er dei horna som har spreitt Juda , Israel og Jerusalem . »
38001020	Så lét Herren meg sjå fire smedar .
38001021	Då spurde eg : « Kva er det desse smedane kjem og vil gjera ? » Han svara : « Dei horna som spreidde Juda , gjorde det så at ingen kunne lyfta hovudet . Men no er desse komne og vil skræma dei . Til jorda skal dei slå horna på dei heidningfolka som lyfte horn mot Juda og spreidde folket . »
38002001	Så lyfte eg augo og fekk sjå ein mann som hadde ei mælesnor i handa .
38002002	Då sa eg : « Kvar skal du av ? » Han svara : « Eg skal mæla Jerusalem og sjå kor brei og kor lang byen skal vera . »
38002003	Og sjå , engelen som tala med meg , steig fram , og ein annan engel gjekk til møtes med han
38002004	og sa til han : Spring bort og sei til den unge mannen der : Jerusalem skal liggja — utan murar , så mykje folk og buskap — skal det vera der .
38002005	Sjølv skal eg vera — ein eldmur kring byen , lyder ordet frå Herren , og midt i han — vil eg syna min herlegdom .
38002006	Ve , ve ! Røm frå landet i nord ! lyder ordet frå Herren . Eg har spreitt dykk — for heimsens fire vindar , lyder ordet frå Herren .
38002007	Ve deg , Sion , — som bur hjå Babels dotter ! Berg deg unna !
38002008	For så seier Herren , — Allhærs Gud , den herlege , — som har sendt meg , om dei folka — som plyndra dykk : Den som rører dykk , rører ved min augnestein .
38002009	For sjå , eg lyfter handa mot dei , og dei vert til hærfang for dei som no er trælane deira . Då skal de sanna at Herren , Allhærs Gud , — har sendt meg .
38002010	Gled deg storleg , Sions dotter ! For sjå , eg kjem — og tek bustad hjå deg , lyder ordet frå Herren .
38002011	Den dagen — skal mange folkeslag gje seg til Herren . Dei skal verta mitt folk , og eg vil bu hjå deg . Då skal du sanna at Herren , Allhærs Gud , — har sendt meg til deg .
38002012	Herren skal ta Juda i eige som sin arvelut på heilag jord og endå ein gong — velja ut Jerusalem .
38002013	Ver still for Herren , — kvar levande skapning ! For han har teke ut — frå sin heilage bustad .
38003001	Så lét han meg sjå Josva , øvstepresten , som stod framfor Herrens engel , medan Satan stod på høgre sida hans og førte klagemål mot han .
38003002	Herren sa til Satan : « Gjev Herren må visa deg til rettes , Satan ! Ja , gjev Herren , som har valt ut Jerusalem , må visa deg til rettes ! Er ikkje denne mannen ein brand , riven ut or elden ? »
38003003	Josva var kledd i skitne klede der han stod framfor engelen .
38003004	Og engelen sa til dei som stod framfor han : « Ta av han dei skitne kleda ! » Til Josva sa han : « Sjå , eg tek bort syndeskulda di og kler deg i høgtidsbunad . »
38003005	Då sa eg : « Set ein rein turban på hovudet hans ! » Og dei sette ein rein turban på hovudet hans og tok på han kleda , medan Herrens engel stod der .
38003006	Då gav Herrens engel denne lovnaden til Josva :
38003007	Så seier Herren , Allhærs Gud : Går du på mine vegar og rettar deg — etter det eg har fastsett , skal du få styra mitt hus og vakta mine føregardar , og eg vil gje deg tilgjenge saman med dei — som gjer teneste her .
38003008	Høyr no , Josva , øvsteprest ! Du og embetsbrørne dine , som sit framføre deg , de er varselsmenn . For sjå , eg lèt min tenar — Renning koma .
38003009	Ja , på den steinen eg har lagt — framfor Josva , på denne eine steinen — med sju augo ritar eg den innskrift — som skal stå , lyder ordet frå Herren , — Allhærs Gud . På ein einaste dag vil eg ta bort den skuld — som kviler på dette landet .
38003010	Den dagen , lyder ordet — frå Herren , Allhærs Gud , skal de be kvarandre — til gjestebod under vintre og fikentre .
38004001	Engelen som tala med meg , vekte meg ein gong til , som når ein mann vert vekt or svevnen .
38004002	Han spurde meg : « Kva ser du ? » Eg svara : « Eg ser ein ljosestake som er av gull heilt igjennom . På toppen har han ei oljeskål og sju lamper med sju røyrer til kvar av lampene , som sit øvst på han .
38004003	Attmed staken står to oliventre , eitt til høgre for oljeskåla og eitt til venstre . »
38004004	Eg tok til ords og spurde engelen som tala med meg : « Kva tyder dette , herre ? »
38004005	Engelen som tala med meg , sa : « Veit du ikkje kva dette tyder ? » Eg svara : « Nei , herre . »
38004006	Då tok han til ords og sa til meg : Dette er Herrens ord — til Serubabel : Ikkje med makt — og ikkje med kraft , men med min Ande , seier Herren , Allhærs Gud .
38004007	Kven er vel du , — du mektige fjell ? Framfor Serubabel — skal du verta ei slette . Han skal føra fram — toppsteinen , medan dei ropar : « Nåde , nåde vere med han ! »
38004008	Herrens ord kom til meg , — og det lydde så :
38004009	Serubabels hender — har tufta dette huset , og hans hender — skal fullføra det . Då skal du sanna at Herren , Allhærs Gud , — har sendt meg til dykk .
38004010	Ja , alle som har vanvørdt den dagen då det tok til — i det små , skal gleda seg når dei får sjå blyloddet i Serubabels hand . — Dei sju , det er Herrens augo som fer over heile jorda .
38004011	Då tok eg til ords og spurde han : « Men kva tyder dei to oliventrea som står til høgre og til venstre for ljosestaken ? »
38004012	Atter tok eg til ords og spurde : « Kva tyder dei to olivengreinene attmed dei to gullrøyrene som leier den gylne oljen ned frå dei ? »
38004013	Han sa til meg : « Veit du ikkje kva dei tyder ? » « Nei , herre , » svara eg .
38004014	Då sa han : « Det er dei to som er salva med olje . Dei står framfor han som er herre over all jorda . »
38005001	Då eg lyfte augo att , fekk eg sjå ein flygande bokrull .
38005002	Engelen spurde meg : « Kva ser du ? » Eg svara : « Eg ser ein flygande bokrull som er tjue alner lang og ti alner brei . »
38005003	Så sa han til meg : Dette er forbanninga som går ut over heile landet . Frå no av skal kvar tjuv rydjast ut etter det som står i bokrullen , og kvar den som sver , skal frå no av rydjast ut etter det som står der .
38005004	Eg sender ut forbanninga , lyder ordet frå Herren , — Allhærs Gud . Ho skal koma inn i huset — til tjuven og inn i huset til den som gjer rang eid — ved mitt namn , og ho skal slå seg til — i huset deira og øydeleggja det , — både treverk og stein .
38005005	Engelen som tala med meg , steig fram og sa til meg : « Lyft no augo og sjå kva som der kjem fram . »
38005006	Eg spurde : « Kva er det ? » Han svara : « Det som der kjem fram , er eit efa-mål . » Så sa han : « Dette er det ein kan sjå i heile landet . »
38005007	Men sjå , då blyloket vart lyft opp , sat det ei kvinne i efa-målet .
38005008	« Dette er vondskapen , » sa han . Så kasta han henne ned att i efa-målet og la blysteinen over opninga .
38005009	Eg lyfte augo og fekk sjå to kvinner som kom fram . Vinden fylte vengene deira , for dei var som storkevenger . Dei lyfte efa-målet opp mellom himmel og jord .
38005010	Då spurde eg engelen som tala med meg : « Kvar skal dei av med efa-målet ? »
38005011	Han svara : « Dei skal til Sinear-landet og byggja eit hus åt henne . Når det er ferdig , skal ho setjast ned der på sin stad . »
38006001	Så lyfte eg augo att og fekk sjå fire vogner som kom fram mellom to fjell ; fjella var av kopar .
38006002	For den fyrste vogna var det raude hestar ; for den andre vogna var det svarte hestar ;
38006003	for den tredje vogna var det kvite hestar , og for den fjerde vogna var det flekkete , raude hestar .
38006004	Då tok eg til ords og spurde engelen som tala med meg : « Kva tyder desse , herre ? »
38006005	Engelen svara og sa til meg : « Det er dei fire himmelvindane , som fer ut etter at dei har stige fram for han som er herre over all jorda .
38006006	Vogna med dei svarte hestane fer mot landet i nord , og dei kvite fylgjer etter . Dei flekkete fer mot landet i sør . »
38006007	Då fór dei raude ut , og dei var ihuga etter å koma i veg og fara ut over jorda . Då sa han : « Av stad og far ut over jorda ! » Så fór dei av stad ut over jorda .
38006008	Då ropa han til meg : « Sjå , dei som fer mot landet i nord , skal la min Ande finna ro der nord . »
38006009	Herrens ord kom til meg , og det lydde så :
38006010	Ta imot gåver frå dei landlyste , frå Heldai , Tobia og Jedaja , og gå den dagen inn i huset til Josjia , son til Sefanja , dit dei er komne frå Babylonia .
38006011	Og ta imot sølv og gull og lag kroner ! Kron så Josva Jehosadaksson , øvstepresten ,
38006012	og sei til han : Så seier Herren , Allhærs Gud : Sjå , det kjem ein mann , hans namn er Renning , under han skal det renna — og gro . Han skal byggja — Herrens tempel ,
38006013	ja , han skal byggja — Herrens tempel . Han skal vinna ære og makt . På sin kongsstol — skal han sitja og styra ; ved hans kongsstol — skal det vera ein prest , og mellom dei — skal det rå fred .
38006014	Kronene skal vera i Herrens tempel til minne om Helem , Tobia , Jedaja og Hen , son til Sefanja .
38006015	Folk skal koma frå land — langt borte og vera med — og byggja Herrens tempel . Då skal de sanna at Herren , Allhærs Gud , — har sendt meg til dykk . Dette skal henda — dersom de lyder ordet frå Herren dykkar Gud .
38007001	I det fjerde styringsåret åt kong Dareios , den fjerde dagen i den niande månaden , kislev månad , kom Herrens ord til Sakarja .
38007002	Betel sende då Sareser og Regem-Melek og mennene hans for at dei skulle be Herren om nåde
38007003	og spørja prestane som gjorde teneste i huset åt Herren , Allhærs Gud , og profetane : « Er det så at eg skal gråta og fasta i den femte månaden , som eg har gjort i mange år ? »
38007004	Då kom ordet frå Herren , Allhærs Gud , til meg , og det lydde så :
38007005	Sei til heile folket i landet og til prestane : « Når de har fasta og klaga i den femte og i den sjuande månaden , og det i samfulle sytti år , er det då meg de har fasta for ?
38007006	Når de et og drikk , er det då ikkje de sjølve som et og drikk ? »
38007007	Kjenner de ikkje dei orda som Herren forkynte gjennom dei førre profetane , den gongen folket i Jerusalem og i byane rundt ikring budde i fred og ro , då det budde folk i Negev og Sjefela ?
38007008	Herrens ord kom til Sakarja , og det lydde så :
38007009	Så seier Herren , Allhærs Gud . Fell rettvise domar , og ver gode og miskunnsame , — kvar mot sin bror !
38007010	Far ikkje hardt fram mot enkjer og farlause , — framande og armingar ! Og ingen av dykk — må i sitt hjarta tenkja ut vondt mot andre .
38007011	Men dei ville ikkje høyra ; dei gjorde nakken stiv og øyro døve , så dei skulle sleppa å høyra .
38007012	Hjarta gjorde dei hardt som flint , så dei lét vera å høyra på lova og dei orda som Herren , Allhærs Gud , hadde sendt ved sin Ande gjennom dei førre profetane . Då kom det stor vreide frå Herren , Allhærs Gud .
38007013	Dei ville ikkje høyra når han ropa . Difor sa Herren , Allhærs Gud : Eg vil ikkje høyra når dei ropar .
38007014	Eg bles dei bort mellom alle folka som dei ikkje kjende . Landet låg audt etter dei , og ingen ferdast att og fram der . Såleis gjorde dei det herlege landet til ei øydemark .
38008001	Då kom ordet frå Herren , Allhærs Gud , og det lydde så :
38008002	Så seier Herren , Allhærs Gud : Eg er full av brennhug for Sion , med stor harme — brenn eg for det .
38008003	Så seier Herren : Eg vender attende til Sion , midt i Jerusalem vil eg bu . Jerusalem skal kallast — Truskapsbyen , og berget åt Herren , — Allhærs Gud , skal kallast Det heilage fjellet .
38008004	Så seier Herren , Allhærs Gud : Atter skal gamle menn — og kvinner sitja på torga i Jerusalem , alle med stav i hand fordi dei er så gamle .
38008005	Og torga i byen skal fyllast av gutar og jenter — som leikar seg der .
38008006	Så seier Herren , Allhærs Gud : Om dette synest umogeleg for dei som då er att — av dette folket , skulle det vera umogeleg — for meg òg ? lyder ordet frå Herren , — Allhærs Gud .
38008007	Så seier Herren , Allhærs Gud : Sjå , eg frelser folket mitt frå landa i aust og i vest .
38008008	Eg fører dei heim ; midt i Jerusalem skal dei bu . Dei skal vera mitt folk , og i truskap og rettferd vil eg vera deira Gud .
38008009	Så seier Herren , Allhærs Gud : Ver modige , de som i denne tid høyrer desse orda frå dei same profetane som tala den dagen då grunnvollen vart lagd til huset åt Herren , Allhærs Gud , til templet som skulle byggjast .
38008010	For før den tida hadde korkje folk eller fe noko att for strevet sitt . Korkje dei som gjekk ut eller dei som kom inn , fekk vera i fred for fienden , for eg sleppte alle menneske laus på kvarandre .
38008011	Men mot den resten som er att av dette folket , vil eg ikkje vera som før i tida , lyder ordet frå Herren , Allhærs Gud .
38008012	I fred skal dei så ; vintreet skal bera frukt , jorda skal gje grøde og himmelen dogg . Dei som er att av dette folket , skal få alt dette i eige .
38008013	Liksom de har vore ei forbanning mellom folkeslaga , du Juda-ætt og du Israels-ætt , skal de verta til velsigning når eg frelser dykk . Ver ikkje redde , men frimodige !
38008014	For så seier Herren , Allhærs Gud : Liksom eg sette meg føre å senda ulukke over dykk den gongen fedrane dykkar eggja meg til vreide , seier Herren , Allhærs Gud , og eg ikkje endra mitt forsett ,
38008015	har eg i desse dagar vendt om og sett meg føre å gjera vel mot Jerusalem og Juda-ætta . Ver ikkje redde !
38008016	Dette er dei bod de skal halda : Tal sanning , — kvar med sin neste ! På tinget skal de fella domar som kviler på sanning — og skaper fred .
38008017	Tenk ikkje ut vondt — mot kvarandre , og elska ikkje rang eid ! For alt slikt hatar eg , lyder ordet frå Herren .
38008018	Då kom ordet frå Herren , Allhærs Gud , til meg , og det lydde så :
38008019	Så seier Herren , Allhærs Gud : Fastedagane i den fjerde , femte , sjuande og tiande månaden skal verta til hugnad og glede for Juda-ætta og til herlege høgtidsdagar . Men elska sanning og fred !
38008020	Så seier Herren , Allhærs Gud : Endå ein gong skal det koma folkeslag , ja , folk frå store byar ,
38008021	og folket i den eine byen skal fara til den andre og seia : « Kom , lat oss gå og be Herren om nåde , lat oss søkja Herren , Allhærs Gud ! Eg òg vil gå med . »
38008022	Mange folk og mektige folkeslag skal koma og søkja Herren , Allhærs Gud , i Jerusalem , og be Herren om nåde .
38008023	Så seier Herren , Allhærs Gud : I dei dagar skal ti menn av alle tungemål og folk ta fatt i kappesnippen åt ein jødisk mann og seia : « Lat oss få gå med dykk , for vi har høyrt at Gud er med dykk . »
38009001	Eit domsord . Herrens ord er i Hadrak-landet , og i Damaskus slår det seg ned , — for menneska vender augo — mot Herren liksom alle Israels ætter —
38009002	ja , i Hamat òg — som grensar til det , og i Tyrus og Sidon , — der dei er så vise .
38009003	Tyrus bygde seg — festningsverk , hauga opp sølv som mold og reint gull som avfall i gata .
38009004	Sjå , Herren vil ta byen og styrta festningsverka — i havet ; byen skal øydast i eld .
38009005	Asjkalon skal sjå det og ottast , Gasa skal skjelva i angst , like eins Ekron , fordi hennar von — har vorte til skammar . Gasa skal missa sin konge og Asjkalon sine innbyggjarar ,
38009006	i Asjdod skal det bu — eit blandingsfolk . Eg vil gjera ende på høgmodet — åt filistarane ;
38009007	eg vil ta blodet — or munnen deira og styggedomen bort — frå tennene deira . Men dei som vert att , skal høyra vår Gud til og vera som hovdingar i Juda ; Ekron skal vera — som jebusittane .
38009008	Eg vil slå vakt om huset mitt til vern mot dei — som kjem og går . Aldri meir — skal nokon valdsherre fara fram imot dei . For no har eg sett det — med eigne augo .
38009009	Gled deg storleg , Sions dotter , set i og jubla , Jerusalem ! Sjå , kongen din kjem til deg . Rettferdig er han , — og siger har han fått ; audmjuk rid han på eit esel , på den unge eselfolen .
38009010	Eg vil rydja ut vognene — i Efraim og hestane i Jerusalem , og stridsbogen — skal brytast sund . Han skal skapa fred for folka , hans velde skal nå — frå hav til hav , frå Eufrat til heimsens endar .
38009011	Ja , for ditt paktblod skuld vil eg fria dine fangar — ut or brunnen som det ikkje finst vatn i .
38009012	« Vend heim til borga , de fangar som har von ! » I dag forkynner eg : « Eg vil gje deg dobbelt att . »
38009013	For eg spenner Juda — som ein boge og legg Efraim på som pil . Eg eggjar dine søner , Sion , mot dine søner , Javan , og eg gjer deg lik sverdet — åt ein krigar .
38009014	Herren skal openberra seg — over dei , hans pil fara ut som eit lyn . Herren Gud — skal la hornet gjalla og fara fram i storm frå sør .
38009015	Herren , Allhærs Gud , — skal verna dei . Dei skal eta , og dei skal trakka — på slyngjesteinar , dei skal drikka og bråka som om dei var drukne av vin ; både offerskåler og altarhjørne — skal fyllast .
38009016	Den dagen skal Herren — deira Gud berga folket sitt — som ein saueflokk . Som steinar i eit diadem skal dei glitra i landet hans .
38009017	Ja , kor godt og fagert det er ! Kornet får gutane til å trivast og vinen jentene til å bløma .
38010001	Bed Herren om regn når tida for vårregnet — er komen . Det er Herren — som skaper uversskyer og gjev menneska regnskurer , så dei får vokstrar på marka .
38010002	Husgudane tala berre lygn , spåmennene — hadde falske syner og fortalde svikefulle draumar ; trøysta dei gav , — var ingenting verd . Difor laut folket fara av stad og lida vondt som sauer , fordi dei ikkje hadde hyrding .
38010003	Mot hyrdingane — logar min vreide , og bukkane vil eg krevja — til rekneskap . Men Herren , Allhærs Gud , vil sjå til Juda-ætta , — som er hans flokk . Han gjer henne — til sin stolte stridshest .
38010004	Frå henne skal hjørnestein — og teltplugg koma , frå henne — skal stridsboge koma , frå henne — skal kvar styresmann gå ut .
38010005	Dei skal vera — som kjemper i striden , som trakkar ned for fote — på sølete vegar . Dei skal strida , — for Herren er med dei , medan hestfolka — skal verta til skammar .
38010006	Eg gjer Juda-ætta sterk , og Josefs-ætta gjev eg siger . Eg lèt dei atter busetja seg , for eg har medkjensle med dei . Ja , det skal gå dei som om eg aldri — hadde støytt dei bort , for eg er Herren deira Gud , og eg vil høyra deira bøner .
38010007	Efraims menn — skal vera lik kjemper , dei skal vera glade som når ein drikk vin . Borna deira skal sjå det — med glede og hjarto deira fagna seg — i Herren .
38010008	Eg vil plystra på dei — og samla dei , for eg har fria dei ut . Dei skal verta så mange — som dei eingong var .
38010009	Sår eg dei ut mellom folka , vil dei minnast meg — i land langt borte . Dei skal leva saman — med borna sine og koma attende .
38010010	Eg vil føra dei heim att — frå Egypt , og frå Assyria — skal eg samla dei . Eg lèt dei koma — til Gilead og Libanon ; men det vert ikkje rom nok — åt dei .
38010011	Han skal dra fram — gjennom det trugande havet og slå ned bylgjene der . Alle djupa i Nilen — skal turkast ut . Det Assur er stolt av , — skal støytast ned , kongsstaven skal vika — frå Egypt .
38010012	Eg vil gjera dei sterke i Herren , og dei skal ferdast — i hans namn , lyder ordet frå Herren .
38011001	Lat opp dine dører , — Libanon , så eld kan øyda dine sedertre !
38011002	Set i med klagerop , sypress , fordi sederen er fallen , dei veldige trea øydelagde . Set i med klagerop , de mektige tre i Basan , fordi den tette skogen er felt .
38011003	Høyr kor gjætarane klagar fordi deira herlege beite — er herja ! Høyr kor dei unge løvene — brøler fordi den fine Jordan-skogen — er øydelagd !
38011004	Så har Herren min Gud sagt : « Gjæt sauene som skal slaktast ! »
38011005	Dei som kjøper dei , slaktar dei utan å bøta for det , og dei som sel dei , seier : « Lova vere Herren , eg vart rik ! » Og deira eigne hyrdingar sparer dei ikkje .
38011006	« For eg vil ikkje lenger spara folket i landet , » lyder ordet frå Herren . « Sjå , eg vil la menneska falla i hendene på kvarandre og i hendene på kongen deira ; dei skal herja landet , og eg vil ikkje berga nokon ut or deira hand . »
38011007	Så gjætte eg slaktesauene for sauehandlarane . Eg tok meg to stavar ; den eine kalla eg Godvilje , den andre kalla eg Samband , og eg gjætte sauene . —
38011008	Eg rudde or vegen dei tre hyrdingane på ein månad . Men eg miste tolmodet med dei , og dei fekk uvilje mot meg òg .
38011009	Eg sa : « Eg vil ikkje gjæta dykk . Dei som held på å døy , får døy ; dei som går til grunne , får gå til grunne ; og dei som er att , får eta kvarandre opp . »
38011010	Så tok eg staven min Godvilje og braut han av ; eg ville løysa opp den pakta som eg hadde gjort med alle folkeslaga .
38011011	Og ho vart oppløyst den dagen . Sauehandlarane som vakta på meg , skjøna då at dette var Herrens ord .
38011012	Eg sa til dei : « Om de så synest , så gjev meg løna mi ; om ikkje , så lat det vera ! » Då vog dei opp løna mi , tretti sølvstykke .
38011013	Men Herren sa til meg : « Ta pengane og kast dei til smeltaren , den herlege summen som dei har verdsett meg til . » Og eg tok dei tretti sølvstykka og kasta dei inn i Herrens hus , til smeltaren .
38011014	Så braut eg av den andre staven , Samband ; eg ville bryta brorskapen mellom Juda og Israel .
38011015	Herren sa til meg : « Bu deg atter som ein hyrding , ein duglaus hyrding !
38011016	For sjå , eg vil reisa opp ein hyrding i landet , ein som ikkje ser etter dei — som går seg bort , ikkje leitar etter dei — som går seg vilt , ikkje lækjer dei som er skadde , ikkje syter for mat til dei friske , men et kjøtet av dei feite dyra og riv klauvene av dei . »
38011017	Ve den duglause — hyrdingen min , som går bort frå sauene ! Sverd mot armen — og høgre auga hans ! Armen hans skal visna bort , og det høgre auga sløkkjast ut .
38012001	Eit domsord . Dette er Herrens ord om Israel , lyder ordet frå Herren , som spente ut himmelen og grunnla jorda og skapte ånd i mennesket :
38012002	Sjå , eg gjer Jerusalem til ei tumleskål for alle folka rundt ikring . Jamvel Juda må vera med og kringsetja Jerusalem .
38012003	Den dagen skal det henda at eg gjer Jerusalem til ein lyftestein for alle folkeslag . Kvar den som freistar å lyfta han , skal berre riva seg opp . Men alle folkeslag på jorda skal samla seg mot byen .
38012004	Den dagen , lyder ordet frå Herren , vil eg slå alle hestane med vilske og ryttarane med vitløyse . Eg vil la augo mine vaka over Juda-ætta og slå alle hestane åt folka med blindskap .
38012005	Då skal hovdingane i Juda seia med seg sjølve : « Dei som bur i Jerusalem , er sterke i sin Gud , Herren , Allhærs Gud . »
38012006	Den dagen vil eg la hovdingane i Juda verta som ei glopanne i ein vedhaug og som ein brennande fakkel mellom kornband . Dei skal øyda ut , til høgre og til venstre , alle folka rundt ikring . Men folket i Jerusalem skal framleis bu trygt i byen sin .
38012007	Herren vil fyrst berga telta åt Juda , så ikkje Davids hus og Jerusalems-buane får større ære enn Juda .
38012008	Den dagen skal Herren verna dei som bur i Jerusalem . Dei som snåvar , skal vera som David den dagen , og Davids hus skal vera som Gud , som Herrens engel framføre dei .
38012009	Den dagen skal det henda at eg prøver å gjera ende på alle dei folk som kjem imot Jerusalem .
38012010	Men over Davids hus og Jerusalems-buane renner eg ut ei nåde - og bøneånd . Då skal dei sjå på meg , på han som dei har gjennomstunge , og syrgja over han liksom ein syrgjer over einaste sonen , og klaga sårt over han liksom ein held klage over den fyrstefødde .
38012011	Den dagen skal syrgjehøgtida i Jerusalem vera like stor som syrgjehøgtida over Hadad-Rimmon i Megiddo-dalen .
38012012	Landet skal halda klage , ætt for ætt : Davids-ætta for seg — og kvinnene deira for seg , Natan-ætta for seg — og kvinnene deira for seg ,
38012013	Levi-ætta for seg — og kvinnene deira for seg , Sjimi-ætta for seg — og kvinnene deira for seg ,
38012014	alle dei andre ættene , — kvar for seg , og kvinnene deira for seg .
38013001	Den dagen skal det vera ei open kjelde for Davids hus og for Jerusalems-buane til å reinsa bort synd og ureinskap .
38013002	Den dagen skal det henda , lyder ordet frå Herren , Allhærs Gud , at eg rydjar ut or landet namna på avgudane , så dei aldri skal nemnast meir . Jamvel profetane og den ureine ånda vil eg få bort frå landet .
38013003	Om nokon framleis talar profetord , skal far og mor hans , hans eigne foreldre , seia til han : « Du skal ikkje få leva , for du har tala lygn i Herrens namn . » Og far og mor hans , hans eigne foreldre , skal stikka han ned fordi han har stige fram og tala profetord .
38013004	Den dagen skal det henda at kvar profet skjemmest over synene sine når han forkynner , og han skal ikkje kle seg i loden kappe for å lyga .
38013005	Han skal seia : « Eg er ikkje profet , eg er jorddyrkar , for det var ein som kjøpte meg til træl då eg var berre ungguten . »
38013006	Spør nokon han : « Kva er det for sår du har på brystet ? » kjem han til å svara : « Dei har eg fått i huset åt elskarane mine . »
38013007	Vakna , sverd , — mot min hyrding , mot mannen — som står meg nær , lyder ordet frå Herren , — Allhærs Gud . Slå hyrdingen , — og lat sauene spreiast ! Mot dei minste — vil eg lyfta mi hand .
38013008	I heile landet , — lyder ordet frå Herren , skal to tredjepartar rydjast ut — og døy , men ein tredjepart skal leivast .
38013009	Denne tredjeparten — lèt eg gå gjennom eld , eg reinsar han , — som ein reinsar sølv , og prøver han , — som ein prøver gull . Dei skal kalla på mitt namn , og eg vil høyra bøna deira — og seia : « Dei er mitt folk , » og dei skal svara : « Herren er vår Gud . »
38014001	Sjå , det kjem ein Herrens dag . Då skal det hærfanget dei har ført bort frå deg , skiftast ut hjå deg .
38014002	Eg vil samla alle folkeslaga til strid mot Jerusalem . Byen skal verta teken , husa plyndra og kvinnene tekne med vald . Halve byen skal førast bort i fangenskap , men resten av folket skal ikkje rydjast ut or byen .
38014003	Herren sjølv skal fara ut og strida mot desse folka som på stridens dag , den dagen han gjekk til kamp .
38014004	Den dagen skal han stå med føtene på Oljeberget , som ligg rett aust for Jerusalem . Og Oljeberget skal dela seg i to frå aust til vest , så det vert ein brei dal . Den eine halvparten av fjellet vik unna mot nord og den andre mot sør .
38014005	Dalen attmed fjellet mitt skal fyllast , for dalen mellom fjella skal nå heilt til Asal . Og de skal røma som de rømde for jordskjelvet i dei dagar Ussia var konge i Juda . Då skal Herren min Gud koma og alle heilage vera med han .
38014006	Den dagen skal det henda at ljoset kverv , og dei herlege himmelljosa sloknar .
38014007	Så skal det vera ein einaste dag — Herren kjenner han — og ikkje dag som skifter med natt ; om kvelden skal det vera ljost .
38014008	Den dagen skal det henda at det renn levande vatn ut frå Jerusalem , den eine halvparten til havet i aust og den andre halvparten til havet i vest . Såleis skal det vera både sommar og vinter .
38014009	Då skal Herren vera konge over heile jorda . Den dagen skal Herren vera éin og namnet hans det einaste .
38014010	Heile landet skal verta som Araba-sletta , frå Geba til Rimmon , sør for Jerusalem . Men byen skal liggja høgt på sin stad , frå Benjamins-porten til den staden der den gamle porten var , til Hjørneporten og Hananel-tårnet , heilt til vinpressene åt kongen .
38014011	Der skal det bu folk . Det skal ikkje vera noka bannlysing meir . Jerusalem skal liggja trygt .
38014012	Dette er den plaga Herren vil senda over alle dei folka som går til strid mot Jerusalem : Kjøtet skal rotna på dei medan dei enno står på føtene . Augo skal rotna i holene sine og tunga rotna i munnen — på dei .
38014013	Den dagen skal det henda at Herren lèt det koma ei stor vilske over dei , så dei fer på kvarandre og lyfter hand mot kvarandre .
38014014	Ja , Juda skal strida mot Jerusalem . Og rikdomen frå alle folkeslaga rundt ikring skal samlast inn , gull og sølv og klede i store mengder .
38014015	Ei slik plage skal òg koma over hestar , muldyr , kamelar , esel og alle andre dyr som er i leirane deira .
38014016	Alle som vert att av alle dei folkeslag som dreg imot Jerusalem , skal år etter år fara opp og bøya seg og tilbe Kongen , Herren , Allhærs Gud , og høgtida lauvhyttehelga .
38014017	Men om ei av ættene på jorda ikkje fer opp til Jerusalem og tilbed Kongen , Herren , Allhærs Gud , skal det ikkje koma regn over henne .
38014018	Og om egyptarætta ikkje fer opp og ikkje kjem , skal det heller ikkje koma regn over henne , men derimot den plaga Herren lèt koma over dei folkeslaga som ikkje fer opp og høgtidar lauvhyttehelga .
38014019	Dette skal vera straffa for egyptarane og alle dei folkeslag som ikkje fer opp og høgtidar lauvhyttehelga .
38014020	Den dagen skal det stå « Helga til Herren » på bjøllene åt hestane ; og grytene i Herrens hus skal vera som offerskålene framfor altaret .
38014021	Kvar einaste gryte i Jerusalem og Juda skal vera helga til Herren , Allhærs Gud , og alle som ofrar , skal koma og ta av dei og koka i dei . Den dagen skal det ikkje lenger vera nokon som driv handel i huset åt Herren , Allhærs Gud .
39001001	Domsord . Dette er Herrens ord til Israel ved Malaki .
39001002	« Eg har dykk kjær , » — seier Herren . Men de spør : « Korleis har du synt at du har oss kjær ? » « Var ikkje Esau — bror til Jakob ? » lyder ordet frå Herren . « Likevel hadde eg Jakob kjær ,
39001003	men Esau hadde eg uvilje mot . Eg gjorde fjella hans til ei audn , arvelandet hans til ei villmark — for sjakalar . »
39001004	Når edomittane seier : « Vi er knuste , men vil byggja opp att — det som seig i røys , » då seier Herren , Allhærs Gud : « Lat dei byggja , — men eg riv ned . Dei skal kallast — det gudlause landet og folket som Herren — for alltid er harm på . »
39001005	De skal sjå det med eigne augo — og seia : « Herrens velde — når ut over Israels grenser . »
39001006	Ein son ærar far sin , og ein træl har age — for herren sin . Men er eg far , — kvar er då mi ære , og er eg herre , — kvar er då agen for meg ? seier Herren , Allhærs Gud , — til dykk , de prestar — som vanvørder mitt namn . De spør : « Korleis vanvørder vi — ditt namn ? »
39001007	Jau , de ber fram urein mat — på mitt altar . De spør : « Korleis har vi krenkt — din reinleik ? » Jau , de seier : « Herrens bord — er lite å vørda . »
39001008	Når de vil ofra eit blindt dyr , er ikkje det gale ? Når de kjem med eit dyr — som er halt eller sjukt , er ikkje det gale ? Kom med slikt — til statthaldaren din ! Trur du han vil synast om deg eller ta vel imot deg ? seier Herren , Allhærs Gud .
39001009	Men no , — prøv å vinna Guds velvilje , så han kan vera nådig mot oss . Når de har gjort slikt , kan han då syna godhug — for dykk ? seier Herren , Allhærs Gud .
39001010	Om det berre fanst nokon — mellom dykk som ville stengja — tempeldørene , så de ikkje til fåfengs — kveikjer eld på mitt altar . Eg har ingen hugnad i dykk , seier Herren , Allhærs Gud , og vil ikkje ha dei offergåvene som de ber fram .
39001011	Frå lengst i aust til lengst i vest er mitt namn stort — mellom folkeslaga . Alle stader — brenner dei reine offer som dei ber fram for meg ; for mitt namn er stort — mellom folkeslaga , seier Herren , Allhærs Gud .
39001012	Men de vanhelgar mitt namn når de seier — at Herrens bord er ureint , og at maten på det — er ring frukt .
39001013	De tenkjer : « Å , for eit strev ! » og blæs åt det , seier Herren , — Allhærs Gud . De kjem med dyr som er røva , og med dyr som er halte — eller sjuke , når de ber fram offergåver . Skulle eg ha hugnad i slike gåver frå dykk ? — seier Herren .
39001014	Forbanna vere den — som fer med svik , som har eit hanndyr — i buskapen og lovar å gje det til Herren , men i staden ofrar eit dyr — som er skadt . For eg er ein stor konge , seier Herren , Allhærs Gud , mellom folkeslaga — står det age av mitt namn .
39002001	Og no , prestar , kjem dette bodet til dykk :
39002002	Vil de ikkje høyra og ikkje leggja dykk dette — på hjarta , så de ærar mitt namn , seier Herren , Allhærs Gud , så sender eg forbanning — mot dykk . Eg gjer di velsigning om — til forbanning , ja , eg gjer henne til forbanning fordi de ikkje tek dette — til hjarta .
39002003	Sjå , eg vil truga ætta dykkar . Avfall av offerdyr — etter høgtidene dykkar kastar eg i andletet på dykk , og med det skal de berast bort .
39002004	Då skal de skjøna at det er eg som har sendt dykk dette bodet , så mi pakt med Levi — kan stå ved lag , seier Herren , Allhærs Gud .
39002005	Mi pakt med han — gav liv og fred , og det gav eg han — så han skulle ottast . Han ottast meg — og hadde age for mitt namn .
39002006	Påliteleg rettleiing — var i hans munn , og det fanst ikkje svik — på hans lipper . Han ferdast med meg — i fred og rettferd og berga mange — frå syndeskuld .
39002007	For ein prests lipper — tek vare på kunnskap , frå hans munn — skal folk be om rettleiing , for han er sendebod — frå Herren , Allhærs Gud .
39002008	Men de har vike av frå vegen og fått mange til å falla med den rettleiing — de har gjeve . Levi-pakta har de brote , seier Herren , Allhærs Gud .
39002009	Difor har eg gjort dykk — vanvørde og små for heile folket , for de aktar ikkje — på mine vegar , men gjer skil på folk når de gjev rettleiing — om min vilje .
39002010	Har vi ikkje alle same far , den eine Gud — som har skapt oss ? Kvifor er vi då trulause — mot kvarandre og vanhelgar våre fedrars pakt ?
39002011	Juda har bore seg trulaust åt , stygge ting har dei gjort i Israel og Jerusalem . Ja , Juda har vanhelga den heilagdomen — Herren elskar , og gift seg med ei kvinne som dyrkar framande gudar .
39002012	Gjev Herren må rydja ut — or Jakobs telt kvar ætling av den — som gjer slikt , jamvel om han ber fram — offergåver til Herren , Allhærs Gud .
39002013	Og dette er det andre de gjer : De dekkjer Herrens altar med tårer , gråt og sukkar . Men han vil ikkje lenger sjå — på gåva eller ta imot dykkar offer — med glede .
39002014	Og de spør : « Kvifor ? » Fordi Herren er vitne i saka mellom deg — og din ungdoms kone . Du har vore utru mot henne , endå ho er ektemaken din som du er bunden til med pakt .
39002015	Er det ikkje éin — som har skapt henne både med lekam og ånd ? Og kva vil så den eine ha ? Born som høyrer Gud til . Så akta dykk vel i sjel og hug ! Ver ikkje utru — mot din ungdoms kone !
39002016	Eg vil ikkje vita av skilsmål , seier Herren , Israels Gud , og at nokon sveiper — sin klednad med valdsferd , seier Herren , Allhærs Gud . Så akta dykk vel i sjel og hug at de ikkje er trulause .
39002017	De har trøytta Herren — med orda dykkar . De spør : « Kva er det — vi har trøytta han med ? » De seier at alle som gjer vondt , er gode i Herrens augo , ja , at han har hugnad i dei . Eller de spør : « Kvar er Gud som dømer ? »
39003001	Sjå , eg sender — min bodberar , han skal rydja vegen — for meg . Brått kjem han til sitt tempel , Herren som de leitar etter . Sjå han kjem , — engelen for pakta som de stundar etter , seier Herren , Allhærs Gud .
39003002	Men kven kan tola — den dagen han kjem , kven kan stå seg — når han syner seg ? For han er lik elden — som smeltaren brukar , lik luten — som vaskarane reinsar med .
39003003	Han skal sitja — og smelta og reinsa sølvet . Han skal reinsa levittane , reinsa dei som gull og sølv , så dei kan bera fram for Herren offergåver på rett vis .
39003004	Då skal Herren gleda seg over offergåvene — frå Juda og Jerusalem som i eldgamle dagar , — i framfarne år .
39003005	Eg kjem til dykk og held dom . Eg skundar meg å vera vitne mot dei som driv — med trolldom , mot dei som bryt ekteskapet , mot dei som gjer rang eid , og mot dei som held att løna — for leigekaren , er harde med enkjer — og farlause og rengjer retten — for innflyttaren , men ikkje har age for meg , seier Herren , Allhærs Gud .
39003006	Eg , Herren , — har ikkje forandra meg , og de , Jakobs søner , — er støtt dei same .
39003007	Heilt frå dykkar fedrars tid har de vike av — frå mine føresegner og ikkje halde dei . Vend tilbake til meg , så skal eg venda meg til dykk , seier Herren , Allhærs Gud . Men de spør : « Korleis — skal vi venda tilbake ? »
39003008	Kan eit menneske røva noko — frå Gud ? For de svik meg , — men spør likevel : « Kva er det vi har røva — frå deg ? » Tienda og avgiftene !
39003009	Forbanning kviler over dykk — som svik meg , det gjeld heile folket .
39003010	Kom med heile tienda — til forrådshuset , så det kan finnast mat — i mitt hus , og prøv meg på denne måten , seier Herren , Allhærs Gud . Då skal eg opna — himmelens luker og renna ut over dykk velsigning i rikt mål .
39003011	Eg vil skræma grashoppene — bort frå dykk , så dei ikkje øydelegg grøda — på marka ; frukta skal ikkje slå feil på vintrea i hagen , seier Herren , Allhærs Gud .
39003012	Då skal alle folkeslag — prisa dykk sæle , for då har de eit ynskeland , seier Herren , Allhærs Gud .
39003013	De talar harde ord mot meg , — seier Herren . Og likevel spør de : « Kva er det vi har sagt — mot deg ? »
39003014	De seier : « Det er fåfengt å dyrka Gud . Kva vinning har vi hatt av at vi retta oss etter det — han har fastsett , og gjekk botskledde — for Herren , Allhærs Gud ?
39003015	Men no vil vi prisa — dei frekke sæle , for dei gjer det vonde , — men det går dei vel , dei freistar Gud — og slepp likevel unna . »
39003016	Dei som har age for Herren , — tala då saman , og Herren lydde etter — og høyrde kva dei sa . Hjå han vart det skrive — ei minnebok om dei som ottast Herren — og ærar hans namn .
39003017	Den dagen eg gjer mitt verk , seier Herren , Allhærs Gud , skal dei vera min eigedom , og eg vil vera mild mot dei , liksom ein mann er mild mot son sin som tener han .
39003018	Då skal de atter sjå skil på rettferdige og gudlause , på dei som dyrkar Gud , og dei som ikkje dyrkar han .
39004001	Sjå , dagen kjem , — han brenn som ein omn . Alle frekke og gudlause skal då vera som halm , og dagen som kjem , — skal brenna dei opp , seier Herren , Allhærs Gud , så korkje rot eller grein vert att .
39004002	Men for dykk — som har age for mitt namn , skal rettferdssola renna med lækjedom — under sine venger . De skal gå ut og kjæta dykk — som kalvar når dei slepp or fjøset .
39004003	Då skal de trakka ned — dei gudlause , dei skal vera som støv — under sólane dykkar den dagen eg gjer mitt verk , seier Herren , Allhærs Gud .
39004004	Kom i hug lova åt Moses , — tenaren min , den eg gav han på Horeb — for heile Israel , både føresegner — og domsreglar .
39004005	Sjå , eg sender profeten Elia — til dykk før Herrens dag kjem , — den store og skræmande .
39004006	Han skal venda fedrehjarto — til borna og barnehjarto til fedrane , så eg ikkje skal koma — og bannstøyta landet .
40001001	Dette er ættetavla åt Jesus Kristus , Davids son og Abrahams son :
40001002	Abraham fekk sonen Isak , Isak fekk Jakob , Jakob vart far til Juda og brørne hans .
40001003	Juda fekk sønene Peres og Serah med Tamar . Peres fekk sonen Hesron , Hesron fekk Aram ,
40001004	Aram fekk Amminadab , Amminadab fekk Naksjon , Naksjon fekk Salma ;
40001005	Salma fekk sonen Boas med Rahab , Boas fekk sonen Obed med Rut , Obed fekk Isai ,
40001006	og Isai var far til kong David . David fekk sonen Salomo med kona til Uria ,
40001007	Salomo fekk sonen Rehabeam , Rehabeam fekk Abia , Abia fekk Asa ,
40001008	Asa fekk Josjafat , Josjafat fekk Joram , Joram fekk Ussia ,
40001009	Ussia fekk Jotam , Jotam fekk Akas , Akas fekk Hiskia ,
40001010	Hiskia fekk Manasse , Manasse fekk Amon , Amon fekk Josjia ,
40001011	og Josjia vart far til Jojakin og brørne hans ; det var på den tid då folket vart bortført til Babylon .
40001012	Etter at dei vart førte til Babylon , fekk Jojakin sonen Sjealtiel , Sjealtiel fekk Serubabel ,
40001013	Serubabel fekk Abiud , Abiud fekk Eljakim , Eljakim fekk Asor ,
40001014	Asor fekk Sadok , Sadok fekk Akim , Akim fekk Eliud ,
40001015	Eliud fekk Elasar , Elasar fekk Mattan , Mattan fekk Jakob ,
40001016	og Jakob var far til Josef , mannen til Maria . Ho fødde Jesus , han som vert kalla Kristus .
40001017	Såleis er det i alt fjorten ættleder frå Abraham til David , fjorten ættleder frå David til Babylon-ferda , og fjorten ættleder frå Babylon-ferda fram til Kristus .
40001018	Då Jesus Kristus vart fødd , gjekk det såleis til : Mor hans , Maria , var trulova med Josef ; men før dei kom saman , synte det seg at ho var med barn , ved Den Heilage Ande .
40001019	Josef , festarmannen hennar , var ein rett-tenkt mann og ville ikkje føra skam over henne ; han sette seg føre å skiljast frå henne så stilt han kunne .
40001020	Medan han no tenkte på dette , synte ein engel frå Herren seg for han i ein draum og sa : « Josef , Davids son ! Ver ikkje redd å ta Maria heim til deg som kona di . For barnet som er avla i henne , er av Den Heilage Ande .
40001021	Ho skal få ein son , og du skal kalla han Jesus , for han skal frelsa folket sitt frå syndene deira . »
40001022	Alt dette hende så det skulle oppfyllast , det Herren har tala gjennom profeten :
40001023	Sjå , møya skal verta med barn — og føda ein son , og han skal kallast Immanuel — det tyder : Gud med oss .
40001024	Då Josef vakna or svevnen , gjorde han som Herrens engel hadde sagt til han , og tok brura si heim til seg .
40001025	Men han levde ikkje saman med henne før ho hadde fått sonen sin ; honom kalla han Jesus .
40002001	Det var i Betlehem i Judea Jesus vart fødd , medan Herodes var konge . Då kom det nokre vismenn frå Austerland til Jerusalem
40002002	og spurde : « Kvar er den jødekongen som nett er fødd ? Vi såg stjerna hans då ho synte seg i dagsranda , og no er vi komne og vil hylla han . »
40002003	Då kong Herodes fekk høyra det , vart han svært uroleg , og heile Jerusalem med han .
40002004	Han kalla saman alle overprestane og dei skriftlærde i folket , og spurde dei kvar Messias skulle verta fødd .
40002005	« I Betlehem i Judea , » svara dei , « for så står det skrive hjå profeten :
40002006	Du Betlehem i Juda land er så visst ikkje den ringaste — av fyrstane i Juda . Frå deg skal det koma — ein hovding , som skal vera hyrding for Israel , — folket mitt . »
40002007	Då kalla Herodes vismennene til seg i løynd og spurde dei nøye ut om tida då stjerna hadde synt seg
40002008	Så sende han dei til Betlehem og sa : « Gå og spør dykk føre om dette barnet . Og når de har funne det , så sei frå til meg , så eg òg kan koma og hylla det . »
40002009	Då dei hadde høyrt på kongen , tok dei i veg . Og sjå , stjerna som dei hadde sett koma opp , fór føre dei heilt til ho vart ståande over staden der barnet var .
40002010	Då dei såg stjerna , vart dei overlag glade .
40002011	Dei gjekk inn i huset og fann barnet hjå mora , Maria . Og dei fall på kne og hylla det . Så opna dei skrina sine og bar fram gåver til barnet : gull , røykjelse og myrra .
40002012	Men Gud varsla dei i ein draum at dei ikkje måtte fara attende til Herodes , og dei tok ein annan veg heim att til landet sitt .
40002013	Då dei var farne , synte Herrens engel seg for Josef i ein draum og sa : « Stå opp , ta barnet og mora med deg og røm til Egypt , og ver der til eg seier frå ! For Herodes kjem til å leita etter barnet og vil drepa det . »
40002014	Han stod opp , og same natta tok han barnet og mora og fór til Egypt ,
40002015	og der vart han verande til Herodes døydde . Såleis skulle det oppfyllast , det ordet Herren har tala gjennom profeten : Frå Egypt kalla eg son min .
40002016	Då Herodes skjøna at vismennene hadde narra han , vart han brennande harm . Han sende ut folk og lét dei drepa alle guteborn i Betlehem og grannelaget , dei som var to år eller yngre ; dette var i samsvar med det han hadde fått vita av vismennene om tida .
40002017	Då vart det oppfylt , det ordet som profeten Jeremia har tala :
40002018	Det høyrdest eit rop — i Rama , gråt og høg klage ; Rakel gret over borna sine og ansa ikkje trøystarord . For borte er dei .
40002019	Etter at Herodes var død , synte Herrens engel seg i ein draum for Josef i Egypt
40002020	og sa : « Stå opp , ta barnet og mora og far til Israels-landet ! For no er dei borte , dei som ville ta livet av barnet . »
40002021	Då stod han opp , tok barnet og mora og fór til Israels-landet .
40002022	Men då han fekk høyra at Arkelaus hadde vorte konge i Judea etter Herodes , far sin , torde han ikkje fara dit . Han vart varsla i ein draum og drog til Galilea .
40002023	Då han kom dit , busette han seg i ein by som heiter Nasaret . Såleis skulle det oppfyllast , det profetane hadde sagt , at han skulle kallast nasarear .
40003001	På den tid steig døyparen Johannes fram i øydemarka i Judea og forkynte :
40003002	« Vend om , for himmelriket er nær ! »
40003003	Det er om han profeten Jesaja talar når han seier : Ei røyst ropar i øydemarka : Ryd veg for Herren , gjer stigane hans rette !
40003004	Johannes gjekk i ei kappe av kamelhår og hadde eit lerbelte om livet , og maten hans var grashopper og vill honning .
40003005	Folk drog ut til han , frå Jerusalem og heile Judea og landet attmed Jordan .
40003006	Og han døypte dei i Jordan-elva , medan dei sanna syndene sine .
40003007	Men då han såg at mange farisearar og saddukearar kom og ville verta døypte , sa han til dei : « Ormeyngel ! Kven har lært dykk korleis de skal sleppa unna den vreidedomen som skal koma ?
40003008	Så ber då frukt som svarar til omvendinga .
40003009	Og tru ikkje at de kan seia : Vi har Abraham til far . For eg seier dykk : Gud kan reisa opp born for Abraham av desse steinane .
40003010	Øksa ligg alt innmed rota på trea ; kvart tre som ikkje ber god frukt , vert hogge ned og kasta på elden .
40003011	Eg døyper dykk med vatn til omvending . Men han som kjem etter meg , er sterkare enn eg . Eg er ikkje eingong verdig til å ta av han sandalane . Han skal døypa dykk med Heilag Ande og eld .
40003012	Han har kasteskufla i handa og skal reinsa kornet på treskjevollen . Kveiten skal han samla i løa , men agnene skal han brenna opp med eld som aldri sloknar . »
40003013	Då kom Jesus frå Galilea til Jordan , til Johannes , og ville verta døypt av han .
40003014	Men Johannes ville hindra han og sa : « Eg treng dåp av deg , og så kjem du til meg ! »
40003015	Jesus svara : « Lat det no skje ! Dette må vi gjera for å oppfylla all rettferd . » Då gjorde Johannes som Jesus ville .
40003016	Med det same Jesus var døypt , steig han opp or vatnet . Og sjå , himmelen opna seg , og han såg Guds Ande koma dalande ned over seg som ei due .
40003017	Og det lydde ei røyst frå himmelen : « Dette er Son min , han som eg elskar , han som eg har hugnad i . »
40004001	Sidan førte Anden Jesus ut i øydemarka , så djevelen skulle freista han .
40004002	Han fasta i førti dagar og førti netter , og til slutt vart han svolten .
40004003	Då kom freistaren til han og sa : « Er du Guds Son , så sei at desse steinane skal verta til brød ! »
40004004	Jesus svara : « Det står skrive : Mennesket lever ikkje berre av brød , men av kvart ord som kjem frå Guds munn . »
40004005	Då tok djevelen han med seg til den heilage byen , sette han på det ytste hjørnet av tempelmuren
40004006	og sa : « Er du Guds Son , så kast deg utføre ! For det står skrive : Han skal gje englane sine — påbod om deg , og dei skal bera deg — på hendene , så du ikkje støyter foten — på nokon stein . »
40004007	Men Jesus svara : « Det står òg skrive : Du skal ikkje setja Herren din Gud på prøve . »
40004008	Så tok djevelen han med seg opp på eit svært høgt fjell og synte han alle verdsens rike og deira herlegdom
40004009	og sa : « Alt dette gjev eg deg om du fell ned og tilbed meg . »
40004010	Då sa Jesus til han : « Gå frå meg , Satan ! For det står skrive : Herren din Gud skal du tilbe , han og ingen annan — skal du tena . »
40004011	Då gjekk djevelen frå han , og englar kom og tente han .
40004012	Då Jesus fekk høyra at Johannes var sett i fengsel , drog han attende til Galilea .
40004013	Han flytte frå Nasaret og busette seg i Kapernaum ved Galilea-sjøen , i landet til Sebulon - og Naftali-ættene .
40004014	Såleis skulle det oppfyllast , det som er tala gjennom profeten Jesaja :
40004015	Du Sebulons og Naftalis land , som ligg langsmed sjøen , og landet austanfor Jordan , du Galilea , — som høyrer heidningar til :
40004016	Det folket som sat i mørker , har sett eit stort ljos . For dei som bur i dødens — skuggeland , har ljoset gått opp .
40004017	Frå den tid tok Jesus til å forkynna : « Vend om , for himmelriket er nær ! »
40004018	Ein gong Jesus gjekk langsmed Galilea-sjøen , fekk han sjå to brør : Simon , som vert kalla Peter , og Andreas , bror hans . Dei heldt på å kasta ei not i sjøen ; for dei var fiskarar .
40004019	Han sa til dei : « Fylg meg , så skal eg gjera dykk til menneskefiskarar ! »
40004020	Då gjekk dei beint ifrå nøtene sine og fylgde han .
40004021	Då Jesus kom lenger fram , fekk han sjå to andre brør : Jakob , son til Sebedeus , og Johannes , bror hans . Dei sat i båten saman med Sebedeus , far sin , og bøtte nøter . Jesus kalla dei ,
40004022	og med ein gong gjekk dei bort frå båten og far sin og fylgde han .
40004023	Sidan fór Jesus ikring i heile Galilea ; han lærte folket i synagogene deira , forkynte evangeliet om riket og lækte all sjukdom og vanhelse hjå dei .
40004024	Det gjekk gjetord om han over heile Syria ; og dei kom til han med alle som hadde vondt og leid av ymse sjukdomar og plager , både forgjorde , månesjuke og lame , og han lækte dei .
40004025	Ei stor folkemengd fylgde han , frå Galilea og Dekapolis , frå Jerusalem og Judea og frå bygdene austanfor Jordan .
40005001	Då Jesus såg folkehopen , gjekk han opp i fjellet . Der sette han seg , og læresveinane samla seg om han .
40005002	Då tok han til ords og lærte dei :
40005003	Sæle dei som er fattige — i seg sjølve , himmelriket er deira .
40005004	Sæle dei som syrgjer , dei skal verta trøysta .
40005005	Sæle dei tolsame , dei skal arva jorda .
40005006	Sæle dei som hungrar — og tyrstar etter rettferda , dei skal verta metta .
40005007	Sæle dei miskunnsame , dei skal få miskunn .
40005008	Sæle dei som er reine i hjarta , dei skal sjå Gud .
40005009	Sæle dei som skaper fred , dei skal kallast Guds born .
40005010	Sæle dei som vert forfylgde — for rettferd , himmelriket er deira .
40005011	Ja , sæle er de når folk for mi skuld spottar og forfylgjer dykk , lyg på dykk og talar vondt om dykk på alle vis .
40005012	Ver glade og fegne , for stor er løna dykkar i himmelen ! Sameleis forfylgde dei òg profetane før dykk .
40005013	De er saltet på jorda ! Men misser saltet si kraft , kan det då verta til salt att ? Det duger ikkje lenger til noko ; folk kastar det ut og trakkar det ned .
40005014	De er ljoset i verda ! Ein by som ligg på eit fjell , kan ikkje døljast .
40005015	Ingen kveikjer eit ljos og set det under eit kar , men i staken ; då lyser det for alle i huset .
40005016	Såleis skal ljoset dykkar lysa for folk , så dei kan sjå dei gode gjerningane dykkar og prisa Far dykkar i himmelen !
40005017	Tru ikkje at eg er komen for å oppheva lova eller profetane ! Eg er ikkje komen for å oppheva , men for å oppfylla .
40005018	Sanneleg , det seier eg dykk : Før himmel og jord forgår , skal ikkje den minste bokstav eller ein einaste prikk i lova forgå — før alt har hendt .
40005019	Om då nokon opphevar eit einaste av desse minste boda , og lærer menneska såleis , skal han reknast for den minste i himmelriket . Men den som held boda og lærer andre det , han skal vera stor i himmelriket .
40005020	Ja , det seier eg dykk : Er ikkje dykkar rettferd mykje større enn rettferda åt dei skriftlærde og farisearane , kjem de aldri inn i himmelriket .
40005021	De har høyrt det er sagt til fedrane : Du skal ikkje slå i hel . Den som slår i hel , skal koma for domstolen .
40005022	Men eg seier dykk : Den som vert sint på ein annan , skal koma for domstolen , og den som seier til ein annan : Din fåming , skal koma for Det høge rådet , og den som seier : Din gudlause narr , er skuldig til helvetes eld .
40005023	Når du går fram til altaret med offergåva di , og du der kjem i hug at ein annan har noko å klaga deg for ,
40005024	så lat gåva di liggja framfor altaret og gå fyrst og forlik deg med han . Kom så og ber fram offeret ditt !
40005025	Ver snar til å semjast med motparten din medan du enno er med han på vegen . Elles stemner han deg for domaren , og domaren gjev deg over til vaktmannen , og du vert kasta i fengsel .
40005026	Sanneleg , det seier eg deg : Du slepp ikkje ut att før du har betalt til siste øre .
40005027	De har høyrt det er sagt : Du skal ikkje bryta ekteskapet .
40005028	Men eg seier dykk : Den som ser på ei kvinne med lyst etter henne , han har alt gjort ekteskapsbrot med henne i hjarta sitt .
40005029	Om høgre auga ditt lokkar deg til synd , så riv det ut og kast det frå deg ! Det er betre for deg at du misser ein av lemene dine enn at heile lekamen vert kasta i helvete .
40005030	Og om høgre handa lokkar deg til synd , så hogg henne av og kast henne frå deg ! Det er betre for deg at du misser ein av lemene dine enn at heile lekamen kjem i helvete .
40005031	Det er sagt : Den som skil seg frå kona si , skal gje henne skilsmålsbrev .
40005032	Men eg seier dykk : Den som skil seg frå kona si av annan grunn enn hor , han valdar at andre bryt ekteskapet med henne . Og den som gifter seg med ei fråskild kvinne , bryt ekteskapet .
40005033	De har òg høyrt det er sagt til fedrane : Du skal ikkje sverja falskt , men halda det du med eid har lova for Herren .
40005034	Men eg seier dykk : De skal ikkje sverja i det heile , korkje ved himmelen , for det er Guds kongsstol ,
40005035	eller ved jorda , for det er fotbenken hans , eller ved Jerusalem , for det er byen til den store kongen .
40005036	Heller ikkje skal du sverja ved hovudet ditt ; for du kan ikkje gjera eit einaste hår kvitt eller svart .
40005037	Lat eit ja vera ja og eit nei vera nei ! Alt som er meir enn det , er av det vonde .
40005038	De har høyrt det er sagt : Auga for auga og tann for tann .
40005039	Men eg seier dykk : Set dykk ikkje imot den som gjer vondt mot dykk . Om nokon slår deg på høgre kinnet , så vend òg det andre til .
40005040	Vil nokon saksøkja deg og ta skjorta di , så lat han få kappa òg .
40005041	Tvingar nokon deg til å fylgja han ei mil , fylg han to .
40005042	Gjev den som bed deg , og snu deg ikkje frå den som vil låna av deg .
40005043	De har høyrt det er sagt : Du skal elska nesten din og hata fienden din .
40005044	Men eg seier dykk : Elska fiendane dykkar , velsigna dei som forbannar dykk , gjer vel mot dei som hatar dykk , og bed for dei som forfylgjer dykk ,
40005045	så de kan vera born åt Far dykkar i himmelen . For han lèt si sol skina over vonde og gode , og lèt det regna over rettferdige og urettferdige .
40005046	Om de elskar dei som elskar dykk , er det noko å løna dykk for ? Gjer ikkje tollarane det same ?
40005047	Og om de helsar venleg på dykkar eigne , kva stort gjer de då ? Gjer ikkje heidningane det same ?
40005048	Ver då fullkomne liksom Far dykkar i himmelen er fullkomen .
40006001	Akta dykk at de ikkje gjer dei gode gjerningane dykkar for augo på folk , så dei skal leggja merke til det . Då får de inga løn hjå Far dykkar i himmelen .
40006002	Når du gjev til dei fattige , så blås ikkje i basun om det , som hyklarane gjer i synagogene og på gatene , så folk skal rosa dei . Sanneleg , det seier eg dykk : Dei har alt fått si løn .
40006003	Men når du gjev ei gåve , så lat ikkje venstre handa di vita kva den høgre gjer .
40006004	Gjev gåva di i det dulde . Og Far din , som ser i det dulde , han skal løna deg .
40006005	Når de bed , så far ikkje åt som hyklarane . Dei vil helst stå i synagogene og på gatehjørna og be , så folk kan sjå det . Sanneleg , det seier eg dykk : Dei har alt fått si løn .
40006006	Men når du vil be , gå då inn i kammerset ditt og lat att døra , og bed til Far din som er i det dulde . Og Far din , som ser i det dulde , skal løna deg .
40006007	Når de bed , skal de ikkje ramsa opp ord som heidningane ; for dei trur at dei vert bønhøyrde berre dei brukar mange ord .
40006008	Gjer ikkje som dei ! Far dykkar veit kva de treng før de bed han om det .
40006009	Difor skal de be såleis : Fader vår , — du som er i himmelen ! Lat namnet ditt helgast .
40006010	Lat riket ditt koma . Lat viljen din råda på jorda — så som i himmelen .
40006011	Gjev oss i dag — vårt daglege brød .
40006012	Forlat oss vår skuld , som vi òg forlèt — våre skuldmenn .
40006013	Før oss ikkje ut i freisting , men frels oss frå det vonde . For riket er ditt , — og makta og æra i all æve . — Amen .
40006014	For om de tilgjev andre menneske den urett dei gjer mot dykk , så skal Far dykkar i himmelen tilgje dykk òg .
40006015	Men tilgjev de ikkje , skal heller ikkje Far dykkar tilgje den urett de gjer .
40006016	Når de fastar , skal de ikkje gjera dykk sturne som hyklarane ; dei skaper seg til , så folk skal sjå at dei fastar . Sanneleg , det seier eg dykk : Dei har alt fått si løn .
40006017	Men når du fastar , skal du salva hovudet og vaska andletet ,
40006018	så ingen ser at du fastar , utan Far din som er i det dulde . Og Far din , som ser i det dulde , han skal løna deg .
40006019	Samla dykk ikkje skattar på jorda , der mòl og makk øyder , og tjuvar bryt seg inn og stel .
40006020	Men samla dykk skattar i himmelen , der korkje mòl eller makk øyder og tjuvar ikkje bryt seg inn og stel .
40006021	For der skatten din er , der vil hjarta ditt òg vera .
40006022	Auga gjev lekamen ljos . Er auga ditt friskt , vert heile lekamen ljos .
40006023	Er auga ditt sjukt , vert heile lekamen mørk . Er no ljoset i deg mørker , kor djupt vert ikkje mørkret då !
40006024	Ingen kan tena to herrar . Han vil hata den eine og elska den andre , eller halda seg til den eine og vanvørda den andre . De kan ikkje tena både Gud og Mammon .
40006025	Difor seier eg dykk : Syt ikkje for livet dykkar , kva de skal eta og kva de skal drikka , eller for kroppen dykkar , kva de skal kle dykk med . Er ikkje livet meir enn maten og kroppen meir enn kleda ?
40006026	Sjå på fuglane under himmelen ! Dei sår ikkje , dei haustar ikkje og samlar ikkje i hus , men Far dykkar i himmelen føder dei likevel . Er ikkje de mykje meir enn dei ?
40006027	Kven av dykk kan med all si sut leggja ei einaste alen til livslengda si ?
40006028	Og kvifor syter de for kleda ? Sjå liljene på marka , korleis dei veks ! Dei arbeider ikkje og spinn ikkje ,
40006029	men eg seier dykk : Ikkje eingong Salomo i all sin herlegdom var kledd som ei av dei .
40006030	Når Gud såleis kler graset på marka , det som står i dag og vert kasta i omnen i morgon , kor mykje meir skal han ikkje då kle dykk , de lite truande !
40006031	Så må de ikkje syta og seia : Kva skal vi eta ? eller : Kva skal vi drikka ? eller : Kva skal vi kle oss med ?
40006032	For alt det spør heidningane etter ; men Far dykkar i himmelen veit at de treng alt dette .
40006033	Søk fyrst Guds rike og hans rettferd , så skal de få alt det andre attåt .
40006034	Så syt ikkje for morgondagen ; lat morgondagen syta for seg . Kvar dag har nok med si møde .
40007001	Døm ikkje , så de ikkje skal verta dømde !
40007002	For de skal dømast etter den domen de feller over andre , og det skal mælast opp til dykk med det målet de sjølve mæler med .
40007003	Kvifor ser du flisa i auga åt bror din , men bjelken i ditt eige auga vert du ikkje var ?
40007004	Eller korleis kan du seia til bror din : Lat meg ta flisa ut or auga ditt , når det er ein bjelke i ditt eige ?
40007005	Din hyklar ! Ta fyrst bjelken ut or ditt eige auga ! Då ser du klårt og kan ta flisa ut or auga på bror din .
40007006	Gjev ikkje hundane det som er heilagt , og kast ikkje perlene dykkar for svin . Dei kjem berre til å trakka dei ned og venda seg mot dykk og riva dykk sund .
40007007	Bed , så skal de få . Leita , så skal de finna . Banka på , så skal det verta opplate for dykk .
40007008	For kvar den som bed , han får ; og den som leitar , han finn ; og den som bankar på , for han vert det opplate .
40007009	Eller er det nokon av dykk som gjev son sin ein stein når han bed om brød ,
40007010	eller gjev han ein orm når han bed om ein fisk ?
40007011	Når no de som er vonde , veit å gje borna dykkar gode gåver , kor mykje meir skal ikkje då Far dykkar i himmelen gje gode gåver til dei som bed han !
40007012	Alt det de vil at andre skal gjera mot dykk , det skal de òg gjera mot dei . For så er lova og profetane .
40007013	Gå inn gjennom den tronge porten ! For vid er den porten og brei er den vegen som fører til fortaping , og mange er dei som går inn gjennom den .
40007014	Men trong er den porten og smal er den vegen som fører til livet , og få er dei som finn han .
40007015	Ta dykk i vare for dei falske profetane ! Dei kjem til dykk i saueham , men innvendig er dei grådige ulvar .
40007016	På fruktene skal de kjenna dei . Kan ein hausta druer av klunger eller fiken av tistlar ?
40007017	Eit godt tre ber god frukt , eit ringt tre ber ring frukt .
40007018	Eit godt tre kan ikkje bera ring frukt , og eit ringt tre kan ikkje bera god frukt .
40007019	Kvart tre som ikkje ber god frukt , vert hogge ned og kasta på elden .
40007020	Difor skal de kjenna dei på fruktene .
40007021	Ikkje alle som seier til meg : Herre , Herre ! skal koma inn i himmelriket , men dei som gjer det Far min i himmelen vil .
40007022	Den dagen skal mange seia til meg : Herre , Herre ! Har vi ikkje tala profetord i ditt namn , og drive ut vonde ånder i ditt namn , og gjort mange mektige gjerningar i ditt namn ?
40007023	Då skal eg seia dei beint ut : Eg har aldri kjent dykk . Gå bort frå meg , de som gjer urett !
40007024	Den som høyrer desse orda mine og gjer etter dei , han er lik ein klok mann som bygde huset sitt på fjell .
40007025	Regnet silte , elvane fløymde , og vindane bles og slo mot huset . Men det fall ikkje , for det var tufta på fjell .
40007026	Men den som høyrer desse orda mine , og ikkje gjer etter dei , han er lik ein uvitug mann som bygde huset sitt på sand .
40007027	Regnet silte , elvane fløymde , og vindane bles og slo mot huset . Då fall det , og fallet var stort .
40007028	Då Jesus hadde halde denne talen , var folket fulle av undring over læra hans .
40007029	For han lærte dei med mynde , og ikkje som deira skriftlærde .
40008001	Så gjekk Jesus ned frå fjellet , og mykje folk fylgde han .
40008002	Då kom det ein mann som var spedalsk , kasta seg ned for han og sa : « Herre , om du vil , kan du gjera meg rein . »
40008003	Jesus rette ut handa , tok bortpå han og sa : « Eg vil , vert rein ! » Og med det same vart han reinsa for sjukdomen sin .
40008004	Då sa Jesus til han : « Sei ikkje dette til nokon , men gå og vis deg for presten og ber fram det offeret som Moses har gjeve påbod om . Det skal vera eit vitnemål for dei . »
40008005	Då Jesus gjekk inn i Kapernaum , kom det ein offiser til han og bad om hjelp :
40008006	« Herre , » sa han , « tenaren min ligg lam heime og lid vondt . »
40008007	Jesus sa : « Eg skal koma og lækja han . »
40008008	« Herre , » svara offiseren , « eg er ikkje verdig til at du stig inn under mitt tak . Men sei berre eit ord , så vert guten min god att .
40008009	For eg må sjølv lyda dei som er over meg , og eg har soldatar under meg . Seier eg til ein av dei : Gå ! så går han , og til ein annan : Kom ! så kjem han , og til tenaren min : Gjer dette ! så gjer han det . »
40008010	Då Jesus høyrde det , undra han seg og sa til dei som fylgde han : « Sanneleg , det seier eg dykk : Ikkje eingong i Israel har eg funne så stor ei tru .
40008011	Og det skal de vita : Mange skal koma frå aust og frå vest og sitja til bords med Abraham og Isak og Jakob i himmelriket .
40008012	Men arvingane til riket skal kastast ut i mørkret utanfor , der dei græt og skjer tenner . »
40008013	Og Jesus sa til offiseren : « Gå heim ! Det skal verta som du trudde . » Og tenaren vart frisk i same stunda .
40008014	Då Jesus kom heim til Peter , fekk han sjå at vermor hans låg sjuk og hadde feber .
40008015	Han tok henne i handa ; då gav feberen seg , og ho stod opp og stelte for han .
40008016	Om kvelden kom dei til han med mange som var forgjorde av vonde ånder . Han dreiv ut åndene med eit ord , og lækte alle som var sjuke .
40008017	Såleis skulle det oppfyllast , det som er tala ved profeten Jesaja : Han tok bort våre plager og bar våre sjukdomar .
40008018	Då Jesus såg alt folket som hadde samla seg ikring han , sa han til læresveinane : « Lat oss fara over til hi sida av sjøen . »
40008019	Ein skriftlærd kom til han og sa : « Meister , eg vil fylgja deg kvar du går . »
40008020	Jesus svara : « Revane har hi , og fuglane under himmelen har reir , men Menneskesonen har ikkje noko han kan kvila hovudet sitt på . »
40008021	Ein annan , ein av læresveinane , sa til han : « Herre , lat meg fyrst få gå heim og gravleggja far min . »
40008022	Men Jesus svara : « Fylg du meg , og lat dei døde gravleggja sine døde . »
40008023	Så gjekk han ut i båten , og læresveinane fylgde han .
40008024	Brått bles det opp til storm på sjøen , og bylgjene slo over båten . Men Jesus sov .
40008025	Då gjekk dei bort og vekte han og sa : « Herre , frels ! Vi går under ! »
40008026	Han svara : « Kvifor er de så redde ? Kor lite tru de har ! » Så reiste han seg og truga vinden og sjøen , og det vart blikande stilt .
40008027	Mennene undra seg og sa : « Kven er dette ? Både vind og sjø lyder han . »
40008028	Då Jesus kom over på hi sida , til Gadarenar-landet , møtte han to forgjorde menn som kom ut or gravholene . Dei var så ville at ingen kunne koma fram den vegen .
40008029	Dei sette i og ropa : « Kva har du med oss å gjera , du Guds Son ? Er du komen hit for å pina oss før tida ? »
40008030	Eit godt stykke der ifrå gjekk det ein stor svineflokk på beite .
40008031	Og dei vonde åndene bad han : « Driv du oss ut , så send oss inn i svineflokken . »
40008032	« Far av stad ! » sa Jesus . Og dei fór ut or mennene og inn i svina . Då sette heile flokken utfor eit stup og ned i sjøen , og der drukna dei .
40008033	Gjætarane rømde og sprang inn til byen . Der fortalde dei alt , og sa korleis det hadde gått med dei forgjorde .
40008034	Heile byen kom ut og ville møta Jesus . Og då dei fekk sjå han , bad dei han fara bort frå bygdene deira .
40009001	Så gjekk han ut i båten , sette over sjøen og kom til sin eigen by .
40009002	Der kom dei til han med ein mann som var lam og låg på ei båre . Då Jesus såg trua deira , sa han til den lame : « Ver frimodig , son , syndene dine er tilgjevne . »
40009003	Men nokre av dei skriftlærde tenkte med seg : « Denne mannen spottar Gud . »
40009004	Jesus visste kva dei tenkte , og sa : « Kvifor hyser de så vonde tankar i hjarta ?
40009005	Kva er lettast å seia : Syndene dine er tilgjevne , eller : Stå opp og gå ?
40009006	Men så de skal vita at Menneskesonen har makt på jorda til å tilgje synder » — og no seier han til den lame : « Stå opp , ta båra di og gå heim ! »
40009007	Då reiste mannen seg og gjekk heim .
40009008	Men då folket såg det , vart dei ottefulle og lova Gud , som hadde gjeve menneske slik makt .
40009009	Då Jesus gjekk lenger fram , fekk han sjå ein mann som sat på tollbua ; han heitte Matteus . Jesus sa til han : « Fylg meg ! » Då reiste han seg og fylgde han .
40009010	Ei tid etter var Jesus gjest heime hjå Matteus , og det kom mange tollarar og syndarar og sat til bords saman med Jesus og læresveinane hans .
40009011	Farisearane såg det og sa til læresveinane : « Kvifor et meisteren dykkar i lag med tollarar og syndarar ? »
40009012	Då Jesus høyrde det , sa han : « Det er ikkje dei friske som treng lækjar , men dei sjuke .
40009013	Gå og lær kva som ligg i det ordet : Det er miskunn eg vil ha og ikkje offer . Eg er ikkje komen for å kalla rettferdige , men syndarar . »
40009014	Då kom læresveinane åt Johannes til han og sa : « Både vi og farisearane fastar , kvifor fastar ikkje læresveinane dine ? »
40009015	Jesus svara : « Kan bryllaupsgjestene syrgja så lenge brudgomen er hjå dei ? Men det kjem ei tid då brudgomen vert teken frå dei ; då skal dei fasta !
40009016	Ingen set ein lapp av ukrympa ty på eit gamalt kledeplagg . For då riv bota med seg noko av plagget , og rifta vert større .
40009017	Heller ikkje fyller ein ny vin i gamle skinnsekker ; for då rivnar sekkene , vinen renn ut , og sekkene vert øydelagde . Nei , ny vin fyller ein i nye skinnsekker ; då held dei seg begge . »
40009018	Medan han tala til dei om dette , kom ein synagogeforstandar og fall på kne for han og sa : « Dotter mi er nett slokna ; men kom og legg handa di på henne , så vert ho levande att . »
40009019	Då reiste Jesus seg og gjekk med han , og læresveinane fylgde .
40009020	No var det ei kvinne der som hadde hatt blødingar i tolv år . Ho gjekk bort til Jesus attanfrå og tok i kanten på kappa hans .
40009021	For ho tenkte : « Kan eg berre få ta i kappa hans , så vert eg frisk . »
40009022	I det same snudde Jesus seg , og då han såg henne , sa han : « Ver frimodig , dotter ! Trua di har frelst deg . » Og kvinna vart god att i same stunda .
40009023	Då Jesus kom heim til synagogeforstandaren og fekk sjå fløytespelarane og den ståkande flokken , sa han :
40009024	« Gå ut ! Jenta er ikkje død ; ho søv . » Dei berre lo åt han .
40009025	Så snart alle var sende ut , gjekk han inn og tok jenta i handa , og ho reiste seg opp .
40009026	Gjetordet om dette kom ut over alle bygdene der ikring .
40009027	Då Jesus gjekk derifrå , fylgde to blinde etter han og ropa : « Miskunna deg over oss , du Davids son ! »
40009028	Og då han var komen i hus , gjekk dei blinde inn til han . « Trur de at eg kan gjera dette ? » spurde Jesus . « Ja , Herre , » svara dei .
40009029	Då tok han på augo deira og sa : « Det skal verta som de trur . »
40009030	Og med ein gong kunne dei sjå . Jesus tala strengt til dei og sa : « Sjå til at ingen får vita det . »
40009031	Men dei gjekk ut og fortalde om han i alle bygdene der .
40009032	Med det same dei var farne , kom det nokre til han med ein mållaus mann , som var forgjord av ei vond ånd .
40009033	Så snart den vonde ånda var driven ut , kunne den mållause tala . Folket undra seg og sa : « Aldri har slikt vore sett i Israel . »
40009034	Men farisearane sa : « Det er hovdingen over dei vonde åndene som hjelper han til å driva dei vonde åndene ut . » Apostlane og oppgåva deira
40009035	Jesus gjekk no ikring i alle byane og landsbyane . Han lærte folket i synagogene deira og forkynte evangeliet om riket og lækte all sjukdom og vanhelse .
40009036	Og då han såg alt folket , tykte han hjarteleg synd i dei ; for dei var forkomne og hjelpelause , som sauer utan hyrding .
40009037	Då sa han til læresveinane : « Grøda er stor , men onnefolka er få .
40009038	Bed då han som eig grøda , at han må senda ut arbeidsfolk til å hausta inn grøda si . »
40010001	Jesus kalla til seg dei tolv læresveinane sine og gav dei makt til å driva ut ureine ånder , og til å lækja all sjukdom og vanhelse .
40010002	Dette er namna på dei tolv apostlane : Fyrst Simon , han som vert kalla Peter , og Andreas , bror hans , så Jakob , son til Sebedeus , og Johannes , bror hans ,
40010003	så Filip og Bartolomeus , Tomas og tollaren Matteus , Jakob , son til Alfeus , og Taddeus ,
40010004	Simon Kananeus og Judas Iskariot , han som sveik han .
40010005	Desse tolv sende Jesus ut , og han baud dei : Ta ikkje vegen til heidningane , og gå ikkje inn i nokon av samaritanbyane !
40010006	Men gå til dei bortkomne sauene i Israels-folket .
40010007	Og kvar de kjem , skal de ropa ut : Himmelriket er nær !
40010008	Læk sjuke , vekk opp døde , gjer spedalske reine , og driv ut vonde ånder ! For inkje har de fått det , for inkje skal de gje det .
40010009	Ta ikkje med dykk gull eller sølv eller kopar i beltet ,
40010010	og heller ikkje ferdaskreppe , ikkje to kjortlar , ikkje skor og ikkje stav . For ein arbeidsmann er kosten sin verd .
40010011	Når de kjem til ein by eller landsby , så spør dykk føre kven som er verdig til å ta imot dykk ; hjå han skal de vera til de fer lenger .
40010012	Og når de kjem inn i huset , skal de helsa det med fred .
40010013	Er huset verdt det , skal freden kvila over det ; men er huset ikkje verdt det , skal freden venda attende til dykk .
40010014	Men er det nokon som ikkje vil ta imot dykk og ikkje vil høyra på bodskapen dykkar , då skal de gå bort frå det huset eller den byen og rista støvet av føtene .
40010015	Sanneleg , det seier eg dykk : På domedag skal Sodoma - og Gomorra-landet sleppa lettare enn den byen .
40010016	Sjå , eg sender dykk ut som sauer mellom ulvar . Ver kloke som ormar og godtrune som duer !
40010017	Ta dykk i vare for folk ! For dei skal gje dykk over til domstolane og piska dykk i synagogene .
40010018	Og de skal førast fram for landshovdingar og kongar for mi skuld og vitna for dei og for folkeslaga .
40010019	Men når dei dreg dykk for retten , så syt ikkje for korleis de skal tala eller kva de skal seia . Det de skal seia , skal de få i same stunda .
40010020	For det er ikkje de som talar ; det er Anden åt Far dykkar som talar gjennom dykk .
40010021	Bror skal senda bror i døden , og ein far barnet sitt , og born skal reisa seg mot foreldra sine og valda at dei døyr .
40010022	Og alle skal hata dykk for mitt namn skuld . Men den som held ut til enden , han skal verta frelst .
40010023	Men når dei forfylgjer dykk i ein by , så røm til ein annan ! Sanneleg , det seier eg dykk : De vert ikkje ferdige med byane i Israel før Menneskesonen kjem .
40010024	Ein læresvein står ikkje over meisteren sin , og ein tenar står ikkje over husbonden sin .
40010025	Det er nok for ein læresvein at han får det som meisteren , og for ein tenar at han får det som husbonden . Har dei kalla husbonden Beelsebul , kan då husfolket hans venta noko betre ?
40010026	Ver ikkje redde dei ! For ingenting er gøymt utan at det skal fram , og ingenting er løynt utan at det skal verta kjent .
40010027	Det eg seier dykk i mørkret , skal de tala i ljoset ; det som vert kviskra dykk i øyra , skal de ropa ut frå hustaka .
40010028	Ver ikkje redde dei som drep lekamen , men ikkje kan drepa sjela . Ottast heller han som kan tyna både sjel og lekam i helvete .
40010029	Sel dei ikkje to sporvar for eit par øre ? Men utan han som er Far dykkar , fell ikkje éin av dei til jorda .
40010030	Ja , kvart håret på hovudet dykkar er talt .
40010031	Så ver ikkje redde ! De er meir enn mange sporvar .
40010032	Den som kjennest ved meg for menneska , han skal eg òg kjennast ved for Far min i himmelen .
40010033	Men den som fornektar meg for menneska , han skal eg òg fornekta for Far min i himmelen .
40010034	Tru ikkje at eg er komen for å skapa fred på jorda . Eg er ikkje komen med fred , men med sverd .
40010035	Eg er komen for å setja skilje : Son står mot far , dotter mot mor , sonekone mot vermor ,
40010036	og ein manns husfolk — er hans fiendar .
40010037	Den som har far eller mor kjærare enn meg , er ikkje verd meg . Den som har son eller dotter kjærare enn meg , er ikkje verd meg .
40010038	Og den som ikkje tek krossen sin og fylgjer etter meg , er ikkje verd meg .
40010039	Den som vinn livet sitt , skal missa det . Men den som misser livet sitt for mi skuld , skal vinna det !
40010040	Den som tek imot dykk , tek imot meg ; og den som tek imot meg , tek imot han som har sendt meg .
40010041	Den som tek imot ein profet fordi han er profet , skal få ein profets løn , og den som tek imot ein rettferdig mann fordi han er rettferdig , skal få ein rettferdig manns løn .
40010042	Og den som gjev ein av desse små , om det så berre er ei skål kaldt vatn fordi han er læresvein — sanneleg , det seier eg dykk : Han skal ikkje missa si løn .
40011001	Då Jesus hadde sagt det han ville leggja dei tolv læresveinane sine på hjarta , fór han derifrå og tok til å læra og forkynna kring i byane .
40011002	Johannes , som sat i fengsel , fekk høyra om alt det Kristus gjorde . Han sende bod med læresveinane sine og spurde :
40011003	« Er du den som skal koma , eller skal vi venta ein annan ? »
40011004	Jesus svara : « Gå og fortel Johannes kva de høyrer og ser :
40011005	Blinde ser og lame går , spedalske vert reine og døve høyrer , døde står opp , og evangeliet vert forkynt for fattige ;
40011006	og sæl er den som ikkje støyter seg på meg ! »
40011007	Då dei var farne , tok Jesus til å tala til folket om Johannes : « Kvifor gjekk de ut i øydemarka ? Ville de sjå eit sevstrå som svagar i vinden ?
40011008	Nei ! Kvifor gjekk de dit ut ? Ville de sjå ein mann med fine klede ? Dei som går i fine klede , held til i kongsgardane .
40011009	Men kvifor gjekk de dit ut ? Ville de sjå ein profet ? Ja , eg seier dykk : Meir enn ein profet !
40011010	Det er om han dette er skrive : Sjå , eg sender min bodberar — føre deg , han skal rydja vegen for deg .
40011011	Sanneleg , det seier eg dykk : Aldri har det stått fram nokon større mellom dei som er fødde av kvinner , enn døyparen Johannes . Men jamvel den minste i himmelriket er større enn han .
40011012	Frå Johannes døyparens dagar og til no vert himmelriket storma , og dei som stormar det , riv det til seg .
40011013	For alle profetane og lova har profetert heilt til Johannes kom .
40011014	Og vil de tru det : Han er den Elia som skulle koma .
40011015	Den som har øyro , han høyre !
40011016	Men kva skal eg likna denne ætta med ? Ho er lik born som sit på torget og ropar til kvarandre :
40011017	Vi bles på fløyte for dykk , men de ville ikkje dansa . Vi song syrgjesongar , men de ville ikkje klaga .
40011018	For Johannes kom ; han korkje åt eller drakk , og folk seier : Han er forgjord .
40011019	Menneskesonen kom ; han både et og drikk , og dei seier : Sjå , for ein storetar og vindrikkar , og ven med tollarar og syndarar ! Men Visdomen har fått rett , det syner gjerningane hans . »
40011020	Så tok Jesus til å refsa dei byane der han hadde gjort dei fleste av sine mektige gjerningar , fordi folket ikkje hadde vendt om :
40011021	« Ve deg , Korasin ! Ve deg , Betsaida ! Hadde dei mektige gjerningane som er gjorde hjå dykk , vore gjorde i Tyrus og Sidon , hadde dei for lenge sidan vendt om og kledt seg i sekk og oske .
40011022	Men det seier eg dykk : På domedag skal Tyrus og Sidon sleppa lettare enn de .
40011023	Og du , Kapernaum , du som vil opphøgjast like til himmelen , til dødsriket skal du støytast ned ! Hadde dei mektige gjerningane som er gjorde hjå deg , vore gjorde i Sodoma , hadde byen stått til denne dag .
40011024	Men det seier eg dykk : På domedag skal det gå Sodoma-landet likare enn deg . »
40011025	På den tid tok Jesus til ords og sa : « Eg lovar deg , Far , Herre over himmel og jord , fordi du har løynt dette for vise og vituge , men openberra det for umyndige .
40011026	Ja , Far , for dette var din gode vilje .
40011027	Alt har Far min overgjeve til meg . Ingen kjenner Sonen utan Faderen , og ingen kjenner Faderen utan Sonen og den som Sonen vil openberra det for .
40011028	Kom til meg , alle de som slit og har tungt å bera ; eg vil gje dykk kvile !
40011029	Ta mitt åk på dykk og lær av meg , for eg er mild og mjuk i hjarta ; så skal de finna kvile for sjelene dykkar .
40011030	For mitt åk er godt , og mi bør er lett . »
40012001	På den tid hende det at Jesus gjekk gjennom ein kornåker på ein sabbat . Læresveinane hans var svoltne og tok til å riva av aks og eta .
40012002	Då farisearane såg det , sa dei til han : « Sjå , no gjer læresveinane dine noko som ingen har lov til å gjera på sabbaten ! »
40012003	Men han svara : « Har de ikkje lese kva David gjorde den gongen han og dei som var med han , vart svoltne ?
40012004	Han gjekk inn i Guds hus og åt skodebrøda , dei som korkje han eller mennene hans hadde lov til å eta , men berre prestane .
40012005	Eller har de ikkje lese i lova at prestane kvar sabbat krenkjer sabbaten i templet , og likevel er utan skuld ?
40012006	Og det seier eg dykk : Her er det som er større enn templet .
40012007	Hadde de skjøna kva som ligg i det ordet : Det er miskunn eg vil ha og ikkje offer , så hadde de ikkje dømt dei som er skuldlause .
40012008	For Menneskesonen er herre over sabbaten . »
40012009	Så gjekk han derifrå og kom inn i synagoga deira .
40012010	Der var det ein mann som hadde ei lam hand , og dei spurde Jesus : « Er det tillate å lækja på sabbaten ? » Dei ville ha noko å klaga han for .
40012011	Han svara : « Om ein av dykk hadde ein sau , og han datt i ei grøft på sabbaten , ville han ikkje då få tak i sauen og dra han opp ?
40012012	Kor mykje meir verdt er ikkje eit menneske enn ein sau ! Så er det då tillate å gjera godt på sabbaten . »
40012013	Og han sa til mannen : « Rett ut handa ! » Han så gjorde , og handa vart god som den andre .
40012014	Men farisearane gjekk ut og la planar om korleis dei skulle få rudt han or vegen .
40012015	Då Jesus fekk vita det , drog han derifrå . Mange fylgde han , og han lækte dei alle .
40012016	Men han baud dei strengt at dei ikkje måtte gjera han kjend .
40012017	Såleis skulle det oppfyllast , det som er tala gjennom profeten Jesaja :
40012018	Sjå , min tenar — som eg har valt ut , han som eg elskar — og har hugnad i ! Eg vil leggja min Ande på han , og han skal kunngjera — for folkeslaga det som rett er .
40012019	Han skal ikkje tretta — og ikkje ropa , og ingen skal høyra hans røyst — i gatene .
40012020	Han skal ikkje bryta — eit broste sev og ikkje sløkkja — ein rykande veik før han har ført retten — fram til siger .
40012021	Og til hans namn — skal folkeslaga setja si von .
40012022	Sidan kom dei til han med ein blind og mållaus mann som var forgjord . Jesus gjorde han god att , så han kunne både tala og sjå .
40012023	Alt folket vart frå seg av undring og sa : « Det skulle vel ikkje vera Davids-sonen ? »
40012024	Men då farisearane høyrde det , sa dei : « Han kunne ikkje driva ut dei vonde åndene om han ikkje fekk hjelp av Beelsebul , hovdingen deira . »
40012025	Men Jesus visste kva dei tenkte , og sa til dei : « Eit rike som ligg i strid med seg sjølv , kjem snart til å øydast ; og ein by eller ein heim som ligg i strid med seg sjølv , kan ikkje halda seg .
40012026	Om no Satan driv ut Satan , så er han komen i strid med seg sjølv . Korleis kan då riket hans halda seg ?
40012027	Er det Beelsebul som hjelper meg til å driva ut dei vonde åndene , kven får då dykkar eigne tilhengjarar hjelp frå når dei driv ut ånder ? Difor skal dei døma dykk .
40012028	Men er det ved Guds Ande eg driv ut dei vonde åndene , ja , då er Guds rike kome til dykk .
40012029	Eller kan nokon gå inn i huset til den sterke og røva det han eig , om han ikkje fyrst har bunde den sterke ? Då kan han plyndra huset hans .
40012030	Den som ikkje er med meg , er imot meg ; og den som ikkje samlar med meg , han spreier .
40012031	Difor seier eg dykk : All synd og spott skal menneska få tilgjeving for , men spott mot Anden skal ikkje tilgjevast .
40012032	Den som talar eit ord mot Menneskesonen , skal få tilgjeving . Men den som talar mot Den Heilage Ande , skal ikkje få tilgjeving , korkje i denne verda eller i den som kjem .
40012033	Anten er treet godt , og då er frukta òg god , eller treet er ringt , og då er frukta òg ring . Treet kjenner ein på frukta .
40012034	Ormeyngel ! Korleis kan de som er vonde , seia noko godt ? For det hjarta er fullt av , det talar munnen .
40012035	Eit godt menneske ber fram gode ting av det gode han gøymer på , eit vondt menneske ber fram vonde ting av det vonde han gøymer på .
40012036	Det seier eg dykk : Kvart gagnlaust ord som folk talar , skal dei svara for på domedag .
40012037	Ja , etter orda dine vert du frikjend , og etter orda dine vert du felt . »
40012038	Nokre skriftlærde og farisearar tok då til ords og sa : « Meister , vi ville gjerne sjå deg gjera eit teikn . »
40012039	Han svara : « Ei vond og utru ætt krev teikn , men ho skal ikkje få noko anna teikn enn Jona-teiknet .
40012040	For liksom Jona var tre dagar og tre netter i buken på den store fisken , såleis skal Menneskesonen vera tre dagar og tre netter i jord-djupet .
40012041	Folk frå Ninive skal stå fram i domen saman med denne ætta og føra klagemål mot henne . For dei vende om då Jona forkynte bodskapen sin . Og her er meir enn Jona .
40012042	Dronninga frå landet i sør skal stå fram i domen saman med denne ætta og føra klagemål mot henne . For ho kom heilt frå verdsens ende og ville høyra Salomos visdom . Og her er meir enn Salomo .
40012043	Når ei urein ånd fer ut or eit menneske , flakkar ho over vasslause vidder og leitar etter kvilestad , men finn ingen .
40012044	Då seier ho : Eg vil fara attende til huset mitt som eg flytte ifrå . Og når ho kjem att , finn ho det tomt , feia og fjelga .
40012045	Då fer ho av stad og får med seg sju andre ånder , verre enn ho sjølv , og dei flytter inn og slår seg til der . Og har det vore ille med det mennesket før , vert det verre no . Såleis kjem det òg til å gå med denne vonde ætta . »
40012046	Medan han heldt på å tala til folket , kom mor hans og brørne hans . Dei gav seg til utanfor og ville gjerne tala med han .
40012047	Då var det ein som sa til han : « Mor di og brørne dine står utanfor og vil tala med deg . »
40012048	Jesus svara han : « Kven er mor mi , og kven er brørne mine ? »
40012049	Så rette han ut handa mot læresveinane sine og sa : « Der er mor mi og brørne mine .
40012050	For den som gjer det Far min i himmelen vil , han er bror min og syster mi og mor mi . »
40013001	Same dagen gjekk Jesus ut or huset og sette seg nede ved sjøen .
40013002	Då samla det seg så mykje folk ikring han at han laut gå ut i ein båt og setja seg der , og alt folket stod på stranda .
40013003	Så tala han lenge til dei i likningar og sa : « Ein mann gjekk ut og skulle så .
40013004	Og då han sådde , fall noko attmed vegen , og fuglane kom og åt det opp .
40013005	Noko fall på steingrunn , der det var lite jord , og det rann snøgt opp fordi der var så grunt .
40013006	Men då sola steig , sveid det av og visna , for det hadde ikkje rot .
40013007	Noko fall mellom klunger , og klungeren voks opp og kjøvde det .
40013008	Men noko fall i god jord og gav grøde : noko hundre foll , noko seksti foll , noko tretti foll .
40013009	Den som har øyro , han høyre ! »
40013010	Då kom læresveinane til han og spurde : « Kvifor talar du til dei i likningar ? »
40013011	Han svara : « Dykk er det gjeve å kjenna løyndomane om himmelriket , men ikkje dei andre .
40013012	For den som har , han skal få og det i overflod ; men den som ikkje har , skal missa jamvel det han har .
40013013	Difor talar eg til dei i likningar . For om dei ser , så ser dei ikkje ; og om dei høyrer , så høyrer dei ikkje og skjønar ikkje .
40013014	På dei har det vorte oppfylt , dette profetordet av Jesaja : De skal høyra og høyra , — men ikkje skjøna , sjå og sjå , men ikkje skilja .
40013015	For hjarta åt dette folket — er hardt ; tungt høyrer dei med øyro , og augo har dei late att , så dei ikkje ser med augo , eller høyrer med øyro , eller skjønar med hjarta og vender om , så eg får lækja dei .
40013016	Men sæle er de , for de har augo som ser og øyro som høyrer .
40013017	Sanneleg , det seier eg dykk : Mange profetar og rettferdige har lengta etter å sjå det som de ser , men fekk ikkje sjå det , og høyra det som de høyrer , men fekk ikkje høyra det .
40013018	Så høyr no korleis likninga om såmannen skal tydast :
40013019	Kvar gong nokon høyrer ordet om riket og ikkje skjønar det , kjem den vonde og stel bort det som er sått i hjarta . Dette er den som vart sådd attmed vegen .
40013020	Den som vart sådd på steingrunn , er den som høyrer ordet og straks tek imot det med glede .
40013021	Men han har ikkje rot i seg og held ut berre ei stund . Når han møter trengsle eller forfylging for ordet skuld , fell han straks ifrå .
40013022	Den som vart sådd mellom klunger , er den som høyrer ordet ; men suta for dette livet og den svikefulle rikdomen kjøver ordet , så det ikkje ber frukt .
40013023	Men den som vart sådd i god jord , er den som høyrer ordet og skjønar det . Han gjev grøde : hundre foll , seksti foll eller tretti foll . »
40013024	Så sette han fram for dei ei anna likning og sa : « Himmelriket kan liknast med ein mann som hadde sått godt korn i åkeren sin .
40013025	Men medan folket sov , kom uvenen hans og sådde ugras i kveiten og gjekk sin veg .
40013026	Då no kornet voks opp og skaut aks , kom ugraset òg til synes .
40013027	Tenarane gjekk til husbonden og sa : Herre , sådde du ikkje godt korn i åkeren din ? Kvar kjem då ugraset frå ?
40013028	Det har ein uven gjort , svara han . Vil du vi skal gå og riva det opp ? spurde dei .
40013029	Nei , svara han , for då kjem de til å riva opp kveiten saman med ugraset .
40013030	Lat dei begge veksa med einannan til hausten . Og når skurdonna kjem , vil eg seia til onnefolka : Sank fyrst saman ugraset og bunta det i hop til å brennast , men kveiten skal de samla i løa mi . »
40013031	Ei likning til sette han fram : « Himmelriket er likt eit sennepsfrø som ein mann tok og sådde i åkeren sin .
40013032	Det er mindre enn alle andre frø , men når det har vakse opp , er det større enn andre hagevokstrar ; det vert til eit tre , og fuglane i lufta kjem og byggjer reir i greinene på det . »
40013033	Endå ei likning fortalde han dei : « Himmelriket er likt ein surdeig som ei kvinne tok og la inn i tre mål mjøl , til alt i hop var syrt . »
40013034	Alt dette sa Jesus til folket i likningar , og han tala ikkje til dei utan i likningar .
40013035	Såleis skulle det oppfyllast , det som er sagt ved profeten : Eg vil opna min munn — og tala i bilete , bera fram det — som har vore løynt frå verda vart til .
40013036	Så gjekk Jesus bort frå folket og inn i huset . Då kom læresveinane til han og sa : « Forklar oss likninga om ugraset i åkeren ! »
40013037	Han svara : « Den som sår det gode kornet , er Menneskesonen .
40013038	Åkeren er verda . Det gode kornet er dei som eig heime i riket , og ugraset er dei som høyrer den vonde til .
40013039	Uvenen som sådde ugraset , er djevelen . Skurden er enden på verda ; skurdfolket er englane .
40013040	Liksom ugraset vert sanka saman og brent , såleis skal det gå når enden på verda kjem :
40013041	Menneskesonen skal senda ut englane sine , og dei skal sanka saman og ta ut or riket hans alt som fører til fall og alle som gjer urett ,
40013042	og kasta dei i den gloande omnen , der dei græt og skjer tenner .
40013043	Då skal dei rettferdige skina som sola i riket åt Far sin . Den som har øyro , han høyre !
40013044	Himmelriket er likt ein skatt som var gøymd i ein åker . Ein mann fann skatten og gøymde han att , og glad som han var , gjekk han bort og selde alt det han åtte , og kjøpte åkeren .
40013045	Sameleis er himmelriket likt ein kjøpmann som leita etter vene perler .
40013046	Då han fann ei svært verdfull perle , gjekk han bort og selde alt det han åtte , og kjøpte henne .
40013047	Sameleis er himmelriket likt ei not som vert kasta i sjøen og fangar fisk av alle slag .
40013048	Når ho er full , dreg fiskarane henne opp på stranda . Så set dei seg ned og samlar den gode fisken i kjerald , men den ubrukelege kastar dei .
40013049	Såleis skal det gå når enden på verda kjem . Englane skal fara ut og skilja dei vonde frå dei rettferdige
40013050	og kasta dei vonde i den gloande omnen , der dei græt og skjer tenner .
40013051	Har de skjøna alt dette ? » « Ja , » svara dei .
40013052	Då sa han til dei : « Difor er kvar skriftlærd som har gått himmelriksskulen , lik ein husbond som hentar fram nytt og gamalt av det han har teke vare på . »
40013053	Då Jesus hadde fortalt desse likningane , fór han derifrå
40013054	og kom til heimstaden sin . Der lærte han folket i synagoga deira , så dei vart reint opp i undring og spurde : « Kvar har han fått visdomen sin frå , og korleis kan han gjera slike mektige gjerningar ?
40013055	Er ikkje dette son til tømmermannen ? Heiter ikkje mor hans Maria , og brørne hans Jakob og Josef og Simon og Judas ?
40013056	Og systrene hans , bur dei ikkje her alle saman ? Kvar har han vel alt dette frå ? »
40013057	Og dei støytte seg på han . Men Jesus sa til dei : « Ein profet vert ikkje vanvørd andre stader enn på heimstaden sin og hjå sine eigne . »
40013058	Og han gjorde ikkje mange mektige gjerningar der , fordi dei var så vantruande .
40014001	På den tid fekk fylkeskongen Herodes høyra gjetordet om Jesus .
40014002	Då sa han til mennene sine : « Det er døyparen Johannes . Han har stått opp frå dei døde ; difor er desse kreftene verksame i han . »
40014003	Herodes hadde teke Johannes og bunde han og kasta han i fengsel . Dette var Herodias skuld i ; ho var kona til Filip , bror hans .
40014004	For Johannes hadde sagt til Herodes : « Du har ikkje lov å ha henne til kone . »
40014005	Herodes ville helst ha drepe han , men han var redd folket ; for dei meinte at Johannes var ein profet .
40014006	Men då Herodes høgtida årmålsdagen sin , dansa dotter til Herodias for gjestene . Herodes tykte så vel om dette
40014007	at han med eid lova å gje henne kva ho så bad om .
40014008	Då fekk mora henne til å seia : « Gjev meg hovudet åt døyparen Johannes på eit fat . »
40014009	Kongen vart ille ved ; men fordi han hadde svore , og det medan gjestene høyrde på , baud han at ho skulle få det ,
40014010	og han sende folk som skulle halshogga Johannes i fengslet .
40014011	Så kom dei med hovudet hans på eit fat og gav det til jenta , og ho gjekk til mor si med det .
40014012	Men læresveinane hans kom og henta liket og gravla det ; sidan gjekk dei til Jesus og fortalde det som hadde hendt .
40014013	Då Jesus fekk høyra det , gjekk han ut i ein båt og drog derifrå til ein øydestad , så han kunne vera åleine . Men folk fekk spurt det , og dei kom etter han til fots frå byane .
40014014	Som han steig i land , fekk han sjå ein stor folkehop . Han tykte hjarteleg synd i dei og lækte dei som var sjuke .
40014015	Då det leid til kvelds , kom læresveinane til han og sa : « Det er audt her , og dagen lid . Send folket frå deg , så dei kan gå bort i landsbyane og kjøpa seg mat . »
40014016	« Dei treng ikkje gå herifrå , » sa Jesus , « gjev de dei mat ! »
40014017	« Vi har ikkje meir enn fem brød og to fiskar , » svara dei .
40014018	Då sa Jesus : « Kom hit til meg med det ! »
40014019	Så baud han folket setja seg i graset . Og han tok dei fem brøda og dei to fiskane , såg opp mot himmelen og bad takkebøna . Så braut han brødet og gav det til læresveinane , og læresveinane gav det til folket .
40014020	Og alle åt og vart mette . Etterpå samla dei opp dei stykka som var att , og det vart tolv fulle korger .
40014021	Dei som hadde ete , var ikring fem tusen menn forutan kvinner og born .
40014022	Straks etter fekk Jesus læresveinane til å gå i båten og fara føre over til hi sida , medan han bad farvel med folket .
40014023	Då han hadde gjort det , gjekk han opp i fjellet så han kunne vera for seg sjølv og be . Då kvelden kom , var han der åleine .
40014024	Båten var alt langt frå land og stridde hardt i bylgjene , for vinden var imot .
40014025	Men i den fjerde nattevakta kom han gåande mot dei på sjøen .
40014026	Og då læresveinane såg han gå på vatnet , vart dei forfærde . « Det er eit skrømt ! » sa dei , og var så redde at dei skreik .
40014027	Men i det same tala Jesus til dei : « Ver frimodige , det er eg . Ver ikkje redde ! »
40014028	Då sa Peter til han : « Herre , er det du , så sei at eg skal koma til deg på vatnet . »
40014029	« Kom ! » sa Jesus . Peter steig ut or båten og gjekk på vatnet , bort til Jesus .
40014030	Men då han såg kor hardt det bles , vart han redd og tok til å søkka . « Herre , frels meg ! » ropa han .
40014031	Med det same rette Jesus ut handa og greip han og sa : « Kor lite tru du har ! Kvifor tvila du ? »
40014032	Så steig dei opp i båten , og vinden la seg .
40014033	Men dei som var i båten , fall på kne for han og sa : « Du er sanneleg Guds Son ! »
40014034	Då dei kom over , la dei til lands i Gennesaret .
40014035	Folket der på staden kjende han att og sende bod kringom i heile grannelaget , og dei kom til han med alle som var sjuke .
40014036	Dei bad om at dei berre måtte få ta i kanten på kappa hans , og alle som gjorde det , vart friske .
40015001	Då kom det nokre farisearar og skriftlærde til Jesus frå Jerusalem og sa :
40015002	« Kvifor bryt læresveinane dine dei føresegnene vi har overteke frå dei gamle ? Dei vaskar ikkje hendene før dei et . »
40015003	« Og de , » svara Jesus , « kvifor bryt de Guds bod av omsyn til dei føresegnene de har overteke ?
40015004	For Gud har sagt : Æra far din og mor di , og : Den som talar vondord mot far sin eller mor si , skal døy .
40015005	Men de lærer : Den som seier til far sin eller mor si : Det eg skulle ha hjelpt deg med , skal vera ei gåve til templet —
40015006	han treng ikkje æra far sin eller mor si . Såleis har de gjort Guds bod om inkje av omsyn til dei føresegnene de har overteke .
40015007	De hyklarar ! Jesaja spådde rett om dykk då han sa :
40015008	Dette folket ærar meg — med lippene , men hjarta deira er langt borte — frå meg .
40015009	Dei dyrkar meg fåfengt , for det dei lærer , — er menneskebod . »
40015010	Så kalla han folket til seg og sa : « Høyr dette og skjøna det :
40015011	Det som kjem inn i munnen , gjer ikkje eit menneske ureint . Men det som går ut or munnen , det gjer mennesket ureint . »
40015012	Då gjekk læresveinane fram og sa til han : « Veit du at farisearane vart arge då dei høyrde dette ? »
40015013	Han svara : « Kvar plante som ikkje Far min i himmelen har sett , skal rivast opp med rot .
40015014	Bry dykk ikkje om dei ! Dei er blinde vegleiarar for blinde ; og når ein blind leier ein blind , fell dei begge i grøfta . »
40015015	Då tok Peter til ords og sa : « Forklar denne likninga for oss ! »
40015016	« Forstår de enno ingen ting , de heller ? » svara Jesus .
40015017	« Skjønar de ikkje at alt det som kjem inn i munnen , går ned i magen og ut att ?
40015018	Men det som går ut or munnen , kjem frå hjarta , og det gjer mennesket ureint .
40015019	For frå hjarta kjem vonde tankar , mord , ekteskapsbrot , hor , tjuveri , falskt vitnemål , spott .
40015020	Slikt gjer mennesket ureint . Men å eta med uvaska hender gjer ikkje eit menneske ureint . »
40015021	Så fór Jesus derifrå og tok vegen til landet kring Tyrus og Sidon .
40015022	Då kom det ei kanaaneisk kvinne frå desse bygdene og ropa : « Herre , du Davids son , miskunna deg over meg ! Dotter mi er ille plaga av ei vond ånd . »
40015023	Men han svara henne ikkje eit ord . Då gjekk læresveinane fram og bad han : « Gjer deg ferdig med henne ; ho ropar etter oss . »
40015024	Men han svara : « Eg er ikkje send til andre enn dei bortkomne sauene i Israels-folket . »
40015025	Då kom ho og kasta seg ned for han og sa : « Herre , hjelp meg ! »
40015026	Han svara : « Det er ikkje rett å ta brødet frå borna og kasta det til hundane . »
40015027	« Det er sant , Herre , » sa kvinna , « men hundane et då av dei bitane som fell frå bordet åt herrane deira . »
40015028	Då sa Jesus til henne : « Stor er trua di , kvinne . Det skal gå som du vil . » Og dottera vart god att i same stunda .
40015029	Jesus drog no lenger og kom til Galilea-sjøen ; han gjekk opp i fjellet og sette seg der .
40015030	Då kom folk til han i store flokkar . Dei hadde med seg lame , vanføre , blinde og mållause og mange andre , og la dei ned for føtene hans . Jesus lækte dei ,
40015031	og folket undra seg då dei fekk sjå at mållause tala , vanføre vart friske , lame gjekk og blinde fekk synet . Og dei lova Israels Gud .
40015032	Då kalla Jesus læresveinane til seg og sa : « Eg tykkjer hjarteleg synd i folket . No har dei alt vore hjå meg i tre dagar , og dei har ikkje noko å eta . La dei fara svoltne heim vil eg ikkje , for då kunne dei verta reint utmødde på vegen . »
40015033	Læresveinane svara : « Kvar kan vi få brød frå her i øydemarka til å metta så mykje folk ? »
40015034	« Kor mange brød har de ? » spurde Jesus . « Sju , » svara dei , « og nokre småfiskar . »
40015035	Då bad han folket setja seg på marka .
40015036	Så tok han dei sju brøda og fiskane , bad takkebøna , braut dei og gav det til læresveinane , og læresveinane gav det til folket .
40015037	Alle åt og vart mette . Etterpå samla dei opp det som var til overs , og fylte sju korger .
40015038	Dei som hadde ete , var fire tusen menn , forutan kvinner og born .
40015039	Sidan lét Jesus folket fara heim , og han steig i båten og sette over til grendene ved Magadan .
40016001	Då kom farisearane og saddukearane og bad han visa dei eit teikn frå himmelen ; dei ville setja han på prøve .
40016002	Men han svara : « Om kvelden seier de : Det vert godt ver , for himmelen er raud ,
40016003	og om morgonen : I dag vert det uver , for himmelen er raud og mørk . Det de ser på himmelen , veit de å tyda , men tidarteikna kan de ikkje tyda .
40016004	Ei vond og utru ætt krev teikn , men ho skal ikkje få anna teikn enn Jona-teiknet . » Dermed snudde han seg frå dei og drog bort .
40016005	Då dei fór over til den andre sida , gløymde læresveinane å ta brød med seg .
40016006	Jesus sa til dei : « Ta dykk i vare og akta dykk for surdeigen til farisearane og saddukearane . »
40016007	Dei tenkte på dette og sa til kvarandre : « Det er fordi vi ikkje har teke brød med oss . »
40016008	Men Jesus merka det og sa : « Kor lite tru de har ! Kvifor talar de om at de ikkje har brød ?
40016009	Skjønar de enno ingen ting ? Hugsar de ikkje dei fem brøda til dei fem tusen , og kor mange korger de då fekk att ?
40016010	Eller dei sju brøda til dei fire tusen , og kor mange korger de då fekk att ?
40016011	Korleis kan de tenkja at det var brød eg tala om ? Men ta dykk i vare for surdeigen til farisearane og saddukearane . »
40016012	Då skjøna dei at det ikkje var surdeig i brød dei skulle akta seg for , men læra til farisearane og saddukearane .
40016013	Då Jesus kom til bygdene ved Cæsarea Filippi , spurde han læresveinane sine : « Kven seier folk at Menneskesonen er ? »
40016014	Dei svara : « Somme seier døyparen Johannes , andre Elia , og atter andre Jeremia eller ein annan av profetane . »
40016015	« Og de , » spurde han , « kven seier de at eg er ? »
40016016	Då svara Simon Peter : « Du er Messias , den levande Guds Son . »
40016017	Jesus tok til ords og sa : « Sæl er du , Simon , Jonason . For dette har ikkje kjøt og blod openberra for deg , men Far min i himmelen .
40016018	Og det seier eg deg : Du er Peter , og på dette berget vil eg byggja mi kyrkje , og dødsrikeportane skal ikkje få makt over henne .
40016019	Eg vil gje deg nyklane til himmelriket ; det du bind på jorda , skal vera bunde i himmelen , og det du løyser på jorda , skal vera løyst i himmelen . »
40016020	Så forbaud han læresveinane strengt å seia det til nokon at han var Messias .
40016021	Frå den tid tok Jesus Kristus til å gjera det klårt for læresveinane at han laut fara til Jerusalem , og at dei eldste , overprestane og dei skriftlærde skulle la han lida mykje . Han skulle verta slegen i hel , og tredje dagen skulle han stå opp att .
40016022	Då tok Peter han til sides og gav seg til å tala han til rettes og sa : « Gud hjelpe deg , Herre ! Dette må aldri henda deg . »
40016023	Men Jesus snudde seg og sa til Peter : « Vik bak meg , Satan ! Du vil føra meg til fall . Du har ikkje sans for det som Gud vil , berre for det som menneske vil . »
40016024	Same gongen sa Jesus til læresveinane : « Vil nokon vera i lag med meg , må han seia nei til seg sjølv og ta krossen sin opp og fylgja meg .
40016025	For den som vil berga livet sitt , skal missa det . Men den som misser livet sitt for mi skuld , han skal finna det .
40016026	Kva gagnar det eit menneske om det vinn heile verda , men taper si sjel ? Eller kva kan eit menneske gje til vederlag for si sjel ?
40016027	For Menneskesonen skal koma i herlegdomen åt Far sin med englane sine , og då skal han gje kvar og ein lika for det han har gjort .
40016028	Sanneleg , det seier eg dykk : Somme av dei som står her , skal ikkje smaka døden før dei ser Menneskesonen koma i sitt rike . »
40017001	Seks dagar etter tok Jesus med seg Peter , Jakob og Johannes , bror hans , og førte dei opp på eit høgt fjell ; der var dei åleine .
40017002	Då vart han forklåra for augo deira : Andletet hans skein som sola , og kleda vart kvite som ljoset .
40017003	Og best det var , fekk dei sjå Moses og Elia ; dei stod og tala med han .
40017004	Då tok Peter til ords og sa til Jesus : « Herre , det er godt at vi er her . Vil du , så skal eg byggja tre hytter , ei til deg , ei til Moses og ei til Elia . »
40017005	Men før han hadde tala ut , kom det ei lysande sky og skygde over dei , og or skya lydde ei røyst : « Dette er Son min , han som eg elskar , han som eg har hugnad i . Høyr han ! »
40017006	Då læresveinane høyrde det , kasta dei seg ned med andletet mot jorda , slegne av redsle .
40017007	Men Jesus gjekk bort og tok i dei og sa : « Reis dykk opp , og ver ikkje redde ! »
40017008	Og då dei såg opp , såg dei ingen utan Jesus åleine .
40017009	På vegen ned frå fjellet baud Jesus dei at dei ikkje skulle tala til nokon om dette synet før Menneskesonen hadde stått opp frå dei døde .
40017010	Då spurde læresveinane : « Kvifor seier dei skriftlærde at fyrst må Elia koma ? »
40017011	Jesus svara : « Elia skal nok koma og setja alt i rett skikk .
40017012	Ja , eg seier dykk : Elia er alt komen , men dei kjendest ikkje ved han og gjorde med han som dei ville . På same måten kjem dei òg til å la Menneskesonen lida . »
40017013	Då skjøna læresveinane at det var om døyparen Johannes han tala til dei .
40017014	Då dei var på veg bortover mot folket , kom det ein mann til Jesus , fall på kne for han
40017015	og sa : « Herre , miskunna deg over son min . Han er månesjuk og lid mykje vondt ; ofte fell han i elden og ofte i vatnet .
40017016	Eg tok han med til læresveinane dine , men dei kunne ikkje lækja han . »
40017017	Jesus svara : « Du vantruande og vrange ætt ! Kor lenge skal eg vera hjå dykk ? Kor lenge skal eg halda ut med dykk ? Kom hit til meg med guten ! »
40017018	Og Jesus tala myndig til han , så den vonde ånda fór ut . Og guten vart god att i same stunda .
40017019	Då læresveinane vart åleine med Jesus , spurde dei han : « Kvifor kunne ikkje vi driva ut den ånda ? »
40017020	« Fordi de har så lite tru , » svara han . « Sanneleg , det seier eg dykk : Har de tru som eit sennepsfrø , kan de seia til dette fjellet : Flytt deg herifrå og dit ! Då skal det flytta seg , og ingen ting skal vera umogeleg for dykk .
40017021	Men dette slaget kan berre drivast ut med bøn og faste . »
40017022	Medan dei endå var samla i Galilea , sa Jesus til dei : « Menneskesonen skal gjevast i hendene på menneske ;
40017023	dei skal slå han i hel , og tredje dagen skal han stå opp att . » Då vart dei svært sorgfulle .
40017024	Då dei vel var framme i Kapernaum , kom dei som kravde inn tempelskatten , til Peter og spurde : « Betaler ikkje meisteren dykkar skatt til templet ? »
40017025	« Jau , det gjer han , » svara Peter . Så gjekk han heim . Men før han fekk sagt noko , spurde Jesus : « Kva meiner du , Simon ? Kven er det kongane på jorda krev toll eller skatt av ? Er det av sine eigne eller av framande ? »
40017026	« Av framande , » svara Peter . « Så er borna frie då , » sa Jesus .
40017027	« Men vi vil ikkje støyta dei ; difor skal du gå ned til sjøen og kasta ut eit snøre . Grip den fyrste fisken du får , og når du opnar gapet på han , finn du ein stater . Ta den og gjev dei for meg og deg . »
40018001	I same stunda kom læresveinane til Jesus og spurde : « Kven er den største i himmelriket ? »
40018002	Då kalla han til seg eit lite barn , sette det midt imellom dei
40018003	og sa : Sanneleg , det seier eg dykk : Utan at de vender om og vert som born , kjem de ikkje inn i himmelriket .
40018004	Den som gjer seg sjølv liten som dette barnet , han er den største i himmelriket .
40018005	Den som tek imot eit slikt lite barn i mitt namn , tek imot meg .
40018006	Men den som forfører ein av desse små som trur på meg , han var betre faren om dei hadde hengt ein kvernstein om halsen hans og søkkt han i havsens djup .
40018007	Å , usæle verd for hennar forføringar ! Forføringane må koma , men ve det mennesket som dei kjem frå !
40018008	Om handa eller foten lokkar deg til synd , så hogg dei av og kast dei frå deg ! Det er betre for deg å gå halt eller vanfør inn til livet enn å ha to hender og to føter og verta kasta i den evige elden .
40018009	Og om auga lokkar deg til synd , så riv det ut og kast det frå deg ! Det er betre for deg å gå einøygd inn til livet enn å ha to augo og verta kasta i helvetes eld .
40018010	Ta dykk i vare så de ikkje vanvørder ein einaste av desse små ! For eg seier dykk : Englane deira i himmelen ser alltid min himmelske Fars åsyn .
40018011	For Menneskesonen er komen for å frelsa det som var fortapt .
40018012	Kva meiner de ? Om ein mann har hundre sauer , og ein av dei villar seg bort , lèt han ikkje då dei nittini vera att i fjellet og går av stad og leitar etter den som har fare vilt ?
40018013	Sanneleg , det seier eg dykk : Skulle han finna sauen , då gleder han seg meir over denne eine enn over dei nittini som ikkje villa seg bort .
40018014	Sameleis vil heller ikkje Far dykkar i himmelen at ein einaste av desse små skal fortapast .
40018015	Syndar bror din , så gå til han og tal han til rettes på tomannshand ! Høyrer han på deg , har du vunne bror din .
40018016	Men vil han ikkje høyra , så ta med deg ein eller to til , for etter to eller tre manns vitnemål skal kvar sak stå fast .
40018017	Høyrer han ikkje på dei , så sei det til kyrkjelyden . Men vil han ikkje høyra på kyrkjelyden heller , skal han vera som ein heidning eller ein tollar for deg .
40018018	Sanneleg , det seier eg dykk : Alt det de bind på jorda , skal vera bunde i himmelen , og alt det de løyser på jorda , skal vera løyst i himmelen .
40018019	Sameleis seier eg dykk : Alt det to av dykk her på jorda er samde om å be om , skal dei få av Far min i himmelen .
40018020	For der to eller tre er samla i mitt namn , der er eg midt imellom dei .
40018021	Då gjekk Peter fram til Jesus og spurde : « Herre , kor mange gonger skal eg tilgje bror min når han syndar mot meg ? Så mykje som sju gonger ? »
40018022	Jesus svara : « Ikkje sju gonger , seier eg deg , men sytti gonger sju !
40018023	Difor kan himmelriket liknast med ein konge som ville gjera opp rekneskapen med tenarane sine .
40018024	Då han tok til med oppgjerda , førte dei fram for han ein som var skuldig ti tusen talentar .
40018025	Men han hadde ikkje noko å betala med . Då baud herren hans at han skulle seljast , både han og kona hans og borna og alt han åtte , så gjelda kunne betalast .
40018026	Men tenaren fall på kne for han og bad : Ver tolmodig med meg , så skal du få det alt saman .
40018027	Herren tykte synd i han , ettergav han skulda og lét han gå .
40018028	Då tenaren kom ut , møtte han ein av dei andre tenarane som skulda han hundre denarar . Han greip han , tok strupetak på han og sa : Kom med det du er skuldig !
40018029	Den andre fall ned for han og bad : Ver tolmodig med meg , så skal du få det .
40018030	Men han ville ikkje . Han gjekk av stad og sette medtenaren sin i fengsel ; der skulle han sitja til skulda var betalt .
40018031	Då dei andre tenarane såg det som hende , vart dei sorgfulle ; dei gjekk til herren sin og fortalde han alt i hop .
40018032	Då kalla herren han for seg att og sa til han : Du vonde tenar ! Heile skulda ettergav eg deg fordi du bad meg om det .
40018033	Skulle ikkje du òg ha vore mild imot medtenaren din , som eg var mild imot deg ?
40018034	Og herren vart harm og overgav tenaren til harde fangevaktarar , til dess han hadde betalt heile skulda .
40018035	Såleis skal Far min i himmelen gjera med kvar ein av dykk som ikkje av hjarta tilgjev bror sin . »
40019001	Då Jesus hadde sagt dette , tok han ut frå Galilea og fór til Judea-landet austanfor Jordan .
40019002	Mykje folk fylgde han , og han lækte dei der .
40019003	Nokre farisearar ville setja han på prøve og kom til han og spurde : « Har ein mann lov til å skilja seg frå kona si av kva grunn som helst ? »
40019004	Han svara : « Har de ikkje lese at Skaparen frå opphavet skapte dei til mann og kvinne
40019005	og sa : Difor skal mannen skiljast frå far sin og mor si og halda seg til kona si , og dei to skal vera eitt ?
40019006	Så er dei ikkje lenger to ; dei er eitt . Og det som Gud har bunde saman , det skal ikkje menneske skilja . »
40019007	Dei spurde han : « Kvifor har då Moses sagt at mannen skal gje kona skilsmålsbrev og senda henne frå seg ? »
40019008	Jesus svara : « Fordi hjarto dykkar er så harde , gav Moses dykk lov til å skiljast frå konene dykkar . Men frå opphavet var det ikkje så .
40019009	Og det seier eg dykk : Den som skil seg frå kona si for noko anna enn hor , og gifter seg med ei anna , han bryt ekteskapet . »
40019010	Då sa læresveinane til han : « Er det slik mellom mann og kvinne , då er det betre å la vera å gifta seg . »
40019011	Men Jesus svara : « Dette er noko som ikkje alle kan ta til seg , men berre dei som det er gjeve .
40019012	For somme lever ugifte fordi dei er fødde uskikka til ekteskap , andre fordi menneske har gjort dei uskikka til det ; men det finst òg dei som sjølve har gjort seg uskikka til ekteskap for himmelriket skuld . Lat dei ta det til seg , dei som kan . »
40019013	Dei bar småborn til Jesus for at han skulle leggja hendene på dei og be . Men læresveinane ville visa dei bort .
40019014	Då sa Jesus : « Lat småborna vera , og hindra dei ikkje i å koma til meg . For himmelriket høyrer slike til . »
40019015	Og han la hendene på dei . Så fór han derifrå .
40019016	Då kom det ein mann til han og spurde : « Meister , kva godt skal eg gjera så eg kan få evig liv ? »
40019017	Jesus svara : « Kvifor spør du meg om det som er godt ? Det er berre éin som er god . Men vil du gå inn til livet , så hald boda ! »
40019018	« Kva for bod ? » spurde mannen . Jesus svara : « Du skal ikkje slå i hel . Du skal ikkje bryta ekteskapet . Du skal ikkje stela . Du skal ikkje vitna rangt .
40019019	Du skal æra far din og mor di . Du skal elska nesten din som deg sjølv . »
40019020	« Alt dette har eg halde , » svara den unge mannen . « Kva står då att ? »
40019021	Jesus sa til han : « Vil du vera heilhjarta , så gå bort og sel det du eig , og gjev det til dei fattige . Då skal du få ein skatt i himmelen . Kom så og fylg meg ! »
40019022	Men då den unge mannen høyrde det , gjekk han sturen bort , for han var svært rik .
40019023	Då sa Jesus til læresveinane : « Sanneleg , det seier eg dykk : Det er vanskeleg for ein rik å koma inn i himmelriket .
40019024	Ja , eg seier dykk : Det er lettare for ein kamel å gå gjennom eit nålauga enn for ein rik å koma inn i Guds rike . »
40019025	Då læresveinane høyrde det , vart dei reint forstøkte og sa : « Kven kan då verta frelst ? »
40019026	Jesus såg på dei og sa : « For menneske er det umogeleg ; men for Gud er alt mogeleg . »
40019027	Då tok Peter til ords og sa : « Kva så med oss , som har gått ifrå alt og fylgt deg ? Kva skal vi få ? »
40019028	Jesus sa til dei : « Sanneleg , det seier eg dykk : Når verda skal fødast på nytt , og Menneskesonen sit på kongsstolen sin i herlegdom , då skal de òg , som har fylgt meg , sitja på tolv troner og døma dei tolv Israels-ættene .
40019029	Og alle som har skilt seg med hus eller brør eller systrer eller far eller mor eller born eller åkrar for mitt namn skuld , skal få det att mange gonger og få evig liv .
40019030	Men mange som er dei fyrste , skal verta dei siste , og dei siste skal verta dei fyrste .
40020001	Himmelriket kan liknast med ein husbond som gjekk ut tidleg om morgonen og ville leiga arbeidsfolk til vingarden sin .
40020002	Han vart samd med arbeidarane om ein denar for dagen og sende dei bort i vingarden .
40020003	Så gjekk han ut ikring den tredje timen og fekk sjå nokre andre som stod ledige på torget .
40020004	Han sa til dei : Gå bort i vingarden , de òg ! Så skal de få det som rett er .
40020005	Og dei gjekk . Sidan gjekk han ut ikring den sjette og niande timen og gjorde like eins .
40020006	Då det leid til den ellevte timen , gjekk han ut att og fann endå nokre som stod der . Han seier til dei : Kvifor står de her arbeidslause heile dagen ?
40020007	Fordi ingen har leigt oss , svara dei . Då sa han : Gå bort i vingarden , de òg .
40020008	Om kvelden sa vingardseigaren til hushaldaren sin : Rop inn arbeidsfolket og lat dei få løna si ! Ta til med dei siste og hald fram til dei fyrste .
40020009	Så kom dei som var leigde ikring den ellevte timen , og fekk ein denar kvar .
40020010	Då dei fyrste kom , venta dei å få meir ; men dei fekk kvar sin denar , dei òg .
40020011	Dei tok imot pengane , men murra mot husbonden
40020012	og sa : Dei som kom sist , har ikkje arbeidt meir enn ein time , og så set du dei likt med oss som har slite og sveitta heile dagen !
40020013	Han sa til ein av dei : Eg gjer deg ikkje urett , venen min . Var vi ikkje samde om ein denar ?
40020014	Ta ditt og gå ! Men eg vil gje han som kom sist , like mykje som deg .
40020015	Har eg ikkje lov å gjera med mitt som eg vil ? Eller gjer det deg vondt å sjå at eg er god ?
40020016	Såleis skal dei siste verta dei fyrste og dei fyrste dei siste . »
40020017	Jesus drog no opp til Jerusalem . På vegen tok han dei tolv læresveinane til sides og sa :
40020018	« Sjå , vi dreg opp til Jerusalem , og Menneskesonen skal gjevast i hendene på overprestane og dei skriftlærde . Dei skal døma han til døden
40020019	og gje han over til heidningane , så han vert spotta , piska og krossfest . Og tredje dagen skal han stå opp att . »
40020020	Då kom mor åt Sebedeus-sønene til Jesus med sønene sine og fall på kne og ville be han om noko .
40020021	« Kva er det du vil ? » spurde han . Ho svara : « Lov meg at desse to sønene mine skal få sitja attmed deg i riket ditt , den eine på høgre og den andre på venstre sida . »
40020022	« De veit ikkje kva de bed om , » sa Jesus . « Kan de drikka den skåla som eg skal drikka ? » « Det kan vi , » svara dei .
40020023	Då sa han : « Mi skål skal de nok drikka ; men kven som skal sitja på mi høgre og venstre side , er det ikkje mi sak å avgjera . Der skal dei sitja som Far min har etla det åt . »
40020024	Då dei ti andre høyrde dette , vart dei arge på dei to brørne .
40020025	Men Jesus kalla dei til seg og sa : « De veit at fyrstane er herrar over folka , og stormennene har velde over dei .
40020026	Såleis er det ikkje hjå dykk . Den som vil vera stor mellom dykk , skal tena dei andre ;
40020027	og den som vil vera den fremste av dykk , skal vera træl for dei andre .
40020028	Menneskesonen er heller ikkje komen for å tenast , men for å tena og gje livet sitt til løysepeng for mange . »
40020029	Då dei tok ut frå Jeriko , fylgde det mykje folk med han .
40020030	Attmed vegen sat det to blinde , og då dei høyrde at Jesus gjekk framom , ropa dei : « Herre , du Davids son , miskunna deg over oss ! »
40020031	Folket skjente på dei og bad dei teia , men dei ropa endå høgare : « Herre , du Davids son , miskunna deg over oss ! »
40020032	Då stogga Jesus , bad dei koma og sa : « Kva vil de at eg skal gjera for dykk ? »
40020033	« Herre , lat oss få synet ! » svara dei .
40020034	Jesus tykte hjarteleg synd i dei og tok bortpå augo deira . Med ein gong kunne dei sjå , og dei fylgde han .
40021001	Då dei var komne til Betfage ved Oljeberget , og ikkje hadde langt att til Jerusalem , sende Jesus to læresveinar i veg
40021002	og sa til dei : « Gå inn i den landsbyen som ligg framfor dykk ! Der finn de straks eit esel som står bunde , saman med folen sin . Dei skal de løysa og leia til meg .
40021003	Og er det nokon som spør dykk , skal de seia : Herren har bruk for dei . Då sender han dei hit med ein gong . »
40021004	Dette hende for at det skulle oppfyllast , det som er tala gjennom profeten , når han seier :
40021005	Sei til Sions dotter : Sjå , kongen din kjem — til deg , audmjuk rid han på eit esel , folen til eit kløvdyr .
40021006	Læresveinane gjekk av stad og gjorde som Jesus hadde sagt .
40021007	Dei henta eselet og folen . Så la dei kappene sine på dei , og han sette seg oppå .
40021008	Mange i folkehopen breidde kappene sine på vegen , andre hogg greiner av trea og strøydde på vegen .
40021009	Og folket som gjekk føre , og dei som fylgde etter , ropa : Hosianna , Davids son ! Velsigna vere han som kjem , — i Herrens namn ! Hosianna i det høgste !
40021010	Då han drog inn i Jerusalem , kom heile byen i rørsle og spurde : « Kven er dette ? »
40021011	Og folket svara : « Det er profeten Jesus frå Nasaret i Galilea . »
40021012	Så gjekk Jesus inn på tempelplassen og dreiv ut alle som selde og kjøpte der . Han velte borda til pengevekslarane og benkene til dei som selde duer ,
40021013	og sa til dei : « Det står skrive : Mitt hus skal kallast eit bønehus . Men de gjer det til ei røvarhole . »
40021014	På tempelplassen kom det blinde og vanføre til han , og han lækte dei .
40021015	Men då overprestane og dei skriftlærde såg undera han gjorde , og høyrde borna som ropa i heilagdomen : « Hosianna , Davids son ! » vart dei arge
40021016	og sa til han : « Høyrer du kva dei seier ? » « Ja , » svara Jesus . « Har de aldri lese : Du har late småborn — og spedborn syngja din pris ! »
40021017	Så gjekk han frå dei og ut or byen , til Betania ; der var han om natta .
40021018	Om morgonen , medan Jesus var på veg inn til byen , vart han svolten .
40021019	Han fekk sjå eit fikentre attmed vegen og gjekk bort til det , men fann ikkje anna enn lauv . Då sa han til treet : « Aldri meir skal du bera frukt . » Og straks visna fikentreet .
40021020	Læresveinane undra seg då dei såg det og sa : « Korleis hadde det seg at fikentreet visna så brått ? »
40021021	Jesus svara : « Sanneleg , det seier eg dykk : Dersom de trur og ikkje tvilar , skal de ikkje berre kunna gjera det som eg gjorde med fikentreet . Men om de seier til dette fjellet : Lyft deg opp og kast deg i havet , så skal det henda .
40021022	Og alt de bed om i bønene dykkar , skal de få , når de bed med tru . »
40021023	Så gjekk Jesus inn på tempelplassen ; og medan han lærte folket , kom overprestane og dei eldste i folket til han og spurde : « Kva rett har du til å gjera dette ? Kven har gjeve deg fullmakt til det ? »
40021024	Jesus sa til dei : « Eg har òg noko eg vil spørja dykk om . Svarar de meg på det , skal eg seia dykk kva fullmakt eg har til å gjera dette .
40021025	Johannes-dåpen , kvar var den ifrå ? Frå himmelen eller frå menneske ? » Dei samrådde seg med kvarandre og sa : « Svarar vi : Frå himmelen , vil han seia : Kvifor trudde de han då ikkje ?
40021026	Og svarar vi : Frå menneske , då må vi reddast folket ; for alle held Johannes for ein profet . »
40021027	Difor svara dei : « Det veit vi ikkje . » Då sa Jesus til dei : « Så seier heller ikkje eg dykk kva fullmakt eg har til å gjera dette .
40021028	Men kva meiner de om dette : Det var ein mann som hadde to søner . Han gjekk til den eine og sa : Gå bort i vingarden og arbeid der i dag , guten min !
40021029	Nei , eg vil ikkje , svara han . Men sidan angra han og gjekk .
40021030	Så gjekk faren til den andre og bad han om det same . Ja , herre , svara han ; men han gjekk ikkje .
40021031	Kven av dei to gjorde det faren ville ? » « Den fyrste , » svara dei . Då sa Jesus til dei : « Sanneleg , det seier eg dykk : Tollarar og skjøkjer kjem før inn i Guds rike enn de .
40021032	For då Johannes kom til dykk på rettferds veg , trudde de han ikkje . Men tollarane og skjøkjene , dei trudde han . Men endå de såg det , angra de ikkje då heller , så de trudde på han .
40021033	Høyr ei anna likning : Det var ein gong ein husbond som planta ein vingard . Han sette gjerde kringom , grov ut ei vinpresse i han og bygde eit vakttårn . Så leigde han hagen bort til nokre vindyrkarar og drog ut or landet .
40021034	Då det leid mot frukttida , sende han tenarane sine til paktarane og ville få sin del av avlinga .
40021035	Men dei greip tenarane : ein skamslo dei , ein drap dei og ein steina dei .
40021036	Så sende han andre tenarar , fleire enn fyrste gongen , men dei gjorde det same med dei .
40021037	Til sist sende han son sin til dei ; for han tenkte : Son min har dei nok age for .
40021038	Men då vindyrkarane fekk sjå sonen , sa dei til kvarandre : Der har vi arvingen . Kom , lat oss slå han i hel , så vert arven vår .
40021039	Så tok dei han , kasta han ut or vingarden og slo han i hel .
40021040	Når no vingardsherren kjem , kva skal han då gjera med desse paktarane ? »
40021041	« Ein vond død skal han gje desse vonde mennene , » svara dei , « og vingarden skal han leiga ut til andre , som gjev han avlinga i rett tid . »
40021042	Då sa Jesus til dei : « Har de aldri lese i skriftene : Den steinen bygningsmennene — vraka , har vorte hjørnestein . Det er Herrens eige verk , underfullt er det i våre augo .
40021043	Difor seier eg dykk : Guds rike skal takast ifrå dykk og gjevast til eit folk som ber dei fruktene som høyrer riket til .
40021044	Kvar den som fell mot denne steinen , skal skada seg . Men den som steinen fell på , skal verta knust . »
40021045	Då overprestane og farisearane høyrde desse likningane , skjøna dei at det var dei han sikta til .
40021046	Dei ville gjerne ha gripe han , men torde ikkje for folket som meinte at han var ein profet .
40022001	Så tok Jesus til ords att og fortalde dei ei anna likning :
40022002	« Himmelriket kan liknast med ein konge som skulle halda bryllaup for son sin .
40022003	Han sende ut tenarane sine til dei som var bedne , og bad dei koma til bryllaupet . Men dei ville ikkje .
40022004	Då sende han ut andre tenarar og sa : Sei til dei innbedne : Festmåltidet har eg stelt til , oksane mine og gjøfeet er slakta , og alt er ferdig . Kom til bryllaupet !
40022005	Men dei brydde seg ikkje om det ; ein gjekk ut på åkeren sin og ein annan til krambua si .
40022006	Dei andre greip tenarane hans , fór ille med dei og slo dei i hel .
40022007	Då vart kongen harm . Han sende ut hærfolket sitt og gjorde ende på desse mordarane og brende byen deira .
40022008	Så sa han til tenarane : Alt er ferdig til bryllaupet , men dei bedne var ikkje verde det .
40022009	Gå difor ut på vegskila og bed til bryllaups alle de finn .
40022010	Så gjekk tenarane ut på vegane og bad i hop alle dei fann , både vonde og gode , og bryllaupssalen vart full av gjester .
40022011	Då kongen kom inn og ville helsa på gjestene , fekk han auga på ein som ikkje var bryllaupskledd .
40022012	Han seier til han : Kjære , korleis er du komen inn her utan bryllaupsklede ? Men han tagde .
40022013	Då sa kongen til tenarane : Bind hender og føter på han og kast han ut i mørkret utanfor der dei græt og skjer tenner !
40022014	For mange er kalla , men få er utvalde . »
40022015	Då gjekk farisearane bort og vart samde om at dei ville fanga han i ord .
40022016	Dei sende læresveinane sine til han i lag med nokre herodianarar og lét dei seia : « Meister , vi veit at du er ærleg og at du i sanning lærer oss Guds veg . Du bryr deg ikkje om kva andre meiner , for du gjer ikkje skil på folk .
40022017	Sei oss kva du meiner : Er det rett å svara skatt til keisaren , eller er det ikkje ? »
40022018	Men Jesus merka vondskapen deira og sa : « De hyklarar , kvifor set de meg på prøve ?
40022019	Vis meg mynten som skatten skal betalast med . » Dei gav han ein denar .
40022020	« Kven sitt bilete og namn er dette ? » spurde han .
40022021	« Keisarens , » svara dei . Då sa han til dei : « Så gjev då keisaren det som keisarens er , og Gud det som Guds er . »
40022022	Då dei høyrde det , undra dei seg og gjekk sin veg .
40022023	Same dagen kom det nokre saddukearar til Jesus ; det er dei som seier at dei døde ikkje skal stå opp . Og dei la fram for han dette spørsmålet :
40022024	« Meister , Moses har sagt : Om ein mann døyr barnlaus , skal bror hans gifta seg med enkja og halda oppe ætta åt bror sin .
40022025	No var det ein gong sju brør hjå oss . Den eine gifte seg , men døydde ei tid etter ; han hadde ikkje born og lét etter seg kona si til broren .
40022026	Det same hende med den andre og den tredje , ja , med alle sju .
40022027	Sist av alle døydde kvinna .
40022028	Når dei så står opp att , kven av dei sju skal då ha henne til kone ? Alle har då vore gifte med henne . »
40022029	Jesus svara : « De fer vilt av di de ikkje kjenner skriftene og heller ikkje Guds makt .
40022030	For etter oppstoda er det ingen som gifter seg eller vert bortgifte ; dei er som englane i himmelen .
40022031	Og at dei døde skal stå opp , har de ikkje lese kva Gud har tala til dykk om det når han seier :
40022032	Eg er Abrahams Gud og Isaks Gud og Jakobs Gud . Han er ikkje ein Gud for døde , men for levande . »
40022033	Då folket høyrde dette , vart dei fulle av undring over læra hans .
40022034	Då farisearane fekk høyra at Jesus hadde målbunde saddukearane , kom dei saman .
40022035	Og ein av dei , ein lovkunnig , ville setja han på prøve og spurde :
40022036	« Meister , kva bod er det største i lova ? »
40022037	Han svara : « Du skal elska Herren din Gud av heile ditt hjarta og av heile di sjel og av alt ditt vit .
40022038	Dette er det største og fyrste bodet .
40022039	Men det er eit anna som er like stort : Du skal elska nesten din som deg sjølv .
40022040	På desse to boda kviler heile lova og profetane . »
40022041	Medan farisearane var samla , spurde Jesus dei :
40022042	« Kva meiner de om Messias ? Kven er han son til ? » « David , » svara dei .
40022043	Jesus sa : « Korleis kan då David , driven av Anden , kalla han herre , når han seier :
40022044	Herren sa til min herre : Set deg ved mi høgre hand til eg får lagt dine fiendar under dine føter .
40022045	Kallar no David Messias herre , korleis kan han då vera Davids son ? »
40022046	Men ingen kunne svara han eit ord . Og frå den dagen våga ikkje nokon å spørja han meir .
40023001	Sidan tala Jesus til folket og til læresveinane sine og sa :
40023002	« På Mose stol sit dei skriftlærde og farisearane .
40023003	Alt det dei seier til dykk , skal de gjera og halda ; men etter gjerningane deira skal de ikkje retta dykk . For dei seier eitt og gjer noko anna .
40023004	Dei bind tunge bører og legg på akslene åt folk , men sjølve vil dei ikkje røra dei med ein finger .
40023005	Alle sine gjerningar gjer dei så folk skal sjå det . Dei gjer sine bønereimar breie og sine minneduskar store ;
40023006	dei elskar å ha heidersplassane i gjestebod og sitja fremst i synagogene ,
40023007	og vil gjerne at folk skal helsa dei på torget og kalla dei rabbi .
40023008	Men de skal ikkje la nokon kalla dykk rabbi ; for det er éin som er læraren dykkar , og de er alle sysken .
40023009	Og kalla ikkje nokon her på jorda far ; for de har berre éin Far , han som er i himmelen .
40023010	Lat heller ikkje nokon kalla dykk rettleiarar ; for de har éin rettleiar : Kristus .
40023011	Den største av dykk skal tena dei andre .
40023012	Den som set seg sjølv høgt , skal setjast lågt , og den som set seg sjølv lågt , skal setjast høgt .
40023013	Ve dykk , skriftlærde og farisearar , de hyklarar ! De stengjer himmelriket for folk . Sjølve går de ikkje inn , og dei som vil gå inn , hindrar de .
40023014	Ve dykk , skriftlærde og farisearar , de hyklarar ! De slår til dykk husa åt enkjer og held lange bøner for syn skuld . Difor skal de få så mykje hardare dom .
40023015	Ve dykk , skriftlærde og farisearar , de hyklarar ! De dreg land og strand for å vinna ein einaste tilhengjar , og når det har lukkast , gjer de han til ein som fortener helvete dobbelt så mykje som de sjølve .
40023016	Ve dykk , blinde rettleiarar , som seier : Sver du ved templet , har det ikkje noko å seia ; men sver du ved gullet i templet , då er du bunden .
40023017	Blinde dårar ! Kva er størst , gullet eller templet som gjer gullet heilagt ?
40023018	Og like eins : Sver du ved altaret , har det ikkje noko å seia ; men sver du ved offergåva som ligg på altaret , då er du bunden .
40023019	Kor blinde de er ! Kva er størst , offergåva eller altaret som gjer gåva heilag ?
40023020	Den som sver ved altaret , sver både ved det og alt som ligg på det .
40023021	Og den som sver ved templet , sver både ved det og han som bur i det .
40023022	Og den som sver ved himmelen , sver ved Guds kongsstol og ved han som sit på stolen .
40023023	Ve dykk , skriftlærde og farisearar , de hyklarar ! De gjev tiend av mynte og anis og karve , men bryr dykk ikkje om det som veg meir i lova : rettferd , miskunn og truskap . Dette skulle gjerast og det andre ikkje latast ugjort .
40023024	Blinde rettleiarar ! De siler av myggen , men svelgjer kamelen .
40023025	Ve dykk , skriftlærde og farisearar , de hyklarar ! De gjer skåler og fat reine utanpå , men inni er dei fulle av havesykje og lyster .
40023026	Blinde farisearar ! Gjer fyrst skåla rein inni , så vert ho rein utanpå òg !
40023027	Ve dykk , skriftlærde og farisearar , de hyklarar ! De liknar kvitkalka graver . Utanpå er dei fine å sjå til , men inni er dei fulle av daudingbein og allslags ureinskap .
40023028	Så er det med dykk òg : I det ytre , det folk ser , er de rettferdige ; men inni er de fulle av hyklarskap og urett .
40023029	Ve dykk , skriftlærde og farisearar , de hyklarar ! De byggjer gravmæle over profetane og pryder gravene åt heilage menn og seier :
40023030	Hadde vi vore til då fedrane våre levde , då hadde vi ikkje vore med på å drepa profetane .
40023031	Så vitnar de sjølve at de er born åt dei som slo profetane i hel .
40023032	Hald fram som fedrane dykkar til målet er fullt .
40023033	Slangar og ormeyngel ! Korleis kan de sleppa å verta dømde til helvete ?
40023034	Difor sender eg til dykk profetar og vismenn og skriftlærde . Somme av dei kjem de til å drepa og krossfesta , somme kjem de til å piska i synagogene og forfylgja frå by til by .
40023035	Såleis skal straffa koma over dykk for alt det skuldlause blodet som har runne på jorda , heilt frå drapet på den rettferdige Abel til drapet på Sakarja , son til Barakia , han som de slo i hel mellom templet og altaret .
40023036	Sanneleg , det seier eg dykk : Over denne ætta skal det koma alt saman .
40023037	Jerusalem , Jerusalem , du som slår i hel profetane og steinar dei som er sende til deg ! Kor ofte ville eg ikkje samla borna dine , som ei høne samlar kyllingane under vengene sine . Men de ville ikkje .
40023038	Så høyr : Audt og tomt skal huset dykkar verta .
40023039	For eg seier dykk : De får aldri sjå meg meir før de seier : Velsigna vere han som kjem , i Herrens namn ! »
40024001	Så gjekk Jesus bort frå templet . Då han var på veg ut , kom læresveinane til han og peika på tempelbygningane .
40024002	Men han sa : « Sjå alt dette ! Sanneleg , det seier eg dykk : Her skal det ikkje liggja att stein på stein ; alt skal rivast ned . »
40024003	Sidan , då han sat på Oljeberget og læresveinane var åleine med han , spurde dei : « Sei oss : Når skal dette henda ? Og kva er teiknet på di atterkome og verdsens ende ? »
40024004	Jesus tok til ords og sa : Ta dykk i vare , så ingen fører dykk vilt !
40024005	For mange skal koma i mitt namn og seia : « Eg er Messias . » Og dei skal føra mange på villspor .
40024006	De skal høyra om krig , og det skal gå rykte om krig . Sjå til at de ikkje lèt dykk skræma ! For dette lyt henda ; men enno er ikkje enden komen .
40024007	Folk skal reisa seg mot folk og rike mot rike , og det skal vera hungersnaud og jordskjelv mange stader .
40024008	Men alt dette er berre dei fyrste føderiene .
40024009	Då skal dei forråda dykk , driva dykk ut i trengsle og slå dykk i hel . Ja , alle folk skal hata dykk for mitt namn skuld .
40024010	Mange skal då falla frå , og dei skal svika kvarandre og hata kvarandre .
40024011	Mange falske profetar skal stiga fram og føra mange vilt .
40024012	Og av di lovløysa har vorte så stor , skal kjærleiken kolna hjå dei fleste .
40024013	Men den som held ut til enden , han skal verta frelst .
40024014	Og evangeliet om riket skal forkynnast i heile verda til vitnemål for alle folkeslag , og då skal enden koma .
40024015	Når de då ser at « den øydande styggedomen » , som profeten Daniel har tala om , står på den heilage staden — skjøn det , den som les ! —
40024016	då må dei som er i Judea , røma til fjells ;
40024017	den som er på taket , må ikkje gå ned og henta noko i huset ;
40024018	og den som er ute på marka , må ikkje gå heim etter kappa si .
40024019	Stakkars dei som ventar barn og dei som gjev bryst i dei dagane !
40024020	Men bed at de må sleppa å røma om vinteren eller på ein sabbat !
40024021	For då skal det verta så store trengsler som det aldri har vore frå verda vart skapt og til no , og som det heller aldri meir skal verta .
40024022	Og vart ikkje den tida avkorta , kom ikkje noko menneske til å verta frelst . Men for dei utvalde skuld skal den tida gjerast kortare .
40024023	Om nokon då seier til dykk : « Sjå her er Messias » , eller : « Der er han » , så tru det ikkje !
40024024	For det skal stå fram falske messiasar og falske profetar og gjera store teikn og under , så jamvel dei utvalde kan førast vilt , om det er råd .
40024025	Kom i hug at eg har sagt dykk det føreåt !
40024026	Seier dei då til dykk : « Han er ute i øydemarka » , så gå ikkje dit , eller : « Han er inne i huset » , så tru det ikkje .
40024027	For liksom lynet går ut frå aust og lyser radt til vest , slik skal det vera når Menneskesonen kjem .
40024028	Der åtselet er , vil gribbane samlast .
40024029	Så snart denne trengselstida er over , skal sola mørkjast og månen missa sitt ljos . Stjernene skal falla ned frå himmelen og kreftene i himmelrømda skakast .
40024030	Då skal teiknet åt Menneskesonen syna seg på himmelen , og alle folk på jorda skal setja i med klagerop ; og dei skal sjå Menneskesonen koma på himmelskyene med stor makt og herlegdom .
40024031	Medan luren ljomar , skal han senda ut englane sine , og dei skal samla dei han har valt seg ut , frå heimsens fire hjørne , frå himmelbryn til himmelbryn .
40024032	Lær ei likning av fikentreet : Når det kjem sevje i greinene , og lauvet sprett , då veit de at sommaren er nær .
40024033	Like eins når de ser alt dette henda ; då veit de at han er utfor døra .
40024034	Sanneleg , det seier eg dykk : Denne ætta skal ikkje forgå før alt dette hender .
40024035	Himmel og jord skal forgå , men mine ord skal aldri forgå .
40024036	Men den dagen og timen kjenner ingen , ikkje englane i himmelen og heller ikkje Sonen , berre Faderen .
40024037	Som det var i Noahs dagar , så skal det vera når Menneskesonen kjem .
40024038	Liksom dei i tida før storflaumen åt og drakk , gifte seg og vart bortgifte , heilt til den dagen då Noah gjekk inn i arka ,
40024039	og ingen skjøna noko før flaumen kom og tok dei alle , så skal det òg vera når Menneskesonen kjem .
40024040	Då skal to menn vera ute på marka ; den eine vert henta , den andre vert att .
40024041	To kvinner skal mala saman på kverna ; den eine vert henta , den andre vert att .
40024042	Så vak då ! For de veit ikkje kva dag Herren dykkar kjem .
40024043	Men det skal de vita : Dersom husbonden visste kva tid på natta tjuven kom , så vakte han og lét han ikkje bryta seg inn i huset .
40024044	Ver difor budde , de òg ! For Menneskesonen kjem i ein time de ikkje ventar det .
40024045	Kven er den trugne og kloke tenaren , som husbonden har sett over tenestfolket sitt , så han kan gje dei mat i rett tid ?
40024046	Det er den tenaren som husbonden finn i arbeid med dette når han sjølv kjem attende . Sæl er han !
40024047	Sanneleg , det seier eg dykk : Husbonden skal setja han over alt det han eig .
40024048	Men er tenaren ein ring kar , tenkjer han : Herren min kjem ikkje på lenge enno .
40024049	Og så tek han til å slå dei andre tenarane og eta og drikka i lag med stordrikkarar .
40024050	Då skal herren hans koma ein dag han ikkje ventar og ein time han ikkje veit av ,
40024051	og hogga han ned . Han skal få same lagnad som hyklarane , der dei græt og skjer tenner .
40025001	Då kan himmelriket liknast med ti brurmøyar som tok lampene sine og gjekk ut og ville møta brudgomen .
40025002	Fem av dei var uvituge , og fem var kloke .
40025003	Då dei uvituge tok lampene sine , tok dei ikkje olje med seg .
40025004	Men dei kloke tok olje med seg i kanner attåt lampene sine .
40025005	Då det drygde før brudgomen kom , vart dei alle trøytte og sovna .
40025006	Men midt på natta høyrdest eit rop : « Brudgomen kjem ! Gå og møt han ! »
40025007	Då vakna alle brurmøyane og stelte lampene sine .
40025008	Og dei uvituge sa til dei kloke : « Lat oss få litt olje av dykk ; lampene våre sloknar . »
40025009	« Nei , » svara dei kloke , « vi har ikkje nok både til oss og dykk . Gå heller til dei som sel , og kjøp sjølve . »
40025010	Medan dei var borte og ville kjøpa , kom brudgomen . Dei som var ferdige , gjekk saman med han inn til bryllaupet ; og døra vart stengd .
40025011	Ei stund etter kom dei andre brurmøyane og sa : « Herre , herre , lat opp for oss ! »
40025012	Men han svara : « Sanneleg , det seier eg dykk : Eg kjenner dykk ikkje . »
40025013	Så vak då , for de kjenner ikkje dagen eller timen .
40025014	Det er som då ein mann skulle fara utanlands . Han kalla til seg tenarane sine og overlét dei alt han åtte .
40025015	Ein gav han fem talentar , ein annan to og den tredje ein talent — etter som kvar dugde til . Så drog han ut or landet .
40025016	Han som hadde fått fem talentar , tok straks til å handla med dei og tente fem til .
40025017	Han som hadde fått to , gjorde det same og tente to til .
40025018	Men han som hadde fått ein talent , gjekk bort og grov eit hol i jorda og gøymde pengane åt husbonden sin .
40025019	Då det hadde gått ei lang tid , kom husbonden heim att og ville halda rekneskap med tenarane sine .
40025020	Han som hadde fått fem talentar , kom fram og hadde med seg fem til og sa : « Herre , du gav meg fem talentar ; sjå , eg har tent fem til . »
40025021	Då sa husbonden til han : « Det var rett , du gode og trugne tenar ! Du har vore tru i lite , eg vil setja deg over mykje . Kom inn og gled deg i lag med husbonden din ! »
40025022	Så kom han fram som hadde fått to talentar , og sa : « Herre , du gav meg to talentar ; sjå , eg har tent to til . »
40025023	« Det var rett , du gode og trugne tenar ! » svara husbonden . « Du har vore tru i lite , eg vil setja deg over mykje . Kom inn og gled deg i lag med husbonden din ! »
40025024	Til slutt kom han fram som hadde fått ein talent , og sa : « Herre , eg visste at du er ein streng mann , som haustar der du ikkje sådde , og sankar der du ikkje strådde .
40025025	Difor vart eg redd og gjekk bort og gøymde talenten din i jorda . Sjå her har du ditt . »
40025026	Då sa husbonden til han : « Du låke og late tenar ! Du visste at eg haustar der eg ikkje sådde , og sankar der eg ikkje strådde .
40025027	Då burde du ha gjeve pengane mine til dei som driv med utlån ; så hadde eg fått dei att med renter når eg kom heim .
40025028	Ta difor talenten frå han og gjev han til den som har ti !
40025029	For den som har , han skal få , og det i overflod . Men den som ikkje har , skal missa jamvel det han har .
40025030	Kast den duglause tenaren ut i mørkret utanfor , der dei græt og skjer tenner . »
40025031	Men når Menneskesonen kjem i sin herlegdom og alle englane med han , då skal han sitja på kongsstolen sin i herlegdom .
40025032	Alle folkeslag skal samlast framfor han , og han skal skilja dei frå kvarandre , som ein gjætar skil sauene frå geitene ,
40025033	og setja sauene på si høgre side , og geitene på si venstre .
40025034	Så skal kongen seia til dei på høgre sida : « Kom hit , de velsigna borna åt Far min , og ta i eige det riket som er etla åt dykk frå verda vart grunnlagd .
40025035	For eg var svolten , og de gav meg mat ; eg var tyrst , og de gav meg drikke ; eg var framand , og de tok imot meg ;
40025036	eg var utan klede , og de kledde meg ; eg var sjuk , og de såg om meg ; eg var i fengsel , og de vitja meg . »
40025037	Då skal dei rettferdige svara : « Herre , når såg vi deg svolten og gav deg mat , eller tyrst og gav deg drikke ?
40025038	Når såg vi deg framand og tok imot deg , eller utan klede og kledde deg ?
40025039	Og når såg vi deg sjuk eller i fengsel og kom til deg ? »
40025040	Men kongen skal svara dei : « Sanneleg , det seier eg dykk : Det de gjorde mot ein av desse minste brørne mine , det gjorde de mot meg . »
40025041	Så skal han seia til dei på venstre sida : « Gå bort frå meg , de bannstøytte , til den evige elden som er laga til åt djevelen og englane hans .
40025042	For eg var svolten , men de gav meg ikkje mat ; eg var tyrst , men de gav meg ikkje drikke ;
40025043	eg var framand , men de tok ikkje imot meg ; eg var utan klede , men de kledde meg ikkje ; eg var sjuk og i fengsel , men de såg ikkje om meg . »
40025044	Då skal dei svara : « Herre , når såg vi deg svolten eller tyrst eller framand eller utan klede eller sjuk eller i fengsel utan å hjelpa deg ? »
40025045	Men han skal svara dei : « Sanneleg , det seier eg dykk : Det de ikkje gjorde mot ein av desse minste , det har de heller ikkje gjort mot meg . »
40025046	Så skal dei gå bort til evig straff , men dei rettferdige til evig liv .
40026001	Då Jesus hadde tala alle desse orda , sa han til læresveinane :
40026002	« De veit at om to dagar er det påske ; då skal Menneskesonen overgjevast til krossfesting . »
40026003	Overprestane og dei eldste i folket kom no saman i bustaden til øvstepresten , som heitte Kaifas ,
40026004	og vart samde om å gripa Jesus med list og drepa han .
40026005	« Men ikkje i høgtida , » sa dei , « elles kunne det verta oppstyr mellom folket . »
40026006	Medan Jesus var i Betania , heime hjå Simon den spedalske ,
40026007	kom det ei kvinne bort til han med ei alabastkrukke full av dyr salve . Den helte ho ut over hovudet hans medan han sat til bords .
40026008	Då læresveinane såg det , vart dei arge og sa : « Kva skal slik øyding tena til ?
40026009	Denne salven kunne vore seld for mange pengar til hjelp for dei fattige . »
40026010	Men Jesus merka det og sa til dei : « Kvifor er de leie med henne ? Ho har gjort ei god gjerning mot meg .
40026011	Dei fattige har de alltid hjå dykk , men meg har de ikkje alltid .
40026012	Då ho slo denne salven ut over lekamen min , salva ho meg til gravferda mi .
40026013	Sanneleg , det seier eg dykk : Alle stader i verda der dette evangeliet vert forkynt , skal det ho gjorde , forteljast til minne om henne . »
40026014	Ein av dei tolv , han som heitte Judas Iskariot , gjekk då til overprestane
40026015	og sa : « Kva vil de gje meg om eg hjelper dykk til å få tak i han ? » Dei talde opp tretti sølvpengar til han .
40026016	Og frå den stunda leita han etter eit lagleg høve til å svika Jesus .
40026017	Fyrste dagen i usyrdebrødshelga kom læresveinane til Jesus og spurde : « Kvar vil du vi skal stella til påskemåltidet for deg ? »
40026018	Jesus svara : « Gå inn i byen , til den mannen de veit , og sei til han : Meisteren seier : Tida mi er nær ; hjå deg vil eg halda påskemåltid med læresveinane mine . »
40026019	Læresveinane gjorde som Jesus hadde sagt , og stelte til påskemåltidet .
40026020	Då det vart kveld , sette han seg til bords med dei tolv .
40026021	Medan dei åt , sa han : « Sanneleg , det seier eg dykk : Ein av dykk kjem til å svika meg . »
40026022	Då vart dei svært sorgfulle , og ein etter ein spurde dei han : « Det er vel ikkje eg , Herre ? »
40026023	Jesus svara : « Ein som har duppa i fatet saman med meg , han kjem til å svika meg .
40026024	Menneskesonen går nok bort som det er skrive om han ; men ve det mennesket som svik Menneskesonen ! Det hadde vore betre for det mennesket om det aldri var født . »
40026025	Då spurde Judas , han som sveik han : « Det er vel ikkje eg , rabbi ? » « Du har sjølv sagt det , » svara Jesus .
40026026	Medan dei heldt måltid , tok Jesus eit brød , takka , braut det og gav det til læresveinane og sa : « Ta dette og et det ! Dette er min lekam . »
40026027	Så tok han ein kalk , takka , gav dei og sa : « Drikk alle av den !
40026028	Dette er mitt blod , paktblodet , som vert utrent for mange til forlating for syndene .
40026029	Eg seier dykk : Heretter skal eg ikkje drikka av denne frukta frå vintreet før den dagen eg drikk henne ny saman med dykk i riket åt Far min . »
40026030	Då dei hadde sunge lovsongen , gjekk dei ut til Oljeberget .
40026031	Då seier Jesus til dei : « I natt kjem de alle til å venda dykk frå meg . For det står skrive : Hyrdingen slår eg , og saueflokken skal spreiast .
40026032	Men når eg har stått opp att , skal eg fara føre dykk til Galilea . »
40026033	Peter tok til ords og sa : « Om så alle vender seg frå deg , skal eg aldri gjera det . »
40026034	Jesus svara : « Sanneleg , det seier eg deg : I natt , før hanen gjel , skal du fornekta meg tre gonger . »
40026035	Men Peter sa : « Om eg så lyt døy med deg , skal eg ikkje fornekta deg . » Det same sa dei andre læresveinane .
40026036	Så kom Jesus med læresveinane til ein stad som heiter Getsemane , og han sa til dei : « Sit her medan eg går bort der og bed . »
40026037	Han tok med seg Peter og dei to Sebedeus-sønene , og han tok til å syrgja og kvidast .
40026038	Då sa han til dei : « Mi sjel er sorgtyngd til døden . Ver her og vak med meg ! »
40026039	Så gjekk han eit lite stykke fram , kasta seg ned med andletet mot jorda og bad : « Far , er det råd , så lat denne skåla gå meg forbi ! Men ikkje som eg vil , berre som du vil . »
40026040	Då han kom attende til læresveinane , fann han dei sovande , og han sa til Peter : « Så greidde de ikkje å vaka ein time med meg ?
40026041	Vak og bed at de ikkje må koma i freisting ! Ånda er viljug , men menneskenaturen er veik . »
40026042	Så gjekk han bort att andre gongen og bad : « Far , kan ikkje denne skåla gå meg forbi , men må eg tøma henne , så lat det vera som du vil . »
40026043	Då han kom attende , såg han at dei hadde sovna til att , for augo deira var tunge av svevn .
40026044	Då lét han dei vera og gjekk bort att og bad same bøna tredje gongen .
40026045	Så kom han attende til læresveinane og sa : « De søv framleis og kviler , de ! Timen er komen då Menneskesonen skal gjevast i syndarhand .
40026046	Stå opp , lat oss gå ! Svikaren er nær . »
40026047	Før han hadde tala ut , kom Judas , ein av dei tolv , og med han ein stor flokk som var væpna med sverd og stokkar ; dei kom frå overprestane og dei eldste i folket .
40026048	Svikaren hadde avtala eit teikn med dei : « Den eg kysser , han er det . Han skal de ta . »
40026049	Og med det same gjekk han bort til Jesus og sa : « Ver helsa , rabbi ! » og kyste han .
40026050	Men Jesus sa til han : « Gjer det du er komen for , venen min ! » No kom dei andre til ; dei la hand på Jesus og tok han til fange .
40026051	Ein av dei som var med han , drog då sverdet , hogg etter tenaren åt øvstepresten og sneidde øyra av han .
40026052	Då sa Jesus til han : « Stikk sverdet ditt i slira ! For den som grip til sverd , skal falla for sverd .
40026053	Trur du ikkje at eg kunne be Far min , og han ville straks senda meg meir enn tolv legionar englar ?
40026054	Men korleis skulle då skriftene oppfyllast , dei som seier at dette må henda ? »
40026055	I same stunda sa Jesus til flokken som var komen : « De kjem med sverd og stokkar og vil gripa meg , som om eg var ein røvar . Dag etter dag sat eg på tempelplassen og lærte folket ; då tok de meg ikkje .
40026056	Men alt dette har hendt for at profetskriftene skulle oppfyllast . » Då forlét alle læresveinane han og rømde .
40026057	Dei som hadde teke Jesus til fange , førte han til øvstepresten Kaifas ; der hadde dei skriftlærde og dei eldste samla seg .
40026058	Peter fylgde etter Jesus , eit langt stykke unna . Og då han kom til huset åt øvstepresten , gjekk han inn på gardsplassen og sette seg mellom vaktmennene , for han ville sjå korleis det kom til å enda .
40026059	Overprestane og heile Rådet freista å finna falske vitnemål mot Jesus , så dei kunne få dømt han til døden .
40026060	Men endå mange falske vitne stod fram , fekk dei ikkje noko på han . Til sist kom det to
40026061	som sa : « Denne mannen har sagt : Eg kan riva ned Guds tempel og byggja det opp att på tre dagar . »
40026062	Då reiste øvstepresten seg og sa til han : « Har du ikkje noko å seia til det dei klagar deg for ? »
40026063	Men Jesus tagde . Då sa øvstepresten : « Ved den levande Gud — sei oss : Er du Messias , Guds Son ? »
40026064	Jesus svara : « Du har sagt det . Men det seier eg dykk : Frå no av skal de sjå Menneskesonen sitja ved høgre handa åt Den Mektige og koma på himmelskyene . »
40026065	Då reiv øvstepresten sund kappa si og sa : « Han har spotta Gud ! Kva skal vi med fleire vitne ? No høyrde de gudsspottinga .
40026066	Kva meiner de ? » Dei svara : « Han er skuldig til å døy . »
40026067	Så spytta dei han i andletet og slo han med nevane . Andre slo han på kinnet
40026068	og sa : « No kan du vera profet , Messias , og seia kven som slo deg ! »
40026069	Medan dette hende , sat Peter ute på gardsplassen . Då kom ei av tenestjentene bort til han og sa : « Du òg var saman med Jesus frå Galilea . »
40026070	Men han nekta så alle høyrde det , og sa : « Eg skjønar ikkje kva du talar om . »
40026071	Så gjekk han ut i portkvelven . Då fekk ei anna jente sjå han og sa til dei som var der : « Han der var saman med Jesus frå Nasaret . »
40026072	Peter nekta atter og svor : « Eg kjenner ikkje denne mannen ! »
40026073	Eit lite bel etter kom dei som stod der , bort til Peter og sa : « Ja menn er du ein av dei , du òg ! Det kan ein høyra på målet ditt . »
40026074	Då tok han til å banna og sverja : « Eg kjenner ikkje denne mannen . » Med det same gol hanen .
40026075	Då kom Peter i hug det Jesus hadde sagt til han : « Før hanen gjel , skal du fornekta meg tre gonger . » Og han gjekk ut og gret sårt .
40027001	Då det vart morgon , møttest alle overprestane og dei eldste i folket og samdest om at Jesus laut døy .
40027002	Dei batt han , førte han bort og gav han over til landshovdingen Pilatus .
40027003	Då Judas , svikaren , såg at dei hadde dømt Jesus , angra han og bar dei tretti sølvpengane attende til overprestane og dei eldste
40027004	og sa : « Eg synda då eg sveik ein skuldlaus og sende han i døden . » Men dei svara : « Kva skil det oss ? Det vert di sak . »
40027005	Då kasta han pengane inn i templet og gjekk bort og hengde seg .
40027006	Men overprestane tok sølvpengane og sa : « Det er ikkje tillate å leggja dei i tempelkista ; for det er blodpengar . »
40027007	Så vart dei samde om å kjøpa Krusmakaråkeren for pengane og bruka han til gravstad for framande .
40027008	Difor heiter han Blodåkeren den dag i dag .
40027009	Då vart det oppfylt , det som profeten Jeremia har sagt : Dei tok dei tretti sølvpengane , det som han var verdsett til , han som israelittane — lét verdsetja ,
40027010	og gav dei — for Krusmakaråkeren , så som Herren baud meg .
40027011	Så vart Jesus ført fram for landshovdingen . Og landshovdingen spurde han : « Er du kongen over jødane ? » « Det er dine ord , » svara Jesus .
40027012	Men då overprestane og dei eldste kom med klagemåla sine mot han , svara han ikkje .
40027013	Då sa Pilatus til han : « Høyrer du ikkje alt det dei klagar deg for ? »
40027014	Men Jesus svara han ikkje på noko av dette , så landshovdingen undra seg svært .
40027015	Kvar høgtid var landshovdingen van å gje ein fange fri , den som folket ville ha .
40027016	Den gongen hadde dei ein velkjend fange som heitte Barabbas .
40027017	Pilatus spurde no folket som hadde samla seg : « Kven vil de at eg skal gje dykk fri , Barabbas eller Jesus , han som vert kalla Messias ? »
40027018	For han visste at det var av misunning dei hadde gjeve Jesus i hans hand .
40027019	Medan Pilatus sat i domarsetet , sende kona hans bod til han og sa : « Ha ikkje noko med denne skuldlause mannen å gjera . Eg har drøymt så vondt i natt for hans skuld . »
40027020	Men overprestane og dei eldste overtalde folket til å krevja Barabbas frigjeven og Jesus drepen .
40027021	Og då landshovdingen spurde : « Kven av dei to vil de at eg skal gje dykk fri ? » svara dei : « Barabbas . »
40027022	« Kva skal eg då gjera med Jesus , han som vert kalla Messias ? » spurde Pilatus . Då ropa dei alle : « Krossfest han ! »
40027023	« Kva vondt har han gjort ? » spurde han . Men dei ropa berre endå høgare : « Krossfest han ! »
40027024	Då Pilatus såg at han ingen ting kunne gjera , og at ståket vart verre , tok han vatn , vaska hendene medan folket såg på og sa : « Eg har inga skuld i blodet åt denne mannen . Dette lyt de svara for . »
40027025	Og alt folket svara : « Lat blodet hans koma over oss og borna våre . »
40027026	Då gav han dei Barabbas fri , men han lét Jesus verta piska og gav han over til krossfesting .
40027027	Soldatane til landshovdingen tok no Jesus med seg inn i borga og samla heile vaktstyrken ikring han .
40027028	Dei kledde av han og hengde på han ei skarlaksraud soldatkappe ,
40027029	fletta ei klungerkrone og sette på hovudet hans og gav han ein røyrstav i høgre handa . Dei fall på kne for han , gjorde narr av han og sa : « Ver helsa , du jødekonge ! »
40027030	Så spytta dei på han og tok røyrstaven og slo han i hovudet .
40027031	Då dei hadde drive gjøn med han , tok dei av han kappa og hadde på han hans eigne klede . Så førte dei Jesus bort og skulle krossfesta han .
40027032	På vegen møtte dei ein mann frå Kyréne , som heitte Simon ; honom tvinga dei til å bera krossen hans .
40027033	Då dei kom til ein stad som heiter Golgata — det tyder Hovudskallen —
40027034	gav dei han vin , blanda med galle . Men då han hadde smaka på det , ville han ikkje drikka .
40027035	Så krossfeste dei han . Og dei kasta lodd om kleda hans og delte dei mellom seg .
40027036	Sidan vart dei sitjande der og heldt vakt over han .
40027037	Over hovudet hans hadde dei sett ei innskrift med klagemålet mot han : « Dette er Jesus , kongen over jødane . »
40027038	Saman med han vart to røvarar krossfeste , ein på høgre og ein på venstre sida .
40027039	Dei som gjekk framom , riste på hovudet og spotta han :
40027040	« Du som riv ned templet og byggjer det opp att på tre dagar ! Er du Guds Son , så frels deg sjølv og stig ned av krossen ! »
40027041	På same måten gjorde overprestane narr av han saman med dei skriftlærde og dei eldste og sa :
40027042	« Andre har han frelst , seg sjølv kan han ikkje frelsa . Han er då Israels konge ; lat han stiga ned av krossen , så skal vi tru på han .
40027043	Han har sett si lit til Gud ; lat no Gud berga han , om han har hugnad i han . Han har då sagt : Eg er Guds Son . »
40027044	Og røvarane som var krossfeste saman med Jesus , spotta han på same måten .
40027045	Frå den sjette timen låg det mørker over heile landet alt til den niande timen .
40027046	Og kring den niande timen ropa Jesus med høg røyst : « Elí , Elí , lemá sabaktáni ? » Det tyder : « Min Gud , min Gud , kvifor har du forlate meg ? »
40027047	Nokre som stod der , høyrde det og sa : « Han ropar på Elia . »
40027048	Og med det same sprang ein av dei fram , tok ein svamp og fylte med eddikvin , feste han på ei stong og ville la han få drikka .
40027049	Men dei andre sa : « Lat oss sjå om Elia kjem og bergar han . »
40027050	Men Jesus ropa atter med høg røyst , og så anda han ut .
40027051	Då rivna forhenget i templet i to frå øvst til nedst . Jorda skalv og berga rivna .
40027052	Gravene opna seg , og mange heilage som var avlidne , stod lekamleg opp .
40027053	Etter at Jesus hadde stått opp , gjekk dei ut or gravene og kom inn i den heilage byen , og der synte dei seg for mange .
40027054	Men då offiseren og dei som var med han og heldt vakt over Jesus , såg jordskjelvet og det som hende , vart dei gripne av redsle og sa : « Sanneleg , han var Guds Son ! »
40027055	Det var òg mange kvinner der ; dei stod langt unna og såg på . Dei hadde fylgt Jesus frå Galilea og tent han .
40027056	Mellom dei var Maria Magdalena , Maria , mor til Jakob og Josef , og mor til Sebedeus-sønene .
40027057	Då det vart kveld , kom det ein rik mann som heitte Josef og var frå Arimatea . Han hadde vorte ein Jesu læresvein .
40027058	Han gjekk til Pilatus og bad om å få lekamen åt Jesus , og Pilatus baud at han skulle få han .
40027059	Då tok Josef lekamen , sveipte han i eit reint linklede
40027060	og la han i den nye grava som han hadde hogge ut til seg i bergveggen . Så velte han ein stor stein attfor inngangen og gjekk .
40027061	Maria Magdalena og den andre Maria var der ; dei sat beint framfor grava .
40027062	Neste dagen , den som kjem etter helgaftan , gjekk overprestane og farisearane saman til Pilatus
40027063	og sa : « Herre , vi har kome til å tenkja på det som denne forføraren sa medan han levde : Tre dagar etter står eg opp att .
40027064	Gjev no påbod om at det skal haldast vakt ved grava til tredje dagen er over . Elles kunne læresveinane hans koma og stela han og seia til folket at han har stått opp frå dei døde . Då vert den siste villfaringa verre enn den fyrste . »
40027065	Pilatus svara : « Her har de vaktmannskap . Gå bort og syt for vakthald som de finn det best . »
40027066	Då gjekk dei og sikra grava , både med vakt og med segl på steinen .
40028001	Då sabbaten var til ende , og det tok til å ljosna fyrste dagen i veka , kom Maria Magdalena og den andre Maria og ville sjå til grava .
40028002	Då kom det brått eit kraftig jordskjelv ; for ein Herrens engel steig ned frå himmelen , gjekk fram til grava og velte steinen ifrå og sette seg på han .
40028003	Han var som lynet å sjå til , og kleda hans var kvite som snø .
40028004	Vaktmennene skalv av redsle då dei såg han , og dei vart liggjande som døde .
40028005	Men engelen tala til kvinnene og sa : « Ver ikkje redde ! Eg veit at de leitar etter Jesus , han som vart krossfest .
40028006	Han er ikkje her ; han er oppstaden , som han sa . Kom og sjå staden der han låg !
40028007	Skunda dykk av stad og sei til læresveinane hans : Han er oppstaden frå dei døde , og no går han føre dykk til Galilea ; der skal de få sjå han . No har eg sagt dykk det . »
40028008	Då skunda dei seg bort frå grava , redde , men jublande glade ; og dei sprang av stad og ville fortelja det til læresveinane .
40028009	Men best det var , kom Jesus imot dei og sa : « Ver helsa ! » Då gjekk dei fram , tok om føtene hans og tilbad han .
40028010	Og Jesus sa til dei : « Ver ikkje redde ! Gå og sei til brørne mine at dei skal fara til Galilea . Der skal dei få sjå meg . »
40028011	Medan kvinnene var på vegen , kom nokre av vaktmennene inn til byen og fortalde overprestane alt det som hadde hendt .
40028012	Overprestane og dei eldste kom då saman , og dei vart samde om kva dei skulle gjera . Dei gav soldatane mange pengar
40028013	og sa : « Sei at læresveinane hans kom om natta og stal han medan de sov .
40028014	Og skulle landshovdingen få høyra om det , skal vi tala med han , så de kan vera trygge . »
40028015	Dei tok imot pengane og gjorde som dei var føresagde . Såleis kom det ordet ut mellom jødane , og det har halde seg til denne dag .
40028016	Men dei elleve læresveinane drog til Galilea , til det fjellet der Jesus hadde sagt at han ville møta dei .
40028017	Og då dei fekk sjå han , fall dei ned og tilbad han ; men somme tvila .
40028018	Då steig Jesus fram og tala til dei : « Eg har fått all makt i himmelen og på jorda .
40028019	Gå difor ut og gjer alle folkeslag til læresveinar , med di de døyper dei til namnet åt Faderen og Sonen og Den Heilage Ande ,
40028020	og lærer dei å halda alt det som eg har bode dykk . Og sjå , eg er med dykk alle dagar så lenge verda står . »
41001001	Dette er opphavet til evangeliet om Jesus Kristus , Guds Son .
41001002	Hjå profeten Jesaja står det skrive : Sjå , eg sender min bodberar — føre deg , han skal rydja vegen for deg .
41001003	Ei røyst ropar i øydemarka : Ryd veg for Herren , gjer stigane hans rette !
41001004	Såleis stod døyparen Johannes fram i øydemarka . Han ropa ut at folket skulle venda om og la seg døypa så dei kunne få tilgjeving for syndene sine .
41001005	Frå heile Judea og Jerusalem drog alle ut til han ; og han døypte dei i Jordan-elva , medan dei sanna syndene sine .
41001006	Johannes gjekk i ei kappe av kamelhår og hadde eit lerbelte om livet , og maten hans var grashopper og vill honning .
41001007	Han forkynte : « Etter meg kjem han som er sterkare enn eg . Eg er ikkje eingong verdig til å bøya meg ned og løysa sandalreima hans .
41001008	Eg har døypt dykk med vatn , men han skal døypa dykk med Den Heilage Ande . »
41001009	På den tid kom Jesus frå Nasaret i Galilea og vart døypt av Johannes i Jordan .
41001010	Med det same han steig opp or vatnet , såg han himmelen opna seg og Anden dala ned over han som ei due .
41001011	Og det kom ei røyst frå himmelen : « Du er Son min , som eg elskar . Deg har eg hugnad i . »
41001012	Straks etter dreiv Anden han ut i øydemarka ;
41001013	og der var han i førti dagar og vart freista av Satan . Han heldt til mellom dei ville dyra ; englane tente han .
41001014	Då Johannes var sett i fengsel , kom Jesus til Galilea og forkynte Guds evangelium
41001015	og sa : « Tida er komen , og Guds rike er nær . Vend om og tru på evangeliet ! »
41001016	Ein gong han gjekk langsmed Galilea-sjøen , fekk han sjå Simon og Andreas , bror hans . Dei heldt på å kasta not i sjøen , for dei var fiskarar .
41001017	Jesus sa til dei : « Fylg meg , så skal eg gjera dykk til menneskefiskarar ! »
41001018	Då gjekk dei beint ifrå nøtene sine og fylgde han .
41001019	Då Jesus kom litt lenger fram , fekk han sjå Jakob , son til Sebedeus , og Johannes , bror hans ; dei sat i båten og bøtte nøtene sine .
41001020	Straks kalla han dei , og dei gjekk ifrå far sin , Sebedeus , som sat att i båten saman med leigekarane , og dei fylgde Jesus .
41001021	Så kom dei til Kapernaum , og då det vart sabbat , gjekk han inn i synagoga og lærte folket .
41001022	Dei var tekne av undring over læra hans , for han lærte med mynde og ikkje som dei skriftlærde .
41001023	No var det i synagoga deira ein mann som hadde ei urein ånd i seg . Han sette i og ropa :
41001024	« Kva har du med oss å gjera , Jesus frå Nasaret ? Er du komen for å tyna oss ? Eg veit kven du er , du Guds Heilage ! »
41001025	Men Jesus truga den ureine ånda og sa : « Tei still og far ut or han ! »
41001026	Og ho reiv og sleit i mannen , skreik høgt og fór ut or han .
41001027	Då vart alle forfærde og spurde kvarandre : « Kva er dette ? Ei ny lære , med makt og mynde ! Han byd jamvel dei ureine åndene , og dei lyder han . »
41001028	Og gjetordet om han fór snart over heile Galilea .
41001029	Frå synagoga gjekk dei heim til Simon og Andreas ; Jakob og Johannes var med .
41001030	Vermor til Simon låg sjuk og hadde feber , og dei fortalde det straks til Jesus .
41001031	Han gjekk bort til henne , tok henne i handa og reiste henne opp . Då sleppte feberen henne , og ho stelte for dei .
41001032	Då det vart kveld og sola gladde , kom dei til han med alle som var sjuke eller forgjorde ;
41001033	heile byen var samla utfor døra .
41001034	Han lækte mange som leid av ymse sjukdomar , og dreiv ut mange vonde ånder . Men han lét ikkje dei vonde åndene få tala , for dei visste kven han var .
41001035	Morgonen etter , medan det endå var mørkt , stod han opp og gjekk til ein øydestad ; der bad han .
41001036	Simon og dei som var med han , skunda seg etter ,
41001037	og då dei fann han , sa dei : « Alle leitar etter deg . »
41001038	Men Jesus svara : « Lat oss halda fram til småbyane her ikring , så eg kan tala til folket der òg . Det er difor eg er komen . »
41001039	Så drog han ikring i heile Galilea , tala i synagogene deira og dreiv ut dei vonde åndene .
41001040	Ein mann som var spedalsk , kom til han , fall på kne og bad : « Dersom du vil , kan du gjera meg rein . »
41001041	Jesus fekk medkjensle med han , rette ut handa og tok bortpå han og sa : « Eg vil , vert rein ! »
41001042	Med det same var sjukdomen borte , og mannen var rein .
41001043	Jesus tala strengt til han og baud han gå sin veg .
41001044	« Sei ikkje eit ord til nokon om dette , » sa han . « Men gå og vis deg for presten , og ber fram dei offer som Moses har gjeve påbod om for den som lèt seg reinsa . Det skal vera eit vitnemål for dei . »
41001045	Men mannen gjekk av stad og gav seg til å fortelja om det som hadde hendt ; han gjorde det kjent vidt og breitt . Difor kunne ikkje Jesus visa seg i nokon by lenger . Han heldt seg utanfor byane , på øydestader . Men folk kom til han frå alle kantar .
41002001	Ei tid etter kom Jesus til Kapernaum att . Og då det spurdest at han var heime ,
41002002	samla det seg så mykje folk at dei ikkje fekk rom , ikkje framfor døra eingong . Og han tala Ordet til dei .
41002003	Då kom dei til han med ein som var lam ; det var fire mann som bar han .
41002004	Men sidan dei ikkje kunne koma fram til han for alt folket , braut dei opp taket over den staden der Jesus var . Dei laga ei opning og firte ned båra som den lame låg på .
41002005	Då Jesus såg trua deira , sa han til den lame : « Son , syndene dine er tilgjevne . »
41002006	Men nokre skriftlærde som sat der , tenkte med seg :
41002007	« Korleis kan han seia noko slikt ? Han spottar Gud ! Kven andre enn Gud kan tilgje synder ? »
41002008	Jesus kjende i si ånd at dei tenkte så , og han sa til dei : « Kvifor hyser de slike tankar i hjarta ?
41002009	Kva er lettast å seia til den lame : Syndene dine er tilgjevne , eller : Stå opp , ta båra di og gå ?
41002010	Men så de skal vita at Menneskesonen har makt på jorda til å tilgje synder » — og no vender han seg til den lame —
41002011	« så seier eg deg : Stå opp , ta båra di og gå heim ! »
41002012	Då reiste mannen seg , tok båra si med ein gong og gjekk ut for augo på alle , så dei vart reint ifrå seg av undring og lova Gud og sa : « Noko slikt har vi aldri sett . »
41002013	Så gjekk Jesus ned til sjøen att . Der kom alt folket til han , og han lærte dei .
41002014	Då han gjekk framom tollbua , fekk han sjå Levi , son til Alfeus , som sat der . « Fylg meg ! » sa Jesus . Då reiste han seg og fylgde han .
41002015	Ei tid etter var Jesus gjest heime hjå Levi , og mange tollarar og syndarar sat til bords saman med Jesus og læresveinane hans . Det var no mange som fylgde han .
41002016	Då dei skriftlærde av farisearane såg at han åt saman med syndarar og tollarar , sa dei til læresveinane : « Et han saman med tollarar og syndarar ? »
41002017	Jesus høyrde det og sa til dei : « Det er ikkje dei friske som treng lækjar , men dei sjuke . Eg er ikkje komen for å kalla rettferdige , men syndarar . »
41002018	Farisearane og læresveinane til Johannes heldt faste . Og folk kom og spurde Jesus : « Kvifor fastar ikkje dine læresveinar når læresveinane til Johannes og læresveinane til farisearane gjer det ? »
41002019	Jesus svara : « Kan bryllaupsgjestene fasta medan brudgomen er hjå dei ? Så lenge dei har brudgomen hjå seg , kan dei ikkje fasta .
41002020	Men det skal koma ei tid då brudgomen vert teken frå dei ; når den dagen kjem , då skal dei fasta .
41002021	Ingen set ein lapp av ukrympa ty på eit gamalt kledeplagg . For då riv den nye bota med seg eit stykke av det gamle plagget , og rifta vert større .
41002022	Og ingen fyller ny vin i gamle skinnsekker . For då sprengjer vinen sekkene , vinen renn ut , og sekkene vert øydelagde . Nei , ny vin i nye skinnsekker ! »
41002023	Ein gong bar det så til at Jesus gjekk gjennom ein kornåker på sabbaten , og læresveinane hans tok til å riva av aks medan dei gjekk .
41002024	Då sa farisearane til han : « Sjå , kvifor gjer dei det som ingen har lov til på sabbaten ? »
41002025	Han svara : « Har de ikkje lese kva David gjorde då han var i naud , og både han og mennene hans svalt ?
41002026	Han gjekk inn i Guds hus den tid Abjatar var øvsteprest , og åt skodebrøda , dei som berre prestane har lov til å eta ; han gav òg dei som fylgde han . »
41002027	Og Jesus sa til dei : « Sabbaten vart til for mennesket , ikkje mennesket for sabbaten .
41002028	Difor er Menneskesonen herre over sabbaten òg . »
41003001	Jesus gjekk atter inn i ei synagoge . Der var det ein mann som hadde ei lam hand .
41003002	Og dei heldt auga med han om han ville lækja mannen på sabbaten , så dei kunne få noko å klaga han for .
41003003	Men han sa til mannen med den lame handa : « Reis deg og kom fram ! »
41003004	Så spurde han dei andre : « Kva har ein lov til på sabbaten ? Å gjera godt eller å gjera vondt , berga liv eller øyda liv ? Men dei tagde .
41003005	Då såg han på alle ikring seg , harm og sorgfull fordi dei var så harde i hjarta . Og han sa til mannen : « Rett ut handa ! » Han så gjorde , og handa vart god att .
41003006	Men farisearane gjekk ut , og saman med herodianarane tok dei straks til å leggja planar om korleis dei skulle få rudt han or vegen .
41003007	Så drog Jesus med læresveinane sine ned til sjøen , og ein stor folkehop frå Galilea fylgde han .
41003008	Og frå Judea og Jerusalem , frå Idumea og landet austanfor Jordan og frå bygdene kring Tyrus og Sidon kom dei til han i store flokkar ; for dei hadde høyrt om alt han gjorde .
41003009	Då sa han til læresveinane at det skulle liggja ein båt ferdig til han , om folket skulle trengja for hardt innpå han .
41003010	For han lækte mange , så alle som hadde plager , trengde seg fram og ville ta i han .
41003011	Og når dei ureine åndene såg han , kasta dei seg ned for han og ropa : « Du er Guds Son ! »
41003012	Men han baud dei strengt at dei ikkje måtte gjera han kjend .
41003013	Så gjekk Jesus opp i fjellet . Han kalla til seg dei han ville , og dei kom til han .
41003014	Han sette inn tolv som skulle vera med han , og som han ville senda ut . Dei skulle forkynna
41003015	og ha makt til å driva ut dei vonde åndene .
41003016	Han sette inn dei tolv ; det var Simon , som han kalla Peter ,
41003017	Jakob , son til Sebedeus , og Johannes , bror hans — desse to kalla han Boanerges , det tyder toresøner —
41003018	og Andreas , Filip og Bartolomeus , Matteus , Tomas og Jakob , son til Alfeus , Taddeus og Simon Kananeus ,
41003019	og Judas Iskariot , han som sveik han .
41003020	Med det same han kom heim , strøymde folk saman att , så Jesus og læresveinane ikkje eingong fekk tid til å eta .
41003021	Då hans eigne fekk høyra det , fór dei av stad og ville henta han . « Han må vera reint ifrå seg , » sa dei .
41003022	Men dei skriftlærde som var komne frå Jerusalem , sa : « Beelsebul har fare i han ! Det er hovdingen over dei vonde åndene som hjelper han til å driva ut dei vonde åndene . »
41003023	Då kalla han dei til seg og tala til dei i likningar : « Korleis kan Satan driva ut Satan ?
41003024	Kjem eit rike i strid med seg sjølv , kan ikkje det riket halda seg ,
41003025	og kjem ein heim i strid med seg sjølv , kan ikkje den heimen halda seg .
41003026	Har no Satan sett seg opp mot seg sjølv og er komen i strid med seg sjølv , kan han ikkje stå seg ; då er det ute med han .
41003027	Men ingen kan gå inn i huset til den sterke og røva det han eig , om han ikkje fyrst har bunde den sterke . Då kan han plyndra huset hans .
41003028	Sanneleg , det seier eg dykk : Alt skal menneska få tilgjeving for , både synder og spott , kor mykje dei så spottar .
41003029	Men den som spottar Den Heilage Ande , får i all æve ikkje tilgjeving ; han er skuldig i ei evig synd . »
41003030	Dette sa han fordi dei hadde sagt : « Han har ei urein ånd i seg . »
41003031	Då kom Jesu mor og brørne hans ; dei vart ståande utanfor , men sende bod inn og bad han koma ut .
41003032	Det sat ein stor flokk ikring han , og nokre sa til han : « Mor di og brørne dine står utanfor og spør etter deg . »
41003033	Jesus svara : « Kven er mor mi og brørne mine ? »
41003034	Og han såg på dei som sat ikring han , og sa : « Sjå her er mor mi og brørne mine !
41003035	Den som gjer det Gud vil , er bror min , syster mi og mor mi . »
41004001	Jesus tok atter til å læra folket nede ved sjøen . Då samla det seg slik ei mengd ikring han at han laut gå ut i ein båt ; og den sat han i utpå sjøen , medan heile folkehopen stod inne på stranda .
41004002	Han tala lenge til dei i likningar og lærte dei .
41004003	« Høyr her ! » sa han . « Ein mann gjekk ut og skulle så .
41004004	Og då han sådde , fall noko attmed vegen , og fuglane kom og åt det opp .
41004005	Noko fall på steingrunn , der det var lite jord , og det rann snøgt opp fordi der var så grunt .
41004006	Men då sola steig , sveid det av og visna , for det hadde ikkje rot .
41004007	Noko fall mellom klunger , og klungeren voks opp og kjøvde det , så det ikkje gav grøde .
41004008	Men noko fall i god jord . Det rann opp , voks og gav grøde : noko tretti foll , noko seksti foll og noko hundre foll . »
41004009	Og han sa : « Den som har øyro å høyra med , han høyre ! »
41004010	Då han vart åleine med dei tolv og dei andre som var med han , spurde dei han om likningane .
41004011	Han svara : « De får vita løyndomen om Guds rike . Men til dei som er utanfor , vert alt sagt i likningar —
41004012	for at dei skal sjå og sjå , men ikkje skilja , høyra og høyra , men ikkje skjøna , så dei kunne venda om og få tilgjeving . »
41004013	Og han sa til dei : « Når de ikkje skjønar denne likninga , korleis kan de då i det heile skjøna likningar ?
41004014	Såmannen sår ordet .
41004015	Dei attmed vegen , det er dei som ordet vert sått i , men når dei har høyrt det , kjem Satan straks og tek bort ordet som var sått i dei .
41004016	Sameleis dei som var sådde på steingrunn . Det er dei som tek imot ordet med glede så snart dei får høyra det .
41004017	Men dei har ikkje rot i seg og held ut berre ei stund . Når dei møter trengsle eller forfylging for ordet skuld , fell dei straks ifrå .
41004018	Andre var sådde mellom klunger . Det er dei som høyrer ordet ,
41004019	men sutene for dette livet og den svikefulle rikdomen og hugen på alle andre ting kjøver ordet , så det ikkje gjev grøde .
41004020	Men dei som var sådde i god jord , det er dei som høyrer ordet og tek imot det og gjev grøde : somme tretti foll , somme seksti foll og somme hundre foll . »
41004021	Sidan sa han til dei : « Når dei kjem inn med eit ljos , set dei det då under eit kar eller under senga ? Set dei det ikkje i staken ?
41004022	For ingenting er løynt utan at det skal fram , og ingenting er gøymt utan at det skal koma for dagen .
41004023	Den som har øyro å høyra med , han høyre ! »
41004024	Og han sa til dei : « Akta vel på det de høyrer ! Med det målet de sjølve mæler med , skal det mælast opp til dykk , og endå skal de få noko attpå .
41004025	For den som har , han skal få ; men den som ikkje har , skal missa jamvel det han har . »
41004026	Han sa : « Med Guds rike er det som når ein mann har sått kornet i jorda .
41004027	Han søv og står opp , det vert natt , og det vert dag , og kornet gror og veks ; han veit ikkje korleis det går til .
41004028	Av seg sjølv ber jorda grøde : fyrst strå , så aks , så fulle korn i akset .
41004029	Så snart åkeren er skjær , tek han fram sigden ; for hausten er komen . »
41004030	Og han sa : « Kva skal vi likna Guds rike med ? Kva samanlikning skal vi bruka ?
41004031	Det er som sennepsfrøet . Når det vert lagt i jorda , er det mindre enn noko anna frø i verda .
41004032	Men når det er sått , renn det opp og vert større enn alle hagevokstrar , og får så store greiner at fuglane under himmelen kan byggja reir i skuggen av det . »
41004033	I mange slike likningar tala han ordet til dei , etter som dei var gode til å høyra .
41004034	Utan likningar tala han ikkje til folket . Men når han var åleine med læresveinane sine , la han det ut for dei alt saman .
41004035	Då det leid til kvelds same dagen , sa han til dei : « Lat oss fara over til hi sida av sjøen . »
41004036	Så skildest dei med folket og tok han med seg i den båten han sat i . Andre båtar fylgde òg med .
41004037	Då kom det ein hard kastevind , og bylgjene slo inn i båten , så han heldt på å gå full .
41004038	Men Jesus låg i bakskuten og sov på ei pute . Dei vekte han og sa : « Meister , er du likesæl om vi går under ? »
41004039	Så reiste han seg , truga vinden og sa til sjøen : « Tei og ver still ! » Då logna vinden , og det vart blikande stilt .
41004040	Og han sa til dei : « Kvifor er de så redde ? Trur de enno ikkje ? »
41004041	Men då vart dei endå reddare og sa seg imellom : « Kven er dette ? Både vind og sjø lyder han ! »
41005001	Så kom dei over til hi sida av sjøen , til Gerasenar-landet .
41005002	Med det same Jesus steig ut or båten , kom det ein mann imot han frå gravholene . Han hadde ei urein ånd i seg
41005003	og heldt til der i gravene . Ingen greidde å binda han lenger , ikkje eingong med lekkjer .
41005004	For han hadde ofte vore bunden , både med fotjern og lekkjer , men han hadde rive lekkjene av seg og sprengt fotjerna , og det var ingen som rådde med han .
41005005	Natt og dag var han i gravholene og i fjella og skreik og slo seg sjølv med steinar .
41005006	Då han fekk sjå Jesus langt borte , kom han springande , kasta seg ned for han
41005007	og ropa høgt : « Kva har du med meg å gjera , Jesus , Son åt Den Høgste Gud ? For Guds skuld , pin meg ikkje ! »
41005008	For Jesus hadde sagt til han : « Far ut or mannen , du ureine ånd ! »
41005009	« Kva er namnet ditt ? » spurde Jesus . « Legion er namnet mitt , » svara han , « for vi er mange . »
41005010	Og han naudbad Jesus at han ikkje måtte driva dei ut or bygda .
41005011	No gjekk det ein stor svineflokk og beitte der attmed fjellet ,
41005012	og dei ureine åndene bad han : « Send oss bort til svina , så vi kan fara inn i dei ! »
41005013	Det gav han dei lov til . Då fór dei ureine åndene ut or mannen og inn i svina , og heile flokken , om lag to tusen dyr , sette utfor stupet og ned i sjøen , og der drukna dei .
41005014	Dei som gjætte svina , sprang av stad og fortalde om det i byen og grendene omkring . Og folk drog ut og ville sjå kva som hadde hendt .
41005015	Då dei kom fram til Jesus , fekk dei sjå den forgjorde sitja der påkledd og med sitt fulle vit , han som hadde hatt alle åndene i seg . Då vart dei redde .
41005016	Og då dei som hadde sett på , fortalde korleis det hadde bore til med den forgjorde og med svina ,
41005017	bad folket Jesus at han måtte dra bort frå bygdene deira .
41005018	Då Jesus gjekk i båten , bad den forgjorde om å få vera med han .
41005019	Jesus gav han ikkje lov til det , men sa : « Gå heim til folket ditt , og fortel dei kor store ting Herren har gjort for deg , og kor god han har vore mot deg ! »
41005020	Men han gjekk av stad og tok til å fortelja rundt ikring i Dekapolis om alt det Jesus hadde gjort for han . Og alle undra seg .
41005021	Jesus fór atter over til hi sida med båten , og mykje folk samla seg om han . Medan han var nede ved sjøen ,
41005022	kom ein synagogeforstandar , som heitte Jairus . Då han fekk sjå Jesus , kasta han seg ned for føtene hans
41005023	og bad han inderleg : « Veslejenta mi held på å døy . Kom og legg hendene på henne , så ho kan verta frisk og få leva . »
41005024	Jesus gjekk med han , og ein stor folkehop fylgde etter og trengde seg innpå han .
41005025	No var det ei kvinne der som hadde hatt blødingar i tolv år .
41005026	Ho hadde vore hjå mange lækjarar og lide mykje , og ho hadde lagt ut alt ho åtte utan å få hjelp ; det hadde heller vorte verre med henne .
41005027	Ho hadde fått høyra om Jesus . Og no kom ho midt i folkehopen og tok borti kappa hans attanfrå .
41005028	For ho tenkte : « Om eg så berre får ta i kleda hans , vert eg god att . »
41005029	Då stogga blodet med ein gong , og ho kjende det på seg at ho var lækt og fri sjukdomen .
41005030	Med det same kjende Jesus at det gjekk ei kraft ut frå han , og han snudde seg i mengda og spurde : « Kven var det som tok i kleda mine ? »
41005031	« Du ser korleis folket trengjer seg innpå deg , » svara læresveinane , « og så spør du kven som tok i deg . »
41005032	Men Jesus såg seg om etter den som hadde gjort det .
41005033	Kvinna var så redd at ho skalv , for ho visste kva som hadde hendt med henne . No kom ho og kasta seg ned for føtene hans og fortalde han alt som det var .
41005034	Då sa han til henne : « Trua di har frelst deg , dotter . Gå med fred ; du skal vera fri plaga di . »
41005035	Før han hadde tala ut , kom det folk frå huset åt synagogeforstandaren og sa : « Dotter di er slokna . Kvifor umakar du meisteren lenger ? »
41005036	Jesus høyrde det som vart sagt , og sa til synagogeforstandaren : « Ver ikkje redd , berre tru ! »
41005037	Så lét han ingen annan få vera med enn Peter , Jakob og Johannes , bror til Jakob .
41005038	Då dei kom heim til synagogeforstandaren , og han såg alt oppstyret og folket som gret og bar seg ,
41005039	gjekk han inn og sa til dei : « Kva er det de ståkar og græt for ? Jenta er ikkje slokna ; ho søv . »
41005040	Dei berre lo åt han . Men han dreiv dei ut , alle saman , og tok med seg far og mor til barnet og dei som var med han , og gjekk inn der jenta låg .
41005041	Så tok han henne i handa og sa : « Talita kumi ! » Det tyder : « Vesle jente , eg seier deg : Stå opp ! »
41005042	Og straks stod jenta opp og gjekk ikring ; for ho var tolv år . Då vart dei reint ifrå seg av undring .
41005043	Men Jesus forbaud dei strengt å la nokon få vita det , og sa at dei skulle gje henne mat .
41006001	Sidan gjekk han derifrå og kom til heimstaden sin , og læresveinane fylgde han .
41006002	Då sabbaten kom , tok han til å læra i synagoga . Alle som høyrde han , var fulle av undring og sa : « Kvar har han dette frå ? Kva er det for ein visdom han har fått ? Og slike mektige gjerningar som han gjer !
41006003	Er ikkje dette tømmermannen , son til Maria og bror til Jakob og Joses og Judas og Simon ? Og bur ikkje systrene hans her hjå oss ? » Og dei støytte seg på han .
41006004	Men Jesus sa til dei : « Ein profet vert ikkje vanvørd andre stader enn på heimstaden sin , hjå skyldfolket sitt og i heimen sin . »
41006005	Han kunne ikkje gjera noka mektig gjerning der ; han berre la hendene på nokre få helselause og lækte dei .
41006006	Og han undra seg over at dei var så vantruande . Så drog han ikring til landsbyane og lærte folket .
41006007	Jesus kalla til seg dei tolv og sende dei ut , to og to , og gav dei makt over dei ureine åndene .
41006008	Han sa til dei at dei ikkje skulle ta anna med seg på vegen enn stav , ikkje brød , ikkje skreppe , ikkje pengar i beltet .
41006009	Dei kunne gå i sandalar , men ikkje ha på seg meir enn ein kjortel .
41006010	« Når de har teke inn i eit hus , » sa han , « så ver der til de fer bort frå den staden .
41006011	Og er det nokon stad dei ikkje tek imot dykk og ikkje vil høyra på dykk , skal de rista støvet av føtene og gå dykkar veg . Det skal vera eit vitnemål mot dei . »
41006012	Så gjekk dei ut og forkynte for folket at dei skulle venda om .
41006013	Dei dreiv ut mange vonde ånder og salva mange sjuke med olje og lækte dei .
41006014	Kong Herodes fekk òg høyra om Jesus , for no var namnet hans vide kjent . Somme sa : « Døyparen Johannes har stått opp frå dei døde ; difor er desse kreftene verksame i han . »
41006015	Andre sa : « Det er Elia , » og endå andre : « Det er ein profet , som ein av dei gamle profetane . »
41006016	Men då Herodes høyrde det , sa han : « Johannes som eg lét halshogga , har stått opp att . »
41006017	For Herodes hadde sendt ut folk til å gripa Johannes og hadde kasta han i fengsel og bunde han . Dette var Herodias skuld i . Henne hadde Herodes gift seg med , endå ho var kona til Filip , bror hans .
41006018	Og Johannes hadde sagt til han : « Du har ikkje lov til å ha kona åt bror din . »
41006019	Difor hata Herodias han og ville få han drepen , men ho fekk det ikkje til .
41006020	For Herodes hadde age for Johannes ; han visste at han var ein rettvis og heilag mann , og han heldt si hand over han . Når han høyrde Johannes , vart han uroleg og rådvill ; likevel høyrde han gjerne på han .
41006021	Men så baud det seg eit høve : På årmålsdagen sin gjorde Herodes eit gjestebod for stormennene sine og for offiserane og dei fremste i Galilea .
41006022	Då kom dotter til Herodias inn og dansa . Herodes og gjestene tykte så vel om dette at kongen sa til jenta : « Bed meg om kva du vil , så skal eg gje deg det . »
41006023	Han svor på det og sa : « Kva du enn bed meg om , skal du få , om det så er halve riket mitt . »
41006024	Ho gjekk ut og spurde mor si : « Kva skal eg be om ? » « Hovudet åt døyparen Johannes , » svara ho .
41006025	Då skunda ho seg straks inn til kongen og bar fram ynsket sitt : « Eg vil at du no med det same skal gje meg hovudet åt døyparen Johannes på eit fat . »
41006026	Kongen vart ille ved , men fordi han hadde svore , og det medan gjestene høyrde på , ville han ikkje seia nei til henne .
41006027	Han sende straks ein av livvakta i veg og bad han henta hovudet åt Johannes . Mannen gjekk av stad og halshogde Johannes i fengslet ;
41006028	så kom han med hovudet på eit fat og lét jenta få det , og ho gav det til mor si .
41006029	Då læresveinane hans fekk høyra dette , kom dei og henta liket og la det i ei grav .
41006030	Apostlane samla seg atter hjå Jesus og fortalde han om alt dei hadde gjort og alt dei hadde lært folket .
41006031	Då sa han til dei : « Kom med meg til ein øydestad , der vi kan vera åleine , og kvil dykk litt ! » For det var så mange som kom og gjekk , at dei fekk ikkje eingong matro .
41006032	Så drog dei ut med båten til ein øydestad , der dei kunne vera for seg sjølve .
41006033	Men mange såg at dei drog bort og kjende dei att , og frå alle byane kom folk springande og nådde fram før dei .
41006034	Då Jesus gjekk i land , fekk han sjå ei stor folkemengd . Han tykte hjarteleg synd i dei , for dei var som sauer utan hyrding . Og han gav seg til å læra dei lenge og grundig .
41006035	Men då det leid langt på dag , kom læresveinane til han og sa : « Det er audt her , og dagen lid .
41006036	Send folket frå deg , så dei kan gå bort i gardane og landsbyane her ikring og kjøpa seg mat ! »
41006037	« Gjev de dei mat ! » svara Jesus . Dei sa : « Skal vi kanskje gå og kjøpa brød for to hundre denarar , så dei kan få seg mat ? »
41006038	« Kor mange brød har de ? » spurde han . « Gå og sjå etter ! » Då dei hadde gjort det , sa dei : « Fem brød og to fiskar . »
41006039	Då sa han at dei skulle la alle setja seg ned i flokkar i det grøne graset .
41006040	Og dei slo seg ned i flokkar , somme på hundre og somme på femti .
41006041	Så tok Jesus dei fem brøda og dei to fiskane , såg opp mot himmelen og bad takkebøna . Og han braut brødet og gav det til læresveinane ; dei skulle dela det ut til folket . Dei to fiskane delte han òg ut , så alle fekk .
41006042	Og alle åt og vart mette .
41006043	Etterpå samla dei opp det som var att av brøda og fiskane , og det vart tolv fulle korger .
41006044	Det var fem tusen mann som hadde ete .
41006045	Straks etter fekk Jesus læresveinane til å gå i båten og fara føre over til hi sida , til Betsaida , medan han bad farvel med folket .
41006046	Då han hadde gjort det , gjekk han opp i fjellet og ville be .
41006047	Då kvelden kom , var båten midt ute på sjøen , og Jesus var åleine på land .
41006048	Han såg at dei sleit og rodde tungt , for dei hadde vinden imot seg . Og i den fjerde nattevakta kom han gåande mot dei på sjøen . Han ville gå framom ,
41006049	men då dei såg han gå på vatnet , trudde dei at det var eit skrømt , og skreik høgt ,
41006050	for dei såg han alle , og dei vart redde . Men i det same tala Jesus til dei : « Ver frimodige , det er eg . Ver ikkje redde ! »
41006051	Så steig han opp i båten til dei , og vinden stilna . Men dei var reint ifrå seg av undring .
41006052	For dei hadde ikkje teke lærdom av det som hadde hendt med brødet , så harde var dei .
41006053	Då dei hadde fare over sjøen , kom dei til Gennesaret og la til lands der .
41006054	Med det same dei steig ut or båten , kjende folk han att ;
41006055	og dei sprang rundt i heile grannelaget og tok til å bera dei sjuke på bårer dit dei høyrde at han var .
41006056	Og kvar han kom , til landsbyar , byar eller grender , sette folk dei sjuke ut på torget . Og dei bad om at dei måtte få ta om så berre i kanten på kappa hans . Og alle som tok i han , vart friske .
41007001	Farisearane og nokre skriftlærde som var komne frå Jerusalem , samla seg om Jesus .
41007002	Då la dei merke til at nokre av læresveinane hans åt med vanheilage , det vil seia uvaska hender .
41007003	For farisearane og alle andre jødar vaskar hendene med litt vatn før dei et . Dette er i samsvar med føresegnene frå dei gamle .
41007004	Og når dei kjem frå torget , et dei ikkje før dei har vaska seg . Dei har òg mange andre skikkar , som dei har overteke og held fast på , så som å skylja koppar og krus og koparkjerald .
41007005	Difor spurde farisearane og dei skriftlærde han : « Kvifor fylgjer ikkje læresveinane dine dei føresegnene som vi har frå dei gamle , men et med vanheilage hender ? »
41007006	Då sa Jesus : « Jesaja spådde rett om dykk , hyklarar , som det står skrive : Dette folket ærar meg — med lippene , men hjarta deira er langt borte — frå meg .
41007007	Dei dyrkar meg fåfengt , for det dei lærer , — er menneskebod .
41007008	De bryr dykk ikkje om Guds bod , men held fast på føresegner som er overtekne etter menneske . »
41007009	Og han sa til dei : « Ja , de fer fint åt ! De gjer Guds bod om inkje , så de kan fylgja dykkar eigne føresegner .
41007010	Moses har sagt : Æra far din og mor di , og : Den som talar vondord mot far sin eller mor si , skal døy .
41007011	Men de lærer : Om ein mann seier til far sin eller mor si : Det som eg skulle ha hjelpt deg med , skal vera ein korban — det er ei gåve til templet —
41007012	då lèt de han ikkje få lov til å hjelpa far sin eller mor si .
41007013	Såleis gjer de Guds ord om inkje av omsyn til dei føresegnene de har overteke og gjev vidare . Og slikt gjer de mykje av . »
41007014	Så kalla han folket saman att og sa : « Høyr på meg alle , og skjøna det eg seier !
41007015	Ikkje noko av det som kjem inn i mennesket utanfrå , kan gjera det ureint . Men det som går ut or mennesket , det gjer mennesket ureint .
41007016	Den som har øyro å høyra med , han høyre ! »
41007017	Då han var komen i hus , bort frå folket , spurde læresveinane han om denne likninga .
41007018	« Forstår de ikkje noko , de heller ? » sa han . « Skjønar de ikkje at det som kjem inn i mennesket utanfrå , ikkje kan gjera det ureint ?
41007019	Det kjem då ikkje inn i hjarta , men fer ned i magen og ut att . » Dermed slo han fast at all mat er rein .
41007020	Og han la til : « Det som går ut or mennesket , det gjer mennesket ureint .
41007021	For innanfrå , or menneskehjarta , kjem dei vonde tankane : hor , tjuveri , mord ,
41007022	ekteskapsbrot , havesykje , vondskap , svik , sedløyse , misunning , spott , hovmod , vitløyse .
41007023	All denne vondskapen kjem innanfrå og gjer mennesket ureint . »
41007024	Så tok han ut derifrå og fór til bygdene kring Tyrus . Der gjekk han inn i eit hus og ville ikkje at nokon skulle vita det . Men det kunne ikkje haldast løynt .
41007025	Ei kvinne der på staden hadde ei dotter som det var ei urein ånd i . Då ho fekk høyra om Jesus , kom ho straks og kasta seg ned for føtene hans .
41007026	Denne kvinna var ikkje jøde ; ho var frå landet der , Fønikia i Syria . Og ho bad han driva den vonde ånda ut or dotter hennar .
41007027	Men Jesus sa til henne : « Lat fyrst borna få eta seg mette . Det er ikkje rett å ta brødet frå borna og kasta det til hundane . »
41007028	« Det er sant , Herre , » svara ho , « men hundane under bordet et då av smulane etter borna . »
41007029	Då sa han til henne : « Sidan du sa dette , kan du gå heim ; den vonde ånda har fare ut or dotter di . »
41007030	Då ho kom heim , fann ho barnet liggjande på senga ; den vonde ånda hadde fare ut .
41007031	Sidan drog Jesus bort att frå landet kring Tyrus . Han tok vegen gjennom Sidon og Dekapolis-landet og kom til Galilea-sjøen .
41007032	Der førte dei til han ein mann som var døv og hadde vondt for å tala , og dei bad han leggja hendene på han .
41007033	Jesus tok han med seg bort frå folket . Så stakk han fingrane sine i øyro hans , vætte tunga hans med spytt ,
41007034	såg opp mot himmelen , sukka og sa til han : « Effata ! » — det tyder : « Lat deg opp ! »
41007035	Då vart øyro hans opplatne , og tunga vart løyst så han tala klårt .
41007036	Jesus forbaud dei å seia det til nokon ; men di meir han forbaud det , di meir gjorde dei det kjent .
41007037	Folk undra seg storleg og sa : « Han har gjort alle ting vel . Han får døve til å høyra og mållause til å tala . »
41008001	Ein gong på den tid var det atter mykje folk samla , og dei hadde ikkje noko å eta . Då kalla Jesus læresveinane til seg og sa :
41008002	« Eg tykkjer hjarteleg synd i folket . No har dei alt vore hjå meg i tre dagar , og dei har ikkje noko å eta .
41008003	Lèt eg dei fara svoltne heim , vert dei reint utmødde på vegen ; for somme av dei har kome lange vegar . »
41008004	« Kvar kan ein få brød frå her i øydemarka til å metta alle desse ? » svara læresveinane .
41008005	« Kor mange brød har de ? » spurde Jesus . « Sju , » svara dei .
41008006	Då bad han folket setja seg på marka . Så tok han dei sju brøda , bad takkebøna , braut dei og gav til læresveinane , så dei skulle dela dei ut , og dei delte dei ut til folket .
41008007	Nokre få småfiskar hadde dei òg . Jesus velsigna dei og sa at dei skulle delast ut .
41008008	Alle åt og vart mette . Etterpå samla dei opp det som låg att ; det vart sju korger .
41008009	Og det var ikring fire tusen menneske der . Så lét han dei fara heim .
41008010	Straks etter gjekk han i båten med læresveinane og kom til bygdene ved Dalmanuta .
41008011	No kom farisearane til , og dei gav seg i ordskifte med Jesus . Dei bad han om eit teikn frå himmelen , for dei ville setja han på prøve .
41008012	Då sukka han djupt og sa : « Kvifor krev denne ætta eit teikn ? Sanneleg , det seier eg dykk : Denne ætta skal ikkje få noko teikn . »
41008013	Dermed gjekk han ifrå dei , steig i båten og drog over til hi sida .
41008014	Men læresveinane hadde gløymt å ta brød med ; dei hadde berre eit einaste brød med seg i båten .
41008015	Då åtvara Jesus dei og sa : « Ta dykk i vare og akta dykk for surdeigen til farisearane og Herodes ! »
41008016	Då sa dei seg imellom : « Dette seier han fordi vi ikkje har brød med oss . »
41008017	Men Jesus merka det og sa til dei : « Kvifor talar de om at de ikkje har brød ? Ser og skjønar de enno ingen ting ? Er de så harde ?
41008018	Har de augo og ser ikkje ? Har de øyro og høyrer ikkje ? Hugsar de ikkje
41008019	den gongen eg braut dei fem brøda til dei fem tusen , kor mange korger fulle av brødstykke samla de opp då ? » « Tolv , » svara dei .
41008020	« Og då eg braut dei sju brøda til dei fire tusen , kor mange korger med brødstykke samla de opp då ? » « Sju , » svara dei .
41008021	« Og endå skjønar de ingen ting ? » sa han .
41008022	Så kom dei til Betsaida . Der førte dei ein blind mann til Jesus og bad han røra ved han .
41008023	Jesus tok den blinde i handa og leidde han ut or byen . Så vætte han augo hans med spytt , la hendene på han og spurde : « Ser du noko ? »
41008024	Mannen såg opp og sa : « Eg skimtar menneske ; for eg ser noko som liknar tre gå ikring . »
41008025	Så la Jesus på nytt hendene over augo hans . Då braut synet hans fram . Han vart god att og kunne sjå alt klårt .
41008026	Og Jesus sende han heim og sa : « Gå ikkje inn i byen ! »
41008027	Sidan fór Jesus og læresveinane hans bort til landsbyane ved Cæsarea Filippi . På vegen spurde han læresveinane : « Kven seier folk at eg er ? »
41008028	Dei svara : « Somme seier døyparen Johannes , andre Elia og atter andre ein av profetane . »
41008029	« Og de , » spurde han , « kven seier de at eg er ? » Då svara Peter : « Du er Messias . »
41008030	Men det forbaud han dei strengt å seia til nokon .
41008031	Då tok Jesus til å læra dei : « Menneskesonen skal lida mykje og verta vraka av dei eldste , overprestane og dei skriftlærde . Han skal verta slegen i hel , og tre dagar etter skal han stå opp att . »
41008032	Dette sa han med reine ord . Då tok Peter han til sides og gav seg til å tala han til rettes .
41008033	Men Jesus snudde seg , såg på læresveinane og sa strengt til Peter : « Vik bak meg , Satan ! Du har ikkje sans for det som Gud vil , berre for det som menneske vil . »
41008034	Sidan kalla han til seg folket og læresveinane sine og sa til dei : « Vil nokon vera i lag med meg , må han seia nei til seg sjølv og ta krossen sin opp og fylgja meg .
41008035	For den som vil berga livet sitt , skal missa det . Men den som misser livet sitt for mi skuld og for evangeliet , han skal berga det .
41008036	Kva gagnar det eit menneske om det vinn heile verda , men taper si sjel ?
41008037	Eller kva kan eit menneske gje til vederlag for si sjel ?
41008038	Den som skjemmest ved meg og orda mine i denne utrue og syndige ætta , han skal òg Menneskesonen skjemmast ved når han kjem i herlegdomen åt Far sin , saman med dei heilage englane . »
41009001	Og han la til : « Sanneleg , det seier eg dykk : Somme av dei som står her , skal ikkje smaka døden før dei får sjå at Guds rike har kome med kraft . »
41009002	Seks dagar etter tok Jesus med seg Peter , Jakob og Johannes opp på eit høgt fjell ; der var dei åleine . Då vart han forklåra for augo deira ,
41009003	og kleda hans vart så skinande kvite at ingen som bleikjer klede her på jorda , kan få dei så kvite .
41009004	Elia synte seg for dei saman med Moses , og dei tala med Jesus .
41009005	Då tok Peter til ords og sa til Jesus : « Rabbi , det er godt at vi er her . Lat oss byggja tre hytter , ei til deg , ei til Moses og ei til Elia . »
41009006	Han visste ikkje kva han skulle seia , for dei var så redde .
41009007	Då kom det ei sky og skygde over dei , og or skya lydde ei røyst : « Dette er Son min , han som eg elskar . Høyr han ! »
41009008	Men best dei såg seg ikring , såg dei ingen annan enn Jesus ; han åleine var hjå dei .
41009009	På vegen ned frå fjellet baud han dei at dei ikkje skulle tala til nokon om det dei hadde sett , før Menneskesonen hadde stått opp frå dei døde .
41009010	Dei merka seg det ordet og drøfte med kvarandre kva det er å stå opp frå dei døde .
41009011	« Seier ikkje dei skriftlærde at fyrst må Elia koma ? » spurde dei .
41009012	Jesus svara : « Jau , Elia kjem fyrst og set alt i rett skikk . Men kva står skrive om Menneskesonen ? At han skal lida mykje og aktast for inkje .
41009013	Men eg seier dykk at Elia alt er komen , og dei gjorde med han som dei ville — så som det står skrive om han . »
41009014	Då dei kom attende til dei andre læresveinane , såg dei ein stor folkehop samla ikring dei og nokre skriftlærde som var i ordskifte med dei .
41009015	Med det same folket fekk auga på Jesus , stokk dei til , og dei sprang imot han og helsa .
41009016	« Kva er det de er usamde om ? » spurde han .
41009017	Ein i flokken svara : « Meister , eg er komen til deg med son min ; han har ei mållaus ånd i seg .
41009018	Når ho tek tak i han , kastar ho han over ende , skummet står or munnen , og han skjer tenner og vert stiv . Eg bad læresveinane dine driva henne ut , men dei makta det ikkje . »
41009019	Då sa Jesus til dei : « Du vantruande ætt ! Kor lenge skal eg vera hjå dykk ? Kor lenge skal eg halda ut med dykk ? Kom hit til meg med han ! »
41009020	Dei leidde guten bort til han , og med det same ånda fekk sjå Jesus , reiv og sleit ho i guten så han fall til jorda og velte seg og togg skum .
41009021	« Kor lenge har han hatt det så ? » spurde Jesus . « Sidan han var liten , » svara faren .
41009022	« Ofte har ånda kasta han både i eld og vatn for å gjera ende på han . Men kan du gjera noko , så ha medynk med oss og hjelp oss ! »
41009023	« Om eg kan ? » svara Jesus . « Alt er mogeleg for den som trur . »
41009024	Straks ropa far til guten : « Eg trur , hjelp meg i mi vantru ! »
41009025	Då Jesus såg at folket strøymde til , truga han den ureine ånda og sa : « Du mållause og døve ånd , eg byd deg : Far ut or han , og far aldri meir inn i han ! »
41009026	Då skreik ho høgt , reiv hardt i han og fór ut . Guten låg som livlaus , og mange sa at han var død .
41009027	Men Jesus tok han i handa og reiste han opp , og han stod opp .
41009028	Då Jesus var komen i hus , og læresveinane var åleine med han , spurde dei : « Kvifor kunne ikkje vi driva ut den ånda ? »
41009029	Han svara : « Dette slaget kan ikkje drivast ut med anna enn bøn og faste . »
41009030	Dei tok ut derifrå og la vegen gjennom Galilea . Han ville ikkje at nokon skulle vita om det ,
41009031	for han heldt på å læra læresveinane sine . Då sa han til dei : « Menneskesonen skal gjevast i hendene på menneske ; dei skal slå han i hel , og tre dagar etter skal han stå opp att . »
41009032	Dei skjøna ikkje dette , men våga ikkje å spørja han .
41009033	Så kom dei til Kapernaum . Og då han vel var heime , spurde han dei : « Kva var det de tala om på vegen ? »
41009034	Dei tagde , for på vegen hadde dei tala med kvarandre om kven som var den største .
41009035	Då sette han seg , kalla til seg dei tolv og sa til dei : « Den som vil vera den fyrste , må vera den siste av alle og tenar for alle . »
41009036	Så tok han eit lite barn og sette det midt imellom dei , la armane om det og sa til dei :
41009037	« Den som tek imot eit slikt lite barn i mitt namn , han tek imot meg . Og den som tek imot meg , tek ikkje imot meg , men han som har sendt meg . »
41009038	Johannes sa til han : « Meister , vi såg at ein mann som ikkje er i lag med oss , dreiv ut vonde ånder i ditt namn . Vi freista å hindra han sidan han ikkje var i lag med oss . »
41009039	Men Jesus sa : « Hindra han ikkje ! For den som gjer ei mektig gjerning i mitt namn , kan ikkje så snart tala vondt om meg .
41009040	Den som ikkje er imot oss , er med oss .
41009041	Den som gjev dykk eit glas vatn å drikka fordi de høyrer Kristus til — sanneleg , det seier eg dykk : Han skal ikkje missa si løn .
41009042	Men den som forfører ein av desse små som trur på meg , for han var det betre om dei hadde lagt ein kvernstein om halsen på han og kasta han i havet .
41009043	Om handa di lokkar deg til synd , så hogg henne av ! Det er betre for deg at du går vanfør inn til livet enn at du har to hender og kjem i helvete , til elden som aldri sloknar ,
41009044	der makken deira ikkje døyr og elden ikkje sloknar .
41009045	Og om foten din lokkar deg til synd , så hogg han av ! Det er betre for deg at du går halt inn til livet enn at du har to føter og vert kasta i helvete ,
41009046	der makken deira ikkje døyr og elden ikkje sloknar .
41009047	Og om auga ditt lokkar deg til synd , så riv det ut ! Det er betre for deg at du går einøygd inn i Guds rike enn at du har to augo og vert kasta i helvete ,
41009048	der makken deira ikkje døyr og elden ikkje sloknar .
41009049	For kvar og ein skal saltast med eld .
41009050	Salt er ein god ting . Men misser saltet si kraft , kan det då verta til salt att ? Ha salt i dykk sjølve , og hald fred med kvarandre ! »
41010001	Så tok han ut derifrå og kom til bygdene i Judea og til landet austanfor Jordan . Folket samla seg atter ikring han , og han lærte dei som han hadde for vane .
41010002	Då kom det nokre farisearar og spurde han : « Har ein mann lov til å skilja seg frå kona si ? » Dei ville setja han på prøve .
41010003	« Kva har Moses bode ? » sa Jesus .
41010004	Dei svara : « Moses har gjeve mannen lov til å skriva skilsmålsbrev og senda henne frå seg . »
41010005	Då sa han til dei : « Fordi hjarto dykkar er så harde , har Moses gjeve dykk dette bodet .
41010006	Men i opphavet , då alt vart til , skapte Gud dei til mann og kvinne .
41010007	Difor skal mannen skiljast frå far sin og mor si ,
41010008	og dei to skal vera eitt . Så er dei ikkje lenger to ; dei er eitt .
41010009	Og det som Gud har bunde saman , det skal ikkje menneske skilja . »
41010010	Då dei var komne i hus att , spurde læresveinane han om dette .
41010011	Han sa til dei : « Den som skil seg frå kona si og gifter seg med ei anna , gjer seg skuldig i ekteskapsbrot mot den fyrste .
41010012	Og om ei kvinne skil seg frå mannen sin og gifter seg med ein annan , bryt ho ekteskapet . »
41010013	Dei bar småborn til Jesus for at han skulle røra ved dei ; men læresveinane ville visa dei bort .
41010014	Då Jesus såg det , vart han harm og sa til dei : « Lat småborna koma til meg og hindra dei ikkje ; for Guds rike høyrer slike til .
41010015	Sanneleg , det seier eg dykk : Den som ikkje tek imot Guds rike som eit lite barn , skal ikkje koma inn i det . »
41010016	Så tok han dei i fanget , la hendene på dei og velsigna dei .
41010017	Då Jesus skulle fara derifrå , kom det ein mann springande , fall på kne for han og spurde : « Gode meister , kva skal eg gjera så eg kan få evig liv ? »
41010018	Men Jesus sa til han : « Kvifor kallar du meg god ? Berre éin er god — det er Gud .
41010019	Boda kjenner du : Du skal ikkje slå i hel . Du skal ikkje bryta ekteskapet . Du skal ikkje stela . Du skal ikkje vitna rangt . Du skal ikkje eigna til deg noko med svik . Du skal æra far din og mor di . »
41010020	Han svara : « Meister , alt dette har eg halde frå eg var ung . »
41010021	Då såg Jesus på han og fekk han kjær . Og han sa : « Eitt vantar deg : Gå bort og sel alt det du eig , og gjev det til dei fattige . Då skal du få ein skatt i himmelen . Kom så og fylg meg ! »
41010022	Då han høyrde dette , fór det ein skugge over andletet hans , og han gjekk sturen bort , for han var svært rik .
41010023	Då såg Jesus ikring seg og sa til læresveinane sine : « Kor vanskeleg det vert for dei som eig mykje , å koma inn i Guds rike . »
41010024	Læresveinane stokk til då han sa det . Men Jesus tok til ords att og sa : « Kor vanskeleg det er , borna mine , å koma inn i Guds rike for dei som set sin lit til rikdom .
41010025	Det er lettare for ein kamel å gå gjennom eit nålauga enn for ein rik å koma inn i Guds rike . »
41010026	Då vart dei reint forfærde og sa til kvarandre : « Kven kan då verta frelst ? »
41010027	Jesus såg på dei og sa : « For menneske er det umogeleg , men ikkje for Gud . Alt er mogeleg for Gud . »
41010028	Då tok Peter til ords og sa : « Kva så med oss , som har gått ifrå alt og fylgt deg ? »
41010029	Jesus svara : « Sanneleg , det seier eg dykk : Ingen har skilt seg med hus eller brør eller systrer eller mor eller far eller born eller åkrar for mi skuld eller for evangeliet skuld ,
41010030	utan at han skal få det att hundre gonger : her i tida hus , brør , systrer , mødrer , born og åkrar — men forfylgingar òg — og i den verda som kjem , evig liv .
41010031	Men mange som er dei fyrste , skal verta dei siste , og dei siste skal verta dei fyrste . »
41010032	Dei var no på veg opp til Jerusalem , og Jesus gjekk føre dei . Læresveinane var ottefulle , og dei som fylgde med , var redde . Då samla han atter dei tolv ikring seg og tok til å tala med dei om det som skulle henda han :
41010033	« Sjå , vi dreg opp til Jerusalem , og Menneskesonen skal gjevast i hendene på overprestane og dei skriftlærde . Dei skal døma han til døden og gje han over til heidningane ,
41010034	og dei skal spotta han og spytta på han , piska han og slå han i hel . Og tre dagar etter skal han stå opp att . »
41010035	Jakob og Johannes , sønene til Sebedeus , kom til Jesus og sa : « Meister , det er noko vi vil be deg gjera for oss . »
41010036	« Kva vil de at eg skal gjera for dykk ? » spurde han .
41010037	Dei svara : « Lat oss få sitja attmed deg , den eine på høgre og den andre på venstre sida di , når du tronar i din herlegdom . »
41010038	« De veit ikkje kva de bed om , » sa Jesus . » Kan de drikka den skåla som eg drikk , eller ta den dåpen som eg tek ? »
41010039	« Det kan vi , » svara dei . Då sa Jesus til dei : « Den skåla eg drikk , skal de drikka , og den dåpen eg får , skal de få .
41010040	Men kven som skal sitja på mi høgre og venstre side , er det ikkje mi sak å avgjera . Der skal dei sitja som det er etla åt . »
41010041	Då dei ti andre høyrde dette , vart dei arge på Jakob og Johannes .
41010042	Men Jesus kalla dei til seg og sa : « De veit at dei som gjeld for fyrstar over folka , er herrar over dei , og stormennene styrer med hard hand .
41010043	Men såleis er det ikkje hjå dykk . Den som vil vera stor mellom dykk , skal tena dei andre .
41010044	Og den som vil vera den fyrste av dykk , skal vera træl for alle .
41010045	For Menneskesonen er ikkje komen for å tenast , men for å tena og gje livet sitt til løysepeng for mange . »
41010046	Så kom dei til Jeriko . Og då Jesus drog ut or byen saman med læresveinane sine og ei stor folkemengd , sat det ein blind mann attmed vegen og tigga . Han heitte Bartimeus og var son til Timeus .
41010047	Då han høyrde at det var Jesus frå Nasaret som kom , sette han i og ropa : « Jesus , du Davids son , miskunna deg over meg ! »
41010048	Mange skjente på han og bad han teia , men han ropa berre endå høgare : « Du Davids son , miskunna deg over meg ! »
41010049	Då stogga Jesus og sa : « Bed han koma hit ! » Dei ropa på den blinde og sa til han : « Ver frimodig ! Reis deg opp ! Han kallar på deg . »
41010050	Mannen kasta av seg kappa , spratt opp og kom bort til Jesus .
41010051	« Kva vil du at eg skal gjera for deg ? » spurde Jesus . Den blinde svara : « Rabbuni , lat meg få synet ! »
41010052	Då sa Jesus til han : « Gå du ! Trua di har frelst deg . » Med ein gong kunne han sjå , og han fylgde Jesus på vegen .
41011001	Då dei var komne til Betfage og Betania ved Oljeberget og ikkje hadde langt att til Jerusalem , sende Jesus to av læresveinane i veg
41011002	og sa til dei : « Gå bort i den landsbyen som ligg framfor dykk ! Med det same de kjem inn der , finn de ein eselfole som står bunden , og som det aldri har sete menneske på . Den skal de løysa og koma hit med .
41011003	Og er det nokon som spør : Kva er det de gjer ? då skal de svara : Herren har bruk for han , og sender han straks attende . »
41011004	Så gjekk dei og fann folen ; han stod bunden ute i gata attmed ei dør , og dei løyste han .
41011005	Nokre som stod der , sa til dei : « Kva er det de gjer ? Løyser de folen ? »
41011006	Dei svara så som Jesus hadde sagt , og då fekk dei gå .
41011007	Så kom dei til Jesus med folen og la kappene sine på han , og Jesus sette seg oppå .
41011008	Mange breidde kappene sine på vegen , andre strøydde lauvgreiner som dei hadde hogge ute på markene .
41011009	Og dei som gjekk føre , og dei som fylgde etter , ropa : Hosianna ! Velsigna vere han som kjem , — i Herrens namn !
41011010	Velsigna vere vår far — Davids rike som kjem ! Hosianna i det høgste !
41011011	Han kom inn i Jerusalem og gjekk opp på tempelplassen . Der såg han seg ikring alle stader , men då det tok til å kvelda , drog han ut til Betania med dei tolv .
41011012	Dagen etter , då dei gjekk frå Betania , vart Jesus svolten .
41011013	Langt borte såg han eit fikentre med lauv på ; han gjekk dit og ville sjå om han kunne finna frukt på det . Men då han kom bortåt , fann han berre lauv ; for det var ikkje tid for fiken .
41011014	Då sa han til treet : « Aldri meir skal nokon eta frukt av deg . » Og det høyrde læresveinane hans .
41011015	Då dei kom til Jerusalem , gjekk Jesus inn på tempelplassen og tok til å jaga ut dei som selde og kjøpte der . Han velte borda til pengevekslarane og benkene til dei som selde duer ,
41011016	og han gav ingen lov til å bera noko over tempelplassen .
41011017	Og han lærte dei : « Står det ikkje skrive : Mitt hus skal kallast eit bønehus for alle folkeslag ? Men de har gjort det til ei røvarhole . »
41011018	Overprestane og dei skriftlærde fekk høyra dette , og dei freista finna ei råd til å få rudt han or vegen . For dei var redde han , av di heile folket var gripe av læra hans .
41011019	Då det vart kveld , gjekk Jesus og læresveinane hans ut or byen .
41011020	Tidleg om morgonen gjekk dei framom fikentreet , og då fekk dei sjå at det hadde turka radt ifrå rota .
41011021	Peter kom i hug det som hadde hendt , og sa til Jesus : « Rabbi , sjå fikentreet som du bannstøytte ! Det har turka . »
41011022	Men Jesus svara dei : « Ha tru til Gud !
41011023	Sanneleg , det seier eg dykk : Om nokon seier til dette fjellet : Lyft deg opp og kast deg i havet , og han ikkje har tvil i hjarta , men trur det vil gå som han seier , då skal det gå som han vil .
41011024	Difor seier eg dykk : Alt det de bed om i bønene dykkar — tru at de har fått det , og de skal få det .
41011025	Men når de står og bed , og har noko å klaga ein annan for , må de tilgje han . Då skal òg Far dykkar i himmelen tilgje dykk misgjerningane dykkar .
41011026	Men om de ikkje tilgjev , skal heller ikkje Far dykkar i himmelen tilgje dykkar misgjerningar . »
41011027	Dei kom atter til Jerusalem . Og medan Jesus gjekk ikring på tempelplassen , kom overprestane , dei skriftlærde og dei eldste til han
41011028	og sa : « Kva rett har du til å gjera dette ? Eller kven har gjeve deg fullmakt til å gjera det ? »
41011029	Jesus sa til dei : « Eg har òg noko eg vil spørja dykk om . Svar meg på det , så skal eg seia dykk kva fullmakt eg har til å gjera dette .
41011030	Var Johannes-dåpen frå himmelen eller frå menneske ? Svar meg på det ! »
41011031	Dei samrådde seg med kvarandre og sa : « Svarar vi : Frå himmelen , vil han seia : Kvifor trudde de han då ikkje ?
41011032	Eller skal vi svara : Frå menneske ? » — Men det torde dei ikkje for folket , for alle meinte at Johannes verkeleg var ein profet .
41011033	Difor svara dei : « Det veit vi ikkje . » Då sa Jesus til dei : « Så seier heller ikkje eg dykk kva fullmakt eg har til å gjera dette . »
41012001	Så tok han til å tala til dei i likningar : « Det var ein gong ein mann som planta ein vingard . Han sette gjerde kringom , grov ut ei vinpresse og bygde eit vakttårn . Så leigde han hagen bort til nokre vindyrkarar og drog ut or landet .
41012002	Då tida kom , sende han ein tenar til paktarane og ville få sin del av avlinga .
41012003	Men dei greip tenaren og slo han og sende han tomhendt bort .
41012004	Sidan sende eigaren ein annan tenar til dei ; han slo dei i hovudet og spotta han .
41012005	Då sende han endå ein , og han slo dei i hel . Såleis gjekk det med mange : Somme skamslo dei , og somme drap dei .
41012006	No hadde han ein einaste att , son sin , som han heldt så av . Til sist sende han sonen til dei ; for han tenkte : Son min har dei nok age for .
41012007	Men vindyrkarane sa til kvarandre : Der har vi arvingen . Kom , lat oss slå han i hel , så vert arven vår .
41012008	Så tok dei han og slo han i hel og kasta han ut or vingarden .
41012009	Kva skal no vingardsherren gjera ? Han skal koma og gjera ende på desse paktarane og la andre få vingarden .
41012010	Har de ikkje lese dette ordet i Skrifta : Den steinen bygningsmennene — vraka , har vorte hjørnestein .
41012011	Det er Herrens eige verk , underfullt er det i våre augo . »
41012012	Då ville dei gjerne ha gripe han , for dei skjøna at det var dei han sikta til med likninga si . Men dei torde ikkje for folket . Difor lét dei han vera og gjekk sin veg .
41012013	Sidan sende dei nokre av farisearane og herodianarane som skulle fanga han i ord .
41012014	Dei kom og sa til han : « Meister , vi veit at du er ærleg og ikkje bryr deg om kva andre meiner . For du gjer ikkje skil på folk , men lærer i sanning Guds veg : Er det rett å svara skatt til keisaren , eller er det ikkje ? Skal vi gjera det , eller skal vi la vera ? »
41012015	Men Jesus merka hyklarskapen deira og sa til dei : « Kvifor set de meg på prøve ? Kom med ein denar , og lat meg få sjå han ! »
41012016	Dei gav han ein , og han spurde : « Kven sitt bilete og namn er dette ? » « Keisarens , » svara dei .
41012017	Då sa Jesus til dei : « Så gjev då keisaren det som keisarens er , og Gud det som Guds er ! » Og dei undra seg svært over han .
41012018	Så kom det nokre saddukearar til Jesus ; det er dei som seier at dei døde ikkje skal stå opp . Og dei la fram for han dette spørsmålet :
41012019	« Meister , Moses har gjeve oss denne føresegna : Om ein mann døyr og lèt etter seg kone , men ikkje born , skal bror hans gifta seg med enkja og halda oppe ætta åt bror sin .
41012020	No var det sju brør ; den eldste tok seg ei kone , men døydde utan å etterlata seg born .
41012021	Så gifte den andre seg med henne ; han òg døydde barnlaus , og den tredje like eins .
41012022	Ingen av dei sju lét etter seg born . Sist av dei alle døydde kvinna .
41012023	Men i oppstoda , når dei står opp att , kven av dei skal då ha henne til kone ? Alle sju har då vore gifte med henne . »
41012024	Jesus sa til dei : « De fer vilt ! Og gjer de ikkje det fordi de korkje kjenner skriftene eller Guds makt ?
41012025	For når dei døde står opp , gifter dei seg ikkje og vert ikkje bortgifte ; dei er som englane i himmelen .
41012026	Men at dei døde står opp , det har de vel lese om i Moseboka ? I forteljinga om klungeren seier Gud til Moses : Eg er Abrahams Gud og Isaks Gud og Jakobs Gud .
41012027	Han er ikkje ein Gud for døde , men for levande . De tek heilt i miss . »
41012028	Ein skriftlærd som hadde høyrt på dette ordskiftet , skjøna at Jesus hadde svara dei godt . No kom han og spurde : « Kva for eit bod er det fyrste av alle ? »
41012029	Jesus svara : « Dette er det fyrste bodet : Høyr , Israel ! Herren vår Gud , Herren er éin ;
41012030	og du skal elska Herren din Gud av heile ditt hjarta og av heile di sjel og av alt ditt vit og av all di makt .
41012031	Det andre er dette : Du skal elska nesten din som deg sjølv . Noko større bod enn desse finst ikkje . »
41012032	Den skriftlærde sa til han : « Vel tala du , meister ! Det er sant som du seier : Herren er éin , og det finst ingen annan enn han .
41012033	Å elska han av heile sitt hjarta og av alt sitt vit og av all si makt og å elska nesten sin som seg sjølv , det er meir verdt enn alle brennoffer og andre offer . »
41012034	Då Jesus høyrde kor klokt han svara , sa han til han : « Du er ikkje langt borte frå Guds rike . » Og ingen våga å spørja han meir .
41012035	Ein gong medan Jesus lærte på tempelplassen , sa han : « Korleis kan dei skriftlærde seia at Messias er Davids son ?
41012036	For sjølv seier David , driven av Den Heilage Ande : Herren sa til min herre : Set deg ved mi høgre hand til eg får lagt dine fiendar under dine føter .
41012037	Når David kallar Messias herre , korleis kan han då vera Davids son ? » Den store folkehopen høyrde gjerne på Jesus .
41012038	Og medan han lærte dei , sa han : « Ta dykk i vare for dei skriftlærde ! Dei vil gjerne gå ikring i side kapper og likar at folk helsar dei på torget .
41012039	Dei vil sitja fremst i synagogene og ha heidersplassane i gjestebod .
41012040	Dei slår under seg husa åt enkjer og held lange bøner for syn skuld . Dei skal få så mykje hardare dom . »
41012041	Ein gong sette Jesus seg midt imot tempelkista og såg korleis folk la pengar i henne . Og mange rike gav mykje .
41012042	Så kom det ei fattig enkje og la to småmyntar ; det er ein øre .
41012043	Då kalla han læresveinane til seg og sa : « Sanneleg , det seier eg dykk : Denne fattige enkja har gjeve meir enn nokon av dei andre som la pengar i tempelkista .
41012044	For dei gav alle av si overflod , men ho gav av si fattige råd , alt det ho åtte , alt det ho skulle leva av . »
41013001	Då Jesus var på veg ut frå templet , sa ein av læresveinane til han : « Meister , sjå for steinar og for byggverk ! »
41013002	Han svara : « Ja , ser du desse veldige bygningane ? Her skal ikkje liggja att stein på stein ; alt skal rivast ned . »
41013003	Då han sat på Oljeberget midt imot templet , og Peter , Jakob , Johannes og Andreas var åleine med han , spurde dei han :
41013004	« Sei oss : Når skal dette henda ? Og kva er teiknet som syner seg når alt dette skal fullendast ? »
41013005	Jesus tok til ords og sa : Ta dykk i vare , så ingen fører dykk vilt !
41013006	For mange skal koma i mitt namn og seia : « Det er eg . » Og dei skal føra mange på villspor .
41013007	Når de høyrer om krig , og det går rykte om krig , så lat dykk ikkje skræma ! Dette lyt henda , men enno er ikkje enden komen .
41013008	Folk skal reisa seg mot folk , og rike mot rike , og det skal vera jordskjelv mange stader , og hungersnaud . Dette er dei fyrste føderiene .
41013009	Men sjå dykk føre ! Dei skal gje dykk over til domstolane og piska dykk i synagogene , og for landshovdingar og kongar skal de førast fram for mi skuld , så de kan vitna for dei .
41013010	Og fyrst må evangeliet forkynnast for alle folkeslag .
41013011	Men når dei fører dykk bort og gjev dykk over til styremaktene , så syt ikkje for kva de skal seia , men sei det som vert gjeve dykk i same stund ! For det er ikkje de som talar , men Den Heilage Ande .
41013012	Bror skal senda bror i døden og ein far barnet sitt , og born skal reisa seg mot foreldra sine og valda at dei døyr .
41013013	Og alle skal hata dykk for mitt namn skuld . Men den som held ut til enden , han skal verta frelst .
41013014	Men når de ser « den øydande styggedomen » stå der han ikkje skulle stå — skjøn det , den som les ! — då må dei som er i Judea , røma til fjells ;
41013015	den som er på taket , må ikkje gå ned og inn i huset og henta noko ,
41013016	og den som er ute på marka , må ikkje gå heim etter kappa si .
41013017	Stakkars dei som ventar barn og dei som gjev bryst i dei dagane !
41013018	Men bed at det ikkje må henda om vinteren !
41013019	For i dei dagane skal det verta slike trengsler som det aldri har vore sidan Gud i opphavet skapte verda , og som det heller aldri meir skal verta .
41013020	Og gjorde ikkje Herren den tida kortare , så vart ikkje eit menneske frelst . Men for deira skuld som han valde ut , har han gjort den tida kortare .
41013021	Om nokon då seier til dykk : « Sjå her er Messias ! » eller : « Sjå der er han » , så tru det ikkje !
41013022	For falske messiasar og falske profetar skal stå fram . Dei skal gjera teikn og under for å føra dei utvalde vilt , om det er råd .
41013023	Så sjå dykk føre ! Eg har sagt dykk alt føreåt .
41013024	Men i dei dagane , etter denne trengselstida , skal sola mørkjast og månen missa sitt ljos .
41013025	Stjernene skal falla ned frå himmelen , og kreftene i himmelrømda skal skakast .
41013026	Då skal dei sjå Menneskesonen koma i skyene med stor makt og herlegdom .
41013027	Han skal senda ut englane og samla dei utvalde frå heimsens fire hjørne , frå ytste enden av jorda til ytste enden av himmelen .
41013028	Lær ei likning av fikentreet : Når det kjem sevje i greinene og lauvet sprett , då veit de at sommaren er nær .
41013029	Like eins når de ser at dette hender , då veit de at han er utfor døra .
41013030	Sanneleg , det seier eg dykk : Denne ætta skal ikkje forgå før alt dette hender .
41013031	Himmel og jord skal forgå , men mine ord skal aldri forgå .
41013032	Men den dagen eller timen kjenner ingen , ikkje englane i himmelen og heller ikkje Sonen , berre Faderen .
41013033	Ver på vakt og vak ! For de veit ikkje når tida kjem .
41013034	Det er som når ein mann skal fara utanlands : Før han fer heimanfrå , set han tenarane sine til å styra for seg . Kvar av dei får sitt å gjera , og til dørvaktaren seier han at han skal vaka .
41013035	Så vak då ! For de veit ikkje kva tid husbonden kjem , anten det er om kvelden , midt på natta , når hanen gjel eller når dagen renn .
41013036	Lat han ikkje finna dykk sovande når han brått kjem .
41013037	Det eg seier til dykk , det seier eg til alle : Ver vakne !
41014001	No var det berre to dagar att til påske - og usyrdebrødshelga . Overprestane og dei skriftlærde leita etter eit høve til å gripa Jesus med list og slå han i hel .
41014002	« Det må ikkje gjerast i høgtida , » sa dei , « elles kunne det verta oppstyr mellom folket . »
41014003	Jesus var no i Betania , heime hjå Simon den spedalske . Medan dei sat til bords , kom det inn ei kvinne med ei alabastkrukke full av ekte og svært dyr nardussalve . Ho opna krukka og helte salven ut over hovudet hans .
41014004	Nokre som var der , vart arge og sa til kvarandre : « Kva skal ei slik øyding med salve tena til ?
41014005	Salven kunne vore seld for meir enn tre hundre denarar og pengane gjevne til dei fattige . » Og dei tala kvast til henne .
41014006	Men Jesus sa : « Lat henne vera ! Kvifor er de leie med henne ? Ho har gjort ei god gjerning mot meg .
41014007	Dei fattige har de alltid hjå dykk , og dei kan de gjera vel imot når de vil ; men meg har de ikkje alltid .
41014008	Ho gjorde det ho kunne , og føreåt salva ho lekamen min til gravferda .
41014009	Sanneleg , det seier eg dykk : Alle stader i verda der evangeliet vert forkynt , skal det ho gjorde , verta fortalt til minne om henne . »
41014010	Judas Iskariot , ein av dei tolv , gjekk til overprestane og baud seg til å gje Jesus i deira hand .
41014011	Då dei høyrde det , vart dei glade og lova å gje han pengar . Og sidan leita han etter eit lagleg høve til å svika han .
41014012	Fyrste dagen i usyrdebrødshelga , den dagen dei slakta påskelammet , sa læresveinane til Jesus : « Kvar vil du vi skal gå og stella til påskemåltidet for deg ? »
41014013	Då sende han to av læresveinane i veg og sa til dei : « Gå inn i byen ! Der møter de ein mann som ber ei krukke med vatn . Han skal de fylgja ,
41014014	og der han går inn , skal de seia til mannen i huset : Meisteren spør : Kvar er romet der eg kan halda påskemåltid med læresveinane mine ?
41014015	Då syner han dykk ein sal ovanpå med benker og puter , ferdig til måltid . Der skal de stella til for oss . »
41014016	Så gjekk læresveinane av stad , og då dei kom inn i byen , fann dei det så som han hadde sagt . Og dei stelte til påskemåltidet .
41014017	Då det vart kveld , kom Jesus med dei tolv .
41014018	Medan dei sat til bords og åt , sa han : « Sanneleg , det seier eg dykk : Ein av dykk kjem til å svika meg , ein som et i lag med meg . »
41014019	Då vart dei sorgfulle , og ein etter ein spurde dei han : « Det er vel ikkje eg ? »
41014020	Han svara : « Det er ein av dei tolv , ein som duppar i fatet saman med meg .
41014021	Menneskesonen går nok bort som det er skrive om han ; men ve det mennesket som svik Menneskesonen ! Det hadde vore betre for det mennesket om det aldri var født . »
41014022	Medan dei heldt måltid , tok han eit brød , takka , braut det , gav dei og sa : « Ta det ! Dette er min lekam . »
41014023	Så tok han ein kalk , takka og gav dei , og dei drakk av han alle .
41014024	Og han sa til dei : « Dette er mitt blod , paktblodet , som vert utrent for mange .
41014025	Sanneleg , det seier eg dykk : Aldri meir skal eg drikka av frukta frå vintreet før den dagen eg drikk henne ny i Guds rike . »
41014026	Etter at dei hadde sunge lovsongen , gjekk dei ut til Oljeberget .
41014027	Då seier Jesus til dei : « De kjem alle til å venda dykk frå meg , for det er skrive : Hyrdingen slår eg , og sauene skal spreiast .
41014028	Men når eg har stått opp att , skal eg gå føre dykk til Galilea . »
41014029	Då sa Peter : « Om så alle vender seg frå deg , skal ikkje eg gjera det . »
41014030	Jesus svara : « Sanneleg , det seier eg deg : I natt , før hanen gjel to gonger , skal du fornekta meg tre gonger . »
41014031	Men Peter tok sterkare i og sa : « Om eg så lyt døy med deg , skal eg ikkje fornekta deg ! » Det same sa dei alle .
41014032	Då dei kom til ein stad som heiter Getsemane , sa Jesus til læresveinane : « Sit her medan eg bed ! »
41014033	Så tok han med seg Peter , Jakob og Johannes . Han vart gripen av angst og gru
41014034	og sa til dei : « Mi sjel er sorgtyngd til døden . Ver her og vak ! »
41014035	Så gjekk han eit lite stykke fram , kasta seg til jorda og bad at han måtte verta spart for denne timen , om det var råd .
41014036	« Abba , Far ! » sa han . « Alt er mogeleg for deg . Ta denne skåla frå meg ! Men ikkje som eg vil , berre som du vil . »
41014037	Då han kom attende , fann han dei sovande , og han sa til Peter : « Simon , søv du ? Var du ikkje god til å vaka ein einaste time ?
41014038	Vak og bed at de ikkje må koma i freisting ! Ånda er viljug , men menneskenaturen er veik . »
41014039	Så gjekk han bort att og bad same bøna .
41014040	Då han kom attende , såg han at dei hadde sovna til att , for augo deira var tunge av svevn , og dei visste ikkje kva dei skulle svara han .
41014041	Tredje gongen kom han til dei og sa : « De søv framleis og kviler , de ! No er det avgjort . Timen er komen . Menneskesonen skal gjevast i syndarhand .
41014042	Stå opp , lat oss gå ! Svikaren er nær . »
41014043	I det same , før han hadde tala ut , kom Judas , ein av dei tolv , og med han ein flokk som var væpna med sverd og stokkar ; dei kom frå overprestane , dei skriftlærde og dei eldste .
41014044	Svikaren hadde avtala eit teikn med dei : « Den eg kysser , han er det . Ta han og før han bort med trygg vakt . »
41014045	Og då han kom , gjekk han straks bort til Jesus og sa : « Rabbi ! » og kyste han .
41014046	Så la dei hand på han og tok han til fange .
41014047	Ein av dei som stod der , drog då sverdet , hogg etter tenaren åt øvstepresten og sneidde øyra av han .
41014048	Då sa Jesus til dei : « De kjem med sverd og stokkar og vil gripa meg , som om eg var ein røvar .
41014049	Dag etter dag var eg hjå dykk på tempelplassen og lærte folket ; då tok de meg ikkje . Men såleis skulle skriftene oppfyllast . »
41014050	Då forlét alle Jesus og rømde .
41014051	Ein ung mann fylgde etter Jesus ; han hadde berre eit linklede om seg . Dei tok han ,
41014052	men han sleppte linkledet og rømde naken .
41014053	Så førte dei Jesus til øvstepresten , og der kom dei saman , alle overprestane , dei eldste og dei skriftlærde .
41014054	Men Peter fylgde etter Jesus , eit langt stykke unna , til han kom inn på gardsplassen åt øvstepresten . Der sette han seg mellom vaktmennene og vermde seg ved elden .
41014055	Overprestane og heile Rådet leita etter vitnemål mot Jesus , så dei kunne få dømt han til døden . Men dei fekk ikkje noko på han .
41014056	Det var mange som vitna falskt mot han , men vitnemåla samsvara ikkje .
41014057	Då stod det fram nokre som vitna falskt imot han og sa :
41014058	« Vi har høyrt han seia : Eg skal riva ned dette templet som er gjort med hender , og på tre dagar skal eg byggja opp eit anna som ikkje er gjort med hender . »
41014059	Men heller ikkje her var det samsvar mellom vitnemåla .
41014060	Då reiste øvstepresten seg , steig fram og spurde Jesus : « Har du ikkje noko å seia til det dei klagar deg for ? »
41014061	Men Jesus tagde og svara ikkje eit ord . Atter spurde øvstepresten : « Er du Messias , Son til Den Høglova ? »
41014062	Jesus svara : « Det er eg . Og de skal få sjå Menneskesonen sitja ved høgre handa åt Den Mektige og koma med himmelskyene . »
41014063	Då reiv øvstepresten sund kappa si og sa : « Kva skal vi med fleire vitne ?
41014064	De har høyrt korleis han spottar Gud . Kva meiner de ? » Alle sa han var skuldig til å døy .
41014065	Då tok somme til å spytta på han , og dei la eit plagg over andletet hans , slo han med nevane og sa : « No kan du vera profet ! » Og vaktmennene slo han på kinnet .
41014066	Medan Peter var nede på gardsplassen , kom ei av tenestjentene hjå øvstepresten .
41014067	Då ho såg Peter som sat og vermde seg , stirte ho på han og sa : « Du òg var med denne nasarearen Jesus . »
41014068	Men han nekta . « Eg veit ikkje og skjønar ikkje kva du talar om , » sa han og gjekk ut i portromet .
41014069	Men jenta fekk auga på han der , og tok atter til å seia til dei som stod ikring : « Han er ein av dei . »
41014070	Men han nekta på nytt . Litt etter sa dei som stod der , til Peter : « Ja menn er du ein av dei ! Du er då galilear . »
41014071	Då sette han i og banna og svor : « Eg kjenner ikkje den mannen de talar om . »
41014072	I det same gol hanen andre gongen . Då kom Peter i hug det Jesus hadde sagt til han : « Før hanen gjel to gonger , skal du fornekta meg tre gonger . » Og han brast i gråt .
41015001	Med det same morgonen rann , samrådde overprestane seg med dei eldste og dei skriftlærde , heile Rådet , og tok si avgjerd . Dei batt Jesus , førte han bort og gav han over til Pilatus .
41015002	Pilatus spurde han : « Er du kongen over jødane ? » « Det er dine ord , » svara Jesus .
41015003	Overprestane kom no med mange klagemål mot han .
41015004	Då spurde Pilatus han på nytt : « Svarar du ikkje ? Høyr alt det dei klagar deg for ! »
41015005	Men Jesus svara ikkje eit ord , så Pilatus undra seg .
41015006	Kvar høgtid gav Pilatus dei ein fange fri , den dei sjølve bad om .
41015007	Ein som heitte Barabbas , sat fengsla saman med nokre andre opprørarar . Dei hadde drepe ein mann medan opprøret stod på .
41015008	Då no folket møtte fram og tok til å be Pilatus gjera som han hadde for vane ,
41015009	sa han : « Vil de at eg skal gje dykk jødekongen fri ? »
41015010	For han skjøna at det var av misunning overprestane hadde gjeve Jesus i hans hand .
41015011	Men overprestane fekk eggja opp folket , så dei bad at han heller skulle gje dei Barabbas fri .
41015012	Då tok Pilatus til ords att og sa : « Kva skal eg då gjera med han som de kallar kongen over jødane ? »
41015013	« Krossfest han ! » ropa dei imot .
41015014	« Kva vondt har han då gjort ? » spurde Pilatus . Men dei ropa berre endå høgare : « Krossfest han ! »
41015015	Pilatus ville gjerne gjera folket til lags . Han gav dei Barabbas fri , men Jesus lét han piska og gav han så over til krossfesting .
41015016	Soldatane førte no Jesus inn i borggarden og kalla saman heile vaktstyrken .
41015017	Dei kledde han i ei purpurkappe og fletta ei klungerkrone og sette på hovudet hans .
41015018	Så tok dei til å ropa : « Ver helsa , du jødekonge ! »
41015019	Dei slo han i hovudet med ein stokk , spytta på han og la seg på kne og hylla han .
41015020	Og då dei hadde drive gjøn med han , tok dei av han purpurkappa og hadde på han hans eigne klede . Så førte dei Jesus ut og skulle krossfesta han .
41015021	På vegen møtte dei ein mann som kom inn frå landet , Simon frå Kyréne , far til Aleksander og Rufus ; honom tvinga dei til å bera krossen hans .
41015022	Dei førte Jesus til den staden som heiter Golgata , det tyder Hovudskallen .
41015023	Der baud dei han vin med myrra i , men han ville ikkje ha det .
41015024	Så krossfeste dei han . Kleda hans skifte dei mellom seg og kasta lodd om kva kvar skulle ha .
41015025	Det var ikring den tredje timen dei krossfeste han .
41015026	Og innskrifta med klagemålet mot han lydde : « Kongen over jødane » .
41015027	Saman med Jesus krossfeste dei to røvarar , ein på høgre og ein på venstre sida hans .
41015028	Såleis vart det oppfylt , det skriftordet som seier : Og han vart rekna mellom brotsmenn .
41015029	Dei som gjekk framom , riste på hovudet og spotta han : « No , du som riv ned templet og byggjer det opp att på tre dagar !
41015030	Frels deg sjølv og stig ned av krossen ! »
41015031	På same måten gjorde overprestane og dei skriftlærde narr av han og sa seg imellom : « Andre har han frelst , seg sjølv kan han ikkje frelsa !
41015032	Lat no Messias , Israels konge , stiga ned av krossen , så vi kan sjå og tru ! » Dei som var krossfeste saman med Jesus , spotta han , dei òg .
41015033	Då den sjette timen kom , vart det mørkt i heile landet , og mørkret låg til den niande timen .
41015034	Ikring den niande timen ropa Jesus med høg røyst : « Eloï , Eloï , lamá sabaktáni ? » Det tyder : « Min Gud , min Gud , kvifor har du forlate meg ? »
41015035	Nokre av dei som stod der , høyrde det og sa : « Høyr , han ropar på Elia . »
41015036	Då sprang det ein fram og fylte ein svamp med eddikvin , sette han på ei stong og ville la Jesus få drikka . « Lat oss sjå , » sa han , « om Elia kjem og tek han ned . »
41015037	Men Jesus ropa høgt og anda ut .
41015038	Då rivna forhenget i templet i to , ovanfrå og heilt ned .
41015039	Og då offiseren som stod midt framfor Jesus , såg korleis han anda ut , sa han : « Sanneleg , denne mannen var Guds Son ! »
41015040	Langt unna stod det nokre kvinner og såg på . Mellom dei var Maria Magdalena , Salome og Maria , mor til Jakob den yngre og Joses .
41015041	Dei hadde fylgt Jesus og tent han då han var i Galilea . Det stod òg mange andre kvinner der , som hadde vore med han opp til Jerusalem .
41015042	Det var helgaftan , dagen før sabbaten , og det leid alt mot kveld .
41015043	Josef frå Arimatea , ein høgvørd rådsherre , som venta på Guds rike , tok då mot til seg og gjekk til Pilatus og bad om å få Jesu lekam .
41015044	Pilatus undra seg over at Jesus alt var død . Han kalla til seg offiseren og spurde om det var så .
41015045	Då han fekk dette stadfest av offiseren , lét han Josef få liket .
41015046	Så kjøpte Josef eit linklede , tok Jesus ned og sveipte han i det . Han la han i ei grav som var hogd ut i bergveggen , og velte ein stein attfor gravopninga .
41015047	Maria Magdalena og Maria , mor til Joses , såg kvar han vart lagd .
41016001	Då sabbaten var til ende , kjøpte Maria Magdalena og Maria , mor til Jakob , og Salome angande olje ; for dei ville gå og salva han .
41016002	Tidleg om morgonen fyrste dagen i veka kom dei til grava , med det same sola rann .
41016003	Dei sa seg imellom : « Kven skal vi få til å velta steinen frå gravopninga ? »
41016004	Men då dei såg opp , fekk dei sjå at steinen var fråvelt . Han var svært stor .
41016005	Då dei kom inn i grava , såg dei ein ung mann som sat på høgre sida , kledd i ein lang , kvit kjortel . Dei vart forfærde ,
41016006	men han sa til dei : « Ver ikkje redde ! De leitar etter Jesus frå Nasaret , han som vart krossfest . Han er oppstaden , han er ikkje her . Sjå her er staden der dei la han !
41016007	Men gå av stad og sei til læresveinane hans og til Peter at han går føre dykk til Galilea . Der skal de få sjå han , som han har sagt dykk . »
41016008	Då gjekk dei ut att og rømde frå grava , skjelvande av redsle . Og dei sa ikkje eit ord til nokon ; for dei var redde .
41016009	Då Jesus hadde stått opp att tidleg den fyrste dagen i veka , synte han seg fyrst for Maria Magdalena , som han hadde drive sju vonde ånder ut or .
41016010	Ho gjekk av stad og fortalde det til dei som hadde vore med han , og som no syrgde og gret .
41016011	Men då dei fekk høyra at han levde , og at ho hadde sett han , trudde dei det ikkje .
41016012	Sidan synte han seg i ein annan skapnad for to av dei , medan dei gjekk etter vegen og skulle ut på landet .
41016013	Dei òg kom og sa det til dei andre , men dei trudde ikkje dei heller .
41016014	Til sist synte han seg for dei elleve , medan dei sat til bords . Han tala strengt til dei fordi dei var så vantruande og hardhjarta , og fordi dei ikkje trudde dei som hadde sett han etter at han hadde stått opp .
41016015	Han sa til dei : « Gå ut i all verda og forkynn evangeliet for alle menneske !
41016016	Den som trur og vert døypt , skal verta frelst ; men den som ikkje trur , skal verta fordømd .
41016017	Og desse teikna skal fylgja dei som trur : I mitt namn skal dei driva ut vonde ånder , dei skal tala nye tungemål ,
41016018	dei skal ta ormar i hendene , og om dei drikk drepande gift , skal det ikkje skada dei . Dei skal leggja hendene på sjuke , så dei vert friske . »
41016019	Etter at Herren Jesus hadde sagt dette til dei , vart han teken opp til himmelen og sette seg ved Guds høgre hand .
41016020	Men dei gjekk ut og forkynte alle stader . Og Herren var med , og han stadfeste Ordet med dei teikn som fylgde med .
42001001	Mange har alt freista å skriva opp det som hende hjå oss ,
42001002	slik vi har fått det overgjeve av dei som frå fyrste stund var augnevitne og tenarar for Ordet .
42001003	No har eg granska alt vel frå fyrst av , og eg har sett meg føre at eg vil skriva det opp for deg i samanheng , vørde Teofilus ,
42001004	så du kan sjå kor påliteleg det er , det du er opplært i . Barndomen åt døyparen Johannes og Jesus
42001005	I den tida då Herodes var konge i Jødeland , var det ein prest der som heitte Sakarja ; han høyrde til det prestelaget som hadde namn etter Abia . Kona hans heitte Elisabet og var av Arons-ætta .
42001006	Begge levde etter Guds vilje . Dei fylgde alle Herrens bod og føresegner , og ingen hadde noko å seia på dei .
42001007	Dei var barnlause , for Elisabet kunne ikkje få born , og no var dei begge langt uti åra .
42001008	Så var det ein dag Sakarja gjorde presteteneste for Gud , for turen var komen til hans lag .
42001009	Då dei kasta lodd , som prestane til vanleg gjorde , fall det på Sakarja å gå inn i Herrens tempel og brenna røykjelse på altaret .
42001010	Heile folkemengda stod utanfor og bad medan offeret vart bore fram .
42001011	Då fekk han sjå ein Herrens engel , som stod på høgre sida av røykjelsesaltaret .
42001012	Sakarja stokk ved dette synet , og det kom otte over han .
42001013	Men engelen sa til han : « Ver ikkje redd , Sakarja ! Gud har høyrt bøna di . Elisabet , kona di , skal føda deg ein son , og du skal kalla han Johannes .
42001014	Han skal verta til glede og hugnad for deg , og mange skal gleda seg av di han er fødd .
42001015	For han skal vera stor i Herrens augo . Vin og sterk drikk skal han ikkje smaka , og heilt frå mors liv skal han vera fylt av Den Heilage Ande .
42001016	Mange i Israel skal han føra attende til Herren , deira Gud .
42001017	Sjølv skal han gå føre Herren med same ånd og kraft som Elia hadde . Og han skal venda fedrehjarto til borna , gje dei ulydige den hug som rettferdige har , og bu folket vel for Herren . »
42001018	Då sa Sakarja til engelen : « Korleis kan eg vita om dette er sant ? Eg er ein gamal mann , og kona mi er òg oppi åra . »
42001019	Engelen svara : « Eg er Gabriel , som står for Guds åsyn . Eg er send for å tala til deg og bera fram dette gledebodet .
42001020	Men fordi du ikkje trudde orda mine , skal du missa målet og ikkje kunna tala før den dagen dette hender . For det eg har sagt , skal oppfyllast i si tid . »
42001021	Imedan stod folket og venta på Sakarja , og undra seg over at han drygde så lenge i templet .
42001022	Men då han kom ut og ikkje kunne tala med dei , skjøna dei at han hadde hatt eit syn der inne . Han gjorde berre teikn til dei ; han var og vart mållaus .
42001023	Då tenestetida hans var ute , fór han heim att .
42001024	Ei tid etter vart Elisabet , kona hans , med barn , og ho heldt seg heime i fem månader .
42001025	« Dette har Herren gjort for meg , » sa ho . « I desse dagar har han sett til meg og teke bort vanæra mi mellom folk . »
42001026	Då det leid på sjette månaden , vart engelen Gabriel send frå Gud til ein by i Galilea som heitte Nasaret ,
42001027	til ei møy som var trulova med Josef , ein mann av Davids-ætta ; møya heitte Maria .
42001028	Engelen kom inn til henne og sa : « Ver helsa , du som har fått nåde ! Herren er med deg ! »
42001029	Ved desse orda stokk ho og grunda på kva denne helsinga skulle tyda .
42001030	Men engelen sa til henne : « Ver ikkje redd , Maria ! For du har funne nåde hjå Gud .
42001031	Du skal verta med barn og få ein son , og du skal gje han namnet Jesus .
42001032	Han skal vera stor og kallast Son åt Den Høgste , og Herren Gud skal gje han kongsstolen åt David , ættefar hans .
42001033	Han skal vera konge over Jakobsætta til evig tid , og det skal ikkje vera ende på kongedømet hans . »
42001034	Maria sa til engelen : « Korleis skal dette gå til , når eg ikkje veit av mann ? »
42001035	Engelen svara : « Den Heilage Ande skal koma over deg , og krafta åt Den Høgste skal skyggja over deg . Difor skal òg barnet som vert født , vera heilagt og kallast Guds Son .
42001036	Og høyr : Elisabet , slektningen din , ventar ein son , ho òg , på sine gamle dagar . Dei sa at ho ikkje kunne få born , men no er ho alt i sjette månaden .
42001037	For ingen ting er umogeleg for Gud . »
42001038	Då sa Maria : « Eg er Herrens tenestkvinne . Lat det gå meg som du har sagt . » Så fór engelen bort att .
42001039	Nokre dagar etter drog Maria av stad og skunda seg opp i fjellbygdene , til ein by i Juda .
42001040	Der gjekk ho inn i huset åt Sakarja og helsa på Elisabet .
42001041	Då Elisabet høyrde helsinga hennar Maria , rørte barnet seg i livet hennar . Ho vart fylt av Den Heilage Ande
42001042	og sa med høg røyst : « Velsigna er du mellom kvinner , og velsigna er barnet du ber .
42001043	Korleis kan det ha seg at mor åt Herren min kjem til meg ?
42001044	For då di helsing nådde øyra mitt , hoppa barnet i meg av fryd .
42001045	Ja , sæl er ho som trudde at det skulle oppfyllast , det Herren hadde sagt til henne . »
42001046	Då sa Maria : Mi sjel høglovar Herren ,
42001047	og mi ånd frydar seg over Gud , — min frelsar .
42001048	For han har sett — til si ringe tenestkvinne . Frå no av skal alle ætter — prisa meg sæl ,
42001049	for store ting har han gjort — mot meg , han , den mektige , — heilagt er hans namn .
42001050	Hans miskunn varer — frå ætt til ætt for dei som har age for han .
42001051	Storverk gjorde han — med sin sterke arm ; han spreidde dei — som bar på hovmodstankar ,
42001052	og støytte stormenn ned — frå trona , men lyfte dei låge opp .
42001053	Han metta dei svoltne — med gode gåver , men sende dei rike — tomhendte bort .
42001054	Han tok seg av Israel , — tenaren sin , så han kom i hug
42001055	sin lovnad til fedrane våre og synte miskunn — mot Abraham og hans ætt — til evig tid .
42001056	Maria vart verande hjå Elisabet om lag tre månader ; så fór ho heim att .
42001057	Så kom tida då Elisabet skulle ha barn , og ho fødde ein son .
42001058	Og då grannane og skyldfolket hennar fekk høyra kor stor miskunn Gud hadde synt henne , gledde dei seg med henne .
42001059	Den åttande dagen kom dei og skulle omskjera guten . Dei ville kalla han Sakarja etter faren ,
42001060	men mora sa : « Nei , han skal heita Johannes . »
42001061	« Men det er då ingen i ætta di som har det namnet , » svara dei .
42001062	Så gjorde dei teikn til faren kva han ville guten skulle kallast .
42001063	Han bad om ei tavle og skreiv : « Johannes er namnet hans . » Alle undra seg ,
42001064	men i det same fekk Sakarja att mål og mæle , og han tok til å prisa Gud .
42001065	Då kom det otte over alle dei som budde der ikring , og ordet om det som hadde hendt , breidde seg over alle fjellbygdene i Judea .
42001066	Alle som høyrde det , grunda på det og sa : « Kva skal vel dette barnet verta til ? » Og Herren leidde han med si hand .
42001067	Sakarja , far hans , vart fylt av Den Heilage Ande og tala profetord :
42001068	Lova vere Herren , Israels Gud , for han har gjesta sitt folk — og løyst det ut .
42001069	Han har reist for oss — eit horn til frelse i sin tenar Davids ætt ,
42001070	så som han lova — i gamle dagar , då han tala gjennom — sine heilage profetar
42001071	om å frelsa oss frå våre fiendar og frå alle dei som hatar oss .
42001072	Han vil syna miskunn — mot fedrane våre og minnast si heilage pakt ,
42001073	den lovnaden han gav — vår far Abraham med eid ,
42001074	så vi , frelste frå fiendehand — og utan otte , kan tena han
42001075	for hans åsyn med heilag hug og rettferd alle våre dagar .
42001076	Og du , barn , skal kallast profet — for Den Høgste , for du skal gå fram føre Herren og rydja veg for han
42001077	og læra folket hans — å kjenna frelsa , at syndene deira vert tilgjevne ,
42001078	for vår Gud er rik på miskunn . Så skal ljoset frå det høge gjesta oss som ei solrenning
42001079	og skina for dei som bur i mørker og dødsskugge , og styra føtene våre — inn på freds veg .
42001080	Og guten voks og vart sterk i ånda . Han heldt seg i øydemarka til den dagen han steig fram for Israel .
42002001	I dei dagane lét keisar Augustus lysa ut at det skulle takast manntal over heile verda .
42002002	Dette var fyrste gongen dei tok manntal , og det hende medan Kvirinius var landshovding i Syria .
42002003	Då fór alle heim , kvar til sin by , og skulle skriva seg i manntalet .
42002004	Josef òg fór frå byen Nasaret i Galilea og opp til Judea , til Davidsbyen , som heiter Betlehem , for han høyrde til Davids hus og ætt ,
42002005	og skulle skriva seg der . Maria , festarmøya hans , var med han . Ho venta då barn .
42002006	Og medan dei var der , kom tida då ho skulle føda ,
42002007	og ho fekk son sin , den fyrstefødde ; ho sveipte han og la han i ei krubbe , for det var ikkje rom åt dei i herberget .
42002008	Det var nokre gjætarar der i grannelaget , som låg ute og vakta sauene sine om natta .
42002009	Best det var , stod ein engel frå Herren framfor dei , og Herrens herlegdom lyste kringom dei . Då vart dei fælande redde .
42002010	Men engelen sa til dei : « Ver ikkje redde ! Eg kjem med bod til dykk om ei stor glede som skal timast alt folket .
42002011	I dag er det fødd dykk ein frelsar i Davids by ; han er Kristus , Herren .
42002012	Og det skal de ha til teikn : De skal finna eit barn som er sveipt og ligg i ei krubbe . »
42002013	Brått var det ein stor himmelhær saman med engelen ; dei lova Gud og kvad :
42002014	« Ære vere Gud i det høgste , og fred på jorda blant menneske — som Gud har hugnad i ! »
42002015	Då englane hadde fare frå dei og attende til himmelen , sa gjætarane til kvarandre : « Lat oss gå inn til Betlehem og sjå dette som har hendt , og som Herren har kunngjort oss . »
42002016	Så skunda dei seg dit og fann Maria og Josef og det vesle barnet som låg i krubba .
42002017	Då dei fekk sjå det , fortalde dei alt som hadde vorte sagt dei om dette barnet .
42002018	Alle som høyrde på , undra seg over det gjætarane fortalde .
42002019	Men Maria gøymde alt dette i hjarta sitt og grunda på det .
42002020	Og gjætarane vende attende , medan dei lova og prisa Gud for det dei hadde høyrt og sett ; alt var så som det hadde vorte sagt dei .
42002021	Då åtte dagar var lidne og han skulle omskjerast , kalla dei han Jesus ; det var det namnet engelen hadde nemnt før han var komen i mors liv .
42002022	Då reinsingstida som Moselova føreskriv , var til ende , tok dei han med seg opp til Jerusalem . Dei ville bera han fram for Herren .
42002023	For det står skrive i Herrens lov : Alt fyrstefødt av hankjønn skal helgast til Herren .
42002024	Dei ville òg bera fram det offeret som er fastsett i Herrens lov : eit par turtelduer eller to dueungar .
42002025	I Jerusalem var det då ein mann som heitte Simeon ; han var ein rettvis og gudleg mann som venta på Israels trøyst . Den Heilage Ande var over han ,
42002026	og Anden hadde late han få vita at han ikkje skulle døy før han hadde fått sjå den Herren hadde salva .
42002027	No kom han opp til templet ; det var Anden som dreiv han . Og då foreldra kom med Jesus-barnet for å gjera med det som skikk og bruk var etter lova ,
42002028	tok Simeon barnet i armane sine , lova Gud og sa :
42002029	Herre , no lèt du tenaren din — fara herifrå i fred , etter ditt ord .
42002030	For augo mine har sett di frelse ,
42002031	som du har skipa til — for alle folks åsyn ,
42002032	eit ljos til openberring — for heidningane og til ære for Israel , folket ditt .
42002033	Far hans og mor hans undra seg over det som vart sagt om han .
42002034	Og Simeon velsigna dei og sa til Maria , mor hans : « Sjå , han er sett til fall og oppreising for mange i Israel , og til eit teikn som vert motsagt .
42002035	Såleis skal dei tankar mange hyser i hjarta , koma fram i dagen . Men gjennom di sjel skal det òg gå eit sverd . »
42002036	Det var ei profetkvinne der , Anna Fanuelsdotter , av Asjers-ætta . Ho var langt oppi åra . I sin ungdom var ho gift i sju år ,
42002037	og sidan hadde ho vore enkje ; og no var ho åttifire år . Ho var aldri borte frå templet , men tente Gud i faste og bøn natt og dag .
42002038	I denne stunda kom ho fram og lova Gud ; og ho tala om barnet til alle som venta på frelse for Jerusalem .
42002039	Då dei hadde gjort alt som var føreskrive i Herrens lov , fór dei attende til Galilea , til heimbyen Nasaret .
42002040	Og guten voks og vart sterk ; han vart fylt av visdom , og Guds nåde var over han .
42002041	Kvart år fór foreldra åt Jesus til Jerusalem for å halda påske .
42002042	Og då han var tolv år , drog dei som vanleg dit opp til høgtida .
42002043	Men då høgtidsdagane var til ende og dei skulle fara heim , vart Jesus-barnet verande att i Jerusalem , og foreldra hans la ikkje merke til det .
42002044	Dei tenkte han var med i ferdafylgjet , og fór ei dagsreis fram og leita etter han mellom skyldfolk og kjenningar .
42002045	Som dei no ikkje fann han , fór dei attende til Jerusalem og leita etter han der .
42002046	Tre dagar etter fann dei han i templet . Der sat han midt imellom lærarane og lydde på dei og spurde dei .
42002047	Og alle som høyrde på han , undra seg over kor vitug han var og kor godt han svara .
42002048	Då foreldra fekk sjå han , vart dei mest frå seg av undring , og mor hans sa : « Korleis kunne du gjera dette mot oss , barnet mitt ? Far din og eg har leita etter deg og vore så redde . »
42002049	Men han svara : « Kvifor leita de etter meg ? Visste de ikkje at eg lyt vera i huset åt Far min ? »
42002050	Men dei skjøna ikkje kva han meinte med dette .
42002051	Så vart han med dei heim til Nasaret og var lydig mot dei . Men mor hans gøymde alt dette i hjarta sitt .
42002052	Og Jesus gjekk fram i alder og visdom , og var til hugnad for Gud og menneske .
42003001	Det var i det femtande styringsåret åt keisar Tiberius . Pontius Pilatus var då landshovding i Judea , Herodes var fylkeskonge i Galilea , Filip , bror hans , i Iturea og Trakonitis , Lysanias i Abilene ,
42003002	og Annas og Kaifas var øvsteprestar . Då kom Guds ord til Johannes , son åt Sakarja , i øydemarka .
42003003	Og han fór omkring i heile Jordan-landet , og forkynte at folket skulle venda om og la seg døypa , så dei kunne få tilgjeving for syndene sine ,
42003004	som det står skrive i boka med orda åt profeten Jesaja : Ei røyst ropar i øydemarka : Ryd veg for Herren , gjer stigane hans rette !
42003005	Kvar dal skal fyllast , kvart fjell , kvar haug — skal jamnast . Dei krokete vegane — skal rettast ut , dei ujamne stigane verta slette .
42003006	Og alle menneske — skal sjå Guds frelse .
42003007	I flokk og fylgje drog folk ut til Johannes og ville at han skulle døypa dei . Men han sa : « Ormeyngel ! Kven har lært dykk korleis de skal sleppa unna den straffedomen som skal koma ?
42003008	Så ber då frukt som svarar til omvendinga ! Kom ikkje og sei : Vi har Abraham til far . For eg seier dykk : Gud kan reisa opp born for Abraham av desse steinane .
42003009	Øksa ligg alt innmed rota på trea ; kvart tre som ikkje ber god frukt , vert hogge ned og kasta på elden . »
42003010	« Kva skal vi då gjera ? » spurde folket .
42003011	Han svara : « Den som har to kjortlar , skal dela med den som ingen har , og den som har mat , skal gjera det same . »
42003012	Det kom òg nokre tollarar og ville verta døypte . Dei spurde : « Meister , kva skal vi gjera ? »
42003013	« Krev ikkje meir enn de har rett til , » svara han .
42003014	« Kva så med oss , » spurde nokre soldatar , « kva skal vi gjera ? » Han svara : « Truga ikkje pengar frå nokon med vald eller falske klagemål , men ver nøgde med løna dykkar . »
42003015	Folket gjekk no i venting , og alle tenkte med seg at Johannes kanskje var Messias .
42003016	Då tok han til ords og sa til dei alle : « Eg døyper dykk med vatn . Men det kjem ein som er sterkare enn eg . Eg er ikkje eingong verdig til å løysa sandalreima hans . Han skal døypa dykk med Heilag Ande og eld .
42003017	Han har kasteskufla i handa , og han skal reinsa kornet på treskjevollen og samla kveiten i løa si . Men agnene skal han brenna med eld som aldri sloknar . »
42003018	Dette og mykje anna la han folket på hjarta medan han bar fram bodskapen sin .
42003019	Men då han refste fylkeskongen Herodes fordi han levde med Herodias , brorkona si , og gjorde mykje anna vondt ,
42003020	la Herodes ei ny misgjerning attåt alle dei andre : Han kasta Johannes i fengsel .
42003021	Alt folket lét seg no døypa , og Jesus òg vart døypt . Då hende det medan han stod og bad , at himmelen opna seg ,
42003022	og Den Heilage Ande dala ned over han i dueskapnad . Og det kom ei røyst frå himmelen : « Du er Son min , som eg elskar . Deg har eg hugnad i ! »
42003023	Jesus var ikring tretti år gamal då han tok til med si gjerning . Folk meinte at han var son til Josef , som var son til Eli ,
42003024	son til Mattat , son til Levi , son til Melki , son til Jannai , son til Josef ,
42003025	son til Mattatja , son til Amos , son til Nahum , son til Esli , son til Naggai ,
42003026	son til Ma’at , son til Mattatja , son til Sjimi , son til Josek , son til Joda ,
42003027	son til Johanan , son til Resa , son til Serubabel , son til Sealtiel , son til Neri ,
42003028	son til Melki , son til Addi , son til Kosam , son til Elmadam , son til Er ,
42003029	son til Josva , son til Elieser , son til Jorim , son til Mattat , son til Levi ,
42003030	son til Simeon , son til Juda , son til Josef , son til Jonam , son til Eljakim ,
42003031	son til Melea , son til Manna , son til Mattata , son til Natan , son til David ,
42003032	son til Isai , son til Obed , son til Boas , son til Salma , son til Naksjon ,
42003033	son til Amminadab , son til Admin , son til Arni , son til Hesron , son til Peres , son til Juda ,
42003034	son til Jakob , son til Isak , son til Abraham , son til Tarah , son til Nakor ,
42003035	son til Serug , son til Re’u , son til Peleg , son til Eber , son til Sjelah ,
42003036	son til Kenan , son til Arpaksjad , son til Sem , son til Noah , son til Lamek ,
42003037	son til Metusjalah , son til Enok , son til Jared , son til Mahalalel , son til Kenan ,
42003038	son til Enosj , son til Set , son til Adam , Guds son .
42004001	Fylt av Den Heilage Ande kom Jesus attende frå Jordan . Og Anden førte han ikring i øydemarka ,
42004002	der han vart freista av djevelen i førti dagar . I denne tida åt han ingenting , og då dei førti dagane var til ende , var han svolten .
42004003	Då sa djevelen til han : « Er du Guds Son , så sei til denne steinen at han skal verta til brød . »
42004004	Men Jesus svara : « Det står skrive : Mennesket lever ikkje berre av brød . »
42004005	Då førte djevelen han høgt opp og synte han alle heimsens rike i ein augneblink
42004006	og sa : « Eg vil gje deg makt over alt dette og la deg få all denne herlegdomen . For det er lagt i mi hand , og eg gjev det til kven eg vil .
42004007	Fell du no ned og tilbed meg , skal det vera ditt alt saman . »
42004008	Då svara Jesus : « Det står skrive : Herren din Gud skal du tilbe , han og ingen annan — skal du tena . »
42004009	Så tok djevelen han med seg til Jerusalem , sette han på det ytste hjørnet av tempelmuren og sa : « Er du Guds Son , så kast deg ned herifrå .
42004010	For det står skrive : Han skal gje englane sine påbod — om deg at dei skal verna deg .
42004011	Og : Dei skal bera deg på hendene , så du ikkje støyter foten — på nokon stein . »
42004012	Men Jesus svara : « Det er sagt : Du skal ikkje setja Herren — din Gud på prøve . »
42004013	Då no djevelen hadde freista han med alt dette , heldt han seg borte frå han ei tid .
42004014	Så fór Jesus attende til Galilea , fylt av den krafta som Anden gav . Og ordet om han kom ut i alle bygdene der ikring .
42004015	Han lærte folket i synagogene , og alle tala vel om han .
42004016	Han kom òg til Nasaret , der han var oppvaksen , og på sabbaten gjekk han inn i synagoga , som han var van med . Då han reiste seg og ville lesa frå Skrifta ,
42004017	gav dei han boka åt profeten Jesaja . Han opna bokrullen og fann den staden der det står :
42004018	Herrens Ande er over meg , for han har salva meg — til å forkynna ein gledebodskap for fattige . Han har sendt meg for å ropa ut at fangar skal få fridom , og at blinde skal få sjå , for å løysa dei trælka or tvang
42004019	og ropa ut eit nådeår — frå Herren .
42004020	Så rulla han bokrullen saman , gav han til tenaren og sette seg . Og alle som var i synagoga , heldt augo sine feste på han .
42004021	Då tala han til dei og byrja såleis : « I dag vart dette skriftordet oppfylt medan de høyrde på . »
42004022	Alle lét vel om han og undra seg over dei herlege orda som kom frå hans munn . « Er ikkje dette son til Josef ? » spurde dei .
42004023	Då sa Jesus til dei : « De kjem sikkert til å minna meg om ordtaket : Lækjar , læk deg sjølv ! og seia : Vi har høyrt om alt du har gjort i Kapernaum ; gjer no det same på heimstaden din ! »
42004024	Og han heldt fram : « Sanneleg , det seier eg dykk : Ingen profet er velkomen på heimstaden sin .
42004025	Ja , eg seier dykk som sant er : Det var mange enkjer i Israel medan Elia levde , då himmelen var stengd i tre år og seks månader , og det vart ei stor hungersnaud i heile landet .
42004026	Likevel vart ikkje Elia send til nokon av dei , men berre til ei enkje i Sarepta i Sidon-landet .
42004027	Og det var mange spedalske i Israel den tid profeten Elisja levde , men ingen av dei vart reine att , berre syraren Na’aman . »
42004028	Då vart dei brennande harme , alle som var i synagoga og høyrde dette .
42004029	Dei fór opp og dreiv han ut or byen og bort på stupet av det fjellet som byen deira var bygd på ; der ville dei støyta han utfor .
42004030	Men han gjekk midt igjennom flokken og fór sin veg .
42004031	Så tok Jesus vegen ned til Kapernaum , ein by i Galilea , og der lærte han folket på sabbaten .
42004032	Dei var tekne av undring over læra hans , for han tala med makt og mynde .
42004033	I synagoga var det ein mann som hadde ei urein ånd . Han sette i og ropa :
42004034	« Kva har du med oss å gjera , Jesus frå Nasaret ? Er du komen for å tyna oss ? Eg veit kven du er , du Guds Heilage ! »
42004035	Men Jesus truga ånda og sa : « Tei still , og far ut or han ! » Den vonde ånda kasta mannen ned midt imellom dei og fór ut or han , men skadde han ikkje .
42004036	Då kom det otte over alle , og dei sa seg imellom : « Kva er dette for tale ? Med makt og mynde byd han dei ureine åndene , og dei fer ut . »
42004037	Og gjetordet om han fór over alle bygdene der ikring .
42004038	Frå synagoga gjekk Jesus heim til Simon . Vermor åt Simon låg sjuk og hadde høg feber , og dei bad Jesus hjelpa henne .
42004039	Han gjekk bort til henne og truga feberen så han sleppte henne . Og med ein gong stod ho opp og stelte for dei .
42004040	Då sola gladde , kom alle til han med sine sjuke , kva sjukdom dei så drogst med . Og han la hendene på kvar einskild av dei og lækte dei .
42004041	Mange fór det vonde ånder ut or , og dei skreik og ropa : « Du er Guds Son ! » Men han truga dei og gav dei ikkje lov til å tala . For dei visste at han var Messias .
42004042	Då det vart morgon dagen etter , drog han ut or byen og fór til ein øydestad . Folket leita etter han , og då dei kom dit han var , prøvde dei å halda han att , så han ikkje skulle gå frå dei .
42004043	Men han sa : « Eg lyt bera fram den glade bodskapen om Guds rike i dei andre byane òg . Det er det eg er send for . »
42004044	Og han heldt ved og tala ordet i synagogene i Jødeland .
42005001	Ein gong stod Jesus nede ved Gennesaret-sjøen , og folket trengde seg om han for å høyra Guds ord .
42005002	Då fekk han sjå to båtar som låg ved stranda . Fiskarane hadde gått i land og heldt på og skylde nøtene .
42005003	Jesus steig ut i ein av båtane , den som høyrde Simon til , og bad han leggja litt ut frå land . Så sette han seg og lærte folket frå båten .
42005004	Då han hadde halde opp å tala , sa han til Simon : « Legg ut på djupet og kast nota , så de kan få fisk . »
42005005	« Meister , » svara Simon , « vi har streva i heile natt og ingenting fått . Men på ditt ord vil eg kasta nota . »
42005006	Så gjorde dei det , og då stengde dei slik ei mengd med fisk at nota heldt på å rivna .
42005007	Dei vinka til lagsmennene i den andre båten , at dei skulle koma og ta i med dei . Og då dei kom , fylte dei begge båtane , så det var nære på dei sokk .
42005008	Då Simon Peter såg det , kasta han seg ned for Jesu føter og sa : « Gå frå meg , Herre ! Eg er ein syndig mann . »
42005009	For både han og alle som var med han , var fulle av undring over all fisken dei hadde fått .
42005010	Like eins var det med Jakob og Johannes , sønene til Sebedeus , som fiska saman med Simon . Men Jesus sa til Simon : « Ver ikkje redd ! Heretter skal du fanga menneske ! »
42005011	Så rodde dei båtane til lands og gjekk ifrå alt og fylgde han .
42005012	Ein gong han var i ein av byane , kom det ein mann som var full av spedalsksykje . Då han fekk sjå Jesus , kasta han seg ned med andletet mot jorda og bad : « Herre , om du vil , kan du gjera meg rein . »
42005013	Jesus rette ut handa , tok bortpå han og sa : « Eg vil ! Vert rein ! » Og med det same var sjukdomen borte .
42005014	Men Jesus forbaud han å seia det til nokon . « Gå berre og vis deg for presten , » sa han , « og ber fram offer for reinsinga di , så som Moses har gjeve påbod om . Det skal vera eit vitnemål for dei . »
42005015	Men gjetordet om han fór berre så mykje vidare , og folk kom i flokk og fylgje og ville høyra på han og verta lækte for sjukdomane sine .
42005016	Men sjølv drog han seg attende til aude stader og var der og bad .
42005017	Ein dag heldt han på og lærte folket , og der sat det nokre farisearar og lovlærarar som var komne frå alle landsbyane i Galilea og frå Judea og Jerusalem . Jesus hadde Herrens kraft så han kunne lækja .
42005018	Då kom nokre menn berande med ein som var lam og låg på ei båre . Dei prøvde å bera han inn og setja han ned framfor Jesus ,
42005019	men såg seg inga råd til å koma inn med han for folkemengda . Så gjekk dei opp på taket , tok til sides nokre taksteinar og firte han på båra ned beint framfor Jesus .
42005020	Då Jesus såg trua deira , sa han : « Ven , syndene dine er deg tilgjevne . »
42005021	Men dei skriftlærde og farisearane tenkte med seg : « Kva er dette for ein , som spottar Gud ? Kven andre enn Gud kan tilgje synder ? »
42005022	Men Jesus visste kva dei tenkte , og sa til dei : « Kva er det for tankar de hyser i hjarta ?
42005023	Kva er lettast å seia : Syndene dine er tilgjevne , eller : Stå opp og gå ?
42005024	Men så de skal vita at Menneskesonen har makt på jorda til å tilgje synder » — og no vende han seg til den lame — « så seier eg deg : Stå opp , ta båra di og gå heim ! »
42005025	Og med ein gong reiste mannen seg midt for augo deira , tok båra som han hadde lege på , og gjekk heim med lov og takk til Gud .
42005026	Då vart dei heilt frå seg av undring alle saman og lova Gud . Og fulle av otte sa dei : « I dag har vi sett utrulege ting . »
42005027	Sidan gjekk Jesus ut . Då fekk han sjå ein tollar som heitte Levi ; han sat på tollbua . Jesus sa til han : « Fylg meg ! »
42005028	Då stod han opp , gjekk ifrå alt og fylgde Jesus .
42005029	Ei tid etter heldt Levi eit stort gjestebod for han heime hjå seg . Og ein heil flokk tollarar og andre sat til bords saman med dei .
42005030	Farisearane og dei skriftlærde som var der , murra og sa til læresveinane : « Kvifor et og drikk de saman med tollarar og syndarar ? »
42005031	Men Jesus svara : « Det er ikkje dei friske som treng lækjar , men dei som har vondt .
42005032	Eg er ikkje komen for å kalla rettferdige , men syndarar til omvending . »
42005033	Så sa dei til han : « Læresveinane åt Johannes fastar ofte og held bøn , og det same gjer læresveinane åt farisearane , men dine læresveinar et og drikk . »
42005034	Jesus svara : « Kan bryllaupsgjestene fasta medan brudgomen er hjå dei ?
42005035	Men det skal koma ei tid då brudgomen vert teken frå dei , og når den tida kjem , då skal dei fasta . »
42005036	Han fortalde dei òg ei likning : « Ingen riv eit stykke av eit nytt kledeplagg og brukar det til bot på eit gamalt . For då vert det nye kledeplagget sundrive , og bota frå det nye høver ikkje på det gamle .
42005037	Og ingen fyller ny vin i gamle skinnsekker . For då sprengjer den nye vinen sekkene , vinen renn ut , og sekkene vert øydelagde .
42005038	Nei , ny vin må ein fylla i nye skinnsekker .
42005039	Og ingen som har drukke gamal vin , har hug på ny . Han vil seia at den gamle er best . »
42006001	Ein sabbat bar det så til at Jesus gjekk gjennom ein kornåker , og læresveinane reiv av aks , gneid dei mellom hendene og åt .
42006002	Då sa nokre av farisearane : « Kvifor gjer de slikt som ingen har lov til å gjera på sabbaten ? »
42006003	Jesus svara : « Har de ikkje lese kva David gjorde den gongen han og mennene hans var svoltne ?
42006004	Han gjekk inn i Guds hus , tok skodebrøda og åt og gav dei som fylgde han . Og dei brøda er det berre prestane som har lov å eta . »
42006005	Og Jesus sa til dei : « Menneskesonen er herre over sabbaten . »
42006006	Ein annan sabbat gjekk han inn i ei synagoge og lærte . Der var det ein mann som var lam i høgre handa .
42006007	Dei skriftlærde og farisearane heldt auga med Jesus , om han ville lækja på sabbaten , så dei kunne få noko å klaga han for .
42006008	Men han kjende tankane deira og sa til mannen med den lame handa : « Reis deg opp og kom fram ! » Han reiste seg og gjekk fram .
42006009	« No spør eg dykk , » sa Jesus , « kva har ein lov til på sabbaten ? Å gjera godt eller å gjera vondt , berga liv eller øyda liv ? »
42006010	Han såg rundt på dei alle og sa til mannen : « Rett ut handa di ! » Han så gjorde , og handa hans vart god att .
42006011	Då vart dei så harme at dei var reint ifrå seg , og tala med kvarandre om kva dei skulle gjera med Jesus .
42006012	I dei dagane hende det at han gjekk opp i fjellet og ville be , og han var der heile natta i bøn til Gud .
42006013	Då det vart dag , kalla han til seg læresveinane sine og valde ut tolv ; dei kalla han apostlar .
42006014	Det var Simon , som han òg kalla Peter , og Andreas , bror hans , Jakob og Johannes , Filip og Bartolomeus ,
42006015	Matteus og Tomas , Jakob , son til Alfeus , og Simon som dei kalla seloten ,
42006016	Judas , son til Jakob , og Judas Iskariot , han som vart svikar .
42006017	Så gjekk han ned att i lag med dei og vart ståande på ei slette . Der var ein stor flokk av læresveinane hans samla og ei mengd med folk frå heile Judea og Jerusalem og frå sjøbygdene ved Tyrus og Sidon .
42006018	Dei var komne og ville høyra han og verta lækte for sjukdomane sine . Dei som var plaga av ureine ånder , vart òg gode att .
42006019	Og alt folket prøvde å få ta i han , for ut frå han gjekk det ei kraft som lækte alle . Bergpreika
42006020	Då såg han opp , feste augo på læresveinane og sa : Sæle de fattige ! Guds rike er dykkar .
42006021	Sæle de som no svelt ! De skal mettast . Sæle de som no græt ! De skal le .
42006022	Sæle er de når folk hatar dykk , når dei støyter dykk ut — og spottar dykk og skyr namnet dykkar — som noko vondt — for Menneskesonen skuld !
42006023	Gled dykk då og hoppa av fryd , for stor er løna dykkar — i himmelen . Det same gjorde fedrane deira — med profetane .
42006024	Men ve dykk rike , de har alt fått dykkar trøyst .
42006025	Ve dykk som no er mette , de skal svelta . Ve dykk som no ler , de skal syrgja og gråta .
42006026	Ve dykk når alle talar vel — om dykk . For det same — gjorde fedrane deira med dei falske profetane .
42006027	Men til dykk som høyrer på meg , seier eg : Elska fiendane dykkar , gjer vel mot dei som hatar dykk ,
42006028	velsigna dei som bannar dykk , og bed for dei som talar ille om dykk .
42006029	Slår nokon dykk på det eine kinnet , så byd fram det andre òg . Tek nokon kappa frå deg , så nekta han ikkje skjorta heller .
42006030	Gjev kvar den som bed deg ; og tek nokon frå deg det som ditt er , skal du ikkje krevja det att .
42006031	Som de vil at andre skal gjera mot dykk , så skal de gjera mot dei .
42006032	Om de elskar dei som elskar dykk , er det noko å takka dykk for ? Jamvel syndarane elskar når nokon elskar dei .
42006033	Og om de gjer vel mot dei som gjer vel mot dykk , er det noko å takka dykk for ? Det gjer syndarane òg .
42006034	Og om de låner til dei som de ventar å få att av , er det noko å takka dykk for ? Syndarar låner òg til syndarar når dei kan få like mykje att .
42006035	Nei , elska fiendane dykkar , gjer vel og lån bort utan å venta noko att . Då skal løna dykkar vera stor , og de skal vera born åt Den Høgste . For han er god mot dei utakksame og vonde .
42006036	Ver miskunnsame , som Far dykkar er miskunnsam .
42006037	Døm ikkje , så skal de ikkje dømast . Fordøm ikkje , så skal de ikkje fordømast . Ettergjev , så skal de få ettergjeving .
42006038	Gjev , så skal de få : Eit godt , stappa , rist og overfylt mål skal de få i fanget . For med det målet de sjølve mæler med , skal det mælast opp til dykk .
42006039	Han fortalde dei òg ei likning : Kan ein blind leia ein blind ? Kjem dei ikkje begge til å falla i grøfta ?
42006040	Ein læregut står ikkje over meisteren , men når han er utlært , vert han lik meisteren sin .
42006041	Kvifor ser du flisa i auga åt bror din , men bjelken i ditt eige auga vert du ikkje var ?
42006042	Og korleis kan du seia til bror din : « Bror , lat meg ta flisa ut or auga ditt , » du som ikkje ser bjelken i ditt eige auga ? Din hyklar ! Ta fyrst bjelken ut or ditt eige auga . Då ser du klårt og kan ta flisa ut or auga på bror din .
42006043	Det finst ikkje noko godt tre som ber ring frukt , heller ikkje noko ringt tre som ber god frukt .
42006044	Treet kjenner ein på frukta . Ein plukkar ikkje fiken av tistlar og haustar ikkje druer av klunger .
42006045	Eit godt menneske ber fram godt av det gode han gøymer i hjarta , og eit vondt menneske ber fram vondt av det vonde han gøymer på . For det hjarta er fullt av , det talar munnen .
42006046	Kvifor kallar de meg : Herre , Herre ! og gjer ikkje det eg seier ?
42006047	Eg skal syna dykk kven han er lik , kvar den som kjem til meg og høyrer orda mine og gjer etter dei :
42006048	Han er lik ein mann som ville byggja eit hus , og grov djupt og la grunnmuren på fjell . Då flaumen kom , og straumen braut mot huset , kunne han ikkje rikka det , av di det var godt bygt .
42006049	Men den som høyrer , og ikkje gjer etter det , han er lik ein mann som bygde huset sitt på berre bakken , utan grunnmur . Då straumen braut mot huset , datt det med ein gong , og heile huset rasa saman .
42007001	Då Jesus hadde halde denne talen til folket , gjekk han inn i Kapernaum .
42007002	Ein offiser der i byen hadde ein tenar som var så sjuk at det stod om livet . Denne tenaren sette han svært høgt .
42007003	Då han fekk høyra om Jesus , sende han nokre jødar som sat i byrådet , til han ; dei skulle be han koma og berga livet åt tenaren .
42007004	Då dei kom til Jesus , bad dei han inderleg og sa : « Han er vel verd at du gjer dette for han ;
42007005	for han er glad i folket vårt , og det er han som har bygt synagoga vår . »
42007006	Og Jesus gjekk med dei . Men då han ikkje hadde langt att til huset , sende offiseren nokre av venene sine til han med bod : « Herre , gjer deg ikkje meir bry ! Eg er for ring til at du stig inn under mitt tak ;
42007007	difor heldt eg meg heller ikkje verdig til å koma til deg . Men sei berre eit ord , så vert guten min god att !
42007008	For eg må sjølv lyda dei som er over meg , og eg har soldatar under meg . Seier eg til ein av dei : Gå ! så går han , og til ein annan : Kom ! så kjem han , og til tenaren min : Gjer dette ! så gjer han det . »
42007009	Då Jesus høyrde det , undra han seg . Han vende seg til folket som fylgde han , og sa : « Det seier eg dykk : Ikkje eingong i Israel har eg funne så stor ei tru . »
42007010	Då dei som var utsende , kom heim att , fann dei tenaren frisk .
42007011	Ei tid etter gav Jesus seg i veg til ein by som heiter Nain . Læresveinane og mykje folk var med han .
42007012	Då han kom nær innåt byporten , vart ein ung mann boren til grava . Han var einaste sonen til mor si , og ho var enkje . Mykje folk frå byen var med henne .
42007013	Då Herren fekk sjå enkja , tykte han hjarteleg synd i henne og sa : « Gråt ikkje ! »
42007014	Han gjekk bortåt og la handa på båra . Og dei som bar , stogga . Så sa han : « Unge mann , eg seier deg : Stå opp ! »
42007015	Då sette den døde seg opp og tok til å tala , og Jesus gav han til mor hans .
42007016	Då vart alle fylte av age ; dei lova Gud og sa : « Ein stor profet har stige fram hjå oss , og Gud har gjesta sitt folk . »
42007017	Og gjetordet om dette kom ut i heile Jødeland og landet ikring .
42007018	Alt dette fekk Johannes høyra om av læresveinane sine . Då kalla han to av dei til seg
42007019	og sende dei til Herren og bad dei spørja : « Er du den som skal koma , eller skal vi venta ein annan ? »
42007020	Mennene kom då til Jesus og sa : « Døyparen Johannes sender oss til deg og spør : Er du den som skal koma , eller skal vi venta ein annan ? »
42007021	Nett då lækte Jesus mange for sjukdomar og plager og vonde ånder , og mange blinde gav han synet .
42007022	Og han svara : « Gå og fortel Johannes om det de har sett og høyrt : Blinde ser og lame går , spedalske vert reine og døve høyrer , døde står opp og evangeliet vert forkynt for fattige ;
42007023	og sæl er den som ikkje støyter seg på meg . »
42007024	Då bodberarane frå Johannes var farne , tok Jesus til å tala til folket om Johannes : Kvifor gjekk de ut i øydemarka ? Ville de sjå eit sevstrå som svagar i vinden ?
42007025	Nei ! Kvifor gjekk de dit ut ? Ville de sjå ein mann kledd i fine klede ? Dei som er fint kledde og lever i overflod , held til i kongsgardane .
42007026	Men kvifor gjekk de dit ut ? Ville de sjå ein profet ? Ja , eg seier dykk : Meir enn ein profet .
42007027	Det er om han dette er skrive : Sjå , eg sender min bodberar føre deg , han skal rydja vegen for deg .
42007028	Eg seier dykk : Ingen av dei som er fødde av kvinner , er større enn Johannes . Men jamvel den minste i Guds rike er større enn han .
42007029	Alt folket lydde på Johannes , tollarane med , og dei gav Gud rett og lét seg døypa av Johannes .
42007030	Men farisearane og dei lovkunnige vraka Guds plan og lét seg ikkje døypa av han .
42007031	Menneska i denne ætta , kva skal eg likna dei med ? Kven er dei like ?
42007032	Dei er like born som sit på torget og ropar til kvarandre : Vi bles på fløyte for dykk , men de ville ikkje dansa . Vi song syrgjesongar , men de ville ikkje gråta .
42007033	For døyparen Johannes er komen , han et ikkje brød og drikk ikkje vin , og de seier : « Han er forgjord . »
42007034	Menneskesonen er komen , han både et og drikk , og de seier : « Sjå , for ein storetar og vindrikkar , og ven med tollarar og syndarar !
42007035	Men Visdomen har fått rett , det stadfester alle hans læresveinar . »
42007036	Ein av farisearane bad Jesus eta hjå seg . Og han gjekk heim til han og sette seg til bords .
42007037	No var det ei kvinne der i byen som levde eit syndefullt liv . Då ho fekk vita at Jesus var gjest hjå farisearen , kom ho dit med ei alabastkrukke med dyr salve
42007038	og vart ståande bak han nede ved føtene og gret . Så tok ho til å væta føtene hans med tårene sine og turka dei med håret sitt ; og ho kyste dei og smurde dei med salven .
42007039	Då farisearen , som hadde bede han til seg , såg det , tenkte han med seg : « Var denne mannen ein profet , visste han kva slag kvinne det er som tek i han , at ho lever eit syndefullt liv . »
42007040	Då tok Jesus til ords og sa til farisearen : « Simon , eg har noko å seia deg . » « Tala , meister , » svara han .
42007041	Jesus sa : « To menn stod i skuld til ein som lånte ut pengar . Den eine var skuldig fem hundre denarar , den andre femti .
42007042	Men då dei ikkje hadde noko å betala med , ettergav han dei begge skulda . Kven av dei vil halda mest av han ? »
42007043	« Den han ettergav mest , tenkjer eg , » svara Simon . « Du har rett , » sa Jesus .
42007044	Så vende han seg til kvinna og sa til Simon : « Ser du denne kvinna ? Eg kom inn i ditt hus ; du gav meg ikkje vatn til føtene mine , men ho vætte dei med tårer og turka dei med håret sitt .
42007045	Du helsa meg ikkje velkomen med ein kyss , men ho har ikkje halde opp med å kyssa føtene mine heilt frå eg kom inn .
42007046	Du salva ikkje hovudet mitt med olje , men ho smurde føtene mine med den dyraste salve .
42007047	Difor seier eg deg : Dei mange syndene hennar er tilgjevne , difor er det ho syner så stor kjærleik . Men den som lite får tilgjeve , elskar lite . »
42007048	Så sa han til kvinna : « Syndene dine er tilgjevne . »
42007049	Då tok dei andre gjestene til å tenkja med seg : « Kva er dette for ein , som jamvel tilgjev synder ? »
42007050	Men Jesus sa til kvinna : « Trua di har frelst deg . Gå med fred ! »
42008001	I den tida som no kom , fór Jesus ikring og forkynte i byar og landsbyar , og bar fram evangeliet om Guds rike . Dei tolv var med han ,
42008002	og like eins nokre kvinner som hadde vorte lækte for vonde ånder og sjukdomar . Det var Maria , Magdalena dei kalla , som sju vonde ånder hadde fare ut or ,
42008003	Johanna , som var gift med Kusa , ein av embetsmennene hjå Herodes , og Susanna og mange andre . Med alt det dei åtte , hjelpte dei Jesus og dei tolv .
42008004	Mykje folk strøymde no til frå byane rundt ikring . Då ei stor mengd hadde samla seg om han , fortalde han dei ei likning :
42008005	« Ein mann gjekk ut og skulle så kornet sitt . Og då han sådde , fall noko attmed vegen ; det vart nedtrakka , og fuglane under himmelen kom og åt det opp .
42008006	Noko fall på steingrunn , og det visna med same det rann opp , av di det ikkje fekk væte .
42008007	Noko fall mellom klunger , og klungeren voks opp saman med kornet og kjøvde det .
42008008	Men noko fall i god jord , og det voks opp og gav grøde , heile hundre foll . » Då han hadde sagt dette , ropa han ut : « Den som har øyro å høyra med , han høyre ! »
42008009	Sidan spurde læresveinane han kva denne likninga skulle tyda .
42008010	Han svara : « Dykk er det gjeve å kjenna løyndomane om Guds rike . Men dei andre får det i likningar , så dei skal sjå , men ikkje skilja , og høyra , men ikkje skjøna .
42008011	Likninga tyder : Såkornet er Guds ord .
42008012	Dei attmed vegen er dei som høyrer ordet ; men så kjem djevelen og tek det bort frå hjarta deira , så dei ikkje skal tru og verta frelste .
42008013	Dei på steingrunn er dei som tek imot ordet med glede når dei høyrer det . Men dei har ikkje rot ; dei trur til ei tid , men når dei vert sette på prøve , fell dei frå .
42008014	Det som fall mellom klunger , er dei som høyrer ordet , men på vegen gjennom livet vert dei kjøvde av suter og rikdom og nytingar , så dei ikkje ber fullmogen grøde .
42008015	Men det i den gode jorda , det er dei som høyrer ordet og tek vare på det i eit vent og godt hjarta , så dei held ut og ber grøde .
42008016	Ingen kveikjer eit ljos og gøymer det under eit kar eller set det under ei seng ; nei , han set det i ein stake , så dei som kjem inn , kan sjå ljoset .
42008017	For ingenting er løynt utan at det skal fram , og ingenting er gøymt utan at det skal verta kjent og koma for dagen .
42008018	Akta vel på korleis de høyrer ! For den som har , han skal få . Men den som ikkje har , skal missa jamvel det han trur han har . »
42008019	Mor hans og brørne hans kom og ville møta han , men dei slapp ikkje fram for folkemengda .
42008020	Då sa ein til han : « Mor di og brørne dine står utanfor og vil gjerne tala med deg . »
42008021	Men han svara : « Mor mi og syskena mine , det er dei som høyrer Guds ord og gjer etter det . »
42008022	Ein dag steig han ut i ein båt saman med læresveinane . « Lat oss fara over til hi sida av sjøen , » sa han . Så la dei utpå ,
42008023	og medan dei siglde , sovna han . Då kom det ein kvervelvind kastande over sjøen , båten heldt på å gå full , og dei var i stor fare .
42008024	Dei gjekk bort og vekte han og sa : « Meister , meister , vi går under ! » Jesus reiste seg opp og truga vinden og bylgjene , så dei la seg , og det vart blikande stilt .
42008025	Og han sa til dei : « Kvar er trua dykkar ? » Men dei var fulle av otte og undring og sa seg imellom : « Kven er dette ? Han byd , og både vind og sjø lyder han . »
42008026	No kom dei inn til Gerasenar-landet , som ligg midt imot Galilea .
42008027	Då han gjekk i land , kom det imot han ein mann der frå byen ; han var forgjord av vonde ånder . I lang tid hadde han ikkje hatt klede på kroppen , og han stogga ikkje i hus , men heldt til i gravholene .
42008028	Då han fekk sjå Jesus , sette han i og ropa , kasta seg ned for han og skreik høgt : « Kva har du med meg å gjera , Jesus , du Son åt Den Høgste Gud ? Eg bed deg : Pin meg ikkje ! »
42008029	For Jesus hadde bode den ureine ånda å fara ut or mannen . Ho hadde hatt makt over han lenge . Ofte hadde dei bunde han med lekkjer og fotjern og halde vakt over han , men han sleit banda , og den vonde ånda jaga han ut i øydemarka .
42008030	« Kva er namnet ditt ? » spurde Jesus . « Legion , » svara han , for det var mange vonde ånder som hadde fare inn i han .
42008031	Og dei bad Jesus at han ikkje måtte senda dei ned i avgrunnen .
42008032	No gjekk det ein stor svineflokk og beitte der på fjellet , og dei vonde åndene bad om å få fara inn i dei . Det gav han dei lov til .
42008033	Då fór dei vonde åndene ut or mannen og inn i svina , og heile flokken sette utfor stupet og ned i sjøen og drukna .
42008034	Men då gjætarane såg det som var hendt , sprang dei av stad og fortalde det i byen og i grendene omkring .
42008035	Og folk drog ut og ville sjå kva som var hendt . Då dei kom fram til Jesus , fann dei mannen som dei vonde åndene hadde fare ut or . Han sat ved Jesu føter , påkledd og med sitt fulle vit . Då vart dei redde .
42008036	Men dei som hadde sett på , fortalde korleis den forgjorde vart frisk att .
42008037	Då bad både gerasenarane og folket frå bygdene der ikring , at han måtte fara bort ifrå dei , for dei var tekne av stor redsle . Og Jesus gjekk i båten og fór attende .
42008038	Mannen som dei vonde åndene hadde fare ut or , bad om å få vera med han . Men Jesus sende han i veg og sa :
42008039	« Gå heim og fortel kor store ting Gud har gjort mot deg . » Så gjekk han av stad og fortalde kring i heile byen kva Jesus hadde gjort for han .
42008040	Då Jesus kom att , stod det mykje folk og tok imot han , for alle hadde venta på han .
42008041	Best det var , kom det ein mann som heitte Jairus og var synagogeforstandar ; han kasta seg ned for føtene åt Jesus og bad han vera med seg heim .
42008042	For einaste dotter hans , som var om lag tolv år gamal , låg for døden . Som no Jesus gjekk dit , trengde folk seg innpå han frå alle kantar .
42008043	No var det ei kvinne der som hadde hatt blødingar i tolv år . Alt ho åtte hadde ho lagt ut til lækjarar , men ingen hadde greitt å gjera henne frisk att .
42008044	Ho gjekk bort til Jesus attanfrå og tok i kanten på kappa hans , og med ein gong stogga blodet .
42008045	« Kven var det som tok i meg ? » spurde Jesus . Ingen ville vedgå det . Då sa Peter : « Meister , folk trykkjer og trengjer seg innpå deg frå alle kantar . »
42008046	Men Jesus sa : « Det var einkvan som tok i meg , for eg kjende at det gjekk ei kraft ut ifrå meg . »
42008047	Då kvinna skjøna at det ikkje kunne løynast , kom ho skjelvande fram . Ho kasta seg ned for han og fortalde , medan heile folket høyrde på , kvifor ho hadde teke i han , og korleis ho hadde vorte frisk att med det same .
42008048	Då sa Jesus til henne : « Trua di har frelst deg , dotter . Gå med fred ! »
42008049	Før han hadde tala ut , kom det ein frå heimen åt synagogeforstandaren og sa : « Dotter di har slokna . Bry ikkje meisteren lenger . »
42008050	Jesus høyrde det og sa til faren : « Ver ikkje redd , berre tru , så skal ho verta berga . »
42008051	Då han kom fram til huset , lét han ingen annan vera med inn enn Peter , Johannes og Jakob og far og mor åt barnet .
42008052	Alle gret og jamra over henne . Men han sa : « Gråt ikkje ! Ho er ikkje slokna ; ho søv . »
42008053	Dei berre lo åt han , for dei visste at ho var død .
42008054	Men han tok henne i handa og ropa : « Barn , stå opp ! »
42008055	Då vende livet attende , og ho reiste seg opp med ein gong . Og han sa at dei skulle gje henne mat .
42008056	Foreldra hennar var reint ifrå seg av undring . Men Jesus forbaud dei å tala til nokon om det som hadde hendt .
42009001	Jesus kalla saman dei tolv og gav dei makt og velde over alle vonde ånder og til å lækja sjukdomar .
42009002	Så sende han dei ut for å forkynna Guds rike og gjera sjuke gode att .
42009003	Han sa til dei : « Ta ikkje noko med dykk på vegen , korkje stav eller skreppe eller brød eller pengar ; og ingen skal ha med to kjortlar .
42009004	Når de har teke inn i eit hus , så ver der til de fer lenger .
42009005	Men er det nokon som ikkje vil ta imot dykk , skal de fara bort frå den byen og rista støvet av føtene . Det skal vera eit vitnemål mot dei . »
42009006	Så tok dei ut og fór ikring frå landsby til landsby og forkynte den glade bodskapen og lækte folk kvar dei kom .
42009007	Fylkeskongen Herodes fekk høyra om alt det som hende , og han visste ikkje kva han skulle tru . For somme sa at Johannes hadde stått opp frå dei døde ,
42009008	andre at det var Elia som hadde synt seg , og endå andre at det var ein av dei gamle profetane som hadde stått opp att .
42009009	Men Herodes sjølv sa : « Johannes lét eg halshogga ; kva er så dette for ein som eg høyrer slikt om ? » Og han ville gjerne møta han .
42009010	Apostlane kom attende og fortalde Jesus alt det dei hadde gjort . Då tok han dei med seg bortover mot ein by som heiter Betsaida ; han ville vera åleine med dei .
42009011	Men folk fekk vita det og fylgde etter . Han tok imot dei og tala til dei om Guds rike , og han lækte dei som lækjedom trong .
42009012	Då det leid mot kveld , kom dei tolv til han og sa : « Send folket frå deg , så dei kan gå bort i landsbyane og gardane her ikring . Der kan dei finna hus og få seg eitkvart å eta . For her er vi på ein øydestad . »
42009013	« Gjev de dei mat ! » svara Jesus . « Vi har ikkje meir enn fem brød og to fiskar , » sa dei , « om vi då ikkje sjølve skal gå og kjøpa mat til alt dette folket . »
42009014	Det var samla om lag fem tusen menn . Då sa han til læresveinane : « Lat dei setja seg i flokkar på femti . »
42009015	Det gjorde dei , og lét alle setja seg .
42009016	Så tok han dei fem brøda og dei to fiskane , såg opp mot himmelen og velsigna dei . Og han braut dei og gav dei til læresveinane , så dei skulle dela ut til folket .
42009017	Og alle åt og vart mette . Etterpå samla dei opp dei stykka som var til overs , og det vart tolv korger .
42009018	Ein gong han var åleine og bad , og berre læresveinane var med han , spurde han dei : « Kven seier folk at eg er ? »
42009019	« Døyparen Johannes , » svara dei , « men somme seier Elia , og andre at ein av dei gamle profetane har stått opp att . »
42009020	« Og de , » spurde han , « kven seier de at eg er ? » Då svara Peter : « Du er Guds Messias . »
42009021	Men det forbaud han dei strengt å seia til nokon .
42009022	Og han sa : « Menneskesonen skal lida mykje og verta vraka av dei eldste , overprestane og dei skriftlærde . Han skal verta slegen i hel , og tredje dagen skal han stå opp att . »
42009023	Så sa han til dei alle : « Vil nokon vera i lag med meg , lyt han seia nei til seg sjølv og dag for dag ta krossen sin opp og fylgja meg .
42009024	For den som vil berga livet sitt , skal missa det . Men den som misser livet sitt for mi skuld , han skal berga det .
42009025	Kva gagnar det eit menneske om det vinn heile verda , men misser seg sjølv og går til grunne ?
42009026	For den som skjemmest ved meg og orda mine , han skal Menneskesonen skjemmast ved når han kjem i herlegdomen åt Far sin og dei heilage englane .
42009027	Sanneleg , det seier eg dykk : Somme av dei som står her , skal ikkje smaka døden før dei får sjå Guds rike . »
42009028	Ikring åtte dagar etter at han hadde tala desse orda , tok han med seg Peter , Johannes og Jakob og gjekk opp i fjellet og ville be .
42009029	Og medan han bad , fekk andletet hans ein annan utsjånad , og kleda hans vart skinande kvite .
42009030	Brått stod det to menn og tala med han ; det var Moses og Elia .
42009031	Dei synte seg i herlegdom og tala med han om den utgangen livet hans skulle få i Jerusalem .
42009032	Peter og dei andre hadde falle i djup svevn . No vakna dei og fekk sjå herlegdomen hans og dei to mennene som stod der saman med han .
42009033	Då mennene skulle skiljast med han , sa Peter til Jesus : « Meister , det er godt at vi er her . Lat oss byggja tre hytter , ei til deg , ei til Moses og ei til Elia » — han visste ikkje sjølv kva han sa .
42009034	Og medan han tala , kom det ei sky og skygde over dei , og dei vart redde då dei kom inn i skya .
42009035	Og or skya lydde ei røyst : « Dette er Son min , den utvalde . Høyr han ! »
42009036	Men då røysta hadde lydt , var det ingen å sjå utan Jesus åleine . Læresveinane tagde med dette , og dei tala den gongen ikkje til nokon om det dei hadde sett .
42009037	Dagen etter , då dei gjekk ned frå fjellet , kom ein stor folkehop imot han .
42009038	Best det var , ropa ein mann i flokken : « Meister , eg bed deg : Ta deg av son min , einaste son min !
42009039	Rett som det er , grip ei ånd han . Ho set i eit skrik og riv og slit i han så skummet står om munnen på han ; ho tek mest livet av han før ho endeleg slepper han .
42009040	Eg bad læresveinane dine driva henne ut , men dei greidde det ikkje . »
42009041	Då sa Jesus : « Du vantruande og vrange ætt ! Kor lenge skal eg vera hjå dykk og halda ut med dykk ? Kom hit med son din ! »
42009042	Men før guten var komen fram til Jesus , kasta den vonde ånda han over ende og reiv og sleit i han . Då truga Jesus den ureine ånda og gjorde guten frisk , og gav han attende til faren .
42009043	Og alle var fulle av undring over Guds velde . Medan alle undra seg over det han hadde gjort , sa han til læresveinane :
42009044	« Legg merke til det eg no seier : Menneskesonen skal gjevast i hendene på menneske . »
42009045	Men dette skjøna dei ikkje . Det var løynt for dei , så dei ikkje fekk tak i det . Og dei våga ikkje å spørja han om det han hadde sagt .
42009046	Læresveinane tok til å tenkja på kven som var den største av dei .
42009047	Men Jesus skjøna kva for tankar dei gjekk med . Han tok eit lite barn , sette det attmed seg
42009048	og sa til dei : « Den som tek imot dette barnet i mitt namn , tek imot meg . Og den som tek imot meg , tek imot han som har sendt meg . For den som er minst av dykk alle , han er stor . »
42009049	Då greip Johannes ordet : « Meister , vi såg ein mann som dreiv ut vonde ånder i ditt namn , og vi prøvde å hindra han , sidan han ikkje er i lag med oss . »
42009050	Men Jesus svara : « De skal ikkje hindra han . For den som ikkje er imot dykk , er med dykk . »
42009051	Då det leid mot den tida at Jesus skulle takast opp til himmelen , vende han andletet mot Jerusalem ; dit ville han fara .
42009052	Han sende bod føre seg , og dei drog av stad og kom til ein samaritansk landsby og ville tinga hus til han .
42009053	Men der ville dei ikkje ta imot han , fordi han var på veg til Jerusalem .
42009054	Då læresveinane Jakob og Johannes fekk høyra dette , sa dei : « Herre , vil du at vi skal by eld fara ned frå himmelen og øyda dei , såleis som Elia gjorde ? »
42009055	Men han snudde seg og tala strengt til dei . « De veit ikkje kva ånd de er av , » sa han . « Menneskesonen er ikkje komen for å øyda menneskeliv , men for å frelsa . »
42009056	Så gjekk dei til ein annan landsby .
42009057	Medan dei fór etter vegen , var det ein som sa til han : « Eg vil fylgja deg kvar du så går . »
42009058	Jesus svara : « Revane har hi , og fuglane under himmelen har reir , men Menneskesonen har ikkje noko han kan kvila hovudet sitt på . »
42009059	Til ein annan sa han : « Fylg meg ! » Men mannen svara : « Lat meg fyrst få gå heim og gravleggja far min . »
42009060	Då sa Jesus til han : « Lat dei døde gravleggja sine døde , men gå du av stad og forkynn Guds rike . »
42009061	Det var ein annan òg som sa : « Eg vil fylgja deg , Herre , men lat meg fyrst få seia farvel til dei som heime er . »
42009062	Men Jesus svara : « Ingen som har lagt handa på plogen og ser seg attende , er skikka for Guds rike . »
42010001	Sidan tok Herren ut sytti andre og sende dei ut føre seg , to og to , til kvar by og kvar bygd som han sjølv skulle til .
42010002	Og han sa til dei : Grøda er stor , men onnefolka er få . Bed då han som eig grøda , at han må senda ut arbeidsfolk til å hausta inn grøda si .
42010003	Gå av stad ! Eg sender dykk ut som lam mellom ulvar .
42010004	Ta ikkje med dykk pung , ikkje skreppe og ikkje skor , og stogga ikkje på vegen for å helsa på folk .
42010005	Men når de kjem inn i eit hus , skal de seia : « Fred vere med denne heimen ! »
42010006	Vil han som bur der , ta imot fred , skal freden de kjem med , kvila over han . Dersom ikkje , skal han venda attende til dykk sjølve .
42010007	Gjev dykk til der i huset , og et og drikk det dei byd dykk ! For ein arbeidsmann er si løn verd . Flytt ikkje frå hus til hus !
42010008	Når de kjem inn i ein by og dei tek imot dykk , så et det dei set fram for dykk !
42010009	Læk dei sjuke som er der , og sei : « Guds rike er kome nær til dykk . »
42010010	Men når de kjem inn i ein by og dei ikkje vil ta imot dykk , skal de gå ut på gatene og seia :
42010011	« Jamvel støvet vi har fått på føtene i byen dykkar , kan de ha ; vi stryk det av oss . Men det skal de vita : Guds rike er kome nær ! »
42010012	Eg seier dykk : På domedag skal Sodoma sleppa lettare enn den byen .
42010013	Ve deg , Korasin ! Ve deg , Betsaida ! Hadde dei mektige gjerningane som er gjorde hjå dykk , vore gjorde i Tyrus og Sidon , hadde dei for lenge sidan vendt om og kledt seg i sekk og oske .
42010014	Men i domen skal Tyrus og Sidon sleppa lettare enn de .
42010015	Og du , Kapernaum , du som vil opphøgjast like til himmelen , til dødsriket skal du støytast ned !
42010016	Den som høyrer dykk , høyrer meg , og den som vrakar dykk , vrakar meg . Men den som vrakar meg , vrakar han som har sendt meg .
42010017	Dei sytti kom glade attende og sa : « Herre , jamvel dei vonde åndene lyder oss når vi nemner ditt namn ! »
42010018	Då sa han til dei : « Eg såg Satan falla ned frå himmelen som eit lyn .
42010019	Ja , eg har gjeve dykk makt til å trø på ormar og skorpionar , og makt over alt fiendens velde , og ingenting skal skada dykk .
42010020	Og likevel : Gled dykk ikkje over at åndene lyder dykk , men gled dykk over at namna dykkar er skrivne i himmelen ! »
42010021	I same stunda jubla han i Den Heilage Ande og sa : « Eg lovar deg , Far , Herre over himmel og jord , fordi du har løynt dette for vise og vituge , men openberra det for umyndige . Ja , Far , for dette var din gode vilje .
42010022	Alt har Far min overgjeve til meg . Ingen veit kven Sonen er utan Faderen , og ingen veit kven Faderen er utan Sonen og den som Sonen vil openberra det for . »
42010023	Då han var åleine med læresveinane , sa han til dei : « Sæle dei augo som ser det de ser !
42010024	For eg seier dykk : Mange profetar og kongar hadde hug å sjå det som de ser , men fekk ikkje sjå det , og høyra det som de høyrer , men fekk ikkje høyra det . »
42010025	Då steig det fram ein mann som var kunnig i lova . Han ville setja Jesus på prøve og sa : « Meister , kva skal eg gjera så eg kan få evig liv ? »
42010026	« Kva står skrive i lova ? » sa Jesus . « Kva les du der ? »
42010027	Han svara : « Du skal elska Herren din Gud av heile ditt hjarta og av heile di sjel og av all di makt og av alt ditt vit , og elska nesten din som deg sjølv . »
42010028	Då sa Jesus : « Du svara rett . Gjer det , så skal du leva . »
42010029	Men mannen ville gjera seg rettferdig og spurde : « Kven er så nesten min ? »
42010030	Jesus tok opp spørsmålet og sa : Det var ein mann som fór frå Jerusalem ned til Jeriko , og fall i hendene på røvarar . Dei reiv av han kleda og skamslo han , så gjekk dei sin veg og lét han liggja der halvdød .
42010031	No høvde det så at ein prest kom same vegen . Han såg mannen , men gjekk framom .
42010032	Det same gjorde ein levitt ; han kom dit , såg mannen og gjekk framom .
42010033	Ein samaritan som var ute og ferdast , kom òg den vegen . Og då han fekk sjå mannen , tykte han hjarteleg synd i han .
42010034	Han gjekk bort til han , helte olje og vin på såra hans og batt om dei , lyfte han så opp på eselet sitt og førte han til eit herberge og stelte vel om han .
42010035	Morgonen etter tok han fram to denarar , gav dei til verten og sa : « Syt vel for mannen , og må du leggja ut meir , skal du få det når eg kjem attende . »
42010036	Kven av desse tre tykkjer du bar seg åt som ein neste mot han som fall i hendene på røvarane ?
42010037	« Den som synte miskunn mot han , » svara den lovkunnige . Då sa Jesus : « Gå du av og gjer like eins . »
42010038	Medan dei var på ferdavegen , kom Jesus til ein landsby , og ei kvinne som heitte Marta tok imot han i heimen sin .
42010039	Ho hadde ei syster som heitte Maria , og ho sette seg ved Herrens føter og lydde på orda hans .
42010040	Men Marta hadde det så annsamt med alt ho skulle stella til . Og ho gjekk bort til dei og sa : « Herre , bryr du deg ikkje om at syster mi lèt meg vera åleine om alt arbeidet ? Sei til henne at ho skal hjelpa meg . »
42010041	Då svara Herren : « Marta , Marta ! Du gjer deg strev og uro med mange ting .
42010042	Men eitt er naudsynt . Maria har valt den gode luten , og den skal ikkje takast ifrå henne . »
42011001	Ein gong var han ein stad og bad . Då han var ferdig med bøna , sa ein av læresveinane til han : « Herre , lær oss å be , så som Johannes lærte sine læresveinar . »
42011002	Han svara : « Når de bed , skal de seia : Fader vår , du som er i himmelen ! Lat namnet ditt helgast . Lat riket ditt koma . Lat viljen din råda på jorda — så som i himmelen .
42011003	Gjev oss kvar dag — vårt daglege brød .
42011004	Tilgjev oss våre synder , for vi òg tilgjev kvar den — som har synda mot oss . Og før oss ikkje ut i freisting , men frels oss frå det vonde . »
42011005	Så sa han til dei : « Set at ein av dykk har ein ven og går til han midt på natta og seier : Kjære , lån meg tre brød ,
42011006	for ein ven som er på ferd , er komen til meg , og eg har ikkje noko å setja fram for han .
42011007	Trur de at han der inne då vil svara : Uroa meg ikkje ! Døra er alt stengd , og borna og eg er i seng . Eg kan ikkje stå opp og gje deg noko .
42011008	Nei , seier eg dykk : Om han ikkje står opp og gjev han det fordi det er venen hans , så står han då opp og lèt han få alt han treng fordi han er så pågåande .
42011009	Og eg seier dykk : Bed , så skal de få . Leita , så skal de finna . Banka på , så skal det verta opplate for dykk .
42011010	For kvar den som bed , han får , og den som leitar , han finn , og den som bankar på , for han vert det opplate .
42011011	Finst det ein far mellom dykk som gjev son sin ein orm når han bed om ein fisk ,
42011012	eller gjev han ein skorpion når han bed om eit egg ?
42011013	Når då de som er vonde , veit å gje borna dykkar gode gåver , kor mykje meir skal ikkje Faderen gje Den Heilage Ande frå himmelen til dei som bed han ! »
42011014	Ein gong dreiv han ut ei vond ånd or ein som var mållaus . Og då ho hadde fare ut , tala den mållause . Folket undra seg .
42011015	Men nokre av dei sa : « Det er Beelsebul , hovdingen over dei vonde åndene , som hjelper han å driva dei vonde åndene ut . »
42011016	Andre ville setja han på prøve og bad om eit teikn frå himmelen .
42011017	Men Jesus visste kva dei tenkte , og sa til dei : Eit rike som ligg i strid med seg sjølv , kjem snart til å øydast , og hus etter hus fell .
42011018	Er no Satan komen i strid med seg sjølv , korleis kan då riket hans halda seg ? For de seier at det er Beelsebul som hjelper meg til å driva ut dei vonde åndene .
42011019	Men er det Beelsebul som hjelper meg til det , kven får då dykkar eigne tilhengjarar hjelp frå , når dei driv ut ånder ? Difor skal dykkar eigne folk døma dykk .
42011020	Men er det med Guds finger eg driv ut dei vonde åndene , ja , då er Guds rike kome til dykk .
42011021	Når den sterke med våpen i hand vaktar garden sin , får han ha eigedomen sin i fred .
42011022	Men kjem det ein som er sterkare og vinn over han , då tek han våpna som den sterke sette si lit til , og deler ut det han har røva ifrå han .
42011023	Den som ikkje er med meg , er imot meg ; og den som ikkje samlar med meg , han spreier .
42011024	Når ei urein ånd fer ut or eit menneske , flakkar ho over vasslause vidder og leitar etter ein kvilestad , men finn ingen . Då seier ho : « Eg vil fara attende til huset mitt , som eg flytte ifrå . »
42011025	Når ho kjem att , finn ho det feia og fjelga .
42011026	Då fer ho av stad og får med seg sju andre ånder , verre enn ho sjølv , og dei flytter inn og slår seg til der . Og har det vore ille med det mennesket før , vert det verre no .
42011027	Då han sa dette , var det ei kvinne i folkehopen som ropa : « Sælt er det morslivet som bar deg , og det bryst som du saug . »
42011028	Men Jesus svara : « Sei heller : Sæle er dei som høyrer Guds ord og tek vare på det . »
42011029	Som no folket flokka seg om han , tok han atter til ords : Denne ætta er ei vond ætt . Ho krev teikn , men ho skal ikkje få noko anna teikn enn Jona-teiknet .
42011030	For liksom Jona vart eit teikn for folket i Ninive , såleis skal Menneskesonen verta det for denne ætta .
42011031	Dronninga frå landet i sør skal stå fram i domen saman med mennene i denne ætta og føra klagemål mot dei . For ho kom heilt frå verdsens ende og ville høyra Salomos visdom . Og her er meir enn Salomo !
42011032	Folk frå Ninive skal stå fram i domen saman med denne ætta og føra klagemål mot henne . For dei vende om då Jona bar fram bodskapen sin . Og her er meir enn Jona !
42011033	Ingen kveikjer eit ljos og set det i kjellaren eller under eit kar . Nei , han set det i staken , så dei som kjem inn , kan sjå skinet frå det .
42011034	Auga gjev lekamen ljos . Når auga ditt er friskt , er heile lekamen din ljos . Men er auga sjukt , er lekamen din òg mørk .
42011035	Sjå då til at ljoset i deg ikkje er mørker !
42011036	Er no heile lekamen din ljos , og ingen del av han mørk , då vert alt ljost , som når ei lysande lampe skin på deg .
42011037	Då han hadde tala , spurde ein farisear om han ville eta hjå han . Og Jesus gjekk inn og sette seg til bords .
42011038	Farisearen undra seg då han såg at Jesus ikkje duppa hendene i vatn før måltidet .
42011039	Men Herren sa til han : « Ja , de farisearar , de gjer skåler og fat reine utanpå , men inni er de fulle av havesykje og vondskap .
42011040	Uvituge menneske ! Han som har skapt det som er utvendes , har ikkje han skapt det som er innvendes òg ?
42011041	Gjev heller dei fattige det som inni er , og sjå , då vert alt reint for dykk .
42011042	Men ve dykk , farisearar ! De gjev tiend av mynte , kryddeplanter og alle slag grønsaker , men bryr dykk ikkje om rettferd og kjærleik til Gud . Dette skulle gjerast , og det andre ikkje latast ugjort .
42011043	Ve dykk , farisearar ! De elskar å sitja fremst i synagogene og vil gjerne at folk skal helsa dykk på torget .
42011044	Ve dykk ! De liknar graver som ikkje lenger er synlege ; folk går på dei og veit ikkje av det . »
42011045	Då tok ein av dei lovkunnige til ords og sa : « Meister , når du seier slikt , krenkjer du oss òg . »
42011046	Men Jesus svara : « Ve dykk , de lovkunnige òg ! De legg tunge bører på folk , men sjølve rører de dei ikkje med ein finger .
42011047	Ve dykk ! De byggjer gravmæle over profetane , dei som fedrane dykkar slo i hel .
42011048	Så er de vitne som går god for det fedrane dykkar gjorde , og samtykkjer i det . For dei slo profetane i hel , og de byggjer gravmæle .
42011049	Difor har òg Guds visdom sagt : Eg vil senda profetar og apostlar til dei ; somme skal dei slå i hel , andre skal dei forfylgja .
42011050	Difor skal denne ætta få svara for alt profetblodet som har runne frå verda vart grunnlagd ,
42011051	frå drapet på Abel til drapet på Sakarja , han som lét livet mellom altaret og templet . Ja , seier eg dykk , denne ætta skal svara for det .
42011052	Ve dykk lovkunnige ! De har teke kunnskapsnykelen . Sjølve gjekk de ikkje inn , og dei som ville gå inn , hindra de . »
42011053	Då Jesus gjekk ut derifrå , var dei skriftlærde og farisearane fælande harme og trengde seg inn på han med mange slag spørsmål .
42011054	Dei lurte på han og prøvde å få han til å seia eitkvart som dei kunne klaga han for .
42012001	Imedan hadde folket samla seg i tusental , så dei heldt på å trø kvarandre ned . Då tok Jesus til å tala , og han vende seg fyrst til læresveinane : Ta dykk i vare for surdeigen åt farisearane , hyklarskapen !
42012002	Ingenting er gøymt utan at det skal fram , og ingenting er løynt utan at det skal verta kjent .
42012003	Difor skal det de talar i mørkret , høyrast i ljoset , og det de kviskrar i kammerset , skal ropast ut frå hustaka .
42012004	Men til dykk , venene mine , seier eg : Ver ikkje redde dei som slår i hel lekamen , men sidan ikkje kan gjera meir .
42012005	Eg skal syna dykk kven de skal ottast : De skal ottast han som fyrst kan slå i hel og sidan har makt til å kasta i helvete . Ja , seier eg dykk , han skal de ottast !
42012006	Sel dei ikkje fem sporvar for eit par øre ? Og ikkje ein av dei er gløymd hjå Gud .
42012007	Ja , kvart håret på hovudet dykkar er talt . Så ver ikkje redde ! De er meir enn mange sporvar .
42012008	Det seier eg dykk : Kvar den som kjennest ved meg for menneska , han skal òg Menneskesonen kjennast ved for Guds englar .
42012009	Men den som fornektar meg for menneska , han skal òg fornektast for Guds englar .
42012010	Og kvar den som talar eit ord mot Menneskesonen skal få tilgjeving . Men den som spottar Den Heilage Ande , får ikkje tilgjeving .
42012011	Når dei fører dykk fram for domstolane i synagogene og for dei som styrer og rår , syt då ikkje for korleis de skal forsvara dykk eller kva de skal seia .
42012012	For det skal Den Heilage Ande læra dykk i same stund .
42012013	Ein i folkehopen sa til han : « Meister , sei til bror min at han skal skifta arven med meg ! »
42012014	Men Jesus svara : « Ven , kven har sett meg til å døma eller skifta mellom dykk ? »
42012015	Så sa han til dei alle : « Ta dykk i vare for all havesykje ! For det er ikkje det du eig , som gjev deg livet , om du har aldri så mykje . »
42012016	Og han fortalde dei ei likning : Det var ein gong ein rik mann . Jorda hans hadde bore godt ,
42012017	og han tenkte med seg : « Kva skal eg gjera ? Eg har ikkje rom åt grøda mi .
42012018	Jau , no veit eg det : Eg vil riva ned løene mine og byggja dei større , og der vil eg samla kornet og alt det eg elles eig .
42012019	Og så vil eg seia til meg sjølv : No har du mykje godt liggjande for mange år . Unn deg ro , et , drikk og ver glad ! »
42012020	Men Gud sa til han : « Du dåre ! I denne natt krev dei livet ditt av deg . Kven skal då ha det du har samla ? »
42012021	Såleis går det med den som samlar seg skattar og ikkje er rik i Gud .
42012022	Difor seier eg dykk , sa han til læresveinane : Syt ikkje for livet , kva de skal eta , eller for kroppen , kva de skal kle dykk med .
42012023	Livet er meir enn maten og kroppen meir enn kleda .
42012024	Sjå på ramnane ! Dei sår ikkje og haustar ikkje , dei har korkje matbu eller løe , men Gud føder dei likevel . Kor mykje meir er ikkje de enn fuglane !
42012025	Kven av dykk kan med all si sut leggja ei alen til si livslengd ?
42012026	Når de ikkje eingong maktar så lite , kvifor syter de då for alt det andre ?
42012027	Sjå på liljene ! Dei spinn ikkje og vev ikkje , men eg seier dykk : Ikkje eingong Salomo i all sin herlegdom var kledd som ei av dei .
42012028	Når Gud såleis kler graset på marka , det som står i dag og vert kasta i omnen i morgon , kor mykje meir skal han ikkje då kle dykk , de lite truande !
42012029	Ver ikkje ottefulle , og tenk ikkje berre på kva de skal eta og kva de skal drikka .
42012030	For det er noko alle folk på jorda spør etter . Men Far dykkar veit at de treng dette .
42012031	Søk heller hans rike , så skal de få dette attåt .
42012032	Ottast ikkje , du vesle flokk ! Det er Far dykkars vilje å gje dykk riket .
42012033	Sel det de eig , og gjev pengane til dei fattige . Få dykk pungar som ikkje kan slitast ut , ein uforgjengeleg skatt i himmelen , der tjuvar ikkje kjem til , og mòl ikkje øyder .
42012034	For der skatten din er , der vil hjarta ditt òg vera .
42012035	Spenn beltet om livet og lat lampene brenna !
42012036	Ver lik tenarar som ventar herren sin heim frå gjestebod , og står ferdige til å lata opp så snart han kjem og bankar på .
42012037	Sæle dei tenarar som herren finn vakande når han kjem ! Sanneleg , det seier eg dykk : Han skal spenna beltet om livet og føra dei til bords og sjølv gå fram og tena dei .
42012038	Anten han kjem i den andre nattevakta eller i den tredje : Sæle er dei når han finn det så .
42012039	Men det skal de vita : Dersom husbonden visste kva tid tjuven kom , ville han ikkje la han bryta seg inn i huset .
42012040	Så ver budde , de òg ! For Menneskesonen kjem i ein time de ikkje ventar det .
42012041	Då spurde Peter : « Herre , seier du denne likninga berre til oss , eller er ho for alle ? »
42012042	Herren svara : Kven er den trugne og kloke hushaldaren , den som husbonden set over tenestfolket sitt , så han kan gje dei mat i rett tid ?
42012043	Det er den tenaren som husbonden finn i arbeid med dette når han sjølv kjem attende . Sæl er han !
42012044	Sanneleg , det seier eg dykk : Husbonden skal setja han over alt det han eig .
42012045	Men dersom tenaren seier med seg : « Herren min dryer nok endå ei stund , » og han så tek til å slå tenestgutane og jentene og eta og drikka og fylla seg ,
42012046	då skal herren hans koma ein dag han ikkje ventar og ein time han ikkje veit av , og hogga han ned og la han få same lagnad som dei vantruande .
42012047	Den tenaren som veit kva herren hans vil , og likevel ikkje steller i stand eller gjer det han vil , han skal få mange slag .
42012048	Men den som ikkje veit det og gjer det som fortener slag , han skal sleppa med færre . Den som mykje har fått , av han vert det venta mykje . Og den som mykje er tiltrudd , av han skal det krevjast di meir .
42012049	Eg er komen for å kasta eld på jorda ; kor gjerne eg ville at han alt hadde fata !
42012050	Ein dåp må eg døypast med ; kor eg gruar meg til han er fullført !
42012051	Trur de eg er komen for å skapa fred på jorda ? Nei , seier eg dykk , ikkje fred , men strid .
42012052	Er det fem i ein heim , skal dei heretter liggja i strid med kvarandre : Tre mot to og to mot tre ;
42012053	far skal stå mot son og son mot far , mor mot dotter og dotter mot mor , vermor mot sonekone og sonekone mot vermor .
42012054	Til folket òg sa han : Når de ser at det skyar til i vest , seier de straks : « No kjem det regn , » og det går så .
42012055	Og når de merkar at det blæs frå sør , seier de : « No vert det varmt , » og det går så .
42012056	Hyklarar ! Det de ser på jorda og himmelen , veit de å tyda ; kvifor kan de då ikkje tyda denne tida ?
42012057	Og kvifor dømer de ikkje ut frå dykk sjølve om kva som er rett ?
42012058	Når du går til domstolen med motparten din , gjer deg då umak så de kan verta samde medan de enno er på vegen . Elles dreg han deg for domaren , og domaren sender deg til vaktaren , og vaktaren set deg i fengsel .
42012059	Eg seier deg : Du slepp ikkje ut att før du har betalt til siste øre .
42013001	På den tid kom det nokre til han og fortalde om dei galilearane som Pilatus hadde drepe medan dei ofra , så blodet deira blanda seg med blodet frå offerdyra .
42013002	Då tok Jesus til ords : Trur de at desse var større syndarar enn alle andre galilearar , sidan det gjekk så ille med dei ?
42013003	Nei , seier eg dykk , men vender de ikkje om , skal de omkomast på same måten alle i hop .
42013004	Eller dei atten som vart drepne då Siloa-tårnet datt ned , trur de at dei var verre brotsmenn enn alle dei andre som bur i Jerusalem ?
42013005	Nei , seier eg dykk . Men vender de ikkje om , skal de alle døy på same vis .
42013006	Så fortalde han denne likninga : Ein mann hadde eit fikentre som var planta i vingarden hans . Men då han kom og såg etter frukt på det , fann han ikkje noko .
42013007	Då sa han til gartnaren : « No er det tredje året eg kjem og leitar etter frukt på dette fikentreet og ikkje finn noko . Hogg det ned ! Kvifor skal det stå der og suga ut jorda ? »
42013008	« Herre , lat det få stå i år òg , » svara gartnaren , « så skal eg grava kring det og gjødsla det ;
42013009	kan henda det ber neste år . Gjer det ikkje det , får du hogga det ned . »
42013010	Ein sabbat lærte han folket i ei av synagogene .
42013011	Der var det ei kvinne som hadde vore plaga av ei sjukdomsånd i atten år . Ho gjekk tvikrokut og kunne ikkje retta seg opp .
42013012	Då Jesus fekk sjå henne , kalla han henne til seg og sa : « No er du løyst frå sjukdomen din , kvinne . »
42013013	Så la han hendene på henne , og med ein gong rette ho seg opp og lova Gud .
42013014	Men synagogeforstandaren vart arg fordi Jesus lækte på sabbaten , og han sa til dei som var samla : « Det er seks dagar i veka til å arbeida på . Då kan de koma og la dykk lækja , men ikkje på sabbaten . »
42013015	« Hyklarar , » svara Herren . « Løyser ikkje kvar ein av dykk oksen eller eselet av båsen på sabbaten , og leier dei ut så dei får drikka ?
42013016	Men her er ei Abrahams dotter som Satan har halde bunden i samfulle atten år , skulle ikkje ho kunna løysast or det bandet på ein sabbat ? »
42013017	Då han sa dette , laut dei skjemmast , alle motstandarane hans . Men heile lyden gledde seg over alt det underfulle han gjorde .
42013018	Så sa han : « Kva er Guds rike likt ? Kva skal eg likna det med ?
42013019	Det er likt eit sennepsfrø som ein mann tok og sådde i hagen sin , og det voks og vart til eit tre , og fuglane under himmelen bygde reir i greinene på det . »
42013020	Og han heldt fram : « Kva skal eg likna Guds rike med ?
42013021	Det er likt ein surdeig som ei kvinne la inn i tre mål mjøl , til alt i hop var syrt . »
42013022	Medan han var på veg til Jerusalem , fór han ikring frå by til by og frå landsby til landsby og lærte folket .
42013023	Då var det ein som spurde : « Herre , er det få som vert frelste ? » Han sa til dei :
42013024	Strid alt de kan for å koma inn gjennom den tronge døra ! Mange , seier eg dykk , skal freista å koma inn , men ikkje greia det .
42013025	Når husbonden fyrst har reist seg og stengt døra , og de står utanfor og bankar på og seier : « Herre , lat opp for oss ! » då skal han svara : « Eg veit ikkje kvar de er ifrå . »
42013026	Då kjem de til å seia : « Vi har ete og drukke i lag med deg , og du lærte på gatene våre . »
42013027	Men han skal svara : « Eg veit ikkje kvar de er ifrå . Gå bort frå meg , alle de som gjer urett ! »
42013028	Og de skal gråta og skjera tenner når de får sjå Abraham og Isak og Jakob og alle profetane i Guds rike , men de sjølve er kasta utanfor .
42013029	Og det skal koma folk frå aust og frå vest , frå nord og frå sør og sitja til bords i Guds rike .
42013030	Og sjå , nokre av dei siste skal verta dei fyrste , og nokre av dei fyrste skal verta dei siste .
42013031	I same stunda kom det nokre farisearar og sa til han : « Du må koma deg bort herifrå . Herodes tenkjer på å drepa deg . »
42013032	Men han svara : « Gå og sei til den reven : I dag og i morgon driv eg ut vonde ånder og gjer sjuke friske att , og tredje dagen er eg ved målet .
42013033	Men i dag og i morgon og endå ein dag lyt eg vera på vegen , for ein profet kan ikkje lata livet nokon annan stad enn i Jerusalem .
42013034	Jerusalem , Jerusalem , du som slår i hel profetane og steinar dei som er sende til deg ! Kor ofte ville eg ikkje samla borna dine , som ei høne samlar kyllingane under vengene sine . Men de ville ikkje .
42013035	Så høyr : Audt og tomt skal huset dykkar verta . Eg seier dykk : De skal ikkje sjå meg før den dagen de seier : Velsigna vere han som kjem , i Herrens namn . »
42014001	Ein gong var Jesus gjest hjå ein av rådsherrane , som var farisear . Det var sabbat , og dei heldt auga med han .
42014002	Best det var , stod det framfor han ein mann som hadde vass-sott .
42014003	Då spurde Jesus dei lovkunnige og farisearane : « Er det tillate å lækja på sabbaten , eller er det ikkje ? »
42014004	Dei tagde . Då tok han på mannen , gjorde han frisk og lét han gå .
42014005	Så sa han til dei : « Dersom ein av dykk har ein son eller ein okse som dett i brunnen , dreg han dei ikkje straks opp , endå om det er sabbat ? »
42014006	Dei kunne ikkje svara på dette .
42014007	Då han la merke til korleis gjestene valde seg ut dei øvste plassane ved bordet , fortalde han dei ei likning :
42014008	Når du vert beden i gjestebod , så set deg ikkje øvst ved bordet . For det kunne henda at ein som er gjævare enn du , var beden ,
42014009	og at verten som bad dykk begge , kjem og seier til deg : « Gjev rom for denne gjesten ! » Då må du setja deg nedst og skjemmast .
42014010	Nei , når du er beden ein stad , så gå og set deg nedst ved bordet . Så kan verten koma og seia til deg : « Flytt deg høgare opp , venen min . » Då får du ære medan alle gjestene ser på .
42014011	For den som set seg sjølv høgt , skal setjast lågt , og den som set seg sjølv lågt , skal setjast høgt .
42014012	Han sa òg eit ord til den som hadde bede han : « Når du vil halda eit middags - eller kveldslag , så bed ikkje vener og brør og skyldfolk og rike grannar . For dei kjem til å be deg att , så du får vederlag .
42014013	Nei , når du vil halda gjestebod , så bed fattige , vanføre , lame og blinde .
42014014	Då vert du lukkeleg , for dei har ikkje noko å gje att . Men du skal få vederlag når dei rettferdige står opp . »
42014015	Ein av gjestene som høyrde dette , sa til han : « Sæl er den som får sitja til bords i Guds rike ! »
42014016	Jesus sa : Det var ein mann som ville halda eit stort gjestebod og bad mange .
42014017	Då tida for gjestebodet kom , sende han tenaren sin i veg for å seia til dei bedne : « Kom , no er alt ferdig ! »
42014018	Men dei tok til å be seg unna , alle som ein . Den eine sa : « Eg har kjøpt eit jordstykke og må ut og sjå på det . Du lyt gjera vel og orsaka meg . »
42014019	Ein annan sa : « Eg har kjøpt meg fem par oksar , og no skal eg av og prøva dei . Du lyt gjera vel og orsaka meg . »
42014020	Endå ein annan sa : « Eg har fått meg ei kone , difor kan eg ikkje koma . »
42014021	Tenaren kom att og fortalde dette til herren sin . Då vart husbonden harm og sa til han : « Gå straks ut på gater og vegar i byen , og hent inn fattige og vanføre , blinde og lame . »
42014022	Snart kunne tenaren melda : « Herre , det er gjort som du sa , men det er enno rom . »
42014023	Då sa herren til tenaren : « Gå ut på vegane og stigane og nøyd folk til å koma inn , så huset mitt vert fullt .
42014024	For det seier eg dykk : Ingen av dei som var bedne , skal få vera med i mitt gjestebod . »
42014025	Mykje folk fylgde med han , og han snudde seg og sa til dei :
42014026	Om nokon kjem til meg , må han setja det høgare enn far og mor , kone og born , brør og systrer , ja , sitt eige liv , elles kan han ikkje vera min læresvein .
42014027	Den som ikkje ber krossen sin og fylgjer etter meg , kan ikkje vera min læresvein .
42014028	Vil ein av dykk byggja eit tårn , set han seg ikkje då fyrst ned og reknar etter kva det vil kosta , om han har nok til å fullføra det ?
42014029	For har han lagt grunnmuren , og ikkje er god til å gjera tårnet ferdig , då vil alle som ser det , gjera narr av han
42014030	og seia : « Denne mannen gjekk i gang med å byggja , men greidde ikkje å fullføra det . »
42014031	Eller om ein konge vil dra i krig mot ein annan konge , set han seg ikkje då fyrst ned og tenkjer etter om han med sine ti tusen mann er sterk nok til å møta den andre , som kjem mot han med tjue tusen ?
42014032	Og er han ikkje det , sender han menn av stad og tingar om fred medan fienden enno er langt borte .
42014033	Såleis kan ingen av dykk vera min læresvein utan at han seier frå seg alt det han eig .
42014034	Salt er ein god ting . Men misser saltet si kraft , kan det då verta til salt att ?
42014035	Det duger korkje i mold eller møk ; dei kastar det ut . Den som har øyro å høyra med , han høyre !
42015001	Tollarane og syndarane heldt seg nær til Jesus og høyrde på han .
42015002	Men farisearane og dei skriftlærde murra og sa seg imellom : « Denne mannen tek imot syndarar og et i lag med dei . »
42015003	Då fortalde han dei denne likninga :
42015004	Om ein av dykk har hundre sauer og misser éin , lèt han ikkje då dei nittini vera att ute i marka og går av stad og leitar etter den bortkomne sauen til han finn han ?
42015005	Og når han har funne han , vert han glad og tek han på akslene sine .
42015006	Straks han kjem heim , kallar han saman vener og grannar og seier til dei : « Gled dykk med meg ! Eg har funne att den sauen som var bortkomen . »
42015007	Eg seier dykk : På same måten er det større glede i himmelen over éin syndar som vender om , enn over nittini rettferdige som ikkje treng omvending .
42015008	Eller om ei kvinne har ti sølvpengar og misser éin , kveikjer ho ikkje då ljos og sopar heile huset og leitar vel til ho finn han ?
42015009	Og når ho har funne han , kallar ho saman vener og grannekoner og seier : « Gled dykk med meg ! Eg har funne pengen eg hadde mist . »
42015010	På same måten , seier eg dykk , vert det glede mellom Guds englar over éin syndar som vender om .
42015011	Så sa Jesus : Det var ein gong ein mann som hadde to søner .
42015012	Den yngste sa til far sin : « Far , lat meg få den delen av buet som fell på meg . » Så skifte han eigedomen sin mellom dei .
42015013	Ikkje mange dagane etter selde den yngste sonen alt sitt og drog til eit land langt borte . Der levde han eit vilt liv og øydde opp alt det han åtte .
42015014	Då han hadde sett alt over styr , vart det uår og svolt i landet , og han tok til å lida naud .
42015015	Så gjekk han til ein av mennene der i landet og bad om arbeid , og mannen sende han ut på markene sine ; der skulle han gjæta svin .
42015016	Han ynskte berre å få metta seg med dei skolmane som grisane åt , for ingen gav han noko .
42015017	Då gjekk han i seg sjølv og sa : « Kor mange leigekarar heime hjå far min har ikkje fullt opp av mat , og her går eg og svelt i hel !
42015018	Eg vil ta i veg og gå heim til far min og seia : Far , eg har synda mot Himmelen og mot deg .
42015019	Eg er ikkje verd å kallast son din lenger . Men lat meg få vera som ein av leigekarane dine . »
42015020	Så tok han i veg og gjekk heim til far sin . Medan han endå var langt borte , fekk faren sjå han , og han ynkast inderleg . Han sprang imot han , kasta seg om halsen på han og kyste han .
42015021	Då sa sonen : « Far , eg har synda mot Himmelen og mot deg . Eg er ikkje verd å kallast son din lenger . »
42015022	Men faren sa til tenarane : « Skunda dykk ! Finn fram dei beste kleda og ha på han , og lat han få ring på fingeren og skor på føtene .
42015023	Hent så gjøkalven og slakt han , og lat oss halda måltid og vera glade .
42015024	For denne sonen min var død og har vorte levande , han var bortkomen og er attfunnen . » Og så tok gleda til .
42015025	Den eldste sonen var ute på marka . Då han gjekk heimetter og kom bort imot garden , høyrde han spel og dans .
42015026	Han ropa på ein av drengene og spurde kva dette skulle tyda .
42015027	« Bror din er komen , » svara han , « og far din har slakta gjøkalven fordi han fekk han frisk heim att . »
42015028	Då vart han arg og ville ikkje gå inn . Far hans kom ut og prøvde å overtala han .
42015029	Men han svara : « No har eg tent deg i alle år , og aldri gjort imot det du sa . Men meg har du ikkje gjeve så mykje som eit kje , så eg kunne halda fest saman med venene mine .
42015030	Men når han kjem heim , denne son din , som har øydt opp pengane dine i lag med skjøkjer , då slaktar du gjøkalven åt han ! »
42015031	Då sa far hans : « Du er alltid hjå meg , guten min , og alt mitt er ditt .
42015032	Men no skal vi vera glade og fegne . For denne bror din var død og har vorte levande , han var bortkomen og er attfunnen . »
42016001	Jesus sa til læresveinane : Det var ein gong ein rik mann som hadde ein hushaldar . Og folk kom til han og sa at denne hushaldaren øydde bort det han åtte .
42016002	Då kalla han hushaldaren til seg og sa : « Kva er det eg høyrer om deg ? Gjer rekneskap for styringa di , for du kan ikkje lenger vera hushaldar hjå meg . »
42016003	Mannen tenkte : « Kva skal eg gjera no når herren min tek tenesta ifrå meg ? Grava orkar eg ikkje , og eg skjemmest ved å tigga .
42016004	Jau , no veit eg kva eg vil gjera så dei skal ta meg til seg når eg vert avsett . »
42016005	Så kalla han til seg skuldmennene åt herren sin , ein for ein , og sa til den fyrste : « Kor mykje er du skuldig husbonden min ? »
42016006	« Hundre fat olje , » svara han . « Her er skuldbrevet ditt , » sa hushaldaren , « set deg ned med ein gong og skriv femti . »
42016007	Så spurde han den neste : « Og du , kor mykje skuldar du ? » « Hundre tønner kveite , » svara han . « Her er skuldbrevet ditt , skriv åtti , » sa hushaldaren .
42016008	Herren rosa den uærlege hushaldaren fordi han hadde fare klokt åt , og han sa : Denne verdsens born er klokare til å stella seg med kvarandre enn ljosens born .
42016009	Og eg seier dykk : Bruk pengane , som det hefter så mykje urett ved , til å vinna dykk vener , som kan ta imot dykk i dei evige heimane når pengane tek slutt .
42016010	Den som er tru i smått , er òg tru i stort , og den som er uærleg i smått , er òg uærleg i stort .
42016011	Er de ikkje ærlege med pengane , som det hefter urett ved , kven vil då lita på dykk og gje dykk den rette rikdomen ?
42016012	Og syner de ikkje truskap med det som høyrer andre til , kven vil då gje dykk noko de sjølve kan eiga ?
42016013	Ein træl kan ikkje tena to herrar . Han vil hata den eine og elska den andre , eller halda seg til den eine og vanvørda den andre . De kan ikkje tena både Gud og Mammon .
42016014	Alt dette høyrde farisearane , og pengekjære som dei var , spotta dei Jesus .
42016015	Då sa han til dei : De vil ha folk til å tru at de er rettferdige , men Gud kjenner hjarto dykkar . Det som er stort mellom menneske , er ein styggedom for Gud .
42016016	Lova og profetane hadde si tid til Johannes kom . Frå den tid har evangeliet om Guds rike vorte forkynt , og alle trengjer seg inn i det med makt .
42016017	Før skal himmel og jord forgå før ein einaste prikk i lova fell bort .
42016018	Den som skil seg frå kona si og gifter seg med ei anna kvinne , han bryt ekteskapet . Og den som gifter seg med ei fråskild kvinne , han bryt ekteskapet .
42016019	Det var ein rik mann som kledde seg i purpur og fint lin og levde i fest og gaman dag etter dag .
42016020	Men ein fattig mann som heitte Lasarus , låg utmed porten hans , full av verkjesår .
42016021	Han ynskte berre å få metta seg med det som fall frå bordet åt rikingen . Og hundane kom og sleikte såra hans .
42016022	Så hende det at den fattige døydde , og englane bar han til Abrahams fang . Den rike døydde òg , og vart gravlagd .
42016023	Som han slo opp augo i dødsriket der han var i pine , såg han Abraham langt borte og Lasarus innmed barmen hans .
42016024	Då ropa han : « Far Abraham , miskunna deg over meg ! Send Lasarus hit så han kan duppa fingertuppen i vatn og svala tunga mi . For eg lid fælt i denne logen . »
42016025	Abraham svara : « Kom i hug , barnet mitt , at du fekk det gode du ville ha medan du levde , og Lasarus like eins det som vondt var . No vert han trøysta her , medan du lid vondt .
42016026	Og dessutan er det ein avgrunn mellom oss og dykk ; ingen kan koma herifrå og over til dykk , om dei så ville , og ingen kan koma frå dykk og over til oss . »
42016027	Då sa den rike : « Så bed eg deg , far , at du sender han til heimen min .
42016028	Eg har fem brør . Lat han åtvara dei , så ikkje dei òg skal koma til denne pinestaden . »
42016029	Men Abraham sa : « Dei har Moses og profetane ; dei kan høyra på dei . »
42016030	« Nei , far Abraham , » svara han , « men kjem det nokon til dei frå dei døde , då vender dei om . »
42016031	Då sa Abraham : « Høyrer dei ikkje på Moses og profetane , så trur dei heller ikkje om nokon står opp frå dei døde . »
42017001	Han sa til læresveinane : « Det lyt koma forføringar ; anna er ikkje råd . Men ve den som dei kjem ifrå !
42017002	Det var betre for han at det låg ein kvernstein om halsen på han , og han var kasta i havet , enn at han skulle forføra ein av desse små .
42017003	Ta dykk i vare ! Syndar bror din , så tal han til rettes , og angrar han , så tilgjev han .
42017004	Ja , om han syndar mot deg sju gonger same dagen og sju gonger kjem til deg og seier : Eg angrar , så tilgjev han . »
42017005	Apostlane sa til Herren : « Gjev oss meir tru ! »
42017006	Herren svara : « Hadde de tru som eit sennepsfrø , kunne de seia til dette morbærtreet : Rykk deg opp og slå rot i havet ! Og det skulle lyda dykk .
42017007	Om ein av dykk har ein tenar som er ute og pløyer eller gjæter , seier han då til han når han kjem heim frå marka : Kom no og set deg til bords ?
42017008	Nei , han vil seia : Lag til kveldsmat åt meg , gjer deg så i stand og set fram for meg medan eg et og drikk . Sidan kan du sjølv få deg mat .
42017009	Takkar han tenaren for at han gjorde det han var føresagd ? Eg trur ikkje det .
42017010	Såleis med dykk òg . Når de har gjort alt det de var føresagde , skal de seia : Vi er uverdige tenarar og har berre gjort skyldnaden vår . »
42017011	Medan Jesus var på vegen til Jerusalem , drog han gjennom grenselandet mellom Samaria og Galilea .
42017012	Då han skulle gå inn i ein landsby , kom det ti spedalske menn imot han . Dei vart ståande langt unna
42017013	og ropa : « Jesus , meister , miskunna deg over oss ! »
42017014	Då Jesus fekk sjå dei , sa han : « Gå og vis dykk for prestane ! » Og medan dei var på veg dit , vart dei reine .
42017015	Ein av dei kom attende då han såg han var lækt . Han lova Gud med høg røyst ,
42017016	kasta seg ned for Jesu føter og takka han . Denne mannen var ein samaritan .
42017017	Då sa Jesus : « Vart dei ikkje reine alle ti ? Kvar er så dei ni ?
42017018	Var det ingen annan enn denne framande som kom attende og ville gje Gud æra ? »
42017019	Og han sa til mannen : « Reis deg og gå heim ! Trua di har frelst deg . »
42017020	Ein gong spurde farisearane Jesus når Guds rike skulle koma . Han svara : Guds rike kjem ikkje såleis at ein kan sjå det med augo .
42017021	Ingen kan seia : « Sjå her er det , » eller : « Der er det . » For Guds rike er midt imellom dykk .
42017022	Til læresveinane sa han : Det kjem ei tid då de skal lengta etter å sjå ein av Menneskesonens dagar , men de skal ikkje få sjå det .
42017023	Folk skal seia til dykk : « Sjå der , » eller « Sjå her er han . » Gå ikkje dit og fylg ikkje etter !
42017024	For liksom lynet , når det blinkar , lyser frå himmelbryn til himmelbryn , såleis skal det vera når Menneskesonen kjem til syne på sin dag .
42017025	Men fyrst skal han lida mykje og verta vraka av denne ætta .
42017026	Og som det var i Noahs dagar , så skal det vera når Menneskesonen kjem .
42017027	Dei åt og drakk , dei gifte seg og vart bortgifte , heilt til den dagen då Noah gjekk inn i arka . Så kom flaumen og gjorde ende på dei alle .
42017028	Eller som det var i Lots dagar : Dei åt og drakk , dei kjøpte og selde , planta og bygde .
42017029	Men den dagen Lot gjekk ut or Sodoma , regnde det eld og svovel frå himmelen og gjorde ende på dei alle .
42017030	På same vis skal det vera den dagen Menneskesonen syner seg .
42017031	Er det nokon oppe på taket den dagen , og har sakene sine nede i huset , må han ikkje gå ned og henta dei , og den som er ute på marka , må ikkje gå heim att .
42017032	Kom i hug kona åt Lot !
42017033	Den som vil berga livet sitt , skal missa det ; men den som misser det , skal vinna det .
42017034	Eg seier dykk : Den natta skal det liggja to i ei seng ; den eine skal hentast , den andre setjast att .
42017035	To kvinner skal mala på same kverna ; den eine skal hentast , den andre setjast att .
42017036	To menn skal vera ute på marka ; den eine skal hentast , og hin setjast att .
42017037	Då tok læresveinane til ords og spurde : « Kvar , Herre ? » Han svara : « Der åtselet er , vil gribbane samlast . »
42018001	Han fortalde dei ei likning om at dei støtt skulle be og ikkje gje opp :
42018002	I ein by var det ein domar som ikkje ottast Gud og ikkje hadde age for noko menneske .
42018003	I same byen var det ei enkje ; ho kom gong på gong til han og sa : « Hjelp meg mot motparten min , så eg kan få min rett . »
42018004	Lenge ville han ikkje , men til slutt sa han med seg : « Endå eg ikkje ottast Gud og ikkje har age for noko menneske ,
42018005	vil eg likevel hjelpa denne enkja til retten hennar , så som ho plagar meg , elles endar det vel med at ho legg til meg midt i synet . »
42018006	Og Herren sa : « Høyr kva denne uærlege domaren seier !
42018007	Skulle så ikkje Gud hjelpa sine utvalde til retten deira , dei som ropar til han dag og natt ? Er han sein til å hjelpa dei ?
42018008	Eg seier dykk : Han skal syta for at dei får sin rett , og det snart . Men når Menneskesonen kjem , skal han då finna trua på jorda ? »
42018009	Til nokre som trudde om seg sjølve at dei var rettferdige , og såg ned på alle andre , fortalde Jesus denne likninga :
42018010	To menn gjekk opp til templet og ville be . Den eine var farisear og den andre tollar .
42018011	Farisearen stelte seg opp og bad såleis : « Eg takkar deg , Gud , fordi eg ikkje er som andre menneske , som svindlar , gjer urett og bryt ekteskapet , eller òg som den tollaren der .
42018012	Eg fastar to gonger i veka og gjev tiend av alt eg tener . »
42018013	Tollaren stod langt nede ; han ville ikkje eingong lyfta augo mot himmelen , men slo seg for bringa og sa : « Gud , ver meg syndaren nådig ! »
42018014	Eg seier dykk : Tollaren gjekk heim rettferdig for Gud , den andre ikkje . For kvar den som set seg sjølv høgt , skal setjast lågt , og den som set seg sjølv lågt , skal setjast høgt .
42018015	Dei bar òg spedborna til Jesus for at han skulle røra ved dei . Då læresveinane såg det , ville dei visa dei bort .
42018016	Men Jesus kalla dei til seg og sa : « Lat småborna koma til meg , og hindra dei ikkje ! For Guds rike høyrer slike til .
42018017	Sanneleg , det seier eg dykk : Den som ikkje tek imot Guds rike som eit lite barn , skal ikkje koma inn i det . »
42018018	Ein av rådsherrane kom og spurde han : « Gode meister , kva skal eg gjera , så eg kan få evig liv ? »
42018019	Men Jesus sa til han : « Kvifor kallar du meg god ? Berre éin er god — det er Gud .
42018020	Boda kjenner du : Du skal ikkje bryta ekteskapet . Du skal ikkje slå i hel . Du skal ikkje stela . Du skal ikkje vitna rangt . Du skal æra far din og mor di . »
42018021	Han svara : « Alt dette har eg halde frå eg var ung . »
42018022	Då Jesus høyrde det , sa han : « Eitt vantar deg : Sel alt det du eig , og del det ut til dei fattige . Då skal du få ein skatt i himmelen . Kom så og fylg meg ! »
42018023	Mannen vart sturen då han høyrde det , for han var svært rik .
42018024	Då Jesus såg det , sa han : « Kor vanskeleg det er for dei som eig mykje , å koma inn i Guds rike !
42018025	Det er lettare for ein kamel å gå gjennom eit nålauga enn for ein rik å koma inn i Guds rike . »
42018026	« Kven kan då verta frelst ? » sa dei som høyrde på .
42018027	Han svara : « Det som er umogeleg for menneske , er mogeleg for Gud . »
42018028	Då sa Peter : « Kva så med oss , som har gått ifrå alt vårt og fylgt deg ? »
42018029	Jesus svara : « Sanneleg , det seier eg dykk : Ingen har skilt seg med hus eller kone eller sysken eller foreldre eller born for Guds rike skuld
42018030	utan at han skal få det att mangdobbelt her i tida , og i den verda som kjem , eit evig liv . »
42018031	Så tok han dei tolv til sides og sa til dei : « Sjå , vi dreg opp til Jerusalem , og alt som profetane har skrive om Menneskesonen , skal oppfyllast .
42018032	Han skal gjevast over til heidningane og spottast og mishandlast og spyttast på ,
42018033	og dei skal piska han og slå han i hel . Og tredje dagen skal han stå opp att . »
42018034	Men dei skjøna ikkje noko av dette . Det var løynt for dei , og dei forstod ikkje kva han meinte .
42018035	Då Jesus kom bort imot Jeriko , sat det ein blind mann attmed vegen og tigga .
42018036	Mannen høyrde at det gjekk mykje folk frametter , og spurde kva det var .
42018037	Dei svara at Jesus frå Nasaret fór framom .
42018038	Då ropa han : « Jesus , du Davids son , miskunna deg over meg ! »
42018039	Dei som gjekk føre , skjente på han og bad han teia , men han ropa berre endå høgare : « Du Davids son , miskunna deg over meg ! »
42018040	Jesus stogga og bad dei leia den blinde til han . Og då han kom innåt , spurde Jesus han :
42018041	« Kva vil du at eg skal gjera for deg ? » « Herre , lat meg få synet ! » svara han .
42018042	Jesus sa til han : « No skal du få synet ! Trua di har frelst deg . »
42018043	Straks kunne han sjå , og han gav seg i lag med Jesus og lova Gud . Og alt folket som såg det , prisa Gud .
42019001	Så kom Jesus til Jeriko og fór gjennom byen .
42019002	Der var det ein mann som heitte Sakkeus ; han var overtollar og svært rik .
42019003	Han ville gjerne sjå kven Jesus var , men kunne ikkje koma til for folkemengda , for han var liten på vokster .
42019004	Då sprang han i førevegen og kleiv opp i eit morbærtre , så han kunne få sjå han , for der laut han koma framom .
42019005	Då Jesus kom dit , såg han opp og sa til han : « Sakkeus , skunda deg og kom ned ! For i dag lyt eg ta inn i ditt hus . »
42019006	Då skunda han seg ned og tok imot Jesus med glede .
42019007	Alle som såg det , murra og sa : « Han tek inn hjå ein syndig mann . »
42019008	Men Sakkeus steig fram og sa til Herren : « Herre , helvta av alt eg eig , gjev eg til dei fattige , og har eg truga pengar frå nokon , gjev eg firdobbelt att . »
42019009	Då sa Jesus : « I dag er frelse komen til dette huset . For han òg er ein Abrahams son ,
42019010	og Menneskesonen er komen for å leita etter det som var fortapt , og frelsa det . »
42019011	Medan dei høyrde på dette , fortalde Jesus endå ei likning ; for han var nær Jerusalem , og mange meinte at Guds rike snart skulle koma til syne .
42019012	Han sa : Det var ein gong ein høgætta mann som ville fara til eit land langt borte ; der skulle han verta innsett til konge og så koma heim att .
42019013	Han kalla til seg ti av tenarane sine og gav kvar av dei eitt pund og sa til dei : « Driv handel med desse pengane til eg kjem att . »
42019014	Men landsmennene hans hata han , og dei lét sendemenn fara av stad etter han og seia : « Vi vil ikkje ha denne mannen til konge over oss . »
42019015	Då han no kom att og hadde vorte konge , kalla han til seg dei tenarane som hadde fått pengane , så han kunne få vita kor mykje dei hadde tent .
42019016	Den fyrste kom fram og sa : « Herre , det pundet du gav meg , har kasta av seg ti pund . »
42019017	« Det var rett , du gode tenar , » sa kongen . « Fordi du har vore tru i lite , skal du få styra ti byar . »
42019018	Den andre kom og sa : « Herre , det pundet du gav meg , har gjeve fem pund . »
42019019	Til han sa kongen : « Du skal få styra fem byar . »
42019020	Men så kom det ein og sa : « Herre , sjå her er pundet ditt ! Eg har hatt det liggjande i ein klut .
42019021	Eg var redd deg , for du er ein streng mann , som tek ut det du ikkje har sett inn , og haustar det du ikkje har sått . »
42019022	Då sa kongen : « Etter dine eigne ord dømer eg deg , du låke tenar ! Du visste at eg er ein streng mann , som tek ut det eg ikkje har sett inn , og haustar det eg ikkje har sått .
42019023	Kvifor gav du ikkje pengane til ein som driv med utlån , så eg kunne få dei att med renter når eg kom heim ? »
42019024	Så sa han til dei som stod der : « Ta pundet frå han og gjev det til han som har dei ti ! »
42019025	« Herre , han har då ti pund , » sa dei .
42019026	« Ja , men eg seier dykk : Den som har , han skal få , og den som ikkje har , han skal missa jamvel det han har .
42019027	Men desse fiendane mine , som ikkje ville at eg skulle vera kongen deira , dei skal de føra hit og hogga ned for augo mine . » Jesus kjem til Jerusalem
42019028	Då Jesus hadde sagt dette , heldt han fram på ferda opp mot Jerusalem .
42019029	Som han kom bort imot Betfage og Betania , ved den høgda som heiter Oljeberget , sende han to av læresveinane i veg
42019030	og sa : « Gå bort i den landsbyen som ligg framfor dykk . Når de kjem dit , finn de ein eselfole som står bunden , og som det aldri har sete menneske på . Den skal de løysa og leia hit !
42019031	Og er det nokon som spør : Kvifor løyser de folen ? då skal de svara : Herren har bruk for han . »
42019032	Dei to gjekk av stad , og fann det så som han hadde sagt .
42019033	Då dei løyste folen , spurde dei som åtte han : « Kvifor løyser de folen ? »
42019034	Dei svara : « Herren har bruk for han . »
42019035	Så leidde dei folen til Jesus , la kappene sine på han og lét Jesus setja seg oppå .
42019036	Og der han reid fram , breidde folket kappene sine ut på vegen .
42019037	Då han kom bort imot den staden der det ber ned frå Oljeberget , tok heile læresveinflokken , glade som dei var , til å lova Gud med høg røyst for alle dei mektige gjerningane dei hadde sett . Dei ropa :
42019038	« Velsigna i Herrens namn vere kongen , han som kjem ! Fred i himmelen og ære i det høgste ! »
42019039	Nokre farisearar som var med i folkemengda , sa til han : « Meister , tal læresveinane dine til rettes ! »
42019040	Men han svara : « Eg seier dykk : Dersom dei teier , skal steinane ropa . »
42019041	Då Jesus kom nærare og såg byen , gret han over han
42019042	og sa : « Hadde du berre visst , du òg , på denne dagen kva som tener til din fred ! Men no er det dult for augo dine .
42019043	Det skal koma dagar då fiendane dine kastar opp ein voll rundt deg , kringset deg og trengjer deg frå alle kantar .
42019044	Dei skal slå deg til jorda , og folket ditt med deg , og det skal ikkje liggja att stein på stein i deg , fordi du ikkje skjøna di gjestings tid . »
42019045	Så gjekk Jesus inn på tempelplassen og tok til å jaga ut dei som dreiv handel der .
42019046	Og han sa til dei : « Det står skrive : Mitt hus skal vera eit bønehus . Men de har gjort det til ei røvarhole . »
42019047	Sidan var han kvar dag i templet og lærte . Overprestane og dei skriftlærde og dei fremste mennene i folket hadde hug til å rydja han or vegen .
42019048	Men dei fann ikkje ut korleis dei skulle bera seg åt , for alt folket heldt seg nær til han og høyrde på han .
42020001	Ein dag då han lærte folket på tempelplassen og forkynte evangeliet , kom overprestane og dei skriftlærde saman med dei eldste
42020002	og sa til han : « Sei oss : Kva rett har du til å gjera dette ? Eller kven har gjeve deg fullmakt til det ? »
42020003	Jesus sa til dei : « Eg har òg noko eg vil spørja dykk om . Sei meg :
42020004	Var Johannes-dåpen frå himmelen eller frå menneske ? »
42020005	Dei samrådde seg med kvarandre og sa : « Svarar vi : Frå himmelen , vil han seia : Kvifor trudde de han då ikkje ?
42020006	Men svarar vi : Frå menneske , kjem folket til å steina oss , for dei trur fullt og fast at Johannes var ein profet . »
42020007	Difor svara dei at dei visste ikkje kvar Johannes-dåpen var ifrå .
42020008	Då sa Jesus til dei : « Så seier heller ikkje eg dykk kva fullmakt eg har til å gjera dette . »
42020009	Så tok han til å tala til folket og fortalde dei denne likninga : « Det var ein gong ein mann som planta ein vingard og leigde han bort til nokre vindyrkarar . Så drog han ut or landet og skulle vera borte i lang tid .
42020010	Då tida kom , sende han ein tenar til paktarane og ville få sin del av avlinga . Men dei slo han og lét han gå tomhendt bort .
42020011	Då sende eigaren ein annan tenar ; men dei slo han òg , spotta han og lét han gå tomhendt bort .
42020012	Endå ein tredje sende han , og han slo dei til blods , og så kasta dei han ut .
42020013	Kva skal eg no gjera ? tenkte han som åtte vingarden . Jau , eg vil senda son min , som eg har så kjær ; han har dei nok age for .
42020014	Men då vindyrkarane fekk sjå sonen , samrådde dei seg med kvarandre og sa : Der har vi arvingen ! Lat oss slå han i hel , så vert arven vår .
42020015	Så kasta dei han ut or vingarden og slo han i hel . Kva skal no vingardsherren gjera med desse paktarane ?
42020016	Han skal koma og gjera ende på dei og la andre få vingarden . » Då sa dei som høyrde på : « Det må aldri henda ! »
42020017	Men han såg på dei og sa : « Kva tyder då dette som står skrive : Den steinen bygningsmennene — vraka , har vorte hjørnestein ?
42020018	Kvar den som fell mot denne steinen , skal skada seg . Men den som steinen fell på , skal verta knust . »
42020019	Dei skriftlærde og overprestane ville gjerne leggja hand på han med det same , for dei skjøna at det var dei han sikta til med denne likninga . Men dei torde ikkje for folket .
42020020	Sidan gjætte dei på han og sende ut folk som skulle lura på han . Dei skulle lata som dei var fromme menn og prøva å fanga han i ord , så dei kunne få gje han over til styremaktene og landshovdingen .
42020021	Dei spurde han : « Meister , vi veit at du talar og lærer rett . Du gjer ikkje skil på folk , men lærer i sanning Guds veg .
42020022	Sei oss : Er det rett å svara skatt til keisaren , eller er det ikkje ? »
42020023	Men han merka baktankane deira og sa til dei :
42020024	« Vis meg ein denar ! Kven sitt bilete og namn er dette ? » « Keisarens , » svara dei .
42020025	Då sa han til dei : « Så gjev då keisaren det som keisarens er , og Gud det som Guds er . »
42020026	Dei greidde ikkje å fella han på noko han sa medan folket høyrde på ; dei berre undra seg over svaret og tagde .
42020027	Så kom det nokre saddukearar til Jesus ; det er dei som seier at dei døde ikkje skal stå opp . Og dei la fram for han dette spørsmålet :
42020028	« Meister , Moses har gjeve oss denne føresegna : Om ein gift mann døyr , og han ikkje har born , skal bror hans gifta seg med enkja og halda oppe ætta åt bror sin .
42020029	No var det sju brør . Den eldste tok seg ei kone , men døydde barnlaus .
42020030	Så gifte den andre seg med henne ,
42020031	og så den tredje , og sameleis alle sju ; men alle døydde dei barnlause .
42020032	Til sist døydde kona òg .
42020033	Når dei så står opp att , kven av dei skal då ha henne til kone ? Alle sju har dei vore gifte med henne . »
42020034	Jesus sa til dei : « I denne verda gifter dei seg og vert bortgifte .
42020035	Men dei som vert haldne verdige til å vera med i den komande verda , og til å stå opp frå dei døde , dei korkje gifter seg eller vert bortgifte .
42020036	Dei kan ikkje døy meir ; dei er som englane , og fordi dei har fått del i oppstoda , er dei Guds born .
42020037	Men at dei døde står opp , det har Moses òg synt i forteljinga om klungeren , når han kallar Herren for Abrahams Gud og Isaks Gud og Jakobs Gud .
42020038	Han er ikkje ein Gud for døde , men for levande . Dei lever alle for han . »
42020039	Då sa nokre av dei skriftlærde : « Meister , du svara rett . »
42020040	Og ingen våga å spørja han meir .
42020041	Jesus spurde dei : « Korleis kan ein seia at Messias er Davids son ?
42020042	David seier då sjølv i Salmane : Herren sa til min herre : Set deg ved mi høgre hand
42020043	til eg får lagt dine fiendar til skammel for dine føter .
42020044	Her kallar David Messias herre , korleis kan han då vera Davids son ? »
42020045	Medan heile folkemengda høyrde på , sa han til læresveinane :
42020046	« Akta dykk for dei skriftlærde ! Dei vil gjerne gå ikring i side kapper og likar at folk helsar dei på torget . Dei elskar å sitja fremst i synagogene og ha heidersplassane i gjestebod .
42020047	Dei slår under seg husa åt enkjer og held lange bøner for syn skuld . Dei skal få så mykje hardare dom . »
42021001	Jesus såg opp og fekk sjå at dei rike la gåvene sine i tempelkista .
42021002	Då la han merke til ei fattig enkje som la to småmyntar .
42021003	Og han sa : « Sanneleg , det seier eg dykk : Denne fattige enkja har gjeve meir enn nokon av dei andre .
42021004	For alle dei andre la gåver i kista av si overflod , men ho gav av si fattige råd , alt ho hadde å leva av . » Jesus talar om tidene som skal koma
42021005	Det var nokre som tala om templet , kor fint det var prydd med fagre steinar og tempelgåver . Då sa Jesus :
42021006	« Det kjem ein dag då det de ser her , skal rivast ned ; det skal ikkje liggja att stein på stein . »
42021007	Då spurde dei : « Meister , når skal dette henda , og kva er teiknet på at den tida er nær ? »
42021008	Han svara : Ta dykk i vare , så ingen fører dykk vilt ! For mange skal koma i mitt namn og seia : « Det er eg » , og : « Tida er nær » . Fylg ikkje etter dei !
42021009	Og når de høyrer om krig og opprør , så lat dykk ikkje skræma ! For fyrst må dette henda ; men enden kjem ikkje straks .
42021010	Og han heldt fram : Folk skal reisa seg mot folk og rike mot rike ;
42021011	det skal koma store jordskjelv , og mange stader hungersnaud og pest , og det skal henda fælslege ting og syna seg store teikn frå himmelen .
42021012	Men før alt dette hender , skal dei leggja hand på dykk og forfylgja dykk , gje dykk over til domstolen i synagogene og kasta dykk i fengsel ; og de skal førast fram for kongar og landshovdingar for mitt namn skuld .
42021013	Då skal de få vitna for dei .
42021014	Legg dykk på minne at de ikkje treng tenkja ut føreåt korleis de skal svara for dykk .
42021015	Eg skal gje dykk ord og visdom som ingen av motstandarane dykkar skal kunna stå seg for eller seia imot .
42021016	Jamvel foreldre og sysken , skyldfolk og vener skal svika dykk og valda nokre av dykk døden .
42021017	Og alle skal hata dykk for mitt namn skuld .
42021018	Men ikkje eit hår på hovudet skal de missa .
42021019	Held de ut , skal de nå fram til livet .
42021020	Når de ser Jerusalem kringsett av hærar , då skal de vita at byen snart ligg øyde .
42021021	Då må dei som er i Judea , røma til fjells ; dei som er i byen , må koma seg ut , og dei som er ute på landet , må ikkje gå inn i byen .
42021022	For straffedomstida er komen , då alt som står skrive , skal oppfyllast .
42021023	Stakkars dei som ventar barn og dei som gjev bryst i dei dagane ! For det skal verta stor naud i landet ; vreidedomen skal råka dette folket .
42021024	Dei skal falla for sverd og førast bort som fangar til alle folkeslag . Og andre folk skal trakka Jerusalem under fot til dess tida åt folkeslaga er ute .
42021025	Det skal syna seg teikn i sol og måne og stjerner , og på jorda skal folka verta gripne av redsle og rådløyse når hav og brotsjøar dyn .
42021026	Folk skal forgå av redsle og gru for det som kjem over jorda . For kreftene i himmelrømda skal skakast .
42021027	Då skal dei sjå Menneskesonen koma i skya med stor makt og herlegdom .
42021028	Men når dette tek til å henda , då rett dykk opp og lyft hovudet ! For utløysinga dykkar er nær .
42021029	Så fortalde han dei ei likning : Sjå på fikentreet og alle andre tre .
42021030	Når de ser at lauvet sprett , då veit de at sommaren er nær .
42021031	Såleis òg når de ser at dette hender , då veit de at Guds rike er nær .
42021032	Sanneleg , det seier eg dykk : Denne ætta skal ikkje forgå før alt dette hender .
42021033	Himmel og jord skal forgå , men mine ord skal aldri forgå .
42021034	Ta dykk i vare , og lat ikkje hjarta dykkar tyngjast av svir og drikk eller verdslege suter , så den dagen kjem uventa på dykk
42021035	som ei snare . For han skal koma over alle som bur på heile jorda .
42021036	Vak kvar tid og stund , og bed om styrke så de kan koma velberga frå alt dette som skal henda , og stå dykk for Menneskesonen .
42021037	Om dagen var Jesus i templet og lærte folket , men om kvelden gjekk han ut til den høgda som heiter Oljeberget , og var der om natta .
42021038	Og tidleg om morgonen flokka folket seg om han i templet og høyrde på han .
42022001	No leid det til usyrdebrødshelga , som dei òg kallar påske .
42022002	Overprestane og dei skriftlærde leita etter eit høve til å rydja Jesus or vegen , for dei var redde folket .
42022003	Då fór Satan i Judas , han som dei kalla Iskariot , og var ein av dei tolv .
42022004	Han gjekk av stad og tala med overprestane og hovdingane for tempelvakta om korleis han kunne gje Jesus i deira hand .
42022005	Dei vart glade og lova å gje han pengar .
42022006	Judas gjekk med på dette , og sidan leita han etter eit lagleg høve til å svika Jesus ein gong han ikkje hadde folket ikring seg .
42022007	Så kom den dagen i usyrdebrødshelga då påskelammet skulle slaktast .
42022008	Då sende Jesus Peter og Johannes i veg og sa : « Gå og stell til for oss , så vi kan halda påskemåltid . »
42022009	« Kvar vil du vi skal stella det til ? » spurde dei .
42022010	Han svara : « Når de kjem inn i byen , møter de ein mann som ber ei krukke med vatn . Han skal de fylgja til det huset han går inn i ,
42022011	og så skal de seia til han som eig huset : Meisteren spør : Kvar er romet der eg kan halda påskemåltid saman med læresveinane mine ?
42022012	Då skal han syna dykk ein sal ovanpå med benker og puter . Der skal de stella til . »
42022013	Så gjekk dei og fann det så som han hadde sagt , og dei stelte til påskemåltidet .
42022014	Då tida kom , sette Jesus seg til bords , og apostlane med han .
42022015	Og han sa til dei : « Eg har lengta inderleg etter å eta dette påskemålet i lag med dykk , før eg skal lida .
42022016	For eg seier dykk : Aldri meir skal eg eta det før det har fått si fullending i Guds rike . »
42022017	Så tok han ein kalk , bad takkebøna og sa : « Ta dette og del det mellom dykk .
42022018	For eg seier dykk : Heretter skal eg aldri drikka av frukta frå vintreet før Guds rike er kome . »
42022019	Så tok han eit brød , takka , braut det , gav dei og sa : « Dette er min lekam , som vert gjeven for dykk . Gjer dette til minne om meg . »
42022020	Like eins tok han kalken etter måltidet og sa : « Denne kalken er den nye pakt i mitt blod , som vert utrent for dykk .
42022021	Men sjå , han som svik meg , held handa si på bordet saman med meg .
42022022	Menneskesonen går nok bort , som det er fastsett , men ve det mennesket som svik han ! »
42022023	Då tok dei til å tretta med kvarandre om kven av dei det kunne vera som skulle gjera dette .
42022024	No vart det ein strid mellom dei om kven som skulle gjelda for den største .
42022025	Då sa Jesus til dei : « Kongane er herrar over folka sine , og dei som rår over dei , vert kalla velgjerarar .
42022026	Men slik er det ikkje hjå dykk . Den største av dykk skal vera som den yngste , og styraren skal vera som tenaren .
42022027	For kven er størst , den som sit til bords eller den som ber på bordet ? Er det ikkje den som sit til bords ? Men eg er som ein tenar mellom dykk .
42022028	De er dei som har halde ut hjå meg i prøvingane mine .
42022029	Og no overlèt eg riket til dykk , liksom Far min har overlate det til meg :
42022030	De skal eta og drikka ved mitt bord i mitt rike , og sitja på troner og styra dei tolv Israels-ættene .
42022031	Simon , Simon ! Satan kravde å få sikta dykk som kveite .
42022032	Men eg bad for deg at trua di ikkje måtte svikta . Og når du ein gong vender om , så styrk brørne dine . »
42022033	« Herre , » sa Peter , « med deg er eg budd til å gå både i fengsel og i døden . »
42022034	Men Jesus svara : « Eg seier deg , Peter : Hanen gjel ikkje i natt før du tre gonger har nekta at du kjenner meg . »
42022035	Så sa han til dei : « Då eg sende dykk i veg utan pung eller skreppe eller skor , vanta de då noko ? » « Nei , ingen ting , » svara dei .
42022036	« Men no , » sa han , « må den som har pung , ta han med , og like eins den som har skreppe ; og den som ikkje har sverd , får selja kappa si og kjøpa seg eit .
42022037	For eg seier dykk at det lyt oppfyllast på meg , det ordet som står skrive : Han vart rekna mellom brotsmenn . For det som er fastsett om meg , skal no henda . »
42022038	Då sa dei : « Herre , sjå her er to sverd . » « Det er nok ! » svara han .
42022039	Så gjekk han ut og tok vegen til Oljeberget , som han hadde for vane , og læresveinane fylgde han .
42022040	Då han kom dit , sa han til dei : « Bed at de ikkje må koma i freisting ! »
42022041	Han gjekk frå dei , så langt som eit steinkast , og la seg på kne og bad :
42022042	« Far , om du vil , så ta denne skåla frå meg ! Men ikkje som eg vil , berre som du vil ! »
42022043	Då synte ein engel frå himmelen seg for han og styrkte han .
42022044	Og han kom i dødsangst og bad endå meir inderleg ; og sveitten hans vart som bloddropar , som fall på jorda .
42022045	Då han reiste seg etter bøna og kom attende til læresveinane , fann han dei sovande , fulle av sorg .
42022046	« Korleis kan de sova ? » sa han . « Reis dykk , og bed at de ikkje må koma i freisting ! »
42022047	Før han hadde tala ut , kom det ein stor flokk , og han som heitte Judas , ein av dei tolv , gjekk føre . Han kom bort til Jesus og ville kyssa han .
42022048	Då sa Jesus : « Judas , svik du Menneskesonen med ein kyss ? »
42022049	Dei som var med Jesus , skjøna korleis det kom til å gå , og spurde : « Herre , skal vi slå til med sverd ? »
42022050	Og ein av dei hogg etter tenaren åt øvstepresten og sneidde av han høgre øyra .
42022051	Men Jesus sa : « Lat vera med det ! » Og han tok bort på øyra åt tenaren og lækte han .
42022052	Så sa han til overprestane og hovdingane for tempelvakta og dei eldste , dei som var komne og ville gripa han : « De kjem med sverd og stokkar som om eg var ein røvar .
42022053	Dag etter dag var eg saman med dykk på tempelplassen ; då la de ikkje hand på meg . Men dette er dykkar time , no er det mørkret som rår . »
42022054	Då tok dei han og førte han til huset åt øvstepresten . Peter fylgde etter eit langt stykke unna .
42022055	Midt inne på gardsplassen hadde dei gjort opp ein eld , og Peter slo seg ned mellom dei som sat der .
42022056	Medan han sat der i ljoset , fekk ei tenestjente sjå han ; ho stirte på han og sa : « Han der var òg med han . »
42022057	Men Peter nekta og sa : « Eg kjenner han ikkje , kvinne ! »
42022058	Litt etter la ein annan merke til han og sa : « Du òg er ein av dei . » « Nei , det er eg ikkje , » svara Peter .
42022059	Men ein times tid etter var det ein til som slo fast : « Jau visst var denne mannen òg med han ! Han er då galilear . »
42022060	Men Peter sa : « Eg skjønar ikkje kva du snakkar om , mann ! » I det same , før han hadde tala ut , gol hanen .
42022061	Då vende Herren seg og såg på Peter ; og Peter kom i hug det Herren hadde sagt til han : « Før hanen gjel i natt , skal du fornekta meg tre gonger . »
42022062	Og han gjekk ut og gret sårt .
42022063	Mennene som heldt vakt over Jesus , spotta han og slo han .
42022064	Dei batt for augo hans og sa : « No kan du vera profet ! Kven var det som slo deg ? »
42022065	Og dei håna han på mange andre måtar òg .
42022066	Då det vart dag , kom eldsterådet åt folket saman til møte med overprestane og dei skriftlærde . Jesus vart ført fram for dei ,
42022067	og dei sa : « Er du Messias , så sei oss det . » Han svara : « Om eg seier dykk det , trur de meg ikkje ,
42022068	og om eg spør , svarar de ikkje .
42022069	Men heretter skal Menneskesonen sitja ved høgre handa åt den mektige Gud . »
42022070	Då spurde dei alle : « Så er du då Guds Son ? » Han svara : « De seier sjølve at eg er det . »
42022071	Då sa dei : « Kva skal vi no med vitnemål ? Vi har sjølve høyrt det av hans eigen munn . »
42023001	Då reiste dei seg , alle saman , og førte han til Pilatus .
42023002	Der tok dei til å føra klagemål mot han . Dei sa : « Vi har funne ut at denne mannen fører folket vårt på avveg : Han forbyd å gje keisaren skatt , og seier at han er Messias , ein konge . »
42023003	Pilatus spurde han : « Er du kongen over jødane ? » « Det er dine ord , » svara Jesus .
42023004	Då sa Pilatus til overprestane og folket : « Eg finn inga skuld hjå denne mannen . »
42023005	Men dei tok sterkare i : « Han eggjar opp folket i heile Judea med læra si ; han tok til i Galilea , og no er han komen heilt hit . »
42023006	Då Pilatus høyrde det , spurde han om mannen var frå Galilea ,
42023007	og då han fekk vita at han høyrde under Herodes , sende han Jesus til han ; for Herodes òg var i Jerusalem i dei dagane .
42023008	Herodes vart svært glad då han fekk sjå Jesus , for han hadde høyrt om han og lenge hatt hug å møta han . No gjorde han seg von om å få sjå Jesus gjera eit teikn .
42023009	Han spurde han om mangt og mykje , men Jesus svara ikkje eit ord .
42023010	Overprestane og dei skriftlærde stod der og kom med sterke klagemål mot han .
42023011	Og Herodes vanvørde han og gjorde narr av han saman med soldatane sine . Så la han ei staseleg kappe om han og sende han attende til Pilatus .
42023012	Den dagen vart Herodes og Pilatus vener ; før hadde det vore fiendskap mellom dei .
42023013	Så kalla Pilatus saman overprestane , rådsherrane og folket
42023014	og sa til dei : « De har ført denne mannen fram for meg og sagt at han eggjar opp folket . No har eg spurt han ut medan de høyrde på , og eg har ikkje funne han skuldig i noko av det de klagar han for .
42023015	Det har ikkje Herodes heller , for han har sendt han attende til oss . Han har såleis ikkje gjort noko som han skulle lata livet for .
42023016	Difor vil eg la han piska , og så setja han fri . »
42023017	Men han laut gje dei ein fange fri til høgtida .
42023018	Då ropa dei alle som ein : « Bort med han ! Gjev oss Barabbas fri ! »
42023019	Barabbas var ein mann som sat fengsla for opprør i byen og for mord .
42023020	Atter tala Pilatus til dei , for han ville gjerne gje Jesus fri .
42023021	Men dei ropa imot han : « Krossfest ! Krossfest han ! »
42023022	Då tok han ordet tredje gongen : « Kva vondt har han då gjort ? Eg har ikkje funne han skuldig i noko som kan straffast med døden . Eg lèt han piska , og så gjev eg han fri . »
42023023	Men dei gjekk hardt inn på han . Med høge rop kravde dei at Jesus skulle krossfestast , og skriket deira fekk overtaket .
42023024	Pilatus dømde då at det skulle vera som dei kravde .
42023025	Han sleppte fri den dei bad om , han som sat fengsla for opprør og mord . Men Jesus gav han over til dei , så dei kunne gjera med han som dei ville .
42023026	Så førte dei han bort . På vegen tok dei fatt på ein mann som kom inn frå markene , Simon frå Kyréne ; og dei la krossen på han for at han skulle bera han etter Jesus .
42023027	Ein stor folkehop fylgde med ; mellom dei var det mange kvinner som jamra og gret over han .
42023028	Men Jesus snudde seg til dei og sa : « Jerusalems døtrer ! Gråt ikkje over meg , men gråt over dykk sjølve og borna dykkar .
42023029	For det kjem dagar då folk skal seia : Lukkelege er dei barnlause , dei kvinner som ikkje føder og ikkje gjev bryst !
42023030	Då skal dei seia til fjella : Fall over oss ! og til haugane : Gøym oss !
42023031	For fer dei slik åt med det grøne treet , korleis skal det då gå med det turre ? »
42023032	To andre , to brotsmenn , vart òg førte bort saman med Jesus og skulle lata livet .
42023033	Og då dei kom til den staden som heiter Hovudskallen , krossfeste dei både han og brotsmennene , den eine på høgre sida hans , og den andre på venstre .
42023034	Men Jesus sa : « Far , tilgjev dei , for dei veit ikkje kva dei gjer . » Så kasta dei lodd om kleda hans og delte dei mellom seg .
42023035	Folket stod og såg på , men rådsherrane spotta han : « Andre har han frelst , » sa dei , « lat han no frelsa seg sjølv , dersom han er Guds Messias , den utvalde . »
42023036	Soldatane òg gjorde narr av han ; dei gav han eddikvin
42023037	og sa : « Er du kongen over jødane , så frels deg sjølv ! »
42023038	For det var sett ei innskrift over han : « Dette er kongen over jødane . »
42023039	Den eine av brotsmennene som hang der , spotta han og sa : « Er ikkje du Messias ? Frels deg sjølv og oss ! »
42023040	Men den andre tala han til rettes og sa : « Har du ikkje age for Gud , endå du er under same domen ?
42023041	For oss er han rettferdig ; vi får berre att for det vi har gjort . Men han har ikkje gjort noko urett . »
42023042	« Jesus , » sa han , « kom meg i hug når du kjem i ditt rike ! »
42023043	Jesus svara : « Sanneleg , det seier eg deg : I dag skal du vera med meg i Paradis . »
42023044	Det var alt kring den sjette timen . Då vart det mørkt over heile landet , og mørkret låg til den niande timen ;
42023045	for sola hadde svartna . Førehenget i templet rivna midt i to ,
42023046	og Jesus ropa med høg røyst : « Far , i dine hender gjev eg mi ånd ! » Då han hadde sagt det , anda han ut .
42023047	Då offiseren såg det som hende , lova han Gud og sa : « Denne mannen var sanneleg rettferdig ! »
42023048	Og alle som hadde samla seg for å sjå på , slo seg for bringa då dei såg det som hende , og gjekk derifrå .
42023049	Men alle venene og kjenningane hans stod langt borte og såg på . Mellom desse var òg dei kvinnene som hadde fylgt han frå Galilea .
42023050	Det var ein rådsherre som heitte Josef ; han var ein god og rettvis mann
42023051	og hadde ikkje vore med på det dei andre hadde vedteke og sett i verk . Han var frå Arimatea , ein by i Judea , og var ein av dei som venta på at Guds rike skulle koma .
42023052	Han gjekk til Pilatus og bad om å få Jesu lekam .
42023053	Og han tok han ned , sveipte han i eit linklede og la han i ei grav som var hogd ut i bergveggen , og som det endå ikkje hadde lege nokon i .
42023054	Det var helgaftan , nett før sabbaten tok til .
42023055	Dei kvinnene som hadde vore med han frå Galilea , fylgde etter ; dei såg grava og at lekamen hans vart lagd der .
42023056	Sidan gjekk dei heim og laga til angande olje og salve . På sabbaten heldt dei seg i ro , som lova kravde .
42024001	Fyrste dagen i veka , tidleg i otta , kom kvinnene til grava og hadde med seg den angande oljen dei hadde laga til .
42024002	Då fekk dei sjå at steinen var velt ifrå grava ;
42024003	dei gjekk inn , men fann ikkje lekamen åt Herren Jesus .
42024004	Dei visste ikkje kva dei skulle tru , men brått stod det to menn hjå dei i skinande klede .
42024005	Kvinnene vart forfærde og bøygde seg med andletet mot jorda . Då sa mennene til dei : « Kvifor leitar de etter den levande mellom dei døde ?
42024006	Han er ikkje her , han er oppstaden . Kom i hug kva han sa til dykk medan han endå var i Galilea :
42024007	Menneskesonen skal gjevast i hendene på syndige menneske og krossfestast , og tredje dagen skal han stå opp att . »
42024008	Då kom dei i hug orda hans .
42024009	Og dei gjekk bort frå grava og fortalde alt dette til dei elleve og til alle dei andre .
42024010	Det var Maria Magdalena , Johanna og Maria , mor til Jakob , som saman med dei andre kvinnene fortalde dette til apostlane .
42024011	Men dei tenkte det var laust snakk og trudde dei ikkje .
42024012	Peter stod likevel opp og sprang til grava , og då han bøygde seg inn , såg han ikkje anna enn linkleda . Så gjekk han attende til huset der han budde , og han undra seg over det som hadde hendt .
42024013	Same dagen var to læresveinar på veg til ein landsby som heiter Emmaus , seksti stadier frå Jerusalem ,
42024014	og dei tala med einannan om alt det som hadde hendt .
42024015	Medan dei no tala saman og drøfte dette med kvarandre , kom Jesus sjølv og gav seg i lag med dei .
42024016	Men dei var som synkvervde , så dei kjende han ikkje att .
42024017	« Kva er det de går og talar om med einannan ? » spurde han . Då stogga dei og såg sorgfulle på han ,
42024018	og den eine av dei , han som heitte Kleopas , svara : « Du må vera den einaste som er komen til Jerusalem og ikkje veit kva som har hendt der i desse dagane . »
42024019	« Kva då ? » spurde han . « Det med Jesus frå Nasaret , » svara dei . « Han var ein profet , mektig i ord og gjerning for Gud og heile folket .
42024020	Men overprestane og rådsherrane våre fekk dømt han til døden og krossfeste han .
42024021	Vi vona at han var den som skulle fria ut Israel ! Og no har det alt gått tre dagar sidan dette hende .
42024022	Men nokre av kvinnene i flokken vår har sett oss i uro og undring . I dag tidleg var dei ved grava ,
42024023	men fann ikkje lekamen hans . Dei kom attende og fortalde at dei hadde sett eit syn av englar som sa at han lever .
42024024	Nokre av våre gjekk då ut til grava , og dei fann det nett så som kvinnene hadde sagt ; men han sjølv såg dei ikkje . »
42024025	Då sa han til dei : « Kor lite de skjønar , og kor seine de er til å tru alt det profetane har sagt !
42024026	Laut ikkje Messias lida dette og så gå inn til sin herlegdom ? »
42024027	Så tok han til å leggja ut for dei det som står om han i alle skriftene , heilt frå Moses og hjå alle profetane .
42024028	Då dei kom bort imot den landsbyen dei skulle til , lest han vilja gå lenger .
42024029	Men dei nøydde han og sa : « Ver hjå oss ! Det lid mot kveld , og dagen hallar . » Då gjekk han inn og gav seg til hjå dei .
42024030	Og medan han sat til bords med dei , tok han brødet , bad takkebøna , braut det og gav dei .
42024031	Då vart augo deira opna , og dei kjende han att ; men han vart usynleg for dei .
42024032	Då sa dei til einannan : « Brann ikkje hjarto våre i oss då han tala til oss på vegen og lét opp skriftene for oss ? »
42024033	Og dei tok ut med ein gong og gjekk attende til Jerusalem . Der fann dei alle elleve og venene deira samla ,
42024034	og desse sa : « Herren er sanneleg oppstaden og har synt seg for Simon . »
42024035	Då fortalde dei to om det som hadde hendt på vegen , og korleis dei hadde kjent han att då han braut brødet .
42024036	Medan dei tala om dette , stod Jesus midt imellom dei og sa : « Fred vere med dykk ! »
42024037	Dei stokk til og vart redde , for dei trudde det var ei ånd dei såg .
42024038	Men han sa til dei : « Kvifor er de så redde , og kvifor vaknar det tvil i dykk ?
42024039	Sjå hendene og føtene mine ; det er eg . Ta på meg og sjå ! Ei ånd har ikkje kjøt og bein , som de ser at eg har . »
42024040	Så synte han dei hendene og føtene sine .
42024041	Då dei endå ikkje kunne tru for glede , men berre undra seg , sa han : « Har de noko etande her ? »
42024042	Dei gav han eit stykke steikt fisk ,
42024043	og han tok det og åt medan dei såg på .
42024044	Så sa han til dei : « Dette var det eg tala til dykk om medan eg endå var i lag med dykk , at det måtte oppfyllast , alt det som er skrive om meg i Moselova , hjå profetane og i Salmane . »
42024045	Så opna han for tankane deira , så dei kunne skjøna skriftene ,
42024046	og sa til dei : « Så står det skrive : Kristus skal lida og stå opp frå dei døde tredje dagen ,
42024047	og i hans namn skal omvending og syndsforlating forkynnast for alle folkeslag ; de skal ta til i Jerusalem .
42024048	De er vitne om dette .
42024049	Eg sender over dykk det som Far min har lova . Men de skal halda dykk i byen til de vert budde med kraft frå det høge . »
42024050	Så tok han dei med seg ut mot Betania , og han lyfte hendene og velsigna dei .
42024051	Og medan han velsigna dei , skildest han frå dei og vart teken opp til himmelen .
42024052	Då fall dei på kne og tilbad han . Så gjekk dei attende til Jerusalem i stor glede .
42024053	Sidan var dei allstøtt i templet og lova og prisa Gud .
43001001	I opphavet var Ordet , og Ordet var hjå Gud , og Ordet var Gud .
43001002	Han var i opphavet hjå Gud .
43001003	Alt vart til ved han , og utan han vart ikkje noko til av det som har vorte til .
43001004	I han var liv , og livet var ljoset for menneska .
43001005	Og ljoset skin i mørkret , men mørkret tok ikkje imot det .
43001006	Det stod fram ein mann , send av Gud ; Johannes var namnet hans .
43001007	Han kom for å vitna ; han skulle vitna om ljoset , så alle kunne koma til tru ved han .
43001008	Det var ikkje han som var ljoset , men han skulle vitna om ljoset .
43001009	Det sanne ljoset som lyser for kvart menneske , kom no til verda .
43001010	Han var i verda , og verda har vorte til ved han , men verda kjende han ikkje .
43001011	Han kom til sitt eige , og hans eigne tok ikkje imot han .
43001012	Men alle som tok imot han , dei gav han rett til å verta Guds born , dei som trur på namnet hans .
43001013	Dei er ikkje fødde av kjøt og blod , ikkje av menneskevilje og ikkje av manns vilje , men av Gud .
43001014	Og Ordet vart menneske og tok bustad mellom oss , og vi såg hans herlegdom , ein herlegdom som den einborne Sonen har frå Far sin , full av nåde og sanning .
43001015	Johannes vitnar om han og ropar ut : « Det var om han eg sa : Han som kjem etter meg , er komen framom meg , for han var til før meg . »
43001016	Av hans fullnad har vi alle fått , og det nåde over nåde .
43001017	For lova vart gjeven ved Moses ; nåden og sanninga kom ved Jesus Kristus .
43001018	Ingen har nokon gong sett Gud ; men den einborne , som er Gud , og som er i Faderens fang , han har synt oss kven han er .
43001019	Dette er det vitnemålet Johannes gav då jødane sende nokre prestar og levittar frå Jerusalem , som skulle spørja han : « Kven er du ? »
43001020	Då sa han beint ut og sanna : « Eg er ikkje Messias . »
43001021	« Kven er du då ? » spurde dei . « Er du Elia ? » « Nei , det er eg ikkje , » svara han . « Er du profeten ? » « Nei , » sa han .
43001022	« Sei oss då kven du er , » sa dei , « så vi kan ha eit svar til dei som har sendt oss . Kva seier du om deg sjølv ? »
43001023	Han sa : « Eg er ei røyst som ropar i øydemarka : Gjer vegen bein for Herren , som profeten Jesaja har sagt . »
43001024	Nokre av dei som var sende , høyrde til farisearane ,
43001025	og dei spurde : « Kvifor døyper du då , når du ikkje er Messias og ikkje Elia og heller ikkje profeten ? »
43001026	Johannes svara : « Eg døyper med vatn . Men midt imellom dykk står ein som de ikkje kjenner ,
43001027	han som kjem etter meg , og som eg ikkje er verdig til å løysa skoreima åt . »
43001028	Dette hende i Betania på hi sida av Jordan , der Johannes var og døypte .
43001029	Dagen etter ser han Jesus koma bort imot seg og seier : « Sjå , der er Guds lam , som ber verdsens synd !
43001030	Det var om han eg sa : Etter meg kjem ein mann som er komen framom meg , for han var til før meg .
43001031	Eg visste heller ikkje kven han var , men eg er komen og døyper med vatn så han skal openberrast for Israel . »
43001032	Og Johannes vitna : « Eg såg Anden dala ned som ei due frå himmelen , og han vart verande over han .
43001033	Eg visste heller ikkje kven han var , men han som sende meg for å døypa med vatn , han sa til meg : Den du ser Anden dalar ned imot og vert verande over , han er den som døyper med Den Heilage Ande .
43001034	Og eg har sett det , og dette er vitnemålet mitt : Han er Guds Son . »
43001035	Dagen etter stod atter Johannes der med to av læresveinane sine .
43001036	Då såg han Jesus koma gåande og sa : « Sjå , der er Guds lam ! »
43001037	Dei to læresveinane høyrde kva han sa , og fylgde etter Jesus .
43001038	Jesus snudde seg , og då han såg at dei fylgde etter , sa han : « Kva vil de ? » Dei spurde : « Kvar bur du , rabbi ? » Rabbi tyder lærar .
43001039	« Kom og sjå , » svara Jesus . Så gjekk dei med han og såg kvar han budde ; og dei vart verande hjå han den dagen . Det var ikring den tiande timen .
43001040	Andreas , bror til Simon Peter , var ein av dei to som hadde høyrt det Johannes sa , og fylgt etter Jesus .
43001041	Han finn fyrst bror sin , Simon , og seier til han : « Vi har funne Messias . » Messias er det same som Den Salvevigde .
43001042	Så tok han Simon med seg til Jesus . Jesus såg på han og sa : « Du er Simon , son til Johannes . Du skal heita Kefas . » Kefas er det same som Peter .
43001043	Dagen etter ville Jesus fara til Galilea . Då møtte han Filip og sa til han : « Fylg meg ! »
43001044	Filip var frå Betsaida , same byen som Andreas og Peter var ifrå .
43001045	Filip møtte Natanael og sa til han : « Vi har funne han som Moses har skrive om i lova , og som profetane har skrive om : Det er Jesus frå Nasaret , son til Josef . »
43001046	« Kan det koma noko godt frå Nasaret ? » spurde Natanael . « Kom og sjå ! » svara Filip .
43001047	Jesus såg Natanael koma bort imot seg og sa : « Sjå , der er ein ekte israelitt , ein som det ikkje finst svik i . »
43001048	« Kvar kjenner du meg ifrå ? » spurde Natanael . Jesus svara : « Eg såg deg då du var under fikentreet , før Filip ropa på deg . »
43001049	Då sa Natanael : « Rabbi , du er Guds Son , du er Israels konge . »
43001050	« Trur du fordi eg sa at eg såg deg under fikentreet ? » spurde Jesus . « Du skal få sjå større ting enn det . »
43001051	Og han sa : « Sanneleg , sanneleg , det seier eg dykk : De skal sjå himmelen open og Guds englar stiga opp og stiga ned over Menneskesonen . »
43002001	Tredje dagen stod det eit bryllaup i Kana i Galilea . Mor til Jesus var der ,
43002002	og Jesus og læresveinane hans var òg bedne .
43002003	Då det var slutt på vinen , sa Jesu mor til han : « Dei har ikkje meir vin . »
43002004	« Kva har du med mitt å gjera , kvinne ? » svara Jesus . « Min time er enno ikkje komen . »
43002005	Mor hans sa då til tenarane : « Det han seier dykk , skal de gjera . »
43002006	No stod det nokre vasskar av stein der , som skikken var etter dei føreskriftene jødane hadde om reinsing . Det var seks kar , og kvart av dei tok to eller tre anker .
43002007	« Fyll kara med vatn , » sa Jesus . Og tenarane fylte dei til randa .
43002008	Så sa han til dei : « Aus no opp og ber det til kjøkemeisteren . » Dei så gjorde .
43002009	Kjøkemeisteren smaka på vatnet , som hadde vorte til vin . Han visste ikkje kvar vinen kom ifrå , men tenarane som hadde aust opp vatnet , visste det . Då ropa han på brudgomen
43002010	og sa : « Alle set fyrst fram den gode vinen , og når gjestene er drukne , kjem dei med den ringare . Du har gøymt den gode vinen til no . »
43002011	Dette fyrste teiknet sitt gjorde Jesus i Kana i Galilea . Han openberra herlegdomen sin , og læresveinane hans trudde på han .
43002012	Sidan fór han ned til Kapernaum saman med mor si og brørne og læresveinane sine , og der vart dei verande nokre dagar .
43002013	Det leid no til påskehelga åt jødane , og Jesus fór opp til Jerusalem .
43002014	På tempelplassen såg han dei som selde oksar , sauer og duer , og pengevekslarane som sat der .
43002015	Då laga han seg ei svepe av reip og dreiv dei alle ut or heilagdomen , og sauene og oksane med . Pengane åt pengevekslarane kasta han utover og velte borda deira ,
43002016	og til dei som selde duer , sa han : « Bort med dette ! Gjer ikkje huset åt Far min til ein marknad ! »
43002017	Då kom læresveinane hans i hug at det står skrive : Brennhug for ditt hus kjem til å eta meg opp .
43002018	Då tok jødane til ords og spurde han : « Kan du syna oss eit teikn på at du har rett til å gjera dette ? »
43002019	Jesus svara : « Riv ned dette templet , og eg skal reisa det opp att på tre dagar . »
43002020	Då sa jødane : « I førtiseks år har dei bygt på dette templet , og du vil reisa det opp att på tre dagar ? »
43002021	Men det templet han tala om , var lekamen hans .
43002022	Då han hadde stått opp frå dei døde , kom læresveinane hans i hug at han hadde sagt dette , og dei trudde Skrifta og det ordet Jesus hadde sagt .
43002023	Medan han var i Jerusalem i påskehelga , kom mange til tru på namnet hans , for dei såg dei teikna han gjorde .
43002024	Men Jesus trudde seg ikkje til dei , for han kjende dei alle .
43002025	Han trong ikkje til vitnemål frå andre om noko menneske , for han visste sjølv kva som budde i mennesket .
43003001	Det var ein mann som heitte Nikodemus ; han var farisear og ein av rådsherrane åt jødane .
43003002	Han kom til Jesus om natta og sa : « Rabbi , vi veit at du er ein lærar som er komen frå Gud , for ingen kan gjera dei teikn du gjer , utan at Gud er med han . »
43003003	Jesus svara : « Sanneleg , sanneleg , det seier eg deg : Ingen kan sjå Guds rike utan at han vert fødd på nytt . »
43003004	Nikodemus seier til han : « Korleis kan ein som er gamal , verta fødd ? Han kan då vel ikkje koma inn i morslivet andre gongen og verta fødd ? »
43003005	Jesus svara : « Sanneleg , sanneleg , det seier eg deg : Den som ikkje vert fødd av vatn og Ande , kan ikkje koma inn i Guds rike .
43003006	Det som er født av kjøt , er kjøt , og det som er født av Anden , er ånd .
43003007	Undrast ikkje på at eg sa til deg : De må fødast på nytt .
43003008	Vinden blæs dit han vil ; du høyrer han susar , men du veit ikkje kvar han kjem ifrå eller kvar han fer av . Såleis er det med kvar den som er fødd av Anden . »
43003009	« Korleis kan dette gå til ? » spurde Nikodemus .
43003010	Jesus svara : « Du er ein lærar i Israel og veit ikkje det ?
43003011	Sanneleg , sanneleg , det seier eg deg : Vi talar om det vi veit , og vitnar om det vi har sett ; men de tek ikkje imot vitnemålet vårt .
43003012	Dersom de ikkje trur når eg talar til dykk om jordiske ting , korleis kan de då tru når eg talar til dykk om dei himmelske ?
43003013	Ingen har stige opp til himmelen utan han som steig ned frå himmelen ; det er Menneskesonen , som er i himmelen .
43003014	Og liksom Moses lyfte opp ormen i øydemarka , såleis skal Menneskesonen lyftast opp ,
43003015	så kvar den som trur på han , skal ha evig liv .
43003016	For så elska Gud verda at han gav Son sin , den einborne , så kvar den som trur på han , ikkje skal gå fortapt , men ha evig liv .
43003017	Gud sende ikkje Son sin til verda for at han skulle døma verda , men for at verda skulle verta frelst ved han .
43003018	Den som trur på han , vert ikkje dømd . Den som ikkje trur , er alt dømd , fordi han ikkje har trutt på namnet åt Guds einborne Son .
43003019	Og dette er domen : Ljoset er kome til verda , og menneska elska mørkret meir enn ljoset , for gjerningane deira var vonde .
43003020	For den som gjer det som vondt er , hatar ljoset og kjem ikkje til ljoset , så gjerningane hans ikkje skal koma opp i dagen .
43003021	Men den som fylgjer sanninga , kjem til ljoset , så det skal verta klårt at gjerningane hans er gjorde i Gud . »
43003022	Sidan fór Jesus og læresveinane hans til Judea . Der var han ei tid saman med dei og døypte .
43003023	Johannes døypte , han òg , i Ainon ved Salim ; for det var mykje vatn der , og folk kom dit og lét seg døypa .
43003024	Dette var før Johannes vart kasta i fengsel .
43003025	No vart det eit ordskifte mellom læresveinane til Johannes og ein jøde om reinsinga .
43003026	Læresveinane kom til Johannes og sa til han : « Rabbi , den mannen som var saman med deg på hi sida av Jordan , han som du vitna om , no døyper han , og alle går til han . »
43003027	Johannes svara : « Eit menneske kan ikkje få noko utan at det vert gjeve han frå himmelen .
43003028	De er sjølve mine vitne på at eg sa : Eg er ikkje Messias ; men eg er send føre han .
43003029	Den som har brura , han er brudgom . Men venen hans , som står og høyrer på , gleder seg når han høyrer målet til brudgomen . Slik glede har eg no fått , og det i fullt mål .
43003030	Han skal veksa , eg skal minka .
43003031	Den som kjem ovanfrå , er over alle . Den som kjem frå jorda , er av jorda og talar jordisk . Han som kjem frå himmelen , er over alle .
43003032	Han vitnar om det han har sett og høyrt , men ingen tek imot vitnemålet hans .
43003033	Den som har teke imot hans vitnemål , har stadfest at Gud talar sant .
43003034	Han som Gud har sendt , talar Guds ord , for Gud gjev Anden utan mål .
43003035	Faderen elskar Sonen , og alt har han gjeve i hans hand .
43003036	Den som trur på Sonen , har evig liv . Den som er ulydig mot Sonen , skal ikkje sjå livet , men Guds vreide vert verande over han . »
43004001	Farisearane fekk vita at Jesus vann fleire læresveinar og døypte fleire enn Johannes .
43004002	I røynda var det ikkje Jesus sjølv som døypte , men læresveinane hans .
43004003	Då Jesus fekk høyra dette om farisearane , tok han ut frå Judea og fór til Galilea att .
43004004	Han laut fara gjennom Samaria ,
43004005	og der kom han til ein by som heiter Sykar . Byen ligg nær det jordstykket Jakob gav Josef , son sin .
43004006	Der var Jakobs-brunnen . Jesus var trøytt etter ferda og sette seg ned innmed brunnen . Det var ikring den sjette timen .
43004007	Då kjem det ei samaritansk kvinne og vil henta vatn . Jesus seier til henne : « Lat meg få drikka ! »
43004008	For læresveinane hans hadde gått inn i byen og skulle kjøpa mat .
43004009	« Korleis har det seg , » seier kvinna , « at du som er jøde , bed meg , ei samaritansk kvinne , om drikke ? » For jødane har ikkje noko samkvem med samaritanane .
43004010	Jesus svara : « Kjende du Guds gåve , og visste du kven han er , han som bed deg om drikke , så bad du han , og han gav deg levande vatn . »
43004011	« Herre , » sa ho , « du har ikkje noko å dra opp vatn med , og brunnen er djup . Kvar får du så det levande vatnet frå ?
43004012	Du er vel ikkje større enn Jakob , ættefaren vår , som gav oss brunnen og sjølv drakk av han , og sønene hans og buskapen med ? »
43004013	Jesus svara : « Kvar den som drikk av dette vatnet , vert tyrst att .
43004014	Men den som drikk av det vatnet eg vil gje han , skal aldri meir tyrsta . Det vatnet eg vil gje han , vert i han ei kjelde med vatn som vell fram og gjev evig liv . »
43004015	Kvinna seier til han : « Herre , gjev meg det vatnet , så eg ikkje vert tyrst meir og ikkje treng koma hit og dra opp vatn . »
43004016	Då sa Jesus til henne : « Gå og hent mannen din og kom hit att ! »
43004017	« Eg har ingen mann , » svara kvinna . « Det er rett som du seier , at du ikkje har nokon mann , » sa Jesus .
43004018	« For du har hatt fem menn , og den du har no , er ikkje din mann . No sa du sant . »
43004019	« Herre , eg ser at du er ein profet , » sa kvinna .
43004020	« Fedrane våre tilbad Gud på dette fjellet , men de seier at Jerusalem er den staden der ein skal tilbe . »
43004021	Jesus seier til henne : « Tru meg , kvinne , det kjem ei tid då de korkje skal tilbe Faderen på dette fjellet eller i Jerusalem .
43004022	De tilbed det de ikkje kjenner ; vi tilbed det vi kjenner , for frelsa kjem frå jødane .
43004023	Men det kjem ei tid , ja , ho er alt komen , då dei sanne tilbedarane skal tilbe Faderen i ånd og sanning . For slike tilbedarar er det Faderen vil ha .
43004024	Gud er ånd , og dei som tilbed han , må tilbe i ånd og sanning . »
43004025	Kvinna seier til han : « Eg veit at Messias kjem , » — Messias er det same som Kristus — « og når han kjem , skal han kunngjera oss alt . »
43004026	Jesus seier til henne : « Det er eg , eg som talar med deg . »
43004027	I det same kom læresveinane hans . Dei undra seg over at han tala med ei kvinne . Men ingen av dei spurde kva han ville , eller kvifor han tala med henne .
43004028	Då lét kvinna vasskrukka stå og gjekk inn i byen og sa til folket :
43004029	« Kom , så skal de få sjå ein mann som har sagt meg alt det eg har gjort ! Han skulle vel ikkje vera Messias ? »
43004030	Då gjekk dei ut or byen og kom til han .
43004031	I mellomtida sa læresveinane til Jesus : « Et , rabbi ! »
43004032	Han svara : « Eg har ein mat å eta som de ikkje veit om . »
43004033	Då sa læresveinane seg imellom : « Kan nokon ha bore mat til han ? »
43004034	Men Jesus sa til dei : « Min mat er å gjera det han vil som sende meg , og å fullføra hans verk .
43004035	Seier de ikkje : Enno er det fire månader til grøda skal haustast inn ? Men eg seier dykk : Lyft augo og sjå åkrane , korleis dei gulnar mot hausten !
43004036	Den som haustar , får løn og samlar grøde for det evige livet , så den som sår og den som haustar , kan gleda seg saman .
43004037	Her høver det ordet : Ein sår og ein annan haustar .
43004038	Eg har sendt dykk ut for å hausta det de ikkje har arbeidt med . Andre har arbeidt , og de har gått inn i arbeidet deira . »
43004039	Mange av samaritanane frå den byen trudde på Jesus på grunn av det kvinna sa då ho vitna : « Han har sagt meg alt det eg har gjort . »
43004040	Då no samaritanane kom ut til han , bad dei han vera hjå seg , og han vart verande der to dagar .
43004041	Og mange fleire trudde då dei fekk høyra hans eige ord ,
43004042	og dei sa til kvinna : « No trur vi ikkje lenger på grunn av det du sa ; for vi har sjølve høyrt han , og vi veit for visst at han er den som skal frelsa verda . »
43004043	Då dei to dagane var lidne , tok Jesus ut derifrå og fór til Galilea .
43004044	Han hadde sjølv sagt at ein profet ikkje vert æra på sin eigen heimstad .
43004045	Då han kom til Galilea , tok folket der vel imot han , for dei hadde sett alt det han gjorde i Jerusalem på høgtida . Dei hadde vore på høgtida , dei òg .
43004046	Så kom Jesus atter til Kana i Galilea , der han hadde gjort vatn til vin . I Kapernaum var det ein kongeleg embetsmann , og han hadde ein son som var sjuk .
43004047	Då han fekk høyra at Jesus var komen frå Judea til Galilea , gjekk han av stad og bad han koma ned og lækja son hans , for det stod om livet .
43004048	Jesus svara : « Ser de ikkje teikn og under , så trur de ikkje . »
43004049	Mannen seier til han : « Kom , Herre , før guten min døyr ! »
43004050	Jesus seier til han : « Gå heim , son din lever ! » Og mannen trudde Jesu ord og gjekk .
43004051	Medan han var på heimvegen , kom tenarane imot han , og dei fortalde at guten hans levde .
43004052	Han spurde dei kva tid det hadde vorte betre med han . Dei sa : « I går i den sjuande timen gav feberen seg . »
43004053	Då skjøna faren at det hadde hendt i same stund som Jesus sa til han : « Son din lever . » Og dei trudde , både han og heile huslyden hans .
43004054	Dette var andre teiknet Jesus gjorde då han kom frå Judea til Galilea .
43005001	Ei tid etter var det ei av høgtidene til jødane , og Jesus drog opp til Jerusalem .
43005002	Ved Saueporten i Jerusalem er det ein dam , som dei på hebraisk kallar Betesda . Kring dammen er det fem bogegangar .
43005003	Der låg det ei mengd sjuke : blinde , lame og vanføre . Dei venta på at vatnet skulle rørast opp .
43005004	For ein Herrens engel fór frå tid til tid ned i dammen og rørte opp vatnet . Den fyrste som då steig nedi etter at vatnet var opprørt , vart frisk , kva sjukdom han så leid av .
43005005	No var det ein mann der som hadde vore sjuk i trettiåtte år .
43005006	Då Jesus såg han liggja der og visste at han hadde vore sjuk lenge , sa han til han : « Vil du verta frisk ? »
43005007	« Herre , » svara den sjuke , « eg har ingen som kan ta meg ned i dammen når vatnet vert opprørt ; og medan eg er på vegen , stig ein annan uti føre meg . »
43005008	Jesus seier til han : « Stå opp , ta båra di og gå ! »
43005009	Og straks vart mannen frisk ; han tok båra si og gjekk . Det var ein sabbat dette hende ;
43005010	difor sa jødane til han som hadde vorte lækt : « Det er sabbat , du har ikkje lov til å bera båra di . »
43005011	Mannen svara : « Han som gjorde meg frisk , sa til meg : Ta båra di og gå ! »
43005012	« Kven er den mannen som sa at du skulle ta båra di og gå ? » spurde dei .
43005013	Men han som hadde vorte lækt , visste ikkje kven det var ; for Jesus hadde drege seg unna , av di det var så mykje folk der .
43005014	Seinare råka Jesus mannen på tempelplassen og sa til han : « No har du vorte frisk att . Synda ikkje meir , så ikkje noko verre skal henda deg . »
43005015	Mannen gjekk , og han fortalde jødane at det var Jesus som hadde gjort han frisk .
43005016	Jødane tok til å forfylgja Jesus fordi han hadde gjort dette på sabbaten .
43005017	Men han sa til dei : « Far min arbeider til denne dag , og eg arbeider òg . »
43005018	Etter dette var jødane endå meir huga på å drepa han , ikkje berre fordi han braut sabbaten , men òg fordi han kalla Gud far sin og gjorde seg sjølv lik Gud .
43005019	Då tok Jesus til ords og sa til dei : Sanneleg , sanneleg , det seier eg dykk : Sonen kan ingen ting gjera av seg sjølv , men berre det han ser Faderen gjer . Det Faderen gjer , det gjer Sonen like eins .
43005020	For Faderen elskar Sonen og syner han alt det han sjølv gjer . Og han skal syna han større gjerningar enn desse , så de skal undra dykk .
43005021	For liksom Faderen reiser opp dei døde og gjer dei levande , såleis gjer Sonen òg levande dei han vil .
43005022	Og Faderen dømer ikkje nokon , men han har gjeve all dom over til Sonen ,
43005023	så alle skal æra Sonen liksom dei ærar Faderen . Den som ikkje ærar Sonen , ærar heller ikkje Faderen som har sendt han .
43005024	Sanneleg , sanneleg , det seier eg dykk : Den som høyrer mitt ord og trur på han som sende meg , han har evig liv og kjem ikkje for domen , men har gått over frå døden til livet .
43005025	Sanneleg , sanneleg , det seier eg dykk : Det kjem ei tid , ja , ho er alt komen , då dei døde skal høyra Guds Sons røyst , og dei som høyrer , skal leva .
43005026	For liksom Faderen har liv i seg sjølv , har han òg gjeve Sonen å ha liv i seg sjølv ;
43005027	og han har gjeve han fullmakt til å halda dom av di han er Menneskesonen .
43005028	De må ikkje undrast på dette . For det kjem ein time då alle dei som ligg i gravene , skal høyra hans røyst .
43005029	Og dei skal koma fram ; dei som har gjort godt , skal stå opp til livet , men dei som har gjort vondt , skal stå opp til dom .
43005030	Eg kan ikkje gjera noko av meg sjølv . Eg dømer etter det eg høyrer , og domen min er rettferdig . For det er ikkje min eigen vilje eg vil fremja , men hans vilje som sende meg .
43005031	Dersom eg vitnar om meg sjølv , gjeld ikkje vitnemålet mitt .
43005032	Men det er ein annan som vitnar om meg , og eg veit at det vitnemålet han gjev meg , er sant .
43005033	De sende bod til Johannes , og han vitna for sanninga .
43005034	Eg tek ikkje imot vitnemål av menneske ; men eg seier dette så de skal verta frelste .
43005035	Johannes var eit ljos som brann og skein , og ei lita stund ville de gleda dykk i ljoset frå han .
43005036	Men eg har eit vitnemål som er sterkare enn det Johannes gav : dei gjerningane Faderen har gjeve meg å fullføra . Dei gjerningane eg gjer , vitnar om at Faderen har sendt meg .
43005037	Ja , Faderen som sende meg , har sjølv vitna om meg . Hans røyst har de aldri høyrt , og hans skapnad har de aldri sett ,
43005038	og hans ord bur ikkje i hjarta dykkar , for den han sende , han trur de ikkje .
43005039	De granskar skriftene , fordi de meiner at de har evig liv i dei ; og dei er det som vitnar om meg !
43005040	Men de vil ikkje koma til meg så de kan ha liv .
43005041	Eg tek ikkje imot ære av menneske ;
43005042	men eg kjenner dykk og veit at de ikkje har kjærleiken til Gud i dykk .
43005043	Eg er komen i namnet åt Far min , og de tek ikkje imot meg . Kjem det ein annan i sitt eige namn , han tek de imot .
43005044	Korleis kan de tru , de som vil ha ære av kvarandre , og ikkje søkjer ære hjå den einaste Gud ?
43005045	Tru ikkje at eg vil klaga dykk for Faderen . Den som klagar dykk , er Moses , han som de har sett dykkar von til .
43005046	For hadde de trutt Moses , hadde de trutt meg òg , for det er om meg han har skrive .
43005047	Men når de ikkje trur hans skrifter , korleis kan de då tru mine ord ?
43006001	Sidan fór Jesus bort til hi sida av Galilea-sjøen eller Tiberias-sjøen .
43006002	Og mykje folk fylgde etter han , fordi dei såg teikna han gjorde då han lækte dei sjuke .
43006003	Jesus gjekk opp i fjellet , og der sette han seg saman med læresveinane sine .
43006004	Det leid mot påske , høgtida åt jødane .
43006005	Som no Jesus såg opp og la merke til at det kom mykje folk til han , sa han til Filip : « Kvar skal vi kjøpa brød , så alle desse kan få seg mat ? »
43006006	Det sa han for å prøva Filip ; for han visste sjølv kva han ville gjera .
43006007	Filip svara : « Brød for to hundre denarar rekk ikkje til så kvar av dei kan få eit lite stykke . »
43006008	Ein annan av læresveinane , Andreas , bror til Simon Peter , sa til han :
43006009	« Her er ein liten gut som har fem byggbrød og to fiskar , men kva er det til så mange ? »
43006010	Då sa Jesus : « Lat folket setja seg ! » Det var mykje gras der på staden , og dei sette seg . Talet på mennene var ikring fem tusen .
43006011	Då tok Jesus brøda , bad takkebøn og delte ut til dei medan dei sat der , og like eins av fiskane , så mykje dei ville ha .
43006012	Då dei var mette , sa han til læresveinane : « Sanka i hop dei stykka som er att , så ingen ting går til spille . »
43006013	Dei så gjorde og fylte tolv korger med stykke som var att av dei fem byggbrøda , etter at alle hadde ete .
43006014	Då folket såg det teiknet Jesus hadde gjort , sa dei : « Dette er sanneleg profeten som skal koma til verda ! »
43006015	Jesus skjøna at dei ville koma og ta han med makt og gjera han til konge . Difor drog han seg unna og gjekk opp i fjellet att , han åleine .
43006016	Då det vart kveld , kom læresveinane ned til sjøen .
43006017	Dei gjekk ut i ein båt og ville fara over til Kapernaum . Det hadde alt vorte mørkt , og Jesus var endå ikkje komen til dei .
43006018	Sjøen gjekk høg , for det bles hardt .
43006019	Då dei hadde rott tjuefem eller tretti stadier , såg dei Jesus koma gåande på vatnet og nærma seg båten , og dei vart redde .
43006020	Men Jesus sa til dei : « Det er eg . Ver ikkje redde ! »
43006021	Då lét dei han koma opp i båten , og straks var båten innmed land der dei skulle leggja til .
43006022	Dagen etter stod det endå mange menneske att på hi sida av sjøen . Dei hadde sett at det var berre ein båt der , og at Jesus ikkje gjekk i båten saman med læresveinane ; dei hadde fare av stad åleine .
43006023	No kom det nokre båtar frå Tiberias og la til nær den staden der Herren hadde bede takkebøn og dei hadde ete brødet .
43006024	Då folket såg at korkje Jesus eller læresveinane hans var der , gjekk dei i båtane og fór over til Kapernaum og leita etter Jesus .
43006025	Dei fann han der , på den sida av sjøen , og sa til han : « Rabbi , når kom du hit ? »
43006026	Jesus svara : « Sanneleg , sanneleg , det seier eg dykk : Det er ikkje fordi de såg teikn at de leitar etter meg , men fordi de åt av brøda og vart mette .
43006027	Arbeid ikkje for den mat som forgår , men for den mat som varer og gjev evig liv , den som Menneskesonen skal gje dykk . For på han har Gud , Faderen , sett sitt segl . »
43006028	Då sa dei til han : « Kva gjerningar er det då Gud vil vi skal gjera ? »
43006029	Jesus svara : « Dette er den gjerning Gud vil de skal gjera : Tru på han som Gud har sendt . »
43006030	« Kva teikn gjer du , så vi kan sjå det og tru på deg ? » spurde dei . « Kva kan du gjera ?
43006031	Fedrane våre åt manna i øydemarka , som skrive står : Brød frå himmelen gav han dei å eta . »
43006032	Jesus svara : « Sanneleg , sanneleg , det seier eg dykk : Moses gav dykk ikkje brødet frå himmelen . Det er Far min som gjev dykk det sanne brødet frå himmelen .
43006033	Guds brød er det brødet som kjem ned frå himmelen og gjev verda liv . »
43006034	Då sa dei : « Herre , gjev oss alltid det brødet ! »
43006035	Jesus svara : « Eg er livsens brød . Den som kjem til meg , skal ikkje svelta , og den som trur på meg , skal aldri tyrsta .
43006036	Men eg har sagt dykk : Endå de har sett meg , trur de ikkje .
43006037	Alle dei som Faderen gjev meg , kjem til meg ; og den som kjem til meg , skal eg så visst ikkje visa bort .
43006038	For eg er ikkje komen ned frå himmelen for å gjera det eg sjølv vil , men det han vil , som sende meg .
43006039	Og det er hans vilje som sende meg , at eg ikkje skal missa nokon av alle dei han har gjeve meg , men reisa dei opp på den siste dagen .
43006040	For det vil Far min , at kvar den som ser Sonen og trur på han , skal ha evig liv , og eg skal reisa han opp på den siste dagen . »
43006041	Jødane murra mot han fordi han sa : « Eg er brødet som kjem ned frå himmelen . »
43006042	Og dei spurde : « Er ikkje dette Jesus , son til Josef ? Vi kjenner då både far hans og mor hans . Korleis kan han seia at han er komen ned frå himmelen ? »
43006043	Jesus svara : « Hald opp med denne murringa !
43006044	Ingen kan koma til meg utan at Faderen som sende meg , dreg han ; og eg skal reisa han opp på den siste dagen .
43006045	Det står skrive hjå profetane : Alle skal vera opplærte av Gud . Kvar den som høyrer på Faderen og lærer av han , kjem til meg .
43006046	Eg seier ikkje at nokon har sett Faderen ; berre han som er frå Gud , har sett Faderen .
43006047	Sanneleg , sanneleg , det seier eg dykk : Den som trur , har evig liv .
43006048	Eg er livsens brød .
43006049	Fedrane dykkar åt manna i øydemarka , men dei døydde .
43006050	Det brødet som kjem ned frå himmelen , er slik at den som et av det , ikkje døyr .
43006051	Eg er det levande brødet som har kome ned frå himmelen . Den som et av dette brødet , skal leva til evig tid . Og det brødet eg vil gje , er lekamen min som eg gjev til liv for verda . »
43006052	No vart det strid mellom jødane , og dei sa : « Korleis kan han gje oss lekamen sin å eta ? »
43006053	Jesus sa til dei : « Sanneleg , sanneleg , det seier eg dykk : Dersom de ikkje et lekamen til Menneskesonen og drikk blodet hans , har de ikkje livet i dykk .
43006054	Den som et min lekam og drikk mitt blod , har evig liv , og eg skal reisa han opp på den siste dagen .
43006055	For lekamen min er sann mat , og blodet mitt er sann drikk .
43006056	Den som et min lekam og drikk mitt blod , vert verande i meg og eg i han .
43006057	Liksom Faderen , den levande , har sendt meg , og eg har liv ved han , så skal òg den som et meg , ha liv ved meg .
43006058	Dette er det brødet som er kome ned frå himmelen ; det er ikkje det som fedrane åt , dei som døydde . Den som et dette brødet , skal leva i all æve . »
43006059	Dette sa han medan han lærte i synagoga i Kapernaum .
43006060	Mange av læresveinane hans sa då dei høyrde det : « Dette er harde ord ! Kven kan høyra på slikt ? »
43006061	Jesus visste med seg at læresveinane hans murra , og han sa til dei : « Støyter de dykk på dette ?
43006062	Kva så når de får sjå Menneskesonen stiga opp dit han var før ?
43006063	Det er Anden som gjer levande ; her kan menneske ingen ting gjera . Dei ord eg har tala til dykk , er ånd og liv .
43006064	Men det er nokre av dykk som ikkje trur . » For Jesus visste frå fyrste stund kven det var som ikkje trudde , og kven som skulle svika han .
43006065	Og han la til : « Difor sa eg dykk at ingen kan koma til meg utan at det er gjeve han av Faderen . »
43006066	Etter dette drog mange av læresveinane hans seg unna og gjekk ikkje ikring med han lenger .
43006067	Då spurde Jesus dei tolv : « Vil de òg gå bort ? »
43006068	Simon Peter svara : « Herre , kven skulle vi gå til ? Du har det evige livs ord ,
43006069	og vi trur og veit at du er Guds Heilage . »
43006070	Då sa Jesus : « Har eg ikkje valt dykk ut alle tolv ? Og ein av dykk er ein djevel . »
43006071	Han tenkte på Judas , son til Simon Iskariot . For han skulle svika Jesus , han , ein av dei tolv .
43007001	Sidan fór Jesus ikring i Galilea . Han ville ikkje vera i Judea fordi jødane stod han etter livet .
43007002	Så leid det fram til lauvhyttefesten , ei av høgtidene åt jødane .
43007003	Då sa brørne hans til han : « Far herifrå og reis til Judea , så læresveinane dine òg kan få sjå dei gjerningar du gjer .
43007004	For ingen som vil verta kjend , gjer noko i løynd . Når du gjer slike ting , så stig fram for verda ! »
43007005	For brørne hans trudde ikkje på han , dei heller .
43007006	Jesus sa til dei : « Mi tid er enno ikkje komen , men for dykk er det alltid lagleg tid .
43007007	Verda kan ikkje hata dykk ; men meg hatar ho , fordi eg vitnar om henne at gjerningane hennar er vonde .
43007008	Far de opp til høgtida ; eg fer ikkje , for mi tid er enno ikkje komen . »
43007009	Dette sa han til dei og vart verande i Galilea .
43007010	Men då brørne hans var farne opp til høgtida , fór han òg dit , ikkje berrsynt , men meir i løynd .
43007011	Jødane leita etter han på høgtida og spurde : « Kvar er han ? »
43007012	Og det vart kviskra mykje om han mellom folket . Somme sa : « Det er ein god mann . » Andre sa : « Nei , han fører folket vilt . »
43007013	Ingen sa høgt kva dei meinte om han , for dei var redde jødane .
43007014	Då det leid midt ut i høgtida , gjekk Jesus opp på tempelplassen og lærte .
43007015	Jødane undra seg og sa : « Kvar har han lærdomen sin frå , han som ikkje har fått noka opplæring ? »
43007016	Jesus svara : « Mi lære er ikkje mi ; ho er frå han som sende meg .
43007017	Den som vil gjera hans vilje , han skal få røyna om læra er frå Gud , eller om eg har henne frå meg sjølv .
43007018	Den som talar ut frå seg sjølv , søkjer si eiga ære ; men den som søkjer ære for han som har sendt han , talar sant , og det finst ikkje urett i han .
43007019	Har ikkje Moses gjeve dykk lova ? Men ingen av dykk held lova ! Kvifor vil de då drepa meg ? »
43007020	« Du er forgjord , » svara folket , « kven er det som vil drepa deg ? »
43007021	Jesus svara : « Éi gjerning har eg gjort , som de alle undrar dykk over .
43007022	Moses har gjeve dykk omskjeringa — ja , ho er ikkje frå Moses , men frå fedrane — og de omskjer jamvel på ein sabbat .
43007023	Når no eit menneske kan omskjerast på ein sabbat , så ikkje Moselova skal brytast , kvifor er de då harme på meg fordi eg har gjort heile mannen frisk på ein sabbat ?
43007024	Døm ikkje etter det de ser , men døm rettferdig ! »
43007025	Då sa nokre av dei som budde i Jerusalem : « Er ikkje dette den mannen som dei vil drepa ?
43007026	Og no står han og talar ope og fritt , og dei seier ikkje eit ord til han . Kan rådsherrane verkeleg ha kome til at han er Messias ?
43007027	Vi veit då kvar denne mannen er ifrå . Men når Messias kjem , skal ingen vita kvar han er ifrå . »
43007028	Då ropa Jesus ut medan han lærte på tempelplassen : « De kjenner meg og veit kvar eg er ifrå . Men eg er ikkje komen av meg sjølv ; og han som har sendt meg , er truverdig . Han kjenner de ikkje .
43007029	Men eg kjenner han ; for eg kjem frå han , og han har sendt meg . »
43007030	Då ville dei gripa han , men det var ingen som la hand på han , for endå var ikkje tida hans komen .
43007031	I folket var det mange som trudde på han , og dei sa : « Når Messias kjem , tru han då gjer fleire teikn enn denne mannen har gjort ? »
43007032	Farisearane høyrde at folket gjekk og kviskra slik om han , og overprestane og farisearane sende ut nokre menn som skulle gripa han .
43007033	Då sa Jesus : « Endå ei lita stund er eg hjå dykk , så fer eg til han som har sendt meg .
43007034	De skal leita etter meg , men ikkje finna meg , for der eg er , dit kan de ikkje koma . »
43007035	Jødane sa no seg imellom : « Kvar vil han fara , sidan vi ikkje skal finna han ? Tru om han vil fara til landsmennene våre som bur mellom grekarane , og preika for grekarar ?
43007036	Kva meiner han med det han sa : De skal leita etter meg og ikkje finna meg , og der eg er , dit kan de ikkje koma ? »
43007037	Siste dagen i høgtida , den store festdagen , stod Jesus fram og ropa : « Den som tyrstar , skal koma til meg og drikka .
43007038	Den som trur på meg , frå hans indre skal det , som Skrifta seier , renna elvar med levande vatn . »
43007039	Dette sa han om Anden dei skulle få , dei som trudde på han . For endå var ikkje Anden komen , av di Jesus endå ikkje var herleggjord .
43007040	Somme i folkehopen sa då dei høyrde orda hans : « Dette må sanneleg vera profeten . »
43007041	Andre sa : « Nei , det er Messias . » Då sa nokre : « Messias kjem då vel ikkje frå Galilea ?
43007042	Seier ikkje Skrifta at Messias skal vera av Davids ætt og koma frå Betlehem , heimbyen til David ? »
43007043	Såleis kløyvde folket seg i flokkar for hans skuld .
43007044	Somme ville gripa han , men ingen la hand på han .
43007045	Då vaktene kom attende , sa overprestane og farisearane til dei : « Kvifor tok de han ikkje med dykk ? »
43007046	Dei svara : « Aldri har noko menneske tala som han . »
43007047	« Har de òg late dykk føra vilt ? » sa farisearane .
43007048	« Er det nokon av rådsherrane som trur på han , eller av farisearane ?
43007049	Men denne hopen som ikkje kjenner lova — han er forbanna ! »
43007050	Då sa Nikodemus , ein av deira eigne , han som før ein gong hadde kome til Jesus :
43007051	« Lova vår dømer vel ikkje ein mann før dei har forhøyrt han og fått vita kva han har gjort ? »
43007052	« Er du òg frå Galilea , kan henda ? » svara dei . « Gransk etter , så skal du få sjå at ingen profet kjem frå Galilea . »
43007053	Så gjekk dei heim , kvar til seg ,
43008001	og Jesus gjekk ut til Oljeberget .
43008002	Tidleg om morgonen dagen etter kom han til templet att . Alt folket samla seg ikring han , og han sette seg og lærte dei .
43008003	Då kom dei skriftlærde og farisearane med ei kvinne som var gripen i ekteskapsbrot ; dei stelte henne fram
43008004	og sa : « Meister , denne kvinna har dei kome over medan ho gjorde ekteskapsbrot .
43008005	Moses har sagt oss føre i lova at slike kvinner skal steinast . Kva seier no du ? »
43008006	Dette sa dei for å setja han på prøve , så dei kunne få noko å klaga han for . Jesus bøygde seg ned og skreiv på jorda med fingeren .
43008007	Men då dei heldt fram med å spørja , rette han seg opp og sa : « Den av dykk som er utan synd , kan kasta den fyrste steinen på henne . »
43008008	Så bøygde han seg ned att og skreiv på jorda .
43008009	Då dei høyrde det , gjekk dei bort , den eine etter den andre , dei eldste fyrst . Til sist var Jesus att åleine med kvinna som stod der .
43008010	Då rette han seg opp og sa : « Kvar er dei , kvinne ? Var det ingen som dømde deg ? »
43008011	« Nei , Herre , ingen , » svara ho . Då sa Jesus : « Så dømer ikkje eg deg heller . Gå bort og synda ikkje meir ! »
43008012	Atter tala Jesus til folket og sa : « Eg er ljoset for verda . Den som fylgjer meg , skal ikkje ferdast i mørkret , men ha livsens ljos . »
43008013	Farisearane sa til han : « Du vitnar i eiga sak , vitnemålet ditt gjeld ikkje . »
43008014	Jesus svara : « Vitnar eg i eiga sak , er vitnemålet mitt sant likevel , for eg veit kvar eg er komen ifrå og kvar eg fer av . Men de veit korkje kvar eg kjem ifrå eller kvar eg fer av .
43008015	De dømer på menneskevis ; eg dømer ingen .
43008016	Men om eg dømer , så gjeld domen min . For eg er ikkje åleine ; han som sende meg , er med .
43008017	Og i dykkar eiga lov står det skrive at to manns vitnemål er sætande .
43008018	Eg vitnar om meg sjølv , og Faderen som har sendt meg , vitnar òg om meg . »
43008019	« Kvar er far din ? » spurde dei . Jesus svara : « De kjenner korkje meg eller Far min . Hadde de kjent meg , hadde de kjent Far min òg . »
43008020	Dette sa Jesus attmed tempelkista medan han lærte i heilagdomen . Men ingen la hand på han ; for tida hans var endå ikkje komen .
43008021	Ein annan gong sa Jesus til dei : « Eg går bort , og de kjem til å leita etter meg ; men de skal døy i synda dykkar . Dit eg går , kan ikkje de koma . »
43008022	Då sa jødane : « Han vil vel ikkje ta sitt eige liv , sidan han seier : Dit eg går , kan ikkje de koma ? »
43008023	Jesus sa til dei : « De er nedanfrå , eg er ovanfrå . De er av denne verda , eg er ikkje av denne verda .
43008024	Eg sa at de skal døy i syndene dykkar . For trur de ikkje at « eg er Han » , skal de døy i syndene dykkar . »
43008025	« Kven er du ? » spurde dei . « Kvifor talar eg i det heile med dykk ? » sa Jesus .
43008026	« Mykje har eg å seia om dykk og døma dykk for . Men han som sende meg , talar sant , og det eg har høyrt av han , det talar eg til verda . »
43008027	Dei skjøna ikkje at det var om Faderen han tala til dei .
43008028	Difor sa Jesus : « Når de får lyft Menneskesonen opp , då skal de skjøna at « eg er Han » , og at eg ikkje gjer noko av meg sjølv , men talar så som Faderen har lært meg .
43008029	Og han som har sendt meg , er med meg . Han lèt meg ikkje vera åleine ; for eg gjer alltid det som er etter hans gode vilje . »
43008030	Då han sa dette , var det mange som trudde på han .
43008031	Så sa Jesus til dei jødane som var komne til tru på han : « Vert de verande i mitt ord , er de rette læresveinane mine .
43008032	Då skal de få kjenna sanninga , og sanninga skal gjera dykk frie . »
43008033	« Vi er Abrahams ætt , » la dei imot , « og har aldri vore trælar for nokon . Korleis kan du då seia at vi skal verta frie ? »
43008034	Jesus svara : « Sanneleg , sanneleg , det seier eg dykk : Kvar den som gjer synd , er træl under synda .
43008035	Ein træl vert ikkje verande i huset for all tid , men ein son vert verande der for all tid .
43008036	Får Sonen gjort dykk frie , vert de retteleg frie .
43008037	Eg veit at de er Abrahams ætt , men de vil drepa meg , av di ordet mitt ikkje får rom hjå dykk .
43008038	Eg talar om det eg har sett hjå Faderen , og de gjer det de har høyrt av dykkar far . »
43008039	« Vår far er Abraham , » sa dei . Jesus svara : « Var de Abrahams born , gjorde de som Abraham .
43008040	Men no vil de drepa meg , ein mann som har sagt dykk sanninga , som han har høyrt av Gud . Det gjorde ikkje Abraham .
43008041	De gjer som far dykkar gjorde . » « Vi er ikkje fødde i hor , » sa dei . « Vi har éin far , og det er Gud . »
43008042	Jesus sa til dei : « Var Gud far dykkar , så hadde de elska meg ; for eg har gått ut frå Gud og er komen til dykk . Eg er ikkje komen av meg sjølv , men han har sendt meg .
43008043	Kvifor skjønar de ikkje det eg seier ? Fordi de ikkje toler å høyra mitt ord !
43008044	De har djevelen til far og vil gjera det far dykkar ynskjer . Han har vore ein mordar frå det fyrste og står ikkje i sanninga ; det finst ikkje sanning i han . Når han lyg , talar han ut frå sitt eige , for han er ein lygnar og far åt lygna .
43008045	Men eg seier sanninga , og difor trur de meg ikkje .
43008046	Kven av dykk kan peika på synd hjå meg ? Men når det er sanning eg seier , kvifor trur de meg ikkje då ?
43008047	Den som er av Gud , høyrer Guds ord . De høyrer ikkje , fordi de ikkje er av Gud . »
43008048	Då svara jødane : « Er det ikkje sant som vi seier at du er ein samaritan og er forgjord ? »
43008049	« Eg er ikkje forgjord , » sa Jesus , « men eg ærar Far min , og de vanærar meg .
43008050	Eg søkjer ikkje mi eiga ære . Det er ein som det gjer , og han dømer .
43008051	Sanneleg , sanneleg , det seier eg dykk : Den som held fast på mitt ord , skal ikkje i all æve sjå døden . »
43008052	Jødane svara : « No veit vi at du er forgjord . Abraham døydde , og profetane like eins . Og du seier : Den som held fast på mitt ord , skal ikkje i all æve smaka døden .
43008053	Du er vel ikkje større enn Abraham , far vår ? Både han og profetane døydde . Kven gjev du deg ut for å vera ? »
43008054	Jesus svara : « Dersom eg ærar meg sjølv , er æra mi ingen ting verd . Det er Far min som ærar meg , han som de kallar dykkar Gud .
43008055	De har aldri kjent han , men eg kjenner han . Sa eg at eg ikkje kjenner han , var eg ein lygnar , liksom de . Men eg kjenner han og held fast på hans ord .
43008056	Abraham , far dykkar , gledde seg hjarteleg til å sjå min dag . Han fekk sjå han og fryda seg . »
43008057	« Du er enno ikkje femti år , » sa jødane , « og så har du sett Abraham ? »
43008058	Jesus svara : « Sanneleg , sanneleg , det seier eg dykk : Før Abraham var , er eg . »
43008059	Då tok dei opp steinar og ville kasta på han . Men Jesus løynde seg og gjekk bort frå tempelplassen .
43009001	Då Jesus gjekk frametter , fekk han sjå ein mann som hadde vore blind frå han var fødd .
43009002	Læresveinane spurde : « Rabbi , kven er det som har synda , han eller foreldra hans , sidan han vart fødd blind ? »
43009003	Jesus svara : « Korkje han eller foreldra hans har synda . Men det hende for at Guds gjerningar skulle syna seg på han .
43009004	Så lenge det er dag , må vi gjera hans gjerningar som har sendt meg . Det kjem ei natt då ingen kan arbeida .
43009005	Medan eg er i verda , er eg ljoset for verda . »
43009006	Då han hadde sagt det , spytta han på jorda og laga ei gjørme og smurde på augo til mannen .
43009007	Så sa han til han : « Gå og vask deg i Siloa-dammen . » Siloa tyder « utsend » . Mannen gjekk dit og vaska seg , og då han kom att , kunne han sjå .
43009008	Grannane og dei som før hadde sett at han tigga , sa då : « Er ikkje dette han som sat og bad seg ? »
43009009	« Jau , det er han , » sa somme . Andre sa : « Nei , men han er lik han . » Sjølv sa han : « Det er eg . »
43009010	« Korleis vart augo dine opna ? » spurde dei .
43009011	Han svara : « Den mannen som heiter Jesus , laga ei gjørme og smurde på augo mine og sa : Gå til Siloa og vask deg ! Eg gjekk dit , og då eg hadde vaska meg , kunne eg sjå . »
43009012	« Kvar er denne mannen ? » spurde dei . « Eg veit ikkje , » svara han .
43009013	Så førte dei han som hadde vore blind , til farisearane .
43009014	Det var sabbat den dagen Jesus hadde laga gjørma og opna augo hans .
43009015	Farisearane òg spurde korleis han hadde fått synet . « Han la ei gjørme på augo mine , » svara mannen , « så vaska eg meg , og no ser eg . »
43009016	Då sa nokre av farisearane : « Denne mannen er ikkje frå Gud , sidan han ikkje held sabbaten . » Andre sa : « Korleis kan ein syndig mann gjera slike teikn ? » Det vart usemje mellom dei om dette .
43009017	Så spurde dei den blinde på nytt : « Kva meiner du om han , sidan det var dine augo han opna ? » « Han er ein profet , » svara mannen .
43009018	Jødane ville ikkje tru at han hadde vore blind og fått synet , før dei hadde henta foreldra hans . Dei sende bod etter dei
43009019	og spurde : « Er dette dykkar son , han som de seier er fødd blind ? Korleis har det seg då at han kan sjå ? »
43009020	Foreldra svara : « Vi veit at dette er vår son , og at han er fødd blind .
43009021	Men korleis det har seg at han no kan sjå , det veit vi ikkje ; og heller ikkje veit vi kven som har opna augo hans . Spør han sjølv ! Han er gamal nok til å svara for seg . »
43009022	Dette sa dei fordi dei var redde jødane . For jødane hadde alt vorte samde om at den som sanna at Jesus var Messias , skulle støytast ut or synagoga .
43009023	Difor sa foreldra hans : « Han er gamal nok , spør han sjølv ! »
43009024	Andre gongen henta dei han som hadde vore blind , og sa til han : « Gjev Gud ære og tilstå ! Vi veit at denne mannen er ein syndar . »
43009025	Han svara : « Om han er ein syndar , det veit eg ikkje . Men eitt veit eg : Eg var blind , og no ser eg . »
43009026	« Kva gjorde han med deg ? » spurde dei . « Korleis opna han augo dine ? »
43009027	« Eg har alt sagt dykk det , » sa han , « og de ville ikkje høyra på meg . Kvifor vil de høyra det om att ? Kan henda de òg vil verta læresveinane hans ? »
43009028	Dei skjelte han ut og sa : « Du er hans læresvein , vi er læresveinane til Moses .
43009029	Vi veit at Gud har tala til Moses , men om denne mannen veit vi ikkje kvar han er ifrå . »
43009030	« Det er då underleg , » sa mannen , « at de ikkje veit kvar han er ifrå , endå han har opna augo mine .
43009031	Vi veit at Gud ikkje høyrer på syndarar , men han høyrer på den som har age for han og gjer etter hans vilje .
43009032	Frå opphavs tid har det aldri vore spurt at nokon har opna augo på ein blindfødd .
43009033	Var ikkje denne mannen frå Gud , kunne han ingen ting gjera . »
43009034	Dei svara : « Du er fødd syndar tvers igjennom , og du vil læra oss ? » Så kasta dei han ut .
43009035	Jesus fekk høyra at dei hadde kasta han ut , og då han møtte han , spurde han : « Trur du på Menneskesonen ? »
43009036	Mannen svara : « Kven er han , Herre , så eg kan tru på han ? »
43009037	« Du har sett han , » sa Jesus . « Det er han som no talar med deg . »
43009038	« Eg trur , Herre , » sa mannen og kasta seg ned for han .
43009039	Då sa Jesus : « Til dom er eg komen til denne verda , så dei som ikkje ser , skal sjå , og dei som ser , skal verta blinde . »
43009040	Nokre av farisearane som stod der , høyrde dette og sa til han : « Kan henda vi òg er blinde ? »
43009041	Jesus svara : « Var de blinde , hadde de inga skuld . Men no seier de at de ser , og difor er og vert de skuldige .
43010001	Sanneleg , sanneleg , det seier eg dykk : Den som ikkje går inn til sauene gjennom døra , men kliv over ein annan stad , han er ein tjuv og ein røvar .
43010002	Men den som går inn gjennom døra , er hyrding for sauene .
43010003	For han lèt dørvaktaren opp , og sauene høyrer målet hans . Han kallar sauene sine på namn og leier dei ut .
43010004	Og når han har fått ut alle sine , går han føre dei , og sauene fylgjer han , for dei kjenner målet hans .
43010005	Men ein framand vil dei ikkje fylgja , dei rømer frå han ; for dei kjenner ikkje målet til den framande . »
43010006	Denne likninga fortalde Jesus ; men dei skjøna ikkje kva ho skulle tyda .
43010007	Då sa Jesus : « Sanneleg , sanneleg , det seier eg dykk : Eg er døra inn til sauene .
43010008	Alle som er komne før meg , er tjuvar og røvarar ; men sauene høyrde ikkje på dei .
43010009	Eg er døra . Den som går inn gjennom meg , skal verta frelst , og han skal gå inn og gå ut og finna beite .
43010010	Tjuven kjem berre for å stela , drepa og øyda . Eg er komen for at de skal ha liv og overflod .
43010011	Eg er den gode hyrdingen . Den gode hyrdingen set livet til for sauene .
43010012	Men leigekaren , som ikkje er hyrding og ikkje eig sauene , han lèt sauene vera og rømer når han ser ulven koma . Og ulven herjar mellom dei og jagar dei frå kvarandre .
43010013	For han er berre ein leigekar og har ikkje omsut for sauene .
43010014	Eg er den gode hyrdingen . Eg kjenner mine , og mine kjenner meg ,
43010015	liksom Faderen kjenner meg , og eg kjenner Faderen . Eg set livet til for sauene .
43010016	Eg har andre sauer òg , som ikkje høyrer denne flokken til . Dei òg må eg leia ; dei skal høyra mi røyst , og det skal verta éi hjord og éin hyrding .
43010017	Difor er det Faderen elskar meg , fordi eg set livet til så eg kan ta det att .
43010018	Ingen tek livet mitt , eg gjev det friviljug . Eg har makt til å gje det , og eg har makt til å ta det att . Denne oppgåva fekk eg av Far min . »
43010019	No vart det atter usemje mellom jødane på grunn av det han hadde sagt .
43010020	Mange av dei sa : « Han er forgjord ; han er frå vitet . Kvifor høyrer de på han ? »
43010021	Andre sa : « Såleis talar ikkje ein som er forgjord . Ei vond ånd kan då ikkje opna augo på blinde . »
43010022	Så kom den festen dei heldt i Jerusalem til minne om tempelvigsla . Det var vinter .
43010023	Og Jesus gjekk ikring i Salomos bogegang på tempelplassen .
43010024	Då flokka jødane seg om han og spurde : « Kor lenge vil du halda oss i uvisse ? Er du Messias , så sei oss det beint ut ! »
43010025	Jesus svara : « Eg har sagt dykk det , men de trur meg ikkje . Dei gjerningar eg gjer i namnet åt Far min , dei vitnar om meg .
43010026	Men de trur meg ikkje , for de høyrer ikkje til mine sauer .
43010027	Mine sauer høyrer mi røyst , eg kjenner dei , og dei fylgjer meg .
43010028	Og eg gjev dei evig liv ; dei skal ikkje i all æve gå tapt , og ingen skal riva dei ut or mi hand .
43010029	Far min som har gjeve meg dei , er større enn alle , og ingen kan riva nokon ut or handa åt Far min .
43010030	Eg og Faderen er eitt . »
43010031	Atter tok jødane opp steinar og ville steina han .
43010032	Jesus sa til dei : « Mange gode gjerningar frå Faderen har eg synt dykk . Kva for ei av dei er det de vil steina meg for ? »
43010033	« For ei god gjerning steinar vi deg ikkje , » svara jødane , « men fordi du spottar Gud . Du som er eit menneske , gjer deg sjølv til Gud . »
43010034	Jesus svara : « Står det ikkje skrive i lova dykkar : Eg har sagt de er gudar ?
43010035	Dei som Guds ord kom til , vart i lova kalla gudar , og Skrifta kan ikkje gjerast om inkje .
43010036	Kvifor seier de då til han som Gud har helga og sendt til verda : Du spottar Gud , fordi eg sa : Eg er Guds Son ?
43010037	Gjer eg ikkje gjerningane åt Far min , så tru meg ikkje .
43010038	Men gjer eg dei , så tru i det minste gjerningane , om de ikkje trur meg . Då skal de sjå og skjøna at Faderen er i meg og eg i Faderen . »
43010039	Då prøvde dei atter å gripa han , men han slapp ut or hendene deira .
43010040	Så fór Jesus attende til hi sida av Jordan , til den staden der Johannes fyrst hadde vore og døypt , og der vart han verande ei tid .
43010041	Det kom mange til han , og dei sa : « Johannes gjorde ikkje noko teikn , men alt det han sa om denne mannen , var sant . »
43010042	Og det var mange der som kom til tru på Jesus .
43011001	Ein mann som heitte Lasarus , låg sjuk . Han var frå Betania , den byen som Maria og Marta , syster hennar , budde i .
43011002	Det var Maria som hadde salva Herren med olje og turka føtene hans med håret sitt . No låg Lasarus , bror hennar , sjuk .
43011003	Systrene sende då bod til Jesus og sa : « Herre , han som du har så kjær , er sjuk . »
43011004	Då Jesus høyrde det , sa han : « Denne sjukdomen fører ikkje til døden . Han er til Guds ære ; han skal visa herlegdomen åt Guds Son . »
43011005	Jesus heldt mykje av Marta og syster hennar og Lasarus .
43011006	Då han no høyrde at Lasarus låg sjuk , drygde han endå to dagar der han var .
43011007	Då fyrst sa han til læresveinane : « Kom , lat oss fara attende til Judea . »
43011008	« Rabbi , » sa dei , « no nyss ville jødane steina deg , og så fer du dit att ? »
43011009	Jesus svara : « Har ikkje dagen tolv timar ? Den som ferdast om dagen , snåvar ikkje , for han ser ljoset i denne verda .
43011010	Men den som ferdast om natta , han snåvar , av di han ikkje har ljoset i seg . »
43011011	Då Jesus hadde sagt dette , sa han til dei : « Lasarus , venen vår , er sovna , men eg går og vekkjer han . »
43011012	« Herre , » sa læresveinane , « er han sovna , så vert han nok frisk att . »
43011013	Jesus meinte at han var slokna , men dei trudde han tala om vanleg svevn .
43011014	Då sa Jesus beint ut : « Lasarus er død .
43011015	Og for dykkar skuld er eg glad at eg ikkje var der , så de kan koma til å tru . Men kom , lat oss gå til han . »
43011016	Tomas , han som vart kalla Tvillingen , sa då til dei andre læresveinane : « Vi går med , vi òg , så vi kan døy saman med han . »
43011017	Då Jesus kom fram , fekk han vita at Lasarus alt hadde lege fire dagar i grava .
43011018	Betania ligg ikkje langt frå Jerusalem , berre femten stadier på lag ,
43011019	og mange jødar var komne til Marta og Maria og ville trøysta dei i sorga over broren .
43011020	Så snart Marta fekk høyra at Jesus kom , gjekk ho til møtes med han ; men Maria vart sitjande heime .
43011021	Marta sa til Jesus : « Herre , hadde du vore her , så hadde ikkje bror min døytt .
43011022	Men no òg veit eg at alt det du bed Gud om , vil han gje deg . »
43011023	« Bror din skal stå opp att , » seier Jesus .
43011024	« Eg veit at han skal stå opp att når alle står opp på den siste dagen , » svara Marta .
43011025	Då sa Jesus til henne : « Eg er oppstoda og livet . Den som trur på meg , skal leva om han så døyr .
43011026	Og kvar den som lever og trur på meg , skal i all æve ikkje døy . Trur du det ? »
43011027	« Ja , Herre , » seier ho , « eg trur at du er Messias , Guds Son , han som skal koma til verda . »
43011028	Då ho hadde sagt dette , gjekk ho og kalla i løynd på Maria , syster si , og sa til henne : « Meisteren er her og spør etter deg . »
43011029	Då Maria høyrde det , reiste ho seg snøgt og gjekk ut til han .
43011030	Jesus var endå ikkje komen inn i byen , men var der Marta hadde møtt han .
43011031	Dei jødane som var heime hjå Maria og trøysta henne , såg at ho brått reiste seg og gjekk ut , og dei fylgde etter ; dei tenkte at ho gjekk ut til grava og ville gråta der .
43011032	Som no Maria kom dit Jesus var og fekk sjå han , kasta ho seg ned for føtene hans og sa : « Herre , hadde du vore her , hadde ikkje bror min døytt . »
43011033	Då Jesus såg at dei gret , både ho og alle jødane som fylgde henne , vart han oppøst og oppskaka ,
43011034	og han sa : « Kvar har de lagt han ? » « Kom og sjå , Herre , » svara dei .
43011035	Jesus gret .
43011036	Då sa jødane : « Sjå kor kjær han hadde han . »
43011037	Men somme av dei sa : « Han som opna augo på den blinde , kunne ikkje han ha laga det så at denne mannen ikkje hadde døytt ? »
43011038	Jesus vart atter oppøst og gjekk bort til grava . Det var ei hole , og det låg ein stein framføre .
43011039	« Ta steinen ifrå ! » seier Jesus . « Herre , » seier Marta , syster til den avlidne , « det luktar alt av han ; han ligg i grava på fjerde dagen . »
43011040	Jesus seier til henne : « Sa eg deg ikkje at dersom du trur , skal du få sjå Guds herlegdom ? »
43011041	Så tok dei steinen ifrå . Og Jesus såg opp mot himmelen og sa : « Far , eg takkar deg fordi du har høyrt meg .
43011042	Eg visste at du alltid høyrer meg . Men eg seier dette for folket skuld som står her ikring , så dei skal tru at det er du som har sendt meg . »
43011043	Då han hadde sagt det , ropa han med høg røyst : « Lasarus , kom ut ! »
43011044	Og ut kom den døde med føtene og hendene sveipte i likklede og med ein duk bunden over andletet . Jesus sa til dei : « Løys han og lat han gå ! »
43011045	Mange av dei jødane som var komne til Maria og hadde sett det Jesus gjorde , kom til tru på han .
43011046	Men nokre gjekk til farisearane og fortalde kva han hadde gjort .
43011047	Då kalla overprestane og farisearane saman Rådet og sa : « Kva skal vi gjera ? Denne mannen gjer mange teikn .
43011048	Lèt vi han halda fram såleis , kjem snart alle til å tru på han , og romarane kjem og tek både den heilage staden og folket vårt . »
43011049	Ein av dei , Kaifas , som var øvsteprest det året , sa då : « De skjønar ingen ting .
43011050	De tenkjer ikkje på at det er betre for dykk at eitt menneske døyr for folket enn at heile folket går til grunne . »
43011051	Det sa han ikkje av seg sjølv . Men av di han var øvsteprest det året , tala han profetisk om at Jesus skulle døy for folket .
43011052	Ja , han skulle ikkje berre døy for folket ; men han skulle òg samla til eitt dei Guds born som er spreidde ikring .
43011053	Frå den dagen la dei planar om å drepa han .
43011054	Difor gjekk ikkje Jesus fritt ikring mellom jødane lenger , men tok ut derifrå og fór til landet bortmed øydemarka , til ein by som heiter Efraim . Der var han ei tid saman med læresveinane sine .
43011055	No leid det til påskehelga åt jødane , og før høgtida drog mange frå landet opp til Jerusalem og skulle reinsa seg .
43011056	Dei leita etter Jesus , og medan dei stod på tempelplassen , sa dei til kvarandre : « Kva trur de ? Kjem han ikkje til høgtida ? »
43011057	Overprestane og farisearane hadde gjeve påbod om at den som fekk vita kvar han var , skulle seia frå , så dei kunne gripa han .
43012001	Seks dagar før påske kom Jesus til Betania , der Lasarus budde , han som Jesus hadde vekt opp frå dei døde .
43012002	Der heldt dei eit gjestebod for han . Marta stelte for dei , og Lasarus var ein av dei som sat til bords med han .
43012003	Då tok Maria eit pund ekte , dyr nardussalve og salva Jesu føter og turka dei med håret sitt . Heile huset vart fylt av angen .
43012004	Då sa Judas Iskariot , ein av læresveinane , han som sidan sveik han :
43012005	« Kvifor vart ikkje denne salven seld for tre hundre denarar og pengane gjevne til dei fattige ? »
43012006	Dette sa han ikkje fordi han hadde omsut for dei fattige , men fordi han var ein tjuv . Det var han som hadde pengepungen , og han tok av det som vart lagt der .
43012007	Men Jesus sa : « Lat henne vera ! Ho har gøymt salven til gravferdsdagen min .
43012008	Dei fattige har de alltid hjå dykk , men meg har de ikkje alltid . »
43012009	Den store mengda av jødar som var samla , fekk no vita at Jesus var i Betania . Og dei kom dit , ikkje berre for Jesu skuld , men òg for å sjå Lasarus som han hadde vekt opp frå dei døde .
43012010	Då la overprestane planar om å drepa Lasarus òg ,
43012011	for mange av jødane drog dit for hans skuld og kom til tru på Jesus .
43012012	Dagen etter spurdest det i den store folkehopen som var komen til høgtida , at Jesus var på veg inn i Jerusalem .
43012013	Då tok dei palmegreiner og gjekk til møtes med han og ropa : Hosianna ! Velsigna vere han som kjem , — i Herrens namn , Israels konge !
43012014	Jesus fann seg eit ungt esel og sette seg på det , som det står skrive :
43012015	Ottast ikkje , Sions dotter ! Sjå , kongen din kjem ridande på ein eselfole .
43012016	Dette skjøna ikkje læresveinane med det same ; men då Jesus var herleggjord , kom dei i hug at dette var skrive om han , og at dei hadde helsa han så .
43012017	Alle som hadde vore med han då han ropa Lasarus ut or grava og vekte han opp frå dei døde , vitna om det dei hadde sett .
43012018	Difor var det òg at folket drog ut til møtes med han ; for dei hadde fått høyra at han hadde gjort dette teiknet .
43012019	Men farisearane sa seg imellom : « Der ser de , det nyttar ikkje . Heile verda flyg etter han . »
43012020	No var det nokre grekarar mellom dei som var komne til Jerusalem for å tilbe på høgtida .
43012021	Dei kom til Filip , som var frå Betsaida i Galilea , og sa : « Herre , vi ville gjerne få sjå Jesus . »
43012022	Filip kom og fortalde det til Andreas , og Andreas og Filip gjekk og sa det til Jesus .
43012023	Jesus svara : « Timen er komen då Menneskesonen skal herleggjerast .
43012024	Sanneleg , sanneleg , det seier eg dykk : Fell ikkje kveitekornet i jorda og døyr , er og vert det berre eitt korn . Men døyr det , gjev det stor grøde .
43012025	Den som elskar livet sitt , misser det ; men den som hatar livet sitt i denne verda , skal berga det og få evig liv .
43012026	Om nokon vil tena meg , må han fylgja meg , og der eg er , der skal tenaren min òg vera . Den som tener meg , han skal Faderen æra .
43012027	No er sjela mi fylt av angst . Men skal eg så seia : Far , frels meg frå denne stunda ? Nei , til denne stunda skulle eg koma .
43012028	Far , herleggjer namnet ditt ! » Då kom det ei røyst frå himmelen : « Eg har herleggjort det og skal atter herleggjera det . »
43012029	Folket som stod der , høyrde det og sa at tora hadde slege . Andre sa : « Det var ein engel som tala til han . »
43012030	Då sa Jesus til dei : « Det var ikkje for mi skuld denne røysta lydde , men for dykkar .
43012031	No fell det dom over denne verda , no skal hovdingen over denne verda kastast ut .
43012032	Og når eg vert opplyft frå jorda , skal eg dra alle til meg . »
43012033	Dette sa han for å syna kva slag død han skulle få .
43012034	Då sa folket : « Vi har høyrt at det står i lova at Messias skal leva til evig tid . Korleis kan du då seia at Menneskesonen skal lyftast opp ? Kven er denne Menneskesonen ? »
43012035	Jesus svara : « Endå ei lita stund er ljoset mellom dykk . Gå så lenge de har ljoset , så ikkje mørkret skal falla på dykk . Den som går i mørkret , veit ikkje kvar han kjem av .
43012036	Tru på ljoset så lenge de har ljoset , så de kan verta born åt ljoset . » Då Jesus hadde sagt dette , gjekk han bort og løynde seg for dei .
43012037	Endå han hadde gjort så mange teikn for augo deira , trudde dei ikkje på han .
43012038	For det skulle oppfyllast , det ordet som profeten Jesaja har tala : Herre , kven trudde — bodskapen vår , og kven vart Herrens makt — openberra for ?
43012039	Difor kunne dei ikkje tru ; for ein annan stad seier Jesaja :
43012040	Han har gjort augo deira blinde og hjarta deira hardt , så dei ikkje skal sjå med augo og skjøna med hjarta og venda om , — så eg får lækja dei .
43012041	Dette sa Jesaja av di han såg Jesu herlegdom og tala om Jesus .
43012042	Likevel var det mange som trudde på han , jamvel av rådsherrane . Men dei ville ikkje kjennast ved det på grunn av farisearane , så dei ikkje skulle verta utstøytte or synagoga .
43012043	Dei ville heller ha ære av menneske enn ære av Gud .
43012044	Men Jesus ropa ut : « Den som trur på meg , trur ikkje på meg , men på han som sende meg .
43012045	Og den som ser meg , ser han som har sendt meg .
43012046	Som ljos er eg komen til verda , så den som trur på meg , ikkje skal verta verande i mørkret .
43012047	Om nokon høyrer orda mine og ikkje tek vare på dei , så dømer ikkje eg han . For eg er ikkje komen for å døma verda , men for å frelsa verda .
43012048	Den som seier nei til meg og ikkje tek imot orda mine , han har ein domar over seg : Det ordet eg har tala , skal døma han på den siste dagen .
43012049	For eg har ikkje tala ut frå meg sjølv ; men Faderen som sende meg , han har gjeve meg påbod om kva eg skal seia og tala .
43012050	Og eg veit at det han vil med bodet sitt , er evig liv . Det eg talar , det talar eg så som Faderen har sagt meg . »
43013001	Det var straks før påskehøgtida , og Jesus visste at timen hans var komen då han skulle fara bort frå denne verda og til Faderen . Han hadde elska sine eigne som var i verda , og han elska dei heilt til det siste .
43013002	Då dei heldt måltid , hadde djevelen alt skote det i hugen på Judas , son til Simon Iskariot , at han skulle svika han .
43013003	Jesus visste at Faderen hadde gjeve alt i hans hand , og at han hadde gått ut frå Gud og gjekk til Gud .
43013004	Då reiser han seg frå bordet , legg av seg kappa og tek eit linklede og bind om seg .
43013005	Så slår han vatn i eit fat og tek til å vaska føtene åt læresveinane og turka dei med handkledet som han har kring livet .
43013006	Han kjem til Simon Peter , og Peter seier til han : « Herre , vaskar du mine føter ? »
43013007	Jesus svara : « Det eg gjer , forstår du ikkje no , men du skal skjøna det sidan . »
43013008	« Aldri skal du vaska føtene mine , » seier Peter . « Dersom eg ikkje vaskar deg , har du ikkje noko saman med meg , » svara Jesus .
43013009	Simon Peter seier til han : « Herre , ikkje berre føtene , men hendene og hovudet med ! »
43013010	Men Jesus svara : « Den som har lauga seg , er heilt rein og treng ikkje vaska anna enn føtene . Og de er reine — men ikkje alle . »
43013011	For han visste kven som skulle svika han . Difor sa han : « De er ikkje reine alle . »
43013012	Då han hadde vaska føtene deira og teke på seg kappa , sette han seg til bords att . Så sa han til dei : « Skjønar de kva det er eg har gjort for dykk ?
43013013	De kallar meg meister og herre , og det med rette , for det er eg .
43013014	Når no eg , herren og meisteren , har vaska føtene dykkar , då skal de òg vaska føtene åt kvarandre .
43013015	Det er eit førebilete eg har gjeve dykk : Som eg har gjort mot dykk , skal de òg gjera .
43013016	Sanneleg , sanneleg , det seier eg dykk : Ein tenar er ikkje større enn herren sin , og ein utsending er ikkje større enn den som har sendt han .
43013017	No veit de det . Og sæle er de så sant de gjer etter det .
43013018	Eg talar ikkje om dykk alle , for eg veit kven eg har valt ut . Men dette ordet i Skrifta må oppfyllast : Den som et mitt brød , syner meg hælen .
43013019	Eg seier dykk det no , før det hender , så de når det har hendt , skal tru at « eg er Han » .
43013020	Sanneleg , sanneleg , det seier eg dykk : Den som tek imot ein eg sender , tek imot meg . Og den som tek imot meg , tek imot han som har sendt meg . »
43013021	Då Jesus hadde sagt dette , vart han oppøst i hugen og sa sterkt og alvorleg : « Sanneleg , sanneleg , det seier eg dykk : Ein av dykk kjem til å svika meg ! »
43013022	Læresveinane såg på kvarandre ; dei skjøna ikkje kven det var han meinte .
43013023	Ein av dei , den læresveinen som Jesus hadde kjær , sat til bords attmed Jesus .
43013024	Simon Peter gav han eit teikn , at han skulle spørja kven det var han meinte .
43013025	Han bøygde seg då nærare innåt Jesus og sa : « Herre , kven er det ? »
43013026	Jesus svara : « Det er han som eg gjev den beten eg no duppar . » Så duppa han ein bete i fatet og gav han til Judas , son til Simon Iskariot .
43013027	Då Judas hadde fått beten , fór Satan i han . Jesus seier til han : « Gjer det snart , det du vil gjera . »
43013028	Men ingen av dei som sat til bords , skjøna kva han meinte med dette .
43013029	Sidan Judas hadde pengepungen , tenkte somme at Jesus ville han skulle gå og kjøpa det dei trong til høgtida , eller at han skulle gje noko til dei fattige .
43013030	Med det same Judas hadde fått beten , gjekk han ut . Det var natt .
43013031	Då han hadde gått , sa Jesus : « No vart Menneskesonen herleggjord , og Gud vart herleggjord gjennom han .
43013032	Og har Gud vorte herleggjord gjennom han , så skal Gud sjølv herleggjera han , og han skal gjera det snart .
43013033	Endå ei lita stund er eg hjå dykk , borna mine . De kjem til å leita etter meg ; men det eg sa til jødane , seier eg no til dykk òg : Dit eg går , kan ikkje de koma .
43013034	Eit nytt bod gjev eg dykk : De skal elska kvarandre . Som eg har elska dykk , skal de elska kvarandre .
43013035	På det skal alle skjøna at de er mine læresveinar : at de har kjærleik til kvarandre . »
43013036	Simon Peter seier til han : « Herre , kvar går du av ? » Jesus svara : « Dit eg går , kan du ikkje fylgja meg no ; men du skal fylgja meg seinare . »
43013037	« Kvifor kan eg ikkje fylgja deg no , Herre ? » seier Peter , « eg vil gje livet mitt for deg . »
43013038	Jesus svara : « Du vil gje livet for meg ? Sanneleg , sanneleg , det seier eg deg : Hanen kjem ikkje til å gala før du har fornekta meg tre gonger .
43014001	Lat ikkje hjarta dykkar uroast ! Tru på Gud , og tru på meg !
43014002	I huset åt Far min er det mange rom . Var det ikkje så , hadde eg sagt dykk det . For eg går bort og vil stella til ein stad åt dykk .
43014003	Og når eg har gått bort og stelt til ein stad åt dykk , kjem eg att og tek dykk til meg , så de skal vera der eg er .
43014004	Og dit eg går , veit de vegen . »
43014005	Tomas seier til han : « Herre , vi veit ikkje kvar du går av ; korleis kan vi då vita vegen ? »
43014006	Jesus seier : « Eg er vegen , sanninga og livet . Ingen kjem til Faderen utan gjennom meg .
43014007	Hadde de kjent meg , hadde de kjent Far min òg . Frå no av kjenner de han og har sett han . »
43014008	Filip seier til han : « Herre , lat oss få sjå Faderen , så har vi nok . »
43014009	Jesus svarar : « No har eg vore så lang ei tid saman med dykk , og du kjenner meg ikkje , Filip ? Den som har sett meg , har sett Faderen . Korleis kan du då seia : Lat oss få sjå Faderen ?
43014010	Trur du ikkje at eg er i Faderen og Faderen i meg ? Dei ord eg talar til dykk , har eg ikkje frå meg sjølv ; det er Faderen som er i meg og gjer sine gjerningar .
43014011	Tru meg når eg seier at eg er i Faderen og Faderen i meg . Om ikkje for anna , så tru det for gjerningane skuld .
43014012	Sanneleg , sanneleg , det seier eg dykk : Den som trur på meg , han skal gjera dei gjerningane som eg gjer . Ja , han skal gjera større gjerningar enn dei , for eg går til Faderen .
43014013	Det de bed om i mitt namn , vil eg gjera , så Faderen skal verta herleggjord gjennom Sonen .
43014014	Bed de meg om noko i mitt namn , så skal eg gjera det .
43014015	Elskar de meg , så held de boda mine .
43014016	Då vil eg be Faderen , og han skal gje dykk ein annan talsmann som skal vera hjå dykk for alltid :
43014017	Sanningsanden . Verda kan ikkje ta imot han , for ho ser han ikkje og kjenner han ikkje . Men de kjenner han ; for han bur hjå dykk og skal vera i dykk .
43014018	Eg vil ikkje la dykk vera att som foreldrelause born ; eg kjem til dykk .
43014019	Om ei lita stund ser ikkje verda meg lenger . Men de ser meg , for eg lever , og de skal leva .
43014020	Den dagen skal de skjøna at eg er i Far min , og at de er i meg og eg i dykk .
43014021	Den som har boda mine og held dei , han er det som elskar meg . Og den som elskar meg , han skal Far min elska . Eg òg skal elska han og openberra meg for han . »
43014022	Judas , ikkje Iskariot , seier til han : « Herre , korleis har det seg at du vil openberra deg for oss og ikkje for verda ? »
43014023	Jesus svara : Den som elskar meg , held fast på ordet mitt . Og Far min skal elska han , og vi skal koma til han og ta bustad hjå han .
43014024	Den som ikkje elskar meg , held ikkje fast på orda mine . Og det ordet de høyrer , er ikkje mitt , men Faderens , han som har sendt meg .
43014025	Dette har eg tala til dykk medan eg enno er hjå dykk .
43014026	Men talsmannen , Den Heilage Ande , som Faderen skal senda i mitt namn , han skal læra dykk alt og minna dykk om alt det eg har sagt dykk .
43014027	Fred etterlèt eg dykk , min fred gjev eg dykk . Eg gjev dykk ikkje fred på same måten som verda gjer det . Lat ikkje hjarta dykkar uroast , og ver ikkje motlause !
43014028	De høyrde at eg sa : Eg går bort , og eg kjem til dykk att . Elska de meg , så gledde de dykk over at eg går til Faderen ; for Faderen er større enn eg .
43014029	No har eg sagt dykk det før det hender , så de skal tru når det hender .
43014030	Heretter kjem eg ikkje til å tala mykje med dykk ; for hovdingen over denne verda kjem . Han har ikkje noko krav på meg ;
43014031	men verda skal skjøna at eg elskar Faderen , og at eg gjer som han har sagt meg . Reis dykk , og lat oss gå herifrå !
43015001	Eg er det sanne vintreet , og Far min er vingardsmannen .
43015002	Kvar grein på meg som ikkje ber frukt , tek han bort ; og kvar grein som ber frukt , reinsar han så ho skal bera meir frukt .
43015003	De er alt reine på grunn av det ordet eg har tala til dykk .
43015004	Ver i meg , så er eg i dykk . Som greina ikkje kan bera frukt av seg sjølv , men berre når ho er på vintreet , såleis kan ikkje de heller bera frukt utan at de er i meg .
43015005	Eg er vintreet , de er greinene . Den som er i meg , og eg i han , han ber mykje frukt ; men skilde frå meg kan de ingen ting gjera .
43015006	Den som ikkje vert verande i meg , vert kasta ut som ei grein og visnar . Folk samlar saman greinene og kastar dei på elden , og dei brenn .
43015007	Vert de verande i meg , og vert orda mine verande i dykk , så bed om kva de vil , og de skal få det .
43015008	På den måten vert Far min herleggjord at de ber mykje frukt , og de skal vera mine læresveinar .
43015009	Som Faderen har elska meg , har eg elska dykk . Ver i min kjærleik !
43015010	Held de boda mine , er de i min kjærleik , liksom eg har halde boda til Far min og er i hans kjærleik .
43015011	Dette har eg tala til dykk så mi glede kan vera i dykk , og gleda dykkar kan vera fullkomen .
43015012	Og det er bodet mitt : De skal elska kvarandre som eg har elska dykk .
43015013	Ingen har større kjærleik enn den som gjev livet sitt for venene sine .
43015014	De er venene mine så sant de gjer det eg byd dykk .
43015015	Eg kallar dykk ikkje tenarar lenger , for tenaren veit ikkje kva herren hans gjer . Eg kallar dykk vener , for eg har sagt dykk alt eg har høyrt av Far min .
43015016	De har ikkje valt ut meg , men eg har valt ut dykk og sett dykk til å gå ut og bera frukt , frukt som varer . Då skal Faderen gje dykk alt de bed om i mitt namn .
43015017	Dette er det eg byd dykk : De skal elska kvarandre !
43015018	Når verda hatar dykk , skal de vita at ho har hata meg fyrst .
43015019	Hadde de vore av verda , då hadde verda elska sitt eige . Men de er ikkje av verda ; eg har valt dykk ut or verda . Difor hatar verda dykk .
43015020	Kom i hug det ordet eg sa dykk : Ein tenar er ikkje større enn herren sin . Har dei forfylgt meg , vil dei forfylgja dykk òg . Har dei halde fast på mitt ord , vil dei halda fast på dykkar ord òg .
43015021	Men alt dette kjem dei til å gjera mot dykk for mitt namn skuld , fordi dei ikkje kjenner han som har sendt meg .
43015022	Var eg ikkje komen , og hadde eg ikkje tala til dei , då hadde dei vore utan skuld . Men no har dei ingen ting å orsaka synda si med .
43015023	Den som hatar meg , hatar Far min òg .
43015024	Hadde eg ikkje gjort slike gjerningar mellom dei som ingen annan har gjort , hadde dei vore utan skuld . Men no har dei sett dei , og likevel hatar dei både meg og Far min .
43015025	Men det ordet som står i lova deira , skulle oppfyllast : Dei hata meg utan grunn .
43015026	Når talsmannen kjem , han som eg skal senda dykk frå Faderen , Sanningsanden som går ut frå Faderen , då skal han vitna om meg .
43015027	Men de òg skal vitna , for de har vore med meg frå det fyrste .
43016001	Dette har eg sagt dykk så de ikkje skal førast til fall .
43016002	Dei skal støyta dykk ut or synagoga . Ja , det kjem ei tid då kvar den som slår dykk i hel , trur at han gjer Gud ei teneste .
43016003	Og alt det gjer dei av di dei korkje kjenner Faderen eller meg .
43016004	Dette har eg sagt dykk så de , når den tid kjem , skal koma i hug at eg sa dykk det . Eg sa ikkje dette til dykk frå fyrst av , for då var eg hjå dykk .
43016005	No går eg til han som har sendt meg , men ingen av dykk spør : « Kvar går du av ? »
43016006	For hjarta dykkar er fullt av sorg fordi eg har sagt dette .
43016007	Men eg seier dykk som sant er : Det er til gagn for dykk at eg går bort . For går ikkje eg bort , kjem ikkje talsmannen til dykk . Men går eg bort , skal eg senda han til dykk .
43016008	Og når han kjem , skal han gjera det klårt for verda kva synd er , kva rett er og kva dom er :
43016009	Synda er at dei ikkje trur på meg ;
43016010	retten får eg , fordi eg går til Faderen , og de ikkje ser meg lenger ;
43016011	domen er at hovdingen over denne verda er dømd .
43016012	Enno har eg mykje å seia dykk , men de kan ikkje bera det no .
43016013	Men når han kjem , Sanningsanden , skal han leia dykk fram til heile sanninga . For han skal ikkje tala av sitt eige , men tala det han høyrer , og kunngjera for dykk det som skal koma .
43016014	Han skal herleggjera meg , for han skal ta av mitt og forkynna for dykk .
43016015	Alt det Faderen har , er mitt . Difor sa eg at han skal ta av mitt og forkynna for dykk .
43016016	Om ei lita stund ser de meg ikkje lenger , og om ei lita stund att skal de få sjå meg .
43016017	Då sa nokre av læresveinane hans seg imellom : « Kva meiner han med det som han seier til oss : Om ei lita stund ser de meg ikkje , men om ei lita stund att skal de få sjå meg , og : Eg går til Faderen ?
43016018	Kva tyder dette : om ei lita stund ? Vi skjønar ikkje kva han talar om . »
43016019	Jesus visste at dei ville spørja han , og han sa : « Talar de om det eg sa : Om ei lita stund ser de meg ikkje , og om ei lita stund att skal de få sjå meg ?
43016020	Sanneleg , sanneleg , det seier eg dykk : De skal gråta og jamra dykk , men verda skal gleda seg . De skal syrgja , men sorga skal vendast til glede .
43016021	Når ei kvinne skal føda , er ho ottefull av di tida hennar er komen . Men når ho har fått barnet , kjem ho ikkje lenger i hug kor vondt ho hadde det , så glad er ho fordi eit menneske er født til verda .
43016022	Sameleis er det med dykk . No er de sorgfulle , men eg skal sjå dykk att . Då vert de hjarteglade , og ingen tek gleda frå dykk .
43016023	Den dagen skal de ikkje spørja meg om noko . Sanneleg , sanneleg , det seier eg dykk : Bed de Faderen om noko , skal han gje dykk det i mitt namn .
43016024	Til no har de ikkje bede om noko i mitt namn . Bed , så skal de få , så gleda dykkar kan vera fullkomen .
43016025	Det eg no har sagt dykk , er gåtefull tale . Det kjem ei tid då eg ikkje skal tala gåtefullt , men ope og endefram fortelja dykk om Faderen .
43016026	Den dagen skal de be i mitt namn . Eg seier ikkje at eg skal be Faderen for dykk ;
43016027	for Faderen sjølv elskar dykk , av di de har elska meg og trutt at eg har gått ut frå Gud .
43016028	Eg har gått ut frå Faderen og er komen til verda . No fer eg bort frå verda att og går til Faderen . »
43016029	Då sa læresveinane : « No talar du beint fram , og det du seier , er ikkje gåtefullt .
43016030	No skjønar vi at du veit alt og ikkje treng til at nokon spør deg ; difor trur vi at du har gått ut frå Gud . »
43016031	Jesus svara : « Trur de no ?
43016032	Det kjem ei tid , ja , ho er alt komen , då de skal spreiast og gå kvar til sitt og la meg vera att åleine . Men eg er ikkje åleine ; Faderen er med meg .
43016033	Dette har eg sagt dykk så de skal ha fred i meg . I verda har de trengsle ; men ver frimodige : Eg har sigra over verda ! »
43017001	Då Jesus hadde sagt dette , såg han opp mot himmelen og sa : Far , timen er komen . Herleggjer Son din , så Sonen kan herleggjera deg .
43017002	For du har gjeve han makt over alt som menneske heiter , så han skal la alle dei som du har gjeve han , få evig liv .
43017003	Og det er det evige livet at dei kjenner deg , den einaste sanne Gud , og han du sende , Jesus Kristus .
43017004	Eg herleggjorde deg på jorda då eg fullførte det verket du gav meg å gjera .
43017005	Og no bed eg at du , Far , må gje meg den herlegdom eg hadde hjå deg før verda vart til .
43017006	Eg har openberra ditt namn for dei menneske du gav meg av verda . Dei var dine , og du gav meg dei , og dei har halde fast på ordet ditt .
43017007	No veit dei at alt det du har gjeve meg , er frå deg .
43017008	For dei orda du gav meg , har eg gjeve dei . Og dei har teke imot dei og sanna fullt ut at eg har gått ut frå deg , og dei trur at du har sendt meg .
43017009	Eg bed for dei . Eg bed ikkje for verda , men for dei som du har gjeve meg ; for dei er dine .
43017010	Alt mitt er ditt , og ditt er mitt , og eg er herleggjord gjennom dei .
43017011	Eg er ikkje lenger i verda , men dei er i verda , og eg går til deg . Heilage Far , hald dei fast i ditt namn , det namnet du har gjeve meg , så dei kan vera eitt liksom vi er eitt .
43017012	Då eg var hjå dei , heldt eg dei fast i ditt namn , som du har gjeve meg . Eg vakta dei , og ingen av dei gjekk fortapt utan den eine som høyrde fortapinga til , så Skrifta skulle oppfyllast .
43017013	No kjem eg til deg . Men dette seier eg medan eg er i verda , så dei skal ha mi glede i seg i fullt mål .
43017014	Eg har gjeve dei ditt ord . Men verda hatar dei fordi dei ikkje er av verda , liksom eg ikkje er av verda .
43017015	Eg bed ikkje at du skal ta dei ut or verda , men at du må vara dei frå det vonde .
43017016	Dei er ikkje av verda , liksom eg ikkje er av verda .
43017017	Helga dei i sanninga ; ditt ord er sanning .
43017018	Som du har sendt meg til verda , har eg sendt dei til verda .
43017019	Eg vigslar meg for dei , så dei òg skal vera vigsla ved sanninga .
43017020	Eg bed ikkje berre for desse , men for alle dei som gjennom deira ord kjem til å tru på meg .
43017021	Eg bed at dei alle må vera eitt , liksom du , Far , er i meg og eg i deg . Slik skal dei òg vera i oss , så verda skal tru at du har sendt meg .
43017022	Eg har gjeve dei den herlegdomen du har gjeve meg , så dei skal vera eitt liksom vi er eitt :
43017023	eg i dei og du i meg , så dei heilt og fullt kan vera eitt . Då skal verda skjøna at du har sendt meg , og at du har elska dei liksom du har elska meg .
43017024	Far , eg vil at dei du har gjeve meg , skal vera hjå meg der eg er , så dei får skoda min herlegdom , som du har gjeve meg av di du elska meg før verda vart grunnlagd .
43017025	Rettferdige Far , verda kjenner deg ikkje , men eg kjenner deg , og desse veit at det er du som har sendt meg .
43017026	Eg har kunngjort namnet ditt for dei og skal kunngjera det , så den kjærleiken du har hatt til meg , kan vera i dei , og eg sjølv kan vera i dei .
43018001	Då Jesus hadde sagt dette , gjekk han ut saman med læresveinane sine og over til hi sida av Kedron-bekken . Der var det ein hage , og den gjekk dei inn i .
43018002	Men Judas , svikaren , kjende òg den staden , for Jesus og læresveinane hadde ofte kome saman der .
43018003	Judas hadde fått med seg vaktstyrken og nokre menn frå overprestane og farisearane , og no kom dei dit med faklar og lamper og våpen .
43018004	Jesus visste om alt det som venta han , og gjekk fram og spurde dei : « Kven leitar de etter ? »
43018005	« Jesus frå Nasaret , » svara dei . « Det er eg , » seier Jesus . Judas , svikaren , var saman med dei , han òg .
43018006	Då Jesus sa : « Det er eg » , veik dei attende og fall til jorda .
43018007	Atter spurde han : « Kven leitar de etter ? » « Jesus frå Nasaret , » svara dei .
43018008	« Eg har sagt dykk at det er eg , » sa Jesus . « Er det meg de leitar etter , så lat desse gå ! »
43018009	Såleis skulle det oppfyllast , det ordet han hadde sagt : « Av dei du gav meg , har eg ikkje mist ein einaste . »
43018010	Simon Peter hadde eit sverd , og det drog han og hogg etter tenaren til øvstepresten og sneidde av han høgre øyra . Tenaren heitte Malkus .
43018011	Men Jesus sa til Peter : « Stikk sverdet i slira ! Lyt eg ikkje drikka den skåla som Faderen har gjeve meg ? »
43018012	Soldatane , offiseren og mennene frå jødane greip no Jesus og batt han .
43018013	Fyrst førte dei han til Annas , for han var verfar til Kaifas , som var øvsteprest det året .
43018014	Det var Kaifas som hadde gjeve jødane det rådet at det var best om eitt menneske døydde for folket .
43018015	Simon Peter og ein annan læresvein fylgde etter Jesus . Denne læresveinen var kjend med øvstepresten , og han kom inn på gardsplassen åt øvstepresten saman med Jesus .
43018016	Men Peter vart ståande utanfor ved porten . Den læresveinen som var kjend med øvstepresten , gjekk då ut og tala med tenestjenta som heldt vakt ved porten , og fekk Peter med seg inn .
43018017	I det same seier ho til Peter : « Er du òg ein av læresveinane til denne mannen ? » « Nei , » svara han , « det er eg ikkje . »
43018018	Det var kaldt , så tenarane og vaktmennene hadde gjort opp ein koleld og stod og vermde seg . Peter òg vart ståande der saman med dei og vermde seg .
43018019	Øvstepresten spurde no Jesus ut om læresveinane hans og om læra hans .
43018020	« Eg har tala ope og fritt for alle , » svara Jesus . « Eg har alltid lært i synagoger og i templet , der alle jødar kjem saman ; i løynd har eg aldri tala .
43018021	Men kvifor spør du meg ? Spør heller dei som har høyrt meg , kva eg har tala til dei . Dei veit kva eg har sagt . »
43018022	Då gav ein av vaktmennene som stod der , Jesus eit slag i andletet og sa : « Er det slik du svarar øvstepresten ? »
43018023	Jesus sa til han : « Har eg sagt noko urett , så prova det ! Men var det rett det eg sa , kvifor slår du meg då ? »
43018024	Så sende Annas han bunden til øvstepresten Kaifas .
43018025	Imedan stod Simon Peter og vermde seg . Då sa dei til han : « Er du òg ein av læresveinane hans ? » Men han nekta og sa : « Nei , det er eg ikkje . »
43018026	Ein av tenarane til øvstepresten , ein slektning til han som Peter hadde hogge øyra av , seier : « Såg eg deg ikkje i hagen saman med han ? »
43018027	Men Peter nekta atter . Og med det same gol hanen .
43018028	Frå Kaifas førte dei Jesus til borga åt landshovdingen . Det var tidleg om morgonen . Sjølve gjekk dei ikkje inn i borga ; dei ville ikkje gjera seg ureine , for då kunne dei ikkje eta påskemåltidet .
43018029	Pilatus gjekk då ut til dei og sa : « Kva klagemål fører de mot denne mannen ? »
43018030	Dei svara : « Var han ikkje ein brotsmann , hadde vi ikkje gjeve han over til deg . »
43018031	« Ta han de , » sa Pilatus , « og døm han etter dykkar eiga lov ! » Men jødane svara : « Vi har ikkje rett til å ta livet av nokon . »
43018032	Såleis skulle det oppfyllast , det ordet Jesus hadde sagt , då han lét dei få vita kva slag død han skulle få .
43018033	Pilatus gjekk då atter inn i borga ; han kalla Jesus fram for seg og spurde : « Er du kongen over jødane ? »
43018034	Jesus svara : « Seier du dette av deg sjølv , eller har andre sagt deg det ? »
43018035	« Er vel eg jøde ? » sa Pilatus . « Folket ditt og overprestane har gjeve deg over til meg . Kva har du gjort ? »
43018036	Då sa Jesus : « Mitt rike er ikkje av denne verda . Var riket mitt av denne verda , hadde mennene mine stridt for meg , så eg ikkje skulle koma i hendene på jødane . Men riket mitt er ikkje av denne verda . »
43018037	« Så er du då konge ? » sa Pilatus . « Du seier det , » svara Jesus . « Eg er konge . Til det er eg fødd , og til det er eg komen til verda , at eg skal vitna om sanninga . Kvar den som er av sanninga , høyrer mi røyst . »
43018038	« Kva er sanning ? » sa Pilatus . Dermed gjekk han ut til jødane att og sa til dei : « Eg finn inga skuld hjå denne mannen .
43018039	Men de er vane med at eg gjev dykk ein mann fri til påske . Vil de at eg skal gje dykk kongen over jødane fri ? »
43018040	Då ropa dei endå ein gong : « Ikkje han , men Barabbas ! » Men Barabbas var ein røvar .
43019001	Pilatus tok no Jesus og lét dei piska han .
43019002	Soldatane fletta ei klungerkrone og sette på hovudet hans og hadde på han ei purpurkåpe .
43019003	Så steig dei fram for han og sa : « Ver helsa , du jødekonge ! » Og dei slo han i andletet .
43019004	Atter gjekk Pilatus ut or borga og sa til folket : « Her kjem eg ut til dykk med han , så de skal skjøna at eg ikkje finn skuld hjå han . »
43019005	Så kom Jesus ut , med klungerkrona og purpurkåpa på . Og Pilatus sa til dei : « Sjå det mennesket ! »
43019006	Men då overprestane og mennene deira fekk sjå han , ropa dei : « Krossfest ! Krossfest ! » Pilatus seier til dei : « Ta de og krossfest han ! Eg finn inga skuld hjå han . »
43019007	Jødane svara : « Vi har ei lov , og etter lova er han skuldig til å døy , fordi han har gjort seg sjølv til Guds Son . »
43019008	Då Pilatus høyrde det , vart han endå reddare .
43019009	Han gjekk inn att i borga og sa til Jesus : « Kvar er du ifrå ? » Men Jesus gav han ikkje noko svar .
43019010	« Svarar du meg ikkje ? » sa Pilatus . « Veit du ikkje at eg har makt til å gje deg fri og makt til å krossfesta deg ? »
43019011	Jesus svara : « Du hadde inga makt over meg om du ikkje hadde fått henne ovanfrå . Difor har han større skuld , han som gav meg over til deg . »
43019012	Etter dette ville Pilatus gjerne gje han fri . Men jødane ropa : « Gjev du denne mannen fri , er du ikkje keisarens ven . Den som gjer seg sjølv til konge , set seg opp mot keisaren . »
43019013	Då Pilatus høyrde det , førte han Jesus ut or borga og sette seg i domarsetet på ein stad dei kallar Helleplassen , på hebraisk Gabbata .
43019014	Det var helgaftan før påske , ikring den sjette timen . Så seier Pilatus til jødane : « Sjå , her er kongen dykkar ! »
43019015	Men dei ropa : « Bort med han , bort med han ! Krossfest han ! » « Skal eg krossfesta kongen dykkar ? » spurde Pilatus . « Vi har ingen annan konge enn keisaren , » svara overprestane .
43019016	Då gav han Jesus over til dei , så han skulle krossfestast .
43019017	Så tok dei Jesus med seg . Han bar sjølv krossen sin og gjekk ut til den staden dei kallar Hovudskallen , på hebraisk Golgata .
43019018	Der krossfeste dei han , og saman med han to andre , ein på kvar side , og Jesus midt imellom dei .
43019019	Pilatus hadde skrive ei innskrift og sett på krossen . Der stod det : « Jesus frå Nasaret , kongen over jødane . »
43019020	Mange av jødane las denne innskrifta , for staden der Jesus vart krossfest , låg nær byen , og innskrifta var på hebraisk , latin og gresk .
43019021	Overprestane åt jødane sa då til Pilatus : « Skriv ikkje kongen over jødane , men at han sa : Eg er konge over jødane . »
43019022	Pilatus svara : « Det eg skreiv , det skreiv eg . »
43019023	Då soldatane hadde krossfest Jesus , tok dei kleda hans og skifte dei i fire luter , ein lut til kvar soldat . Kjortelen tok dei òg ; han var utan saumar , heilvoven ovanfrå og ned .
43019024	Då sa dei til kvarandre : « Lat oss ikkje riva han sund , men kasta lodd om kven som skal ha han ! » Såleis skulle dette skriftordet oppfyllast : Dei skifte kleda mine — mellom seg og kasta lodd om kjortelen min . Dette gjorde soldatane .
43019025	Attmed Jesu kross stod mor hans og morsyster hans , Maria som var gift med Klopas , og Maria Magdalena .
43019026	Då Jesus fekk auga på mor si , og såg den læresveinen han hadde kjær stå attmed henne , sa han til mor si : « Kvinne , det er son din . »
43019027	Så sa han til læresveinen : « Det er mor di . » Frå den stunda tok læresveinen henne heim til seg .
43019028	Jesus visste no at alt var fullført . Og for at Skrifta skulle oppfyllast , sa han : « Eg er tyrst . »
43019029	Det stod eit kar med eddikvin der . Av den vinen fylte dei ein svamp , som dei sette på ein isopstilk og heldt opp til munnen hans .
43019030	Då Jesus hadde fått eddikvinen , sa han : « Det er fullført ! » Så bøygde han hovudet og anda ut .
43019031	Det var helgaftan , og dei døde måtte ikkje verta hangande på krossen over sabbaten , for denne sabbaten var ein stor høgtidsdag . Difor bad jødane Pilatus at beina måtte brytast på dei og lika takast ned .
43019032	Soldatane kom då og braut beina , fyrst på den eine og så på den andre som hadde vorte krossfeste saman med Jesus .
43019033	Då dei kom til Jesus , såg dei at han alt var død , og dei braut ikkje hans bein .
43019034	Men ein av soldatane stakk han i sida med eit spyd , og straks rann det ut blod og vatn .
43019035	Dette vitnar han som har sett det , og vitnemålet hans er sant . Han veit at det han seier , er sant , så de òg skal tru .
43019036	Dette hende for at skriftordet skulle oppfyllast : Ikkje eit bein skal brytast — på han .
43019037	Og eit anna skriftord seier : Dei skal sjå på han — som dei har gjennomstunge .
43019038	Josef frå Arimatea bad no Pilatus om lov til å ta ned Jesu lekam . Josef var ein av læresveinane til Jesus , men i løynd , av di han var redd jødane . Pilatus gav han lov til det , og han kom og tok ned lekamen .
43019039	Nikodemus òg var der , han som fyrste gongen var komen til Jesus om natta . Han hadde med seg ei blanding av myrra og aloë , ikring hundre pund .
43019040	Då tok dei Jesu lekam og sveipte han i linklede med den angande salven , som skikken var hjå jødane når nokon skulle gravleggjast .
43019041	På den staden Jesus vart krossfest , var det ein hage , og i hagen ei ny grav , som ingen endå var lagd i .
43019042	Der la dei Jesus , fordi det var helgaftan hjå jødane og grava låg så nær .
43020001	Tidleg om morgonen fyrste dagen i veka , medan det endå var mørkt , kom Maria Magdalena til grava . Då fekk ho sjå at steinen var teken bort frå grava .
43020002	Ho sprang av stad og kom til Simon Peter og den andre læresveinen , han som Jesus hadde kjær , og sa til dei : « Dei har teke Herren ut or grava , og vi veit ikkje kvar dei har lagt han . »
43020003	Då tok dei ut , både Peter og den andre læresveinen , og gav seg på veg til grava .
43020004	Dei sprang saman , men den andre læresveinen sprang snøggare enn Peter og kom fyrst til grava .
43020005	Han bøygde seg inn og såg linkleda liggja der , men han gjekk ikkje inn i grava .
43020006	Simon Peter fylgde etter , og han gjekk inn . Han såg linkleda som låg der ,
43020007	og kledet som Jesus hadde hatt over hovudet . Det låg ikkje saman med linkleda , men ihoprulla på ein stad for seg .
43020008	Då gjekk den andre læresveinen òg inn , han som var komen fyrst til grava . Og han såg og trudde .
43020009	For endå hadde dei ikkje skjøna det Skrifta seier , at han skulle stå opp frå dei døde .
43020010	Så gjekk læresveinane heim .
43020011	Men Maria stod utanfor ved grava og gret . Som ho gråtande bøygde seg fram og såg inn i grava ,
43020012	fekk ho auga på to kvitkledde englar som sat der Jesu lekam hadde lege , ein ved hovudet og ein ved føtene .
43020013	« Kvifor græt du , kvinne ? » spurde dei . Ho svara : « Dei har teke bort Herren min , og eg veit ikkje kvar dei har lagt han . »
43020014	Med så sagt snudde ho seg og såg Jesus stå der ; men ho skjøna ikkje at det var han .
43020015	« Kvifor græt du , kvinne ? » spør Jesus . « Kven leitar du etter ? » Ho tenkte det var gartnaren og sa til han : « Herre , er det du som har teke han bort , så sei meg kvar du har lagt han ; då vil eg ta han med meg . »
43020016	« Maria , » seier Jesus . Då snur ho seg til han og seier på hebraisk : « Rabbuni » — det tyder meister .
43020017	Jesus seier til henne : « Rør meg ikkje , for enno har eg ikkje fare opp til Faderen . Men gå til brørne mine og sei til dei at eg fer opp til min Far og dykkar Far , til min Gud og dykkar Gud . »
43020018	Då gjekk Maria Magdalena av stad og sa til læresveinane : « Eg har sett Herren . » Og ho fortalde dei kva han hadde sagt til henne .
43020019	Det var om kvelden same dagen , den fyrste dagen i veka . Læresveinane var samla og hadde stengt dørene , for dei var redde jødane . Då kom Jesus ; han stod midt imellom dei og sa : « Fred vere med dykk ! »
43020020	Då han hadde sagt det , synte han dei hendene sine og sida si . Læresveinane vart glade då dei såg Herren .
43020021	Atter sa han til dei : « Fred vere med dykk ! Som Faderen har sendt meg , sender eg dykk . »
43020022	Med desse orda anda han på dei og sa : « Ta imot Den Heilage Ande !
43020023	Tilgjev de nokon syndene deira , er dei tilgjevne . Held de dei att for nokon , er dei atthaldne . »
43020024	Tomas , ein av dei tolv , han som vart kalla Tvillingen , var ikkje i lag med dei andre læresveinane då Jesus kom .
43020025	« Vi har sett Herren ! » sa dei til han . Men han svara : « Det trur eg ikkje før eg får sjå naglemerket i hendene hans og leggja fingeren i det og stikka handa i sida hans . »
43020026	Åtte dagar etter var læresveinane hans atter samla , og Tomas var med dei . Då kom Jesus medan dørene var stengde ; han stod midt imellom dei og sa : « Fred vere med dykk ! »
43020027	Så seier han til Tomas : « Kom med fingeren din , og sjå hendene mine . Kom med handa di og stikk henne i sida mi . Og ver ikkje vantruen , men truande ! »
43020028	« Min Herre og min Gud ! » sa Tomas .
43020029	Jesus seier til han : « Fordi du har sett meg , trur du . Sæle dei som ikkje ser og endå trur . »
43020030	Jesus gjorde mange andre teikn for augo på læresveinane , teikn som det ikkje er skrive om i denne boka .
43020031	Men desse er oppskrivne for at de skal tru at Jesus er Messias , Guds Son , og for at de som trur , skal ha liv i hans namn .
43021001	Sidan openberra Jesus seg endå ein gong for læresveinane ; det var ved Tiberias-sjøen , og gjekk såleis til :
43021002	Simon Peter , Tomas , som vart kalla Tvillingen , Natanael frå Kana i Galilea , Sebedeus-sønene og to andre av læresveinane hans var i lag der .
43021003	Simon Peter seier til dei andre : « Eg vil av og fiska . » « Vi går med , vi òg , » sa dei . Så gjekk dei av stad og steig i båten ; men den natta fekk dei ikkje noko .
43021004	Då det tok til å dagast , stod Jesus på stranda , men læresveinane visste ikkje at det var han .
43021005	Jesus sa til dei : « De har vel ikkje noko fisk , born ? » « Nei , » svara dei .
43021006	« Kast nota på høgre sida av båten , så får de fisk , » sa han . Dei kasta nota , og då greidde dei ikkje å dra henne opp , så mykje fisk hadde dei fått .
43021007	Den læresveinen som Jesus hadde kjær , sa til Peter : « Det er Herren . » Då Simon Peter høyrde at det var Herren , batt han kappa om seg — den hadde han teke av — og hoppa i sjøen .
43021008	Dei andre læresveinane kom med båten og drog nota med fisken etter seg . Dei var ikkje langt frå land , berre to hundre alner om lag .
43021009	Då dei kom i land , fekk dei sjå ein glohaug der med fisk på og brød .
43021010	« Kom hit med noko av den fisken de fekk , » sa Jesus til dei .
43021011	Simon Peter gjekk då ut i båten og drog nota på land . Ho var full av store fiskar , eit hundre og femtitre i alt . Men endå det var så mange , rivna ikkje nota .
43021012	Jesus sa til dei : « Kom og få mat ! » Ingen av læresveinane våga å spørja han : « Kven er du ? » Dei visste at det var Herren .
43021013	Då gjekk Jesus fram , tok brødet og gav dei , og like eins fisken .
43021014	Dette var tredje gongen Jesus openberra seg for læresveinane etter at han hadde stått opp frå dei døde .
43021015	Då dei hadde halde måltid , sa Jesus til Simon Peter : « Simon Johannesson , elskar du meg meir enn desse ? » « Ja , Herre , » svara han , « du veit at eg held av deg . » Jesus seier til han : « Fød lamma mine ! »
43021016	Og han seier til han andre gongen : « Simon Johannesson , elskar du meg ? » « Ja , Herre , » svara Peter , « du veit at eg held av deg . » Jesus seier til han : « Gjæt sauene mine ! »
43021017	Så seier han tredje gongen : « Simon Johannesson , held du av meg ? » Peter tykte det var leitt at Jesus tredje gongen spurde : « Held du av meg ? » Og han svara : « Herre , du veit alt ; du veit at eg held av deg . » Jesus seier til han : « Fød sauene mine !
43021018	Sanneleg , sanneleg , det seier eg deg : Då du var ung , batt du sjølv beltet om deg og gjekk dit du ville . Men når du vert gamal , skal du retta ut hendene , og ein annan skal binda beltet om deg og føra deg dit du ikkje vil . »
43021019	Det sa han for å syna kva slag død han skulle æra Gud med . Då han hadde sagt dette , sa han til Peter : « Fylg meg ! »
43021020	Peter snudde seg og såg at den læresveinen som Jesus hadde kjær , fylgde etter . Det var han som hadde bøygt seg nærare innåt Jesus då dei heldt måltid , og spurt : « Herre , kven er det som skal svika deg ? »
43021021	Då Peter såg han , sa han til Jesus : « Herre , korleis skal det så gå med han ? »
43021022	Jesus svara : « Om eg vil at han skal leva til eg kjem , kva har du med det ? Fylg du meg ! »
43021023	Så kom det ordet ut mellom brørne : « Den læresveinen skal ikkje døy . » Men Jesus sa ikkje at han ikkje skulle døy ; det han sa , var : « Om eg vil at han skal leva til eg kjem , kva har du med det ? »
43021024	Det er den læresveinen som vitnar om desse ting og har skrive dette . Og vi veit at vitnemålet hans er sant .
43021025	Det er òg mykje anna som Jesus har gjort . Skulle det skrivast opp , kvar ting for seg , trur eg ikkje heile verda kunne røma dei bøkene som då måtte skrivast .
44001001	I den fyrste boka mi , Teofilus , skreiv eg om alt det Jesus gjorde og lærte ,
44001002	frå det fyrste og heilt til den dagen han vart oppteken til himmelen . Før det hende , hadde han ved Den Heilage Ande gjeve sine påbod til dei apostlane som han hadde valt ut .
44001003	Etter at han hadde lide og døytt , steig han fram for dei og gav dei mange klåre prov på at han levde . I førti dagar synte han seg for dei og tala om det som har med Guds rike å gjera .
44001004	Ein gong han åt saman med dei , sa han : « De skal ikkje fara bort frå Jerusalem , men venta på det som Faderen har lova og som eg har tala om .
44001005	For Johannes døypte med vatn ; men de skal døypast med Den Heilage Ande om nokre få dagar . »
44001006	Medan dei var samla , spurde dei han : « Herre , er det på den tid du vil atterreisa riket for Israel ? »
44001007	Han svara : « Det er ikkje dykkar sak å kjenna tider og stunder som Faderen har fastsett i si eiga makt .
44001008	Men når Den Heilage Ande kjem over dykk , får de kraft , og de skal vera mine vitne i Jerusalem og heile Judea , i Samaria og alt til heimsens endar . »
44001009	Då han hadde sagt dette , vart han opplyft medan dei såg på , og ei sky tok han bort for augo deira .
44001010	Som dei no stod og stirte opp mot himmelen då han fór bort , stod det med eitt to menn i kvite klede framfor dei
44001011	og sa : « Kvifor står de og ser opp mot himmelen , galilearar ? Denne Jesus , som vart teken opp til himmelen frå dykk , han skal koma att på same måten som de såg han fara opp til himmelen . »
44001012	Då vende dei attende til Jerusalem frå den høgda som heiter Oljeberget og ligg ei sabbatsreis frå Jerusalem .
44001013	Inne i byen gjekk dei opp i den salen som dei heldt til i . Det var Peter og Johannes , Jakob og Andreas , Filip og Tomas , Bartolomeus og Matteus , Jakob , son til Alfeus , Simon seloten og Judas , son til Jakob .
44001014	Alle desse heldt samhuga ved i bøn i lag med nokre kvinner og Maria , mor til Jesus , og brørne hans .
44001015	Ein gong i desse dagane steig Peter fram mellom brørne , som var samla ; det var ikring hundre og tjue menneske .
44001016	« Brør , » sa han , « det laut oppfyllast , det skriftordet som Den Heilage Ande tala gjennom David om Judas , han som viste veg for dei som greip Jesus .
44001017	Han var rekna mellom oss og var sett til den same tenesta .
44001018	For dei pengane han fekk for ugjerninga si , kjøpte han ein åker . Men han stupte ned og sprakk , og all innvolen hans valt ut .
44001019	Alle som bur i Jerusalem , fekk vita dette , og dei kallar åkeren på sitt eige mål Hakeldama , som tyder Blodåkeren .
44001020	For det står skrive i Salmane : Lat garden hans liggja aud , ingen skal bu der , og : Lat ein annan få hans tilsynsembete !
44001021	No er det nokre menn her som var saman med oss heile den tida Herren Jesus gjekk inn og ut mellom oss ,
44001022	frå han vart døypt av Johannes og til den dagen han vart oppteken ifrå oss . Ein av dei lyt saman med oss vera vitne om oppstoda hans . »
44001023	To menn vart kalla fram : Josef Barsabbas med tilnamnet Justus , og Mattias .
44001024	Og dei bad : « Herre , du som kjenner alle hjarto , syn oss kven av desse to du har valt ut
44001025	til å ha den tenesta og det apostelembetet som Judas gjekk ifrå då han fór til sin stad ! »
44001026	Dei kasta lodd mellom dei , og loddet fall på Mattias . Sidan vart han halden for apostel saman med dei elleve .
44002001	Då pinsedagen kom , var dei alle samla .
44002002	Brått kom det eit brus frå himmelen , som når ein sterk vind fer fram , og det fylte heile huset dei sat i .
44002003	Dei fekk sjå tunger liksom av eld , som skilde seg og sette seg på kvar ein av dei .
44002004	Då vart dei alle fylte av Den Heilage Ande , og dei tok til å tala på andre tungemål etter som Anden gav dei å forkynna .
44002005	I Jerusalem budde det mange jødar , fromme menn som var komne frå alle land på jorda .
44002006	Då dei høyrde denne lyden , samla det seg ei stor mengd , og dei vart heilt rådville ; for kvar høyrde at dei tala på hans eige mål .
44002007	Reint frå seg av undring spurde dei : « Men er dei ikkje galilearar , alle desse som talar ?
44002008	Korleis går det så til at vi alle høyrer dei tala på vårt eige morsmål —
44002009	partarar og medarar og elamittar , folk frå Mesopotamia , Judea og Kappadokia , frå Pontos og Asia ,
44002010	Frygia og Pamfylia , frå Egypt og Libya-landet bort imot Kyréne ,
44002011	jødar og slike som har gått over til jødedomen og har flytt hit frå Roma , kretarar og arabarar — og vi høyrer dei tala om Guds storverk på våre eigne tungemål ! »
44002012	Dei visste ikkje kva dei skulle tru , og rådville spurde dei kvarandre : « Kva kan dette vera ? »
44002013	Men nokre spotta og sa : « Dei har drukke søt vin ! Dei er fulle ! »
44002014	Då steig Peter fram saman med dei elleve , tok til ords og tala til dei : Jødiske menn og alle de som bur i Jerusalem ! Lat meg få seia dykk kva dette er . Lyd vel etter orda mine !
44002015	Desse mennene er ikkje drukne , som de trur . Det er då berre tredje timen på dagen .
44002016	Men dette er det som er sagt gjennom profeten Joel :
44002017	I dei siste dagar skal det henda , — seier Gud , at eg renner ut min Ande — over alle menneske . Sønene og døtrene dykkar — skal tala profetord , dei unge mennene — skal sjå syner , og dei gamle mellom dykk — skal ha draumar .
44002018	Jamvel over trælane — og trælkvinnene mine vil eg renna ut min Ande — i dei dagar , og dei skal tala profetisk .
44002019	Eg lèt teikn syna seg — oppe på himmelen og teikn nede på jorda : blod og eld og røykskyer .
44002020	Sola skal mørkjast og månen verta som blod , før Herrens dag kjem , — den store og strålande .
44002021	Og kvar den som kallar — på Herrens namn , skal verta frelst .
44002022	Høyr desse ord , de israelittar ! Jesus frå Nasaret var ein mann som Gud peika ut for dykk med mektige gjerningar og under og teikn , som Gud lét han gjera mellom dykk , og som de kjenner til .
44002023	Han vart gjeven i dykkar hand så som Gud føreåt hadde fastsett og visste om , og de lét menn som ikkje kjenner Guds lov , nagla han til krossen og drepa han .
44002024	Men Gud reiste han opp att og lét døden gje han frå seg . Døden kunne ikkje halda på han .
44002025	For David seier om han : Alltid hadde eg augo vende — mot Herren , for han er ved mi høgre side , så eg ikkje skal rikkast .
44002026	Difor var det glede i mitt hjarta og jubel på mi tunge , ja , jamvel lekamen — skal bu med von .
44002027	For du skal ikkje la mi sjel verta verande i dødsriket og ikkje la din Heilage — gå til grunne .
44002028	Du har lært meg livsens vegar , og du skal fylla meg med glede — for ditt åsyn .
44002029	Brør , lat meg tala ope og endefram til dykk om David , ættefaren vår . Han døydde og vart gravlagd , og grava hans er hjå oss den dag i dag .
44002030	Men han var ein profet og visste at Gud med eid hadde lova å setja ein av hans eigne etterkomarar på kongsstolen hans .
44002031	Difor såg han inn i framtida og tala om at Messias skulle stå opp . Det var han som ikkje skulle verta verande i dødsriket , og det var lekamen hans som ikkje skulle gå til grunne .
44002032	Denne Jesus var det Gud reiste opp , det er vi alle vitne om .
44002033	Han vart opphøgd til Guds høgre hand og fekk av Faderen Den Heilage Ande , som var lova , og den har han rent ut . Det er dette de ser og høyrer .
44002034	For David fór ikkje opp til himmelen ; men han seier : Herren sa til min herre : Set deg ved mi høgre hand
44002035	til eg får lagt dine fiendar til skammel for dine føter !
44002036	Så skal heile Israels-folket vita for visst : Denne Jesus som de krossfeste , han har Gud gjort både til Herre og Messias .
44002037	Då dei høyrde dette , stakk det dei i hjarta , og dei sa til Peter og dei andre apostlane : « Kva skal vi gjera , brør ? »
44002038	Peter svara : « Vend om og lat dykk døypa i Jesu Kristi namn , kvar og ein av dykk , så de får tilgjeving for syndene ; då skal de få Den Heilage Ande i gåve .
44002039	For lovnaden gjeld dykk og borna dykkar og alle som er langt borte , så mange som Herren vår Gud kallar på . »
44002040	Med andre ord òg vitna han for dei , og han formana dei : « Lat dykk frelsa frå denne rangsnudde ætta ! »
44002041	Dei som tok imot bodskapen hans , vart døypte , og den dagen vart om lag tre tusen lagde til kyrkjelyden .
44002042	Dei heldt trutt fast ved læra åt apostlane og ved samfunnet , brødsbrytinga og bønene .
44002043	Det kom otte over dei alle , og mange var dei under og teikn apostlane gjorde .
44002044	Alle som var komne til tru , heldt saman og hadde alt i lag .
44002045	Dei selde eigedomane sine og anna gods og delte ut til alle etter som kvar trong det .
44002046	Dei heldt saman , og kvar dag samla dei seg trufast på tempelplassen ; i heimane braut dei brødet , og dei åt i lag med ekte og inderleg glede .
44002047	Dei lova Gud og var godt lika av alt folket . Og Herren la dagleg til kyrkjelyden dei som lét seg frelsa .
44003001	Ein dag då det leid til bønetimen , som er den niande timen , gjekk Peter og Johannes opp til templet .
44003002	Då kom det nokre berande med ein mann som hadde vore lam all si tid . Kvar dag sette dei han ned ved den tempelporten som kallast Fagerporten , så han kunne be dei som gjekk inn i templet , om ei sælebotsgåve .
44003003	Som han fekk auga på Peter og Johannes på veg inn , bad han dei òg om ei gåve .
44003004	Dei feste augo på han , og Peter sa : « Sjå på oss ! »
44003005	Han så gjorde , for han vona dei ville gje han noko .
44003006	Men Peter sa : « Sølv og gull eig eg ikkje ; men det eg har , det gjev eg deg . I namnet åt Jesus Kristus , nasarearen , byd eg deg : Stå opp og gå ! »
44003007	Så tok han mannen i høgre handa og reiste han opp . Og straks fekk han styrke i føtene og okla .
44003008	Han spratt opp , stod på føtene og tok til å gå ikring . Så fylgde han dei inn på tempelplassen , snart gjekk han og snart sprang han , alt medan han lova Gud .
44003009	Alle såg korleis han gjekk ikring og lova Gud .
44003010	Og dei kjende han att : Det var han som var van å sitja ved Fagerporten og be om gåver , og dei vart fylte av undring og otte over det som hadde hendt med han .
44003011	Mannen heldt seg nær Peter og Johannes , og alt folket flokka seg ikring dei i Salomos bogegang , fulle av undring .
44003012	Då Peter såg det , tok han til å tala til folket : Kvifor undrast de over dette , israelittar ? Kvifor stirer de på oss , som om det var av eiga kraft eller gudsfrykt vi gjorde at denne mannen kan gå ?
44003013	Nei , Abrahams og Isaks og Jakobs Gud , våre fedrars Gud , har teke tenaren sin , Jesus , opp i herlegdom . De sveik han og fornekta han for Pilatus , som hadde sett seg føre å gje han fri .
44003014	De fornekta Den Heilage og Rettferdige og bad om å få ein mordar frigjeven .
44003015	Men livsens hovding drap de , han som Gud vekte opp frå dei døde ; det er vi vitne om .
44003016	Fordi vi trur på Jesu namn , har dette namnet styrkt denne mannen som de ser og kjenner . Den tru vi får gjennom dette namnet , gav mannen denne fulle førleiken , som de alle kan sjå .
44003017	Eg veit nok , brør , at det var i vankunne de gjorde dette , nett som rådsherrane dykkar .
44003018	Men på denne måten oppfylte Gud det han føreåt hadde late alle profetane forkynna , at hans Messias skulle lida .
44003019	Gjer difor bot og vend om , så syndene dykkar kan verta utstrokne .
44003020	Då skal det koma tider med lindring og trøyst frå Herren , og han skal senda den Messias som er etla åt dykk , Jesus .
44003021	Han lyt vera i himmelen til den tid kjem då det skal atterreisast , alt det som Gud har tala om frå eldgamle dagar gjennom dei heilage profetane sine .
44003022	Moses sa : Herren Gud skal reisa opp ein profet som meg mellom dykk , ein av dykkar eigne brør . Han skal de høyra på i alt det han seier dykk .
44003023	Men kvar og ein som ikkje høyrer på den profeten , skal rydjast ut or folket .
44003024	Alle profetane som har tala , heilt frå Samuel , har forkynt det som hender i desse dagar .
44003025	De er born åt profetane , og for dykk gjeld den pakta som Gud gjorde med fedrane dykkar då han sa til Abraham : I di ætt skal alle ætter på jorda velsignast .
44003026	Det var til dykk Gud fyrst sende tenaren sin ; han skulle velsigna dykk når kvar og ein vender om frå sine vonde gjerningar .
44004001	Medan dei tala til folket , kom brått prestane bortåt saman med hovdingen for tempelvakta og saddukearane .
44004002	Dei var harme fordi dei lærte folket og forkynte at dei døde skal stå opp , og viste til det som hadde hendt med Jesus .
44004003	Dei greip dei og sette dei i fengsel til dagen etter ; for det var alt seine kvelden .
44004004	Men mange av dei som hadde høyrt bodskapen , kom til tru , og talet på menn steig til ikring fem tusen .
44004005	Dagen etter samla dei jødiske rådsherrane seg i Jerusalem saman med dei eldste og dei skriftlærde .
44004006	Øvstepresten Annas var der , like eins Kaifas , Johannes og Aleksander og alle dei andre som var i slekt med øvstepresten .
44004007	Dei lét apostlane førast fram og spurde dei : « Kva for kraft og kva for namn gav dykk makt til å gjera dette ? »
44004008	Då vart Peter fylt av Den Heilage Ande og svara : « Rådsherrar og eldste i folket !
44004009	Når vi i dag vert forhøyrde for ei velgjerning mot ein sjuk mann , og de spør korleis han vart lækt ,
44004010	då skal de alle og heile Israels-folket vita : Når denne mannen står frisk framfor dykk , så er det ved namnet åt Jesus Kristus , nasarearen , han som de krossfeste , men som Gud reiste opp frå dei døde .
44004011	Han er den steinen som de bygningsmenn vraka , men som har vorte hjørnestein .
44004012	Det er ikkje frelse i nokon annan ; for det finst ikkje noko anna namn under himmelen , gjeve mellom menneske , som vi kan verta frelste ved . »
44004013	Då dei såg kor frimodige Peter og Johannes var , og skjøna at dei var ulærde menn av folket , undra dei seg . Dei drog kjensel på dei , at dei hadde vore i lag med Jesus .
44004014	Og då dei såg mannen som var lækt , stå der saman med dei , hadde dei ikkje noko å leggja imot .
44004015	Dei sende dei ut or rettssalen og samrådde seg med kvarandre :
44004016	« Kva skal vi gjera med desse mennene ? Dei har gjort eit openbert under ; det er klårt for alle som bur i Jerusalem , og det kan vi ikkje nekta .
44004017	Men dette må ikkje koma ut mellom folk ; difor vil vi truga dei og seia at dei ikkje må tala til noko menneske meir i dette namnet . »
44004018	Dei kalla dei inn att og baud dei slutta heilt med å forkynna og læra i Jesu namn .
44004019	Men Peter og Johannes svara : « Døm sjølve om det er rett for Gud å lyda dykk meir enn han .
44004020	Vi kan ikkje anna enn tala om det vi har sett og høyrt . »
44004021	Dei truga dei då endå meir , og lét dei så gå . For dei såg seg inga råd til å straffa dei , av di alt folket lova Gud for det som hadde hendt .
44004022	Han var då meir enn førti år den mannen som hadde vorte lækt ved dette underet .
44004023	Som dei no var frie , gjekk dei til sine eigne og fortalde kva overprestane og dei eldste hadde sagt .
44004024	Då dei andre høyrde det , vende dei seg alle samhuga i bøn til Gud og sa : « Herre , du som skapte himmelen og jorda og havet og alt som i dei er ,
44004025	du tala ved Den Heilage Ande gjennom tenaren din , David , far vår , og lét han seia : Kvifor rasa folkeslaga ? Kvifor la folka — gagnlause planar ?
44004026	Kongane på jorda reiste seg , og fyrstane slo seg saman mot Herren — og den han har salva .
44004027	Ja , det skal vera visst : I denne byen slo dei seg saman mot Jesus , din heilage tenar , han som du salva , både Herodes og Pontius Pilatus saman med heidningane og Israels ætter ,
44004028	og gjorde det som du i di makt og etter din plan hadde fastsett .
44004029	Og no , Herre , hald auga med trugsmåla deira , og lat tenarane dine forkynna ditt ord med frimod !
44004030	Rett ut di hand til å lækja og gjera teikn og under i namnet åt Jesus , din heilage tenar ! »
44004031	Då dei hadde bede , skalv staden der dei var samla , og dei vart alle fylte av Den Heilage Ande og tala Guds ord med frimod .
44004032	Heile flokken av truande var eitt i hjarta og hug , og ingen kalla det han åtte for sitt eige ; dei hadde alt i lag .
44004033	Med stor kraft bar apostlane fram vitnemålet om at Herren Jesus var oppstaden , og stor nåde var over dei alle .
44004034	Ingen av dei leid naud ; for dei som åtte jord eller hus , selde det og kom med pengane
44004035	og la dei for føtene åt apostlane . Sidan fekk kvar einskild tiletla det han trong .
44004036	Det var ein mann frå Kypros , ein levitt som heitte Josef . Av apostlane hadde han fått tilnamnet Barnabas — det tyder trøystarsonen .
44004037	Han åtte ein åker ; den selde han og kom med pengane og la dei fram for apostlane .
44005001	Ein mann som heitte Ananias , og Saffira , kona hans , selde ein eigedom .
44005002	Men han gøymde unna noko av pengane , og det visste kona om ; det han la fram for apostlane , var berre ein del av summen .
44005003	Då sa Peter : « Ananias , kvifor har Satan fylt hjarta ditt , så du laug for Den Heilage Ande og heldt att noko av det du fekk for jorda di ?
44005004	Kunne du ikkje ha halde på jorda di ? Ho var då di . Og når du så hadde selt , rådde du ikkje sjølv over pengane ? Korleis kunne du finna på å gjera dette ? Det er ikkje menneske du har loge for , men Gud . »
44005005	Då Ananias høyrde det , seig han saman og døydde . Og det kom redsle over alle som høyrde om det .
44005006	Nokre unge menn kom og sveipte inn liket . Så bar dei han ut og gravla han .
44005007	Ikring tre timar seinare kom kona hans inn ; ho visste ikkje kva som hadde hendt .
44005008	Peter spurde henne : « Var dette alt de fekk for jorda ? » « Ja , » svara ho , « det var alt . »
44005009	Då sa Peter til henne : « Korleis kunne de verta samde om å freista Herrens Ande ? Høyr , utanfor døra kjem dei som har gravlagt mannen din , og no skal dei bera deg ut . »
44005010	Og straks seig ho saman ved føtene hans og døydde . Dei unge mennene kom inn og fann henne livlaus , og dei bar henne ut og gravla henne attmed mannen hennar .
44005011	Og det kom stor otte over heile kyrkjelyden og alle som høyrde om det .
44005012	Mange var dei teikn og under apostlane fekk makt til å gjera mellom folket . Og alle dei truande heldt saman og møttest i Salomos bogegang .
44005013	Ingen annan våga å vera saman med dei ; men folket sette dei høgt .
44005014	Fleire og fleire trudde på Herren og vart lagde til kyrkjelyden , menn og kvinner i stor mengd .
44005015	Dei bar til og med sjuke ut på gatene og la dei på senger og bårer , så i alle fall skuggen av Peter kunne falla på dei når han gjekk framom .
44005016	Jamvel frå byane kring Jerusalem kom det folk i mengd som bar med seg sjuke og slike som var plaga av ureine ånder , og alle vart lækte .
44005017	Då greip øvstepresten inn , han og alle som heldt med han , det er saddukearpartiet . Arge og sinte som dei var ,
44005018	greip dei apostlane og kasta dei i byfengslet .
44005019	Men ein engel frå Herren opna fengselsportane om natta , leidde dei ut og sa :
44005020	« Gå og stell dykk opp på tempelplassen og forkynn for folket heile bodskapen om livet ! »
44005021	Då dei høyrde desse orda , gjekk dei fram imot morgonen til templet , og der lærte dei folket . Samstundes kalla øvstepresten og mennene hans saman Rådet , heile eldsterådet i Israel , og sende bod til fengslet etter apostlane .
44005022	Men då vaktmennene kom dit , fann dei ikkje apostlane i fengslet . Dei kom attende og sa frå :
44005023	« Vi fann fengslet forsvarleg stengt , og vaktarane stod ved portane . Men då vi låste opp , fann vi ingen der inne . »
44005024	Denne meldinga gjorde hovdingen for tempelvakta og overprestane rådville , og dei spurde seg sjølve kva dette kunne føra til .
44005025	I det same kom det ein og fortalde : « Dei mennene de sette i fengsel , står no på tempelplassen og lærer folket . »
44005026	Hovdingen for vakta og mennene hans drog då av stad og henta dei , men utan å bruka makt ; dei var redde for at folket skulle steina dei .
44005027	Så tok dei dei med seg og førte dei fram for Rådet . Og øvstepresten tok til å spørja dei ut :
44005028	« Vi forbaud dykk strengt å læra i dette namnet . Og no har de spreitt læra dykkar over heile Jerusalem og vil gje oss skulda for at denne mannen døydde . »
44005029	Men Peter og dei andre apostlane svara : « Ein skal lyda Gud meir enn menneske !
44005030	Våre fedrars Gud reiste opp Jesus , han som de hengde på eit tre og tok livet av .
44005031	Han har Gud lyft opp og sett ved si høgre hand og gjort han til hovding og frelsar , så Israel kan førast til omvending og få tilgjeving for syndene .
44005032	Vi er vitne om alt dette , vi og Den Heilage Ande , som Gud har gjeve dei som lyder han . »
44005033	Då dei høyrde det , vart dei rasande og sette seg føre å rydja dei or vegen .
44005034	Men då reiste det seg ein mann i Rådet , farisearen Gamaliel , ein lovlærar som heile folket sette høgt . Han bad dei føra apostlane ut ei lita stund
44005035	og tok så ordet : « Israelittar ! Tenk dykk vel om før de gjer noko med desse mennene !
44005036	For ei tid sidan steig Teudas fram ; han gav seg ut for å vera noko stort , og om lag fire hundre menn slo lag med han . Men han vart drepen , og heile flokken hans løyste seg opp og vart til inkjes .
44005037	Etter han , på den tid det var folketeljing , kom galilearen Judas . Han fekk folk med seg på eit opprør , men han miste livet , og alle som fylgde han , vart spreidde .
44005038	Og no seier eg dykk : Lat desse mennene vera ! Lat dei gå ! For dersom det dei tek seg føre , berre er menneskeverk , vert det ingenting av det .
44005039	Men er det av Gud , kan de ikkje stogga dei . Ta dykk i vare ! Elles kunne det syna seg at de strider mot Gud . » Dei fylgde rådet hans
44005040	og kalla inn att apostlane , lét dei piska og forbaud dei å tala i Jesu namn . Så lét dei dei gå .
44005041	Dei gjekk bort frå Rådet , glade fordi dei var haldne verdige til å lida vanære for Jesu namn skuld .
44005042	Både i templet og i heimane heldt dei dag etter dag fram med å læra og forkynna den bodskapen at Jesus er Messias .
44006001	På denne tid , då talet på læresveinar auka meir og meir , kom dei gresktalande jødane med klagemål mot dei som tala hebraisk , fordi enkjene deira vart sette til sides i den daglege utdelinga .
44006002	Dei tolv kalla då saman alle læresveinane og sa : « Det er ikkje rett at vi forsømer forkynninga av Guds ord for å dela ut mat .
44006003	Brør , vel no ut dykk imellom sju menn som har godt ord på seg og er fylte av Ande og visdom . Dei set vi til denne oppgåva .
44006004	Sjølve skal vi via oss til bøna og tenesta med Ordet . »
44006005	Dette framlegget vart godt motteke av alle som var samla . Og dei valde Stefanus , ein mann full av tru og Heilag Ande , og Filip , Prokorus , Nikanor , Timon , Parmenas og Nikolaus , ein proselytt frå Antiokia .
44006006	Desse førte dei fram for apostlane , som bad og la hendene på dei .
44006007	Guds ord hadde framgang , og talet på læresveinar i Jerusalem auka sterkt . Jamvel ein stor flokk av prestane vart lydige mot trua .
44006008	Stefanus var full av nåde og kraft og gjorde store under og teikn mellom folket .
44006009	Då stod det fram nokre frå den synagoga som vart kalla synagoga for frigjevne og for kyrenearar og aleksandrinarar . Saman med jødar frå Kilikia og Asia gav dei seg i ordskifte med Stefanus .
44006010	Men dei kunne ikkje stå seg mot den visdom og ånd som orda hans var borne av .
44006011	Då fekk dei i løynd lokka nokre menn til å seia : « Vi har høyrt han tala spottande ord mot Moses og Gud . »
44006012	På den måten eggja dei opp folket , dei eldste og dei skriftlærde ; og så gjekk dei mot han , greip han og drog han med seg inn for Rådet .
44006013	Der førte dei fram falske vitne som sa : « Denne mannen held ikkje opp med å tala mot den heilage staden og mot lova .
44006014	Vi har høyrt han seia at denne Jesus frå Nasaret skal riva ned heilagdomen og endra dei skikkane vi har frå Moses . »
44006015	Då feste dei augo på han , alle som sat i Rådet , og dei såg at andletet hans var som eit engleandlet .
44007001	Då spurde øvstepresten : « Er det sant , dette ? »
44007002	Stefanus svara : Brør og fedrar , høyr på meg ! Herlegdomens Gud synte seg for Abraham , far vår , medan han budde i Mesopotamia , før han slo seg ned i Karan ,
44007003	og sa til han : Far ut or landet ditt og bort frå ætta di , til det landet som eg vil syna deg !
44007004	Då reiste han frå Kaldearlandet og busette seg i Karan , og etter at far hans var død , lét Gud han flytta derifrå til dette landet som de no bur i .
44007005	Han gav han ikkje noko jord til eige der , ikkje så mykje som ei fotbreidd ; men han lova at han og ætta hans skulle få landet til odel og eige , endå han ikkje hadde born .
44007006	Og Gud sa til han at ætta hans skulle halda til i eit framandt land , der dei skulle træla for folket og lida vondt i fire hundre år .
44007007	Men det folket dei skal træla for , vil eg døma , sa Gud , og så skal dei dra ut og halda gudsteneste på denne staden .
44007008	Og Gud gav han omskjeringspakta . Så fekk han sonen Isak og omskar han den åttande dagen . Og Isak fekk sonen Jakob , og Jakob vart far til dei tolv ættefedrane .
44007009	Fedrane vart avundsjuke på Josef og selde han til Egypt . Men Gud var med han
44007010	og berga han gjennom alle vanskar . Han lét han vinna godvilje og gjetord for visdom hjå farao , egyptarkongen ; og kongen sette han til å styra Egypt og heile sitt hus .
44007011	Så vart det uår i heile Egypt og Kanaan , og nauda var stor . Fedrane våre fekk ikkje tak i mat .
44007012	Men Jakob høyrde at det var korn i Egypt , og han sende fedrane våre dit fyrste gongen .
44007013	Andre gongen dei kom , gav Josef seg til kjenne for brørne sine , og farao fekk vita om ætta hans .
44007014	Då sende Josef bod etter Jakob , far sin , og alt folket sitt , syttifem menneske .
44007015	Så reiste Jakob ned til Egypt , og der døydde både han og fedrane våre .
44007016	Dei vart førte til Sikem og lagde i den grava som Abraham hadde kjøpt av Hamor-sønene i Sikem og betalt med sølv .
44007017	Det leid no fram mot den tida då Gud skulle setja i verk det han hadde lova Abraham , og folket hadde vakse og vorte talrikt i Egypt .
44007018	Då kom det ein ny konge i Egypt , ein som ikkje visste noko om Josef .
44007019	Han fór med list mot folket vårt , var hard med fedrane våre og tvinga dei til å setja ut spedborna sine , så dei ikkje skulle få leva opp .
44007020	På den tid vart Moses fødd . Han var eit vent barn som Gud hadde hugnad i . I tre månader vart han fostra heime hjå far sin .
44007021	Så vart han utsett . Men dotter til farao fann han og fostra han opp som sin eigen son .
44007022	Såleis fekk Moses opplæring i all egyptisk visdom , og han merkte seg ut både i ord og i gjerd .
44007023	Då han hadde fylt førti år , fekk han hug til å sjå korleis det gjekk med brørne sine , israelittane .
44007024	Og då han såg ein som vart ille medfaren og leid urett , hjelpte han mannen og slo egyptaren i hel , så mannen fekk retten sin .
44007025	Han trudde at landsmennene hans kom til å skjøna at Gud ville bruka han til å berga dei ; men dei skjøna det ikkje .
44007026	Dagen etter råka han på to menn som slost , og han prøvde å forlika dei og sa : « De er då brør , karar ! Korleis kan de vera så vonde mot kvarandre ? »
44007027	Men han som hadde gjort urett mot landsmannen sin , skuva han til sides og sa : « Kven har sett deg til hovding og domar over oss ?
44007028	Du vil kanskje drepa meg , liksom du drap egyptaren i går ? »
44007029	Dette svaret fekk Moses til å røma , og han slo seg ned som innflyttar i Midjan , der han fekk to søner .
44007030	Då førti år var lidne , synte ein engel seg for han i øydemarka ved Sinai-fjellet , i logen frå ein brennande klungerrunne .
44007031	Moses såg dette synet og undra seg . Då han gjekk nærare og ville sjå etter , lydde Herrens røyst :
44007032	Eg er dine fedrars Gud , Abrahams og Isaks og Jakobs Gud . Men Moses skalv av redsle og våga ikkje sjå opp .
44007033	Då sa Herren til han : Ta av deg skorne ! For staden du står på , er heilag jord .
44007034	Eg har sett kor ille folket mitt vert plaga i Egypt ; eg har høyrt korleis dei klagar , og eg har stige ned og vil fria dei ut . Kom ! For no sender eg deg til Egypt .
44007035	Denne Moses som dei ikkje ville vita av då dei sa : Kven har sett deg til hovding og domar ? — han var det Gud sende til hovding og bergingsmann ; og engelen som synte seg for han i klungerrunnen , skulle vera med han og hjelpa han .
44007036	Moses var det som førte dei ut og gjorde under og teikn i Egypt , ved Raudehavet og i øydemarka i førti år .
44007037	Han var det som sa til israelittane : Gud skal reisa opp ein profet som meg mellom dykk , ein av dykkar eigne brør .
44007038	Denne Moses var saman både med engelen som tala til han frå Sinai-fjellet , og med fedrane våre då dei var samla i øydemarka . Han fekk levande ord som han skulle gje oss .
44007039	Men fedrane våre ville ikkje lyda han . Dei viste han frå seg og ynskte seg attende til Egypt
44007040	og sa til Aron : « Lag oss gudar som kan gå føre oss . For vi veit ikkje kvar det har vorte av denne Moses som førte oss ut or Egypt . »
44007041	Den gongen laga dei ein kalv og bar fram offer til denne avguden og gledde seg over eit verk dei hadde laga med eigne hender .
44007042	Då vende Gud seg frå dei og lét dei tilbe himmelhæren , som det står skrive i profetboka : Bar de fram for meg slaktoffer — og gåver dei førti åra i øydemarka , — du Israels ætt ?
44007043	Nei , de bar med dykk — teltet åt Molok og stjerna åt guden Romfa , bilete de laga og tilbad . Men eg vil flytta dykk — bortom Babylon .
44007044	I øydemarka hadde fedrane våre vitnemålsteltet med seg . Han som tala til Moses , hadde gjeve påbod om det ; Moses skulle laga det etter det førebiletet han fekk sjå .
44007045	Fedrane våre fekk det i arv , og då Josva var førar , tok dei det med seg inn i det landet dei fekk i eige etter dei folkeslaga som Gud dreiv bort framfor dei . Såleis var det heilt til Davids dagar .
44007046	Han fann nåde hjå Gud og bad om å få syta for ein bustad til Jakobs ætt .
44007047	Men det vart Salomo som bygde eit hus for Gud .
44007048	Men Den Høgste bur ikkje i hus bygde av menneskehand . For såleis talar profeten :
44007049	Himmelen er min kongsstol og jorda skammel — for mine føter . Kva slag hus kan de byggja — åt meg , seier Herren , eller kvar er staden — der eg kan kvila ?
44007050	Er det ikkje mi hand — som har skapt alt dette ?
44007051	Stivnakkar som de er , og uomskorne på hjarta og øyro ! Alltid står de Den Heilage Ande imot , de som fedrane dykkar .
44007052	Kven av profetane var det fedrane dykkar ikkje forfylgde ? Dei drap dei som føreåt forkynte at Den Rettferdige skulle koma , han som de no har svike og slege i hel ,
44007053	de som tok imot lova etter påbod av englar , men ikkje har halde henne .
44007054	Då dei høyrde dette , vart dei så harme at dei skar tenner mot han .
44007055	Men fylt av Den Heilage Ande vende Stefanus augo mot himmelen , og der såg han Guds herlegdom og Jesus stå ved Guds høgre hand .
44007056	Då sa han : « Eg ser himmelen open og Menneskesonen stå ved Guds høgre hand . »
44007057	Men då skreik dei høgt og heldt seg for øyro , og alle som ein storma dei mot han .
44007058	Dei dreiv han føre seg ut or byen og steina han . Og vitna la kleda sine ved føtene til ein ung mann som heitte Saulus .
44007059	Dei steina Stefanus , medan han bad og sa : « Herre Jesus , ta imot mi ånd ! »
44007060	Så fall han på kne og ropa med høg røyst : « Herre , tilrekna dei ikkje denne synda ! » Då han hadde sagt det , slokna han .
44008001	Saulus var samd i at Stefanus vart drepen . Same dagen braut det ut ei hard forfylging mot kyrkjelyden i Jerusalem . Alle så nær som apostlane vart spreidde kringom i Judea og Samaria .
44008002	Nokre gudfryktige menn gravla Stefanus og heldt ei stor dødsklage over han .
44008003	Men Saulus gjekk til åtak på Herrens lyd . Han trengde seg inn i heimane og drog ut både menn og kvinner og fekk dei kasta i fengsel .
44008004	Dei som var spreidde ikring , fór rundt og forkynte evangeliet .
44008005	Filip kom ned til hovudstaden i Samaria , og der forkynte han Kristus .
44008006	Og alle som ein fylgde godt med når dei høyrde Filip tala og såg dei teikna han gjorde .
44008007	For mange hadde ureine ånder i seg , og dei fór ut med høge skrik , og mange lame og halte vart lækte .
44008008	Det var stor glede der i byen .
44008009	Ein mann som heitte Simon , hadde fare med trolldom i byen og sett folket i Samaria i stor undring . Han gav seg ut for å vera noko stort .
44008010	Alle var opptekne av han , og både små og store sa : « Han er den Guds kraft som kallast den store . »
44008011	Dei heldt seg til han , fordi han lang tid hadde sett dei i undring med trolldomskunstene sine .
44008012	Men no trudde dei Filip som forkynte evangeliet om Guds rike og Jesu Kristi namn , og dei lét seg døypa , både menn og kvinner .
44008013	Simon kom òg til tru ; etter at han var døypt , heldt han seg trufast til Filip og var sterkt gripen av dei teikn og mektige gjerningar som han såg .
44008014	Då apostlane i Jerusalem fekk høyra at Samaria hadde teke imot Guds ord , sende dei Peter og Johannes dit .
44008015	Dei kom ned og bad for dei , at dei måtte få Den Heilage Ande .
44008016	For Anden var endå ikkje komen over dei ; dei var berre døypte til Herren Jesu namn .
44008017	No la dei hendene på dei , og dei fekk Den Heilage Ande .
44008018	Men då Simon såg at Anden vart gjeven når apostlane la hendene på dei , baud han dei pengar
44008019	og sa : « Gjev meg òg denne makta , så den eg legg hendene på , får Den Heilage Ande ! »
44008020	Men Peter sa til han : « Måtte både du og pengane dine forgå , sidan du tenkte at du kunne kjøpa Guds gåve for pengar !
44008021	Du har ingen lut eller del i dette ; for hjarta ditt er ikkje rett for Gud .
44008022	Vend om frå denne vondskapen din , og bed Herren tilgje deg at du kunne tenkja på noko slikt .
44008023	For eg ser at du er full av bitter galle og fanga i vondskap . »
44008024	Då sa Simon : « Bed til Herren for meg , så ikkje noko av det de har nemnt , skal koma over meg . »
44008025	Etter at dei hadde bore fram vitnemålet sitt og tala Herrens ord , fór dei attende til Jerusalem , og på vegen forkynte dei evangeliet i mange av landsbyane i Samaria .
44008026	Ein engel frå Herren tala til Filip og sa : « Gjer deg ferdig og gå sørover på vegen frå Jerusalem til Gasa . » Dette er ein veg gjennom audt land .
44008027	Filip gjorde seg ferdig og tok ut . Best det var , fekk han sjå ein etiopisk hoffmann , som hadde vore i Jerusalem og tilbede Gud . Han var ein høg embetsmann som hadde tilsyn med skattkammeret hjå Kandake , dronninga i Etiopia .
44008028	No var han på veg heim og sat i vogna si og las profeten Jesaja .
44008029	Då sa Anden til Filip : « Gå dit bort og hald deg attmed den vogna ! »
44008030	Filip sprang bortåt , og då han høyrde at han las profeten Jesaja , spurde han : « Skjønar du det du les ? »
44008031	« Korleis kan eg vel det når ingen rettleier meg ? » svara han . Og han bad Filip stiga opp i vogna og setja seg attmed han .
44008032	Det stykket i Skrifta som han las , lydde så : Lik sauen dei fører til slakting , lik lammet som teier — når det vert klypt , lét han ikkje opp sin munn .
44008033	Då han var fornedra , vart domen over han bortteken . Kven kan fortelja om hans ætt ? For livet hans er rykt bort — frå jorda .
44008034	Hoffmannen sa då til Filip : « Sei meg , kven er det profeten talar om her ? Er det om seg sjølv eller om ein annan ? »
44008035	Då tok Filip til å tala , og ut frå dette skriftordet forkynte han evangeliet om Jesus for han .
44008036	Medan dei køyrde frametter vegen , kom dei til ein stad der det var vatn , og hoffmannen sa : « Her er vatn . Kva er i vegen for at eg vert døypt ? »
44008037	« Trur du av heile ditt hjarta , så kan det gjerast , » sa Filip . « Eg trur at Jesus Kristus er Guds Son , » svara han .
44008038	Så lét han vogna stogga , og begge steig ned i vatnet , både Filip og hoffmannen , og Filip døypte han .
44008039	Då dei steig opp or vatnet , rykte Herrens Ande Filip bort , og hoffmannen såg han ikkje meir . Han fór glad sin veg .
44008040	Men Filip fekk dei sjå att i Asjdod , og han forkynte evangeliet i alle byane han fór igjennom , heilt til Cæsarea .
44009001	Saulus rasa endå mot Herrens læresveinar og truga dei på livet . Han gjekk til øvstepresten
44009002	og bad om brev til synagogene i Damaskus . Han ville ha fullmakt til å føra alle han fann , både menn og kvinner som høyrde « vegen » til , i lekkjer til Jerusalem .
44009003	Men då han var på vegen og ikkje hadde langt att til Damaskus , stråla det brått eit ljos frå himmelen ikring han .
44009004	Han fall til jorda og høyrde ei røyst som sa : « Saul , Saul , kvifor forfylgjer du meg ? »
44009005	« Kven er du , Herre ? » spurde Saulus . Han svara : « Eg er Jesus , han som du forfylgjer .
44009006	Stå opp og gå inn i byen ! Der skal dei seia deg kva du skal gjera . »
44009007	Mennene som fylgde han , stod mållause ; dei høyrde røysta , men såg ikkje nokon .
44009008	Saulus reiste seg frå jorda ; men då han opna augo , kunne han ikkje sjå . Så tok dei han i handa og leidde han inn til Damaskus .
44009009	Og i tre dagar sat han der blind , og han korkje åt eller drakk .
44009010	I Damaskus var det ein læresvein som heitte Ananias . Til han sa Herren i eit syn : « Ananias ! » Han svara : « Her er eg , Herre . »
44009011	Og Herren sa til han : « Gå bort i den gata som dei kallar Den beine , og i huset hans Judas skal du spørja etter ein som heiter Saulus og er frå Tarsus . For no bed han .
44009012	Og han har hatt eit syn og sett ein mann som heiter Ananias koma og leggja hendene på han , så han kan få att synet . »
44009013	Men Ananias svara : « Herre , eg har høyrt mange tala om denne mannen og om alt det vonde han har gjort mot dine heilage i Jerusalem .
44009014	Og han er komen hit med fullmakt frå overprestane for å fengsla alle som kallar på ditt namn . »
44009015	Men Herren sa til han : « Berre gå du ! Han er ein reiskap som eg har valt meg ut til å bera namnet mitt fram for folkeslag og kongar og for Israels folk .
44009016	Eg skal syna han kor mykje han må lida for mitt namn . »
44009017	Så gjekk Ananias . Då han kom inn i huset , la han hendene på Saulus og sa : « Saul , bror ! Herren har sendt meg , Jesus , han som viste seg for deg på vegen . Du skal få att synet og verta fylt av Den Heilage Ande . »
44009018	Og straks fall det liksom skjel frå augo hans , og han fekk att synet . Han stod opp og vart døypt .
44009019	Så fekk han seg mat og vart styrkt . Han vart verande nokre dagar saman med læresveinane i Damaskus .
44009020	Der forkynte han straks Jesus i synagogene og sa : « Han er Guds Son . »
44009021	Alle som høyrde på , vart fulle av undring og sa : « Er ikkje dette han som i Jerusalem ville rydja ut alle som kallar på dette namnet ? Og kom han ikkje hit for å gripa dei og føra dei til overprestane ? »
44009022	Men Saulus fekk meir og meir kraft . Han målbatt jødane i Damaskus med dei prova han la fram på at Jesus var Messias .
44009023	Då det leid av ei tid , vart jødane samde om å rydja han or vegen .
44009024	Men Saulus fekk høyra om planen deira . Dei heldt jamvel vakt ved byportane dag og natt for å slå han i hel .
44009025	Men ei natt fekk læresveinane han ut ; dei firte han ned etter muren i ei korg .
44009026	Då han kom til Jerusalem , freista han å halda seg til læresveinane . Men alle var redde han ; for dei trudde ikkje at han var nokon læresvein .
44009027	Då tok Barnabas han med seg til apostlane . Og han fortalde dei korleis Saulus på vegen hadde sett Herren , som hadde tala til han , og korleis han med frimod hadde forkynt Jesu namn i Damaskus .
44009028	Sidan var han støtt i lag med dei i Jerusalem og tala frimodig i Herrens namn .
44009029	Han tala òg med dei jødane som hadde gresk morsmål , og gav seg i ordskifte med dei . Men dei freista å få han drepen .
44009030	Då brørne fekk vita det , tok dei han med seg til Cæsarea og sende han derifrå til Tarsus .
44009031	No hadde kyrkjelyden fred over heile Judea og Galilea og Samaria . Han vart oppbygd og levde i age for Herren ; og styrkt av Den Heilage Ande auka han meir og meir .
44009032	Medan Peter fór ikring alle stader , hende det at han kom ned til dei heilage i Lod .
44009033	Der fekk han sjå ein mann som var lam og hadde lege til sengs i åtte år ; han heitte Æneas .
44009034	Peter sa til han : « Æneas , Jesus Kristus vil gjera deg frisk att . Stå opp og rei senga di ! » Straks reiste han seg opp .
44009035	Og då dei som budde i Lod og Saron , fekk sjå han , vende dei alle om til Herren .
44009036	I Jaffa budde det ein kvinneleg læresvein som heitte Tabita , på gresk Dorkas . Ho gjorde mykje godt og tok seg av dei fattige .
44009037	Men i den tida bar det så til at ho vart sjuk og døydde . Dei vaska henne og la henne i eit rom ovanpå .
44009038	Jaffa er ikkje langt frå Lod . Og då læresveinane fekk høyra at Peter var der , sende dei to menn til han med det bodet : « Gjer vel og kom hit til oss så fort du kan ! »
44009039	Peter gjorde seg ferdig og vart med . Då han kom fram , fylgde dei han opp på romet , der alle enkjene samla seg gråtande ikring han . Dei synte fram skjortene og kappene som Dorkas hadde sytt medan ho endå var mellom dei .
44009040	Peter bad dei alle gå ut og la seg på kne og bad . Så snudde han seg mot den døde og sa : « Tabita , stå opp ! » Ho opna augo , og då ho såg Peter , sette ho seg opp .
44009041	Han rette henne handa og hjelpte henne opp . Så kalla han inn enkjene og dei andre heilage og viste henne fram for dei ljos levande .
44009042	Dette vart kjent over heile Jaffa , og mange kom til tru på Herren .
44009043	Peter vart buande ei tid i Jaffa , hjå ein garvar som heitte Simon .
44010001	I Cæsarea budde det ein mann som heitte Kornelius ; han var offiser i den hæravdelinga som vart kalla Den italiske .
44010002	Han var ein from mann , og både han og huslyden hans høyrde til dei som trudde på Israels Gud . Han gav mange sælebotsgåver til folket og bad alltid til Gud .
44010003	Ein dag ikring den niande timen hadde han eit syn . Han såg tydeleg at ein engel frå Gud kom inn til han og sa : « Kornelius ! »
44010004	Kornelius stokk til , såg fast på han og sa : « Kva vil du , herre ? » Engelen svara : « Bønene og gåvene dine har stige opp til Gud og mint han om deg .
44010005	Send no folk til Jaffa og hent ein mann som heiter Simon og har tilnamnet Peter .
44010006	Han bur hjå ein garvar som heiter Simon og har eit hus nedmed sjøen . »
44010007	Då engelen som tala til han , var faren bort , kalla han til seg to av tenarane sine og ein gudfryktig soldat , ein av dei som støtt var med han .
44010008	Han fortalde dei kva som hadde hendt , og sende dei så av stad til Jaffa .
44010009	Dagen etter , medan dei var på vegen og ikkje hadde langt att til byen , gjekk Peter opp på taket og ville be ; det var ikring den sjette timen .
44010010	Då vart han svolten og ville få seg mat . Medan dei laga til maten , kom det ei bortrykking på han ,
44010011	og han såg himmelen open og noko koma dalande ned ; det såg ut som ein stor duk som vart firt ned på jorda etter dei fire hjørna .
44010012	I duken var det alle slag dyr som lever på jorda , firføtte dyr og krypdyr , og alle slag fuglar som flyg under himmelen .
44010013	Og det kom ei røyst som sa : « Stå opp , Peter ! Slakt og et ! »
44010014	« Nei , nei , Herre ! » svara Peter , « aldri har eg ete noko vanheilagt eller ureint . »
44010015	Då tala røysta til han andre gongen : « Det som Gud har lyst reint , skal ikkje du halda for ureint . »
44010016	Dette hende tre gonger , og så vart duken teken opp att til himmelen .
44010017	Som no Peter var rådvill og ikkje visste kva det skulle tyda , det synet han hadde hatt , kom mennene frå Kornelius . Dei hadde spurt seg fram til huset hans Simon , og no stod dei utfor porten .
44010018	Dei ropa inn og spurde om Simon , han som hadde tilnamnet Peter , budde der .
44010019	Og medan Peter endå grunda på synet , sa Anden til han : « Her er tre menn som spør etter deg .
44010020	Skunda deg og gå ned ! Du skal fylgja dei utan å tvika ; for det er eg som har sendt dei . »
44010021	Då gjekk Peter ned til mennene og sa : « Det er meg de spør etter . Kvifor er de komne hit ? »
44010022	Dei svara : « Vi er sende av offiseren Kornelius , ein rettvis og gudfryktig mann som heile jødefolket har berre godt å seia om . Han har fått ein bodskap frå ein heilag engel som sa at han skulle henta deg heim til seg og høyra kva du har å seia . »
44010023	Så bad Peter dei inn , og dei var gjestene hans . Dagen etter tok han av stad saman med dei , og nokre av brørne frå Jaffa fylgde med .
44010024	Andre dagen nådde dei til Cæsarea . Kornelius venta dei og hadde bede saman slektningane og dei beste venene sine .
44010025	Som no Peter skulle gå inn , kom Kornelius imot han , kasta seg ned for føtene hans og tilbad han .
44010026	Men Peter reiste han opp og sa : « Stå opp ! Eg er berre eit menneske , eg òg . »
44010027	Medan dei gjekk inn , tala Peter med han . Men då Peter såg alle dei som hadde samla seg ,
44010028	sa han til dei : « De veit at ein jøde ikkje har lov til å vera saman med nokon frå eit anna folk eller gå inn i huset til dei . Men meg har Gud synt at eg ikkje skal kalla noko menneske vanheilagt eller ureint .
44010029	Difor kom eg utan motmæle med det same eg fekk bodet . Men no spør eg : Kvifor har de sendt bod etter meg ? »
44010030	Då sa Kornelius : « For fire dagar sidan heldt eg bøn heime i huset mitt . Det var på same tid som no , i den niande timen . Med eitt stod det ein mann i lysande klede framfor meg .
44010031	Kornelius , sa han , Gud har høyrt bøna di og har kome i hug sælebotsgåvene dine .
44010032	Send bod til Jaffa og bed Simon som har tilnamnet Peter , koma hit ! Han held til hjå garvaren Simon , som bur nedmed sjøen .
44010033	Då sende eg straks bod etter deg , og du gjorde vel som kom . Så står vi då alle her for Guds åsyn og vil høyra alt det som Herren har gjeve deg påbod om å seia . »
44010034	Då tok Peter til ords og sa : No skjønar eg i sanning at Gud ikkje gjer skil på folk ,
44010035	men tek imot alle som ottast han og gjer det som rett er , kva folkeslag dei så er av .
44010036	De kjenner det ordet han sende til israelittane , evangeliet om fred ved Jesus Kristus , han som er Herre over alle .
44010037	De veit om det som tok til i Galilea etter at Johannes hadde forkynt dåpen sin , og som sidan spreidde seg over heile Judea ,
44010038	det at Jesus frå Nasaret vart salva av Gud med Den Heilage Ande og kraft , og at han gjekk ikring og gjorde vel og lækte alle som djevelen hadde fått i si makt ; for Gud var med han .
44010039	Og vi er vitne om alt det han gjorde kringom i Jødeland og i Jerusalem , han som dei hengde på eit tre og tok livet av .
44010040	Men tredje dagen reiste Gud han opp att og lét han syna seg ,
44010041	ikkje for heile folket , men for dei vitne som Gud føreåt hadde valt ut , for oss som åt og drakk i lag med han etter at han hadde stått opp frå dei døde .
44010042	Og han baud oss kunngjera dette for folket og vitna at han er den som Gud har sett til domar over levande og døde .
44010043	Om han vitnar alle profetane og seier at kvar den som trur på han , skal få tilgjeving for syndene ved hans namn .
44010044	Medan Peter endå tala , fall Den Heilage Ande på alle dei som høyrde Ordet .
44010045	Dei truande jødane som var komne dit saman med Peter , undra seg storleg over at Den Heilage Andens gåve var utrend over heidningane òg .
44010046	For dei høyrde at dei tala i tunger og lova Gud . Då sa Peter :
44010047	« Desse har fått Den Heilage Ande nett som vi . Kan då nokon nekta dei vatnet og hindra at dei vert døypte ? »
44010048	Og han baud at dei skulle døypast i Jesu Kristi namn . Så bad dei han vera der nokre dagar .
44011001	Apostlane og dei brørne som heldt til rundt ikring i Judea , fekk høyra at heidningane òg hadde teke imot Guds ord .
44011002	Og då Peter kom opp til Jerusalem , klandra dei omskorne han
44011003	og sa : « Du har gått inn i huset til folk som ikkje er omskorne og ete saman med dei . »
44011004	Då tok Peter til ords og greidde ut for dei alt frå fyrst til sist :
44011005	Eg var i Jaffa , sa han , og medan eg bad , kom det ei bortrykking på meg , og eg hadde eit syn . Eg såg noko koma dalande ned ; det såg ut som ein stor duk som vart firt ned frå himmelen etter dei fire hjørna , og det kom heilt ned til meg .
44011006	Eg feste augo på det og såg vel etter , og då fekk eg sjå dei firføtte dyra på jorda , dei ville dyra , krypdyra og fuglane som flyg under himmelen .
44011007	Og eg høyrde ei røyst som sa til meg : « Stå opp , Peter ! Slakt og et ! »
44011008	« Nei , nei , Herre ! » svara eg , « aldri har det kome noko vanheilagt eller ureint i min munn . »
44011009	Då lydde røysta frå himmelen andre gongen : « Det som Gud har lyst reint , skal ikkje du halda for ureint . »
44011010	Dette hende tre gonger , og så vart alt teke opp att til himmelen .
44011011	I det same stod det tre menn utanfor det huset eg budde i ; dei var sende til meg frå Cæsarea .
44011012	Og Anden sa til meg at eg skulle gå med dei utan å tvika . Desse seks brørne vart òg med . Då vi kom inn i huset til mannen ,
44011013	fortalde han oss korleis han hadde sett ein engel som stod i huset hans og sa : « Send bod til Jaffa etter Simon som har tilnamnet Peter !
44011014	Han skal tala ord til deg som skal verta til frelse for deg og alle dine . »
44011015	Eg hadde ikkje før teke til å tala , før Den Heilage Ande fall på dei liksom på oss den fyrste tida .
44011016	Då kom eg i hug Herrens ord , at han sa : « Johannes døypte med vatn , men de skal døypast med Den Heilage Ande . »
44011017	Når Gud har gjeve dei den same gåva som vi fekk , då vi kom til tru på Herren Jesus Kristus , kven er då eg , at eg skulle hindra Gud ?
44011018	Då dei høyrde det , tagna dei . Og dei lova Gud og sa : « Så har då Gud late heidningane òg få venda om og vinna livet ! »
44011019	Dei som no hadde vorte spreidde ikring på grunn av trengslene som tok til med forfylginga mot Stefanus , dei fór vidt utover og kom heilt til Fønikia , Kypros og Antiokia . Men dei tala ikkje Ordet til andre enn jødar .
44011020	Mellom dei var det nokre menn frå Kypros og Kyréne . Då dei kom til Antiokia , tala dei til grekarane òg , og bar fram evangeliet om Herren Jesus .
44011021	Og Herrens hand var med dei ; ei heil mengd kom til tru og vende om til Herren .
44011022	Gjetordet om det som hadde hendt , nådde kyrkjelyden i Jerusalem , og dei sende Barnabas til Antiokia .
44011023	Då han kom dit og såg kor nådig Gud hadde vore , vart han glad , og han mana dei alle til å halda fast ved Herren av heile sitt hjarta .
44011024	For han var ein god mann , fylt av Den Heilage Ande og tru . Og mange menneske vart vunne for Herren .
44011025	Sidan drog han til Tarsus og ville leita opp Saulus ,
44011026	som han fann og tok med seg til Antiokia . Der var dei no eit heilt år saman i kyrkjelyden og gav mange menneske opplæring i trua . Og der , i Antiokia , var det at læresveinane fyrst vart kalla kristne .
44011027	På den tid kom det nokre profetar frå Jerusalem til Antiokia .
44011028	Ein av dei , han heitte Agabus , stod fram og varsla gjennom Anden at det skulle koma uår og svolt over heile verda . Det var den som kom då Claudius var keisar .
44011029	Då vart læresveinane samde om at kvar av dei etter evne skulle vera med og hjelpa brørne i Judea .
44011030	Det gjorde dei , og dei sende gåva med Barnabas og Saulus til dei eldste .
44012001	På den tid la kong Herodes hand på nokre av kyrkjelyden og fór hardt fram mot dei .
44012002	Jakob , bror til Johannes , vart avretta med sverd .
44012003	Og då Herodes såg at jødane lika dette , heldt han fram og lét dei gripa Peter òg . Det var i usyrdebrødshelga .
44012004	Etter at han var teken , vart han kasta i fengsel , der fire vaktskift , kvart på fire mann , vart sette til å halda vakt over han . Herodes ville så føra han fram for folket etter påske .
44012005	Peter vart no sitjande i fengslet . Men kyrkjelyden bad inderleg til Gud for han .
44012006	Natta før Herodes hadde tenkt å føra han fram , låg Peter og sov mellom to soldatar . Han var bunden med to lekkjer , og utanfor døra stod det menn som heldt vakt over fengslet .
44012007	Best det var , skein det eit ljos i romet , og ein engel frå Herren stod der . Han dytta Peter i sida og vekte han og sa : « Skunda deg og stå opp ! » Med det same datt lekkjene av hendene hans ,
44012008	og engelen sa til han : « Bind beltet om deg , og ta på deg sandalane ! » Han så gjorde . Då sa engelen : « Kast kappa om deg og fylg meg ! »
44012009	Peter fylgde han ut . Men han skjøna ikkje at det som hende han med engelen , var røyndom ; han trudde det var eit syn han såg .
44012010	Dei gjekk framom den fyrste og den andre vakta og kom så til den jernporten som fører ut til byen . Porten opna seg av seg sjølv ; dei gjekk ut og heldt fram nedover den fyrste gata . Der vart engelen brått borte for han .
44012011	Peter kom til seg sjølv att og sa : « No veit eg for visst at Herren har sendt engelen sin og fria meg ut or hendene på Herodes og berga meg frå alt det som jødefolket går og ventar på . »
44012012	Så snart Peter vart vis med det , gjekk han til huset åt Maria , mor til Johannes , som hadde tilnamnet Markus . Der var mange samla og heldt bøn .
44012013	Han banka på ytterdøra , og ei tenestjente som heitte Rode , kom og skulle lata opp .
44012014	Ho kjende Peter att på målet og vart så glad at ho gløymde å opna døra , men sprang inn og fortalde at Peter stod utanfor .
44012015	« Du er frå vitet ! » sa dei . Men ho heldt på sitt . « Då må det vera engelen hans , » sa dei .
44012016	Imedan heldt Peter på og banka . Så lét dei opp , og då dei fekk sjå han , vart dei frå seg av undring .
44012017	Han gjorde teikn med handa at dei skulle vera stille , og fortalde korleis Herren hadde ført han ut or fengslet . Så sa han : « Lat Jakob og brørne få vita dette ! » Dermed gjekk han ut og fór til ein annan stad .
44012018	Då det tok til å dagast , vart det ikkje lite oppstyr mellom soldatane : Kvar hadde det vorte av Peter ?
44012019	Herodes leita etter han , men fann han ikkje . Så tok han vaktmennene i forhøyr og baud at dei skulle førast bort og avrettast . Med så gjort fór han frå Judea ned til Cæsarea og vart verande der .
44012020	Herodes hadde lenge vore harm på folket i Tyrus og Sidon , og dei vart no samde om å venda seg til han . Då dei hadde vunne Blastus for seg , kammerherren åt kongen , bad dei om fred ; for dei fekk det dei trong frå land som høyrde kongen til .
44012021	Det vart fastsett ein dag for møtet . Då kledde Herodes seg i kongeleg skrud , sette seg på ein æretribune og tala til folket .
44012022	Og folket hylla han og ropa : « Her er det ein gud som talar , ikkje eit menneske ! »
44012023	Med det same slo ein engel frå Herren han , fordi han ikkje gav Gud æra . Han vart oppeten av makk og døydde .
44012024	Men Guds ord hadde framgang og breidde seg vide ikring .
44012025	Då Barnabas og Saulus hadde fullført ærendet sitt i Jerusalem , drog dei attende . Og dei tok med seg Johannes som hadde tilnamnet Markus .
44013001	I kyrkjelyden i Antiokia var det nokre profetar og lærarar ; der var Barnabas og Simeon , som dei kalla Niger , Lukius frå Kyréne , Manaen , fosterbror til Herodes , fylkeskongen , og Saulus .
44013002	Ein gong medan dei heldt gudsteneste og fasta , sa Den Heilage Ande : « Ta ut Barnabas og Saulus åt meg , og lat dei gå til den gjerning eg har kalla dei til ! »
44013003	Då heldt dei faste og bøn , la så hendene på dei og lét dei fara .
44013004	Dei som såleis var utsende av Den Heilage Ande , fór fyrst ned til Seleukia , og derifrå siglde dei til Kypros .
44013005	Då dei var komne til Salamis , forkynte dei Guds ord i dei jødiske synagogene . Johannes var med og hjelpte dei .
44013006	Dei fór tvert over øya , heilt til Pafos . Der råka dei på ein jødisk trollmann , ein falsk profet som heitte Barjesus .
44013007	Han heldt til hjå fylkeshovdingen Sergius Paulus . Det var ein vitug mann , og han bad Barnabas og Saulus til seg av di han gjerne ville høyra Guds ord .
44013008	Men Elymas , trollmannen — som namnet hans tyder — stod dei imot og freista å få fylkeshovdingen bort frå trua .
44013009	Då vart Saulus , som òg heittePaulus , fylt av Den Heilage Ande . Han såg kvast på trollmannen
44013010	og sa : « Du djevelens son , full av allslags svik og vondskap og fiende av all rettferd ! Skal du aldri halda opp med å gjera Herrens beine vegar krokete ?
44013011	No legg Herren si hand på deg : Du skal vera blind ei tid og ikkje sjå sola . » I same stunda vart det svart for augo hans , og han trivla seg fram og leita etter einkvan som kunne leia han .
44013012	Då fylkeshovdingen såg det som hadde hendt , undra han seg storleg over Herrens lære og kom til tru .
44013013	Så siglde dei av stad , Paulus og dei som var med han , og fór frå Pafos til Perge i Pamfylia . Der skilde Johannes lag med dei og drog attende til Jerusalem .
44013014	Dei andre tok ut att frå Perge og kom til Antiokia i Pisidia , og på sabbatsdagen gjekk dei inn i synagoga og sette seg .
44013015	Etter at det var lese frå lova og profetane , sende synagogeforstandarane bod til dei med desse orda : « Brør , har de eit ord som kan vera til påminning for folket , så tal ! »
44013016	Då reiste Paulus seg , gav teikn med handa og sa : Israelittiske menn og de andre som trur på Gud , høyr på meg !
44013017	Han som er Gud åt Israels-folket , valde ut fedrane våre . Han gjorde dei til eit stort folk då dei var innflyttarar i Egypt , og med opplyft arm førte han dei ut derifrå .
44013018	I om lag førti år sytte han for dei i øydemarka .
44013019	Han øydde ut sju folk i Kanaan og lét dei få landet deira til odel og eige .
44013020	Dette gjekk føre seg i om lag fire hundre og femti år . Sidan gav han dei domarar ; den siste av dei var profeten Samuel .
44013021	Så bad dei om ein konge , og Gud gav dei Saul , son til Kisj , ein mann av Benjamins-ætta , og han var konge i førti år .
44013022	Men Gud tok riket frå han og gjorde David til kongen deira . Han fekk dette vitnemålet av Gud : Eg har funne David , son til Isai , ein mann som er etter mitt hjarta ; han kjem til å gjera alt det eg vil .
44013023	I hans ætt lét Gud ein frelsar for Israel stiga fram , så som han hadde lova ; det er Jesus .
44013024	Før han kom , hadde Johannes forkynt omvendingsdåp for heile Israels-folket .
44013025	Og då Johannes mest hadde fullført livsverket sitt , sa han : « Eg er ikkje den de held meg for å vera . Men etter meg kjem det ein som eg ikkje er verdig til å løysa skorne av . »
44013026	Brør , både de som er av Abrahams ætt , og de andre som trur på Gud , det var til oss ordet om denne frelsa vart sendt .
44013027	For dei som bur i Jerusalem , og leiarane deira kjende han ikkje , men dømde han og oppfylte med det dei profetord som vert lesne kvar sabbat .
44013028	Dei fann ikkje noko som dei kunne døma han til døden for , men kravde at Pilatus skulle rydja han or vegen .
44013029	Og då dei hadde fullført alt det som er skrive om han , tok dei han ned frå krossen og la han i ei grav .
44013030	Men Gud reiste han opp frå dei døde ,
44013031	og sidan synte han seg mange dagar for dei som hadde fylgt han frå Galilea opp til Jerusalem , dei som no er hans vitne for folket .
44013032	Og no kjem vi til dykk med den glade bodskapen , at den lovnaden som vart gjeven til fedrane våre ,
44013033	den har Gud oppfylt for oss , borna deira , då han reiste opp Jesus . Så står det òg skrive i den andre salmen : Du er son min , eg har født deg i dag .
44013034	Men at Gud reiste han opp frå dei døde så han aldri meir skal gå til grunne , det har han sagt med desse orda : Eg vil oppfylla for dykk dei heilage og ubrytelege lovnadene som David fekk .
44013035	Og ein annan stad seier han : Du skal ikkje la din Heilage gå til grunne .
44013036	David var ein tenar for Guds plan så lenge han levde . Så døydde han og vart gravlagd hjå fedrane sine . Han gjekk til grunne .
44013037	Men han som Gud reiste opp , gjekk ikkje til grunne .
44013038	Så skal de då vita , brør , at ved han vert det forkynt dykk forlating for syndene . Alt det som de ikkje kunne verta frikjende for ved Moselova ,
44013039	det vert kvar den som trur , frikjend for ved han .
44013040	Ta dykk i vare , så det ikkje skal koma over dykk , det som er sagt av profetane :
44013041	Sjå , de som er fulle — av vanvørdnad , de skal undra dykk — og verta til inkjes . For eit verk gjer eg — i dykkar dagar , eit verk som de ikkje ville tru om det vart dykk fortalt .
44013042	Då dei gjekk ut , bad folk dei tala om dette neste sabbat òg .
44013043	Og då synagogemøtet var slutt , var det mange som fylgde dei , både jødar og heidningar som hadde gått over til jødetrua . Og Paulus og Barnabas tala med dei og la dei på hjarta at dei måtte halda fast ved Guds nåde .
44013044	Den neste sabbaten strøymde mest heile byen til og ville høyra Guds ord .
44013045	Men då jødane såg alt dette folket , vart dei oppeggja ; dei spotta og la imot det Paulus forkynte .
44013046	Då tok Paulus og Barnabas til ords og sa beint ut : « Det var naudsynt at Guds ord fyrst vart forkynt for dykk . Men sidan de viser det frå dykk og ikkje held dykk verdige til det evige livet , så vender vi oss til heidningane .
44013047	For dette er Herrens bod til oss : Eg har gjort deg til eit ljos — for folkeslag , så du skal bera frelse — til heimsens ende . »
44013048	Då heidningane høyrde det , vart dei glade og prisa Herrens ord , og dei kom til tru , alle dei som var etla til evig liv .
44013049	Og Herrens ord breidde seg ut over heile landet .
44013050	Men jødane øste opp dei fremste kvinnene som dyrka Gud , og dei leiande mennene i byen , så dei fekk i gang ei forfylging mot Paulus og Barnabas og jaga dei ut or bygdene sine .
44013051	Då riste dei støvet av føtene mot dei og fór til Ikonium .
44013052	Men læresveinane vart fylte av glede og av Den Heilage Ande .
44014001	I Ikonium fór dei fram på same vis : Dei gjekk inn i den jødiske synagoga , og dei tala såleis at ei stor mengd jødar og grekarar kom til tru .
44014002	Men dei jødane som ikkje ville tru , eggja opp heidningane og sette dei opp mot brørne .
44014003	Likevel vart dei verande der ei tid , og tala med frimod i tillit til Herren , og han vitna for sitt nådeord med teikn og under som han gav dei makt til å gjera .
44014004	Folket i byen delte seg ; somme heldt med jødane , somme med apostlane .
44014005	Men så hende det at både heidningane og jødane med styresmennene sine sette seg føre å skamfara dei og steina dei .
44014006	Og då dei skjøna at det var meininga , rømde dei til Lykaonia , til byane Lystra og Derbe og bygdene der ikring .
44014007	Der forkynte dei evangeliet .
44014008	I Lystra var det ein mann som var lam i føtene . Han hadde vore vanfør frå han var fødd , og hadde aldri kunna gå .
44014009	Denne mannen høyrde ofte på Paulus når han tala . Ein gong feste Paulus augo på han , og då han skjøna at mannen hadde tru så han kunne verta lækt ,
44014010	sa han med høg røyst : « Reis deg og stå på føtene dine ! » Då spratt han opp og gjekk ikring .
44014011	Då folket såg kva Paulus hadde gjort , sette dei i og ropa på lykaonisk : « Gudane har vorte menneske og stige ned til oss ! »
44014012	Og dei kalla Barnabas for Zevs og Paulus for Hermes , sidan det var han som førte ordet .
44014013	Presten i Zevs-templet tett utanfor byen kom til byporten med oksar og blomekransar og ville ofra saman med folket .
44014014	Men då apostlane Barnabas og Paulus høyrde det , reiv dei sund kappene sine , sprang inn i flokken
44014015	og ropa : « Kva er det de finn på , godt folk ? Vi er då vanlege menneske som de ! Vi forkynner at de må venda om frå desse gagnlause avgudane til den levande Gud , han som skapte himmelen og jorda og havet og alt som i dei er .
44014016	I framfarne tider lét han nok alle folkeslag gå sine eigne vegar ;
44014017	men han lét velgjerningar vitna om seg . Frå himmelen sende han dykk regn og grøde i rett tid , han gav dykk føde og fylte hjarto dykkar med glede . »
44014018	Såleis tala dei , men det var berre så vidt dei greidde å hindra folket i å ofra til seg .
44014019	Men så kom det nokre jødar dit frå Antiokia og Ikonium . Dei fekk folket på si side , og så steina dei Paulus og drog han ut or byen ; for dei trudde han var død .
44014020	Men læresveinane slo ring om han , og han reiste seg opp og gjekk inn i byen . Dagen etter tok han ut og fór saman med Barnabas til Derbe .
44014021	Dei forkynte evangeliet der i byen og vann mange læresveinar . Så reiste dei attende til Lystra og Ikonium , og derifrå til Antiokia .
44014022	Og kvar dei kom , styrkte dei læresveinane og oppmoda dei til å vera faste i trua og sa : « Vi må gå inn i Guds rike gjennom mange trengsler . »
44014023	I kvar kyrkjelyd valde dei ut eldste åt dei , og gav dei med bøn og faste over til Herren som dei trudde på .
44014024	Så drog dei gjennom Pisidia og kom til Pamfylia .
44014025	Dei forkynte Ordet i Perge og fór så ned til Attalia .
44014026	Derifrå siglde dei til Antiokia , den staden der dei vart overgjevne til Guds nåde , då dei skulle gå i gang med det verket dei no hadde fullført .
44014027	Då dei kom dit , samla dei kyrkjelyden og fortalde om kor store ting Gud hadde gjort gjennom dei , og at han hadde opna ei dør til tru for heidningane .
44014028	Og dei vart verande ei god stund hjå læresveinane i Antiokia .
44015001	Så kom det nokre ned frå Judea og tok til å læra brørne : « Dersom de ikkje fylgjer den skikken vi har frå Moses , og lèt dykk omskjera , kan de ikkje verta frelste . »
44015002	Paulus og Barnabas kom i strid med dei , og det vart eit kvast ordskifte . Då vart det vedteke at Paulus og Barnabas og nokre av dei andre skulle fara opp til Jerusalem og leggja spørsmålet fram for apostlane og dei eldste .
44015003	Kyrkjelyden sende dei av stad , og dei drog gjennom Fønikia og Samaria . Og kvar dei kom , fortalde dei korleis heidningane hadde vendt om , og med det gjorde dei brørne ei stor glede .
44015004	Då dei kom fram til Jerusalem , vart dei mottekne av kyrkjelyden , apostlane og dei eldste , og dei fortalde om kor store ting Gud hadde gjort ved dei .
44015005	Då reiste det seg nokre frå farisearflokken som hadde teke trua , og sa : « Dei lyt omskjerast og påleggjast å halda Moselova . »
44015006	Apostlane og dei eldste kom då saman og drøfte dette ,
44015007	og det vart eit hardt ordskifte . Då reiste Peter seg og sa til dei : « Brør , de veit at Gud for lenge sidan valde ut ein av dykk ; han ville at heidningane av min munn skulle få høyra evangelieordet og koma til tru .
44015008	Og Gud som kjenner alle hjarto , synte at han godtok dei , då dei fekk Den Heilage Ande liksom vi .
44015009	Han gjorde ikkje i nokon måte skil på oss og dei ; for ved trua reinsa han hjarto deira .
44015010	Kvifor vil de då freista Gud og leggja eit åk på nakken åt læresveinane som korkje fedrane våre eller vi orka å bera ?
44015011	Nei , det er ved Herren Jesu nåde vi trur at vi vert frelste , vi liksom dei . »
44015012	Då tagna heile flokken , og dei høyrde på Barnabas og Paulus , som fortalde om alle dei teikn og under Gud hadde late dei gjera mellom heidningane .
44015013	Då dei hadde tala , tok Jakob til ords og sa : « Brør , høyr på meg !
44015014	Simeon har gjort det klårt korleis Gud for lenge sidan sytte for å vinna seg eit folk av heidningar som skal æra hans namn .
44015015	Og dette er i samsvar med det profetane har sagt , som skrive står :
44015016	Sidan vil eg koma att og reisa Davids falne hytte . Det som er nedrive , — byggjer eg opp ; eg reiser det på nytt ,
44015017	så alle andre menneske — kan søkja Herren , alle folkeslag som mitt namn — er nemnt over . Så seier Herren som gjer dette ,
44015018	det som er kjent — frå æve av .
44015019	Difor meiner eg at vi ikkje skal laga vanskar for dei heidningane som vender om til Gud .
44015020	Men vi skal skriva til dei at dei skal halda seg frå det som er sulka med avgudsdyrking , frå hor , frå kjøt av dyr som er strøypte , og frå blod .
44015021	For Moses har frå gamal tid i alle byar hatt dei som forkynner han ; kvar sabbat vert han opplesen i synagogene . »
44015022	Då vedtok apostlane og dei eldste , saman med heile kyrkjelyden , å velja ut nokre menn og senda dei til Antiokia i lag med Paulus og Barnabas . Dei valde Judas , som vart kalla Barsabbas , og Silas ; begge desse var vørde menn mellom brørne .
44015023	Med dei sende dei dette brevet : Apostlane og dei eldste , brørne dykkar , helsar brørne av heidningætt i Antiokia , Syria og Kilikia .
44015024	Vi har fått høyra at nokre som kom frå oss , har gjort dykk rådville med orda sine og gjort dykk urolege . Frå oss har dei inga fullmakt .
44015025	Difor har vi samrøystes vedteke å velja nokre menn og senda dei til dykk saman med våre kjære brør Barnabas og Paulus ,
44015026	menn som har våga livet for vår Herre Jesu Kristi namn .
44015027	Så sender vi Judas og Silas ; dei skal munnleg bera fram det som står i brevet .
44015028	Den Heilage Ande og vi har vedteke at det ikkje skal leggjast på dykk andre bører enn det som er naudsynt :
44015029	at de held dykk frå offerkjøtet åt heidningane , frå blod , frå kjøt av dyr som er strøypte , og frå hor . Tek de dykk i vare for slikt , kjem det til å gå dykk godt . Lev vel !
44015030	Så sende dei mennene av stad , og dei kom til Antiokia . Der kalla dei saman kyrkjelyden og gav dei brevet .
44015031	Dei las det og vart glade for den trøysta det gav .
44015032	Judas og Silas , som sjølve var profetar , tala ofte til brørne , sette mot i dei og styrkte dei .
44015033	Då dei hadde vore der ei tid , lét brørne dei fara heim att og ynskte dei lukke på ferda .
44015034	Men Silas rådde seg til å vera att .
44015035	Men Paulus og Barnabas gav seg til i Antiokia og lærte og forkynte Herrens ord saman med mange andre . Paulus på andre misjonsferda
44015036	Då det leid av ei tid , sa Paulus til Barnabas : « Lat oss fara attende og vitja brørne i alle dei byane der vi har forkynt Herrens ord , og sjå korleis det går dei . »
44015037	Barnabas ville ta Johannes med , han som dei kalla Markus .
44015038	Men Paulus meinte at dei ikkje skulle ta han med , han som hadde skilt lag med dei i Pamfylia og ikkje hadde fylgt dei i arbeidet deira .
44015039	Det vart ein kvass strid mellom dei , og dei skildest frå kvarandre . Barnabas tok Markus med seg og siglde til Kypros .
44015040	Men Paulus valde Silas til fylgjesvein , og då brørne hadde gjeve han over til Herrens nåde , drog han av stad .
44015041	Han la vegen gjennom Syria og Kilikia og styrkte kyrkjelydane der .
44016001	Så kom han til Derbe og Lystra . Der var det ein læresvein som heitte Timoteus . Han var son til ei truande jødisk kvinne , og faren var grekar .
44016002	Brørne i Lystra og Ikonium hadde berre godt å seia om han .
44016003	Han ville Paulus ha med seg på ferda , og han tok og omskar han av omsyn til jødane som budde i dei bygdene ; for alle visste at far hans var grekar .
44016004	Sidan drog dei frå by til by , og dei føresegnene som apostlane og dei eldste i Jerusalem hadde vedteke , lét dei brørne få , med påbod om å retta seg etter dei .
44016005	Så vart no kyrkjelydane styrkte i trua og auka i tal dag for dag .
44016006	Sidan fór dei gjennom Frygia og Galatia ; for Den Heilage Ande hindra dei i å tala Ordet i Asia .
44016007	Då dei var komne bort imot Mysia , freista dei å fara til Bitynia ; men Jesu Ande gav dei ikkje lov .
44016008	Så drog dei gjennom Mysia og kom ned til Troas .
44016009	Om natta hadde Paulus eit syn . Han såg ein makedonar som stod og kalla på han og bad : « Kom over til Makedonia og hjelp oss ! »
44016010	Då han hadde hatt dette synet , freista vi straks å fara til Makedonia ; for vi skjøna at Gud hadde kalla oss til å forkynna evangeliet der .
44016011	Så la vi ut frå Troas og siglde beint til Samotrake , og dagen etter kom vi til Neapolis .
44016012	Derifrå fór vi til Filippi , som er romersk koloni og ein viktig by i provinsen Makedonia . Vi vart verande ei tid der i byen .
44016013	På sabbatsdagen gjekk vi utanfor byporten , ned til ei elv der dei var vane å samlast til bøn . Og vi sette oss og tala til dei kvinnene som var komne saman .
44016014	Der var det ei kone frå Tyatira som heitte Lydia og handla med purpurty , ei av dei som trudde på Israels Gud . Ho høyrde på oss , og Herren opna hjarta hennar , så ho tok til seg det Paulus sa .
44016015	Då så ho og heile huslyden hennar var døypte , bad ho oss til seg og sa : « Så sant de held meg for ei kvinne som trur på Herren , så kom heim i huset mitt og gjev dykk til der ! » Og ho nøydde oss til det .
44016016	Ein dag vi var på veg til bønestaden , møtte vi ei tenestjente som hadde ei spådomsånd i seg og tente mange pengar til husbondsfolket sitt med å spå .
44016017	Ho fylgde etter Paulus og oss andre og ropa : « Desse mennene er tenarar for Den Høgste Gud , og dei lærer dykk vegen til frelse . »
44016018	Dette gjorde ho dag etter dag . Då vart Paulus harm ; han snudde seg og sa til ånda : « Eg byd deg i Jesu Kristi namn : Far ut or henne ! » Og ho fór ut med ein gong .
44016019	Men då husbondsfolket åt jenta skjøna at det ikkje var von om meir vinning , greip dei Paulus og Silas og drog dei med seg til byretten , som heldt til på torget .
44016020	Dei førte dei fram for embetsmennene i byen og sa : « Desse mennene valdar stor uro i byen vår . Dei er jødar
44016021	og lærer oss skikkar som vi ikkje har lov til å godkjenna eller fylgja , vi som er romerske borgarar . »
44016022	Folkehopen òg yppa seg mot dei . Då lét embetsmennene folka sine riva kleda av dei og baud at dei skulle piska dei .
44016023	Dei gav dei mange slag og sette dei i fengsel , og fangevaktaren fekk påbod om å vakta dei vel .
44016024	Då han hadde fått dette påbodet , tok han dei inn i det inste fangeholet og sette føtene deira fast i blokka .
44016025	Midnattstider heldt Paulus og Silas bøn og song lovsongar til Gud , og fangane lydde på dei .
44016026	Brått kom det eit sterkt jordskjelv , så grunnvollen under fengslet riste . Med ein gong sprang alle dørene opp , og lekkjene losna av alle fangane .
44016027	Fangevaktaren fór opp or svevnen , og då han såg at fengselsdørene stod opne , drog han sverdet og ville drepa seg ; for han trudde fangane hadde rømt .
44016028	Men Paulus ropa med høg røyst : « Gjer deg ikkje noko vondt ! Vi er her alle . »
44016029	Då bad han om ljos og sprang inn og kasta seg skjelvande ned for Paulus og Silas .
44016030	Og han leidde dei ut og sa : « Kva skal eg gjera , herrar , så eg kan verta frelst ? »
44016031	Dei svara : « Tru på Herren Jesus , så skal du verta frelst , både du og huslyden din . »
44016032	Så tala dei Herrens ord til han og alle som var i huset hans .
44016033	Og i denne seine nattetimen tok han dei med seg og vaska såra deira . Straks etter vart han døypt med alle sine .
44016034	Sidan tok han dei med seg heim og gav dei mat , og han var hjarteglad fordi han og alt folket hans var komne til tru på Gud .
44016035	Då det vart dag , sende embetsmennene rettstenarane av stad med det bodet : « Slepp desse mennene fri ! »
44016036	Fangevaktaren fortalde det til Paulus og sa : « Embetsmennene i byen har sendt bod om at de skal sleppast fri . Kom no ut og far dykkar veg i fred ! »
44016037	Men Paulus sa til dei : « Endå vi er romerske borgarar , har dei utan lov og dom piska oss for augo på alle og kasta oss i fengsel . Og no vil dei jaga oss bort i løynd ! Nei , dei får koma sjølve og føra oss ut ! »
44016038	Rettstenarane bar dette svaret attende til embetsmennene , og då dei høyrde at dei var romerske borgarar , vart dei skræmde .
44016039	Dei kom og bad om orsaking og fylgde dei ut og bad dei fara bort frå byen .
44016040	Då dei var komne ut or fengslet , gjekk dei heim til Lydia . Der møtte dei brørne og sette mot i dei . Så drog dei av stad .
44017001	Dei la vegen om Amfipolis og Apollonia og kom til Tessalonika . Der hadde jødane ei synagoge ,
44017002	og Paulus gjekk dit , som han var van . Tre sabbatsdagar på rad tala han med dei ut frå skriftene .
44017003	Han forklara og la ut for dei at Messias laut lida og stå opp frå dei døde , og sa : « Det er Jesus , han som eg forkynner , som er Messias . »
44017004	Nokre av dei vart overtydde og gav seg i lag med Paulus og Silas . Det same gjorde ein stor flokk grekarar , av dei som trudde på Israels Gud , og ikkje få av dei fremste kvinnene .
44017005	Dette gjorde jødane arge i hugen , og dei fekk med seg nokre ringe karar av dei som gjekk og slong på torget , og laga eit opplaup som sette byen i røre . Dei storma mot huset til Jason og leita etter dei og ville føra dei ut til folkehopen .
44017006	Men då dei ikkje fann dei , drog dei Jason og nokre av brørne med seg til domarane og ropa : « No er dei komne hit òg , desse som har sett heile verda i opprør ,
44017007	og Jason har teke imot dei ! Dei gjer alle tvert imot påboda frå keisaren og seier at ein annan , ein som heiter Jesus , er konge . »
44017008	Då folkehopen og domarane høyrde det , vart dei skræmde ;
44017009	og Jason og dei andre fekk ikkje gå før dei hadde gjeve ein pengesum i trygd .
44017010	Så snart det vart natt , sende brørne Paulus og Silas av stad til Berøa . Då dei kom dit , gjekk dei bort i synagoga åt jødane .
44017011	Jødane der hadde eit gjævare huglag enn dei i Tessalonika ; dei tok imot Ordet med all godhug , og granska dagleg skriftene og såg etter om det hadde seg så .
44017012	Mange av dei kom då til tru , og ikkje få av dei gjævaste greske kvinnene og mennene .
44017013	Men då jødane i Tessalonika fekk høyra at Paulus forkynte Guds ord i Berøa òg , kom dei dit med og øste opp folk og laga bråk .
44017014	Då sende brørne Paulus av stad med ein gong ; han skulle fara ned til sjøen . Men Silas og Timoteus vart att i Berøa .
44017015	Dei som fylgde Paulus , var med han til Aten og fór så heim att med det bodet til Silas og Timoteus at dei skulle koma til han snarast råd .
44017016	Medan Paulus venta på dei i Aten , vart han harm i hugen då han såg at byen var overfylt med gudebilete .
44017017	I synagoga tala han med jødane og med dei som trudde på Gud , og på torget tala han kvar dag med dei han råka .
44017018	Nokre epikureiske og stoiske filosofar gav seg i ordskifte med han , og somme sa : « Kva kan han vel meina , denne pratmakaren ? » Andre sa : « Det er likt til at han forkynner framande gudar . » Det var fordi han forkynte evangeliet om Jesus og oppstoda .
44017019	Så tok dei Paulus med seg opp på Areopagos og sa : « Kan vi få vita kva slag ny lære det er du kjem med ?
44017020	Det er då underlege ting du lèt oss få høyra ; difor ville vi gjerne få vita korleis det kan ha seg med dette . »
44017021	For korkje atenarane sjølve eller utlendingane som budde der , gav seg tid til anna enn å fortelja og spørja nytt .
44017022	Då steig Paulus fram midt på Areopagos og sa : Atenske menn ! Eg ser at de på alle måtar er svært religiøse .
44017023	For då eg gjekk ikring og såg på heilagdomane dykkar , fann eg eit altar der det stod skrive : « For ein ukjend Gud » . Det som de tilbed utan å kjenna det , det er det eg forkynner dykk .
44017024	Gud som har skapt verda og alt som i henne er , han som er herre over himmel og jord , han bur ikkje i tempel som er bygde med hender ,
44017025	og lèt seg ikkje tena av menneskehender , som om han skulle trenga noko , han som gjev alle liv og ande og alle ting .
44017026	Han lét alle folkeslag , som er ætta frå eitt menneske , busetja seg over heile jorda , og han sette faste tider for dei og grenser mellom bustadene deira .
44017027	Det gjorde han for at dei skulle leita etter Gud , om det kunne lukkast for dei å kjenna seg fram til han og finna han , endå han ikkje er langt borte frå nokon av oss .
44017028	For i han er det vi lever og rører oss og er til , som òg nokre av dykkar eigne diktarar har sagt : « For vi er hans ætt . »
44017029	Er vi då Guds ætt , så må vi ikkje tru at guddomen liknar eit bilete av gull eller sølv eller stein , som menneskekunst eller mennesketanke har forma .
44017030	Til denne tid har Gud hatt tol med vankunna ; men no byd han at alle menneske , kvar dei så er , skal venda om .
44017031	For han har fastsett ein dag då han vil døma verda med rettferd , og til det har han etla ein mann . Det har han prova for alle med å reisa han opp frå dei døde .
44017032	Men då dei høyrde at døde menneske skulle stå opp att , var det somme som spotta ; men andre sa : « Vi vil gjerne høyra meir av deg om dette ein annan gong . »
44017033	Så gjekk Paulus frå dei .
44017034	Men det var nokre som heldt seg til han og kom til tru . Mellom dei var Dionysios , ein av Areopagos-domarane , og ei kvinne som heitte Damaris , og nokre andre .
44018001	Sidan tok Paulus ut frå Aten og fór til Korint .
44018002	Der råka han ein jøde som heitte Akvilas og var fødd i Pontos . Saman med Priskilla , kona si , var han nyleg komen frå Italia , av di keisar Claudius hadde gjeve påbod om at alle jødar skulle ha seg bort frå Roma . Paulus tok inn hjå dei ,
44018003	og sidan dei dreiv same handverket , vart han buande hjå dei , og dei arbeidde i lag . For dei var teltmakarar .
44018004	Men kvar sabbat tala han med folk i synagoga , og overtydde både jødar og grekarar .
44018005	Og då Silas og Timoteus kom ned frå Makedonia , vigde Paulus seg heilt til forkynninga og vitna for jødane at Jesus var Messias .
44018006	Men då dei sette seg imot og spotta , riste han støvet av kleda sine og sa til dei : « Blodet dykkar skal koma over dykkar eige hovud . Eg er utan skuld . Heretter går eg til heidningane . »
44018007	Dermed gjekk han derifrå og kom heim til Titius Justus , ein mann som trudde på Israels Gud . Huset hans låg vegg i vegg med synagoga .
44018008	Synagogeforstandaren Krispus kom til tru på Herren saman med heile huslyden sin , og mange andre korintarar som høyrde Paulus , trudde og vart døypte .
44018009	Ei natt sa Herren til Paulus i eit syn : « Ver ikkje redd ! Du skal ikkje teia , men tala !
44018010	Eg er med deg , og ingen skal leggja hand på deg eller gjera deg noko vondt ; for eg har mykje folk i denne byen . »
44018011	Så vart han buande der i eit år og seks månader og lærte dei Guds ord .
44018012	Medan Gallio var fylkeshovding i Akaia , slo jødane seg saman mot Paulus og drog han fram for domstolen .
44018013	« Denne mannen , » sa dei , « lokkar folk til å dyrka Gud på ein måte som er i strid med lova . »
44018014	Paulus ville nett ta ordet då Gallio sa til jødane : « Hadde det vore eit brotsverk eller eit skarvestykke det galdt , då hadde eg hatt grunn til å høyra med tolmod på dykk , jødar .
44018015	Men er det strid om ei lære og om namn og om dykkar eiga lov , så får de greia opp med det sjølve . Eg vil ikkje vera domar i slike saker . »
44018016	Dermed jaga han dei bort frå domstolen .
44018017	Då tok alle fatt i synagogeforstandaren Sostenes og banka han opp midt framfor domarsetet . Men Gallio brydde seg ikkje det minste om det .
44018018	Endå ei tid vart Paulus verande der . Så sa han farvel til brørne og siglde til Syria saman med Priskilla og Akvilas . Men fyrst klypte han håret i Kenkreæ ; for han hadde ein lovnad på seg .
44018019	Då dei kom til Efesos , skilde Paulus lag med dei andre ; han gjekk til synagoga og gav seg i samtale med jødane .
44018020	Dei bad han vera lenger , men det ville han ikkje .
44018021	Då han tok avskil , sa han til dei : « Eg kjem til dykk ein annan gong , om Gud vil . » Så la han ut frå Efesos .
44018022	Då han kom til Cæsarea , gjekk han opp og helsa på kyrkjelyden . Så fór han ned til Antiokia . Paulus på tredje misjonsferda
44018023	Der vart han verande ei tid , men tok så ut att . Han fór gjennom Galatia-landet og Frygia og styrkte alle læresveinane .
44018024	Ein jøde som heitte Apollos og var fødd i Aleksandria , kom no til Efesos . Han var ein dugande talar og vel kjend i skriftene .
44018025	Apollos hadde fått opplæring om Herrens veg , og brennande ihuga som han var , forkynte og lærte han rett og reint om Jesus , endå han berre kjende Johannes-dåpen .
44018026	Han tok til å tala fritt og ope i synagoga , og der fekk Priskilla og Akvilas høyra han . Dei tok seg av han og gav han grundigare kjennskap til Guds veg .
44018027	Sidan fekk han hug å fara over til Akaia , og brørne talde han til det ; dei skreiv til læresveinane der at dei måtte ta vel imot han . Då han kom dit , vart han til stor hjelp for dei som ved Guds nåde hadde kome til tru .
44018028	For med stor kraft sette han jødane til veggs når han i ope ordskifte prova ut frå skriftene at Jesus var Messias .
44019001	Medan Apollos var i Korint , drog Paulus gjennom innlandet og kom til Efesos . Der møtte han nokre læresveinar
44019002	og spurde dei : « Fekk de Den Heilage Ande då de kom til tru ? » « Nei , » svara dei , « vi har ikkje eingong høyrt at det er nokon Heilag Ande . »
44019003	« Kva dåp vart de då døypte med ? » spurde han . « Med Johannes-dåpen , » svara dei .
44019004	Då sa Paulus : « Dåpen åt Johannes var ein omvendingsdåp , og medan han døypte , sa han til folket at dei skulle tru på den som kom etter han , og det er Jesus . »
44019005	Då dei høyrde det , lét dei seg døypa til namnet åt Herren Jesus .
44019006	Og då Paulus la hendene på dei , kom Den Heilage Ande over dei , og dei tala i tunger , og dei tala profetisk .
44019007	Det var om lag tolv menn i alt .
44019008	Sidan gjekk han til synagoga , og der tala han med stort frimod i tre månader ; han samtala med folk og overtydde dei om Guds rike .
44019009	Men det var nokre som gjorde seg harde og ikkje ville tru ; dei lasta « vegen » medan alle høyrde på . Då braut Paulus med dei og fekk læresveinane til å halda seg borte frå dei , og sidan hadde han kvar dag samtalar i Tyrannus-skulen .
44019010	Dette heldt han fram med i to år , så alle som budde i Asia , både jødar og grekarar , fekk høyra Herrens ord .
44019011	Gud gav Paulus kraft til å gjera uvanlege under .
44019012	Det hende jamvel at folk tok lommeplagg og arbeidsklede som han hadde hatt på seg , og la på dei sjuke . Då sleppte sjukdomen taket , og dei vonde åndene fór ut .
44019013	Nokre jødar som fór ikring og dreiv med åndemaning , freista òg å nemna namnet åt Herren Jesus over dei som hadde vonde ånder i seg , og sa : « Eg manar dykk ved den Jesus som Paulus forkynner . »
44019014	Den jødiske øvstepresten Skevas hadde sju søner som dreiv på med dette .
44019015	Men den vonde ånda svara dei : « Jesus kjenner eg , og Paulus veit eg om . Men kven er de ? »
44019016	Og mannen som den vonde ånda var i , flaug på dei , vann over dei alle og skamfór dei , så dei nakne og såra laut røma or huset .
44019017	Dette vart kjent for alle som budde i Efesos , både jødar og grekarar ; det kom otte på dei alle , og Herren Jesu namn vart høglova .
44019018	Mange av dei truande kom og skrifta og fortalde kva dei hadde gjort .
44019019	Og mange av dei som hadde fare med svartekunster , kom med bøkene sine og brende dei medan alle såg på . Dei rekna ut kva bøkene var verde , og kom til at det var 50000 sølvpengar .
44019020	Såleis hadde Herrens ord sterk framgang og fekk stor makt .
44019021	Då alt dette var fullført , sette Paulus seg føre å fara gjennom Makedonia og Akaia og heilt til Jerusalem . Og han sa : « Når eg har vore der , må eg vitja Roma òg . »
44019022	Så sende han to av hjelpesmennene sine , Timoteus og Erastus , til Makedonia ; sjølv drygde han endå ei tid i Asia .
44019023	På den tid vart det eit stort oppstyr om Herrens veg .
44019024	Ein sølvsmed som heitte Demetrius , laga Artemis-tempel av sølv og hjelpte handverkarane til god inntekt .
44019025	Ein dag kalla han saman både dei og arbeidarane som dreiv med dette , og sa : « Godt folk ! De veit at velstanden vår kjem frå dette arbeidet .
44019026	Men no kan de både sjå og høyra korleis denne Paulus overtel menneske i store mengder og fører dei vilt , ikkje berre her i Efesos , men i mest heile Asia . Han seier at gudar som er laga av menneskehender , ikkje er gudar .
44019027	Det er ikkje berre fare for at yrket vårt får ringt ord på seg , men verre er det at templet til Artemis , den store gudinna vår , kan verta rekna for inkje , og at ho som heile Asia , ja , heile verda dyrkar , kan koma til å missa sitt velde . »
44019028	Då dei høyrde det , vart dei rasande og ropa : « Stor er Artemis , efesargudinna ! »
44019029	Uroa breidde seg over heile byen , og alle som ein storma av stad til teatret og drog med seg Gaius og Aristark , to makedonarar som hadde fylgt Paulus på ferda .
44019030	Paulus ville gå inn i folkehopen , men læresveinane hindra han .
44019031	Nokre av rådsherrane for Asia-provinsen , som var venene hans , sende bod til han at han ikkje måtte våga seg inn i teatret .
44019032	Dei ropa og skreik i munnen på kvarandre , for heile folkehopen var i ei røre , og dei fleste visste ikkje eingong kva dei hadde kome saman for .
44019033	Då skuva jødane fram ein mann som heitte Aleksander , og nokre i flokken sette han inn i saka . Aleksander gjorde teikn med handa og ville halda ein forsvarstale til folket .
44019034	Men då dei skjøna at han var jøde , skreik dei alle i kor i to samfulle timar : « Stor er Artemis , efesargudinna ! »
44019035	Til sist greidde byskrivaren å roa folkehopen og sa : « Efesarar , finst det noko menneske som ikkje veit at efesarbyen er sett til å ta vare på templet åt den store Artemis og biletet hennar , det som har falle ned frå himmelen ?
44019036	Dette kan ingen nekta , og difor bør de no vera rolege og ikkje fara for brått fram .
44019037	No har de ført hit desse mennene som korkje er tempelranarar eller har spotta gudinna vår .
44019038	Vil Demetrius og handverkarane hans reisa sak mot nokon , så har vi dei vanlege rettsmøta , og vi har våre fylkeshovdingar ; partane kan stemna kvarandre for retten .
44019039	Og har de noko anna å krevja , skal det verta avgjort på det lovlege folketinget .
44019040	Etter det som har hendt i dag , kan vi lett verta klaga for opprør . Og vi har ingen ting å visa til når vi vert kravde til rekneskap for dette oppstyret . » Med så sagt fekk han folkehopen til å skiljast .
44019041	
44020001	Då ståket hadde stilna , sende Paulus bod etter læresveinane og sette mot i dei . Så bad han farvel og tok ut ; no ville han fara til Makedonia .
44020002	På ferda gjennom desse bygdene tala han mykje som var til trøyst og kveik for dei truande . Han kom så til Hellas ,
44020003	og der vart han verande i tre månader . Då han skulle fara derifrå og til Syria , fekk jødane til ei samansverjing mot han ; difor sette han seg føre å venda attende gjennom Makedonia .
44020004	Saman med han på ferda var Sopatros frå Berøa , son til Pyrrus , Aristark og Sekundus frå Tessalonika , Gaius frå Derbe og Timoteus , og frå Asia Tykikus og Trofimus .
44020005	Desse fór føre og venta på oss i Troas .
44020006	Vi andre siglde ut frå Filippi straks etter usyrdebrødshelga , og fem dagar etter møtte vi dei i Troas . Der drygde vi ei veke .
44020007	Fyrste dagen i veka var vi samla og skulle bryta brødet . Paulus tala til dei , og han heldt på heilt til midnatt , sidan han skulle reisa dagen etter .
44020008	Det var mange lamper i den salen der vi var samla .
44020009	Ein ung gut som heitte Eutykus , sat i vindauga . Då Paulus tala så lenge , fall han i djup svevn , og i svevnen datt han ut gjennom vindauga frå tredje høgda . Han var livlaus då dei tok han opp .
44020010	Men Paulus gjekk ned , la seg over han og slo armane kring han og sa : « Ver ikkje redde ! Det er liv i han . »
44020011	Så gjekk han opp att , braut brødet og åt , og tala endå lenge , heilt til det ljosna . Då tok han ut .
44020012	Guten leidde dei heim levande , og var storleg trøysta .
44020013	Imedan hadde vi gått om bord i skipet og siglde til Assos . Der skulle vi ta Paulus med , som han hadde sagt frå om ; for dit ville han gå til fots .
44020014	Då han møtte oss i Assos , tok vi han om bord og fór så til Mitylene .
44020015	Dagen etter siglde vi derifrå og kom på høgd med Kios . Andre dagen heldt vi fram til Samos , og dagen deretter nådde vi Milet .
44020016	For Paulus hadde sett seg føre å sigla utanom Efesos , så han ikkje skulle verta heft i Asia . Han skunda på for å nå fram til Jerusalem til pinsedagen , om det var råd .
44020017	Frå Milet sende han bod til Efesos og kalla til seg dei eldste i kyrkjelyden .
44020018	Og då dei kom , tala han til dei : De veit korleis eg har levt all den tid eg har vore saman med dykk , frå den fyrste dagen eg sette foten i Asia .
44020019	Eg har tent Herren audmjukt og med tårer i alle dei prøvingar som jødane har ført over meg med dei vonde planane sine .
44020020	De veit at eg ikkje har halde att noko av det som kunne gagna dykk ; men eg har forkynt dykk det og lært dykk det både ute blant folket og i heimane .
44020021	Eg har vitna både for jødar og grekarar om omvendinga til Gud og trua på vår Herre Jesus Kristus .
44020022	Og no fer eg til Jerusalem , bunden av Anden . Kva som skal møta meg der , veit eg ikkje .
44020023	Men Den Heilage Ande vitnar for meg i by etter by at det ventar meg lekkjer og vanskar .
44020024	Men ikkje det grann vørder eg livet mitt , berre eg kan fullføra laupet og den tenesta eg fekk av Herren Jesus : å vitna om evangeliet om Guds nåde .
44020025	Og no veit eg at de aldri meir skal sjå meg , alle de som eg har vore saman med og forkynt riket for .
44020026	Difor vitnar eg for dykk i dag at eg er utan skuld om nokon taper livet sitt ;
44020027	for ikkje på nokon måte har eg forsømt å forkynna heile Guds råd og vilje .
44020028	Ta vare på dykk sjølve og på heile den hjord som Den Heilage Ande har sett dykk til å vera tilsynsmenn for ! Ver hyrdingar for Guds kyrkjelyd , som han vann med sitt eige blod !
44020029	For eg veit at når eg er borte , vil det koma inn iblant dykk grådige ulvar , som ikkje sparer flokken .
44020030	Og mellom dykk sjølve skal det stå fram menn som fer med rang lære og vil lokka læresveinane med seg .
44020031	Så vak då , og kom i hug at eg i tre år , natt og dag , alt i eitt med tårer i augo talde for kvar einaste ein .
44020032	Og no gjev eg dykk over til Gud og hans nådeord , som kan oppbyggja dykk og gje dykk arv saman med alle dei som er helga .
44020033	Eg har aldri trått etter sølv eller gull eller klede frå noko menneske .
44020034	De veit sjølve at eg med desse hendene mine har sytt for det vi trong , både eg og dei som var med meg .
44020035	Alltid har eg vist dykk at såleis må vi arbeida , så vi kan ta oss av dei veike . Lat oss minnast Herren Jesu ord : Det er sælare å gje enn å få .
44020036	Då han hadde sagt dette , bøygde han kne saman med dei alle og bad .
44020037	Då brast dei alle i gråt , og dei tok Paulus om halsen og kyste han .
44020038	Det som gjorde dei mest sorg , var det han hadde sagt , at dei aldri meir skulle sjå han att . Så fylgde dei han til skipet .
44021001	Då vi hadde rive oss laus frå dei , la vi frå land og siglde beint til Kos , dagen etter til Rhodos og derifrå til Patara .
44021002	Der fann vi eit skip som skulle over til Fønikia . Vi gjekk om bord og la ut att .
44021003	Då vi fekk Kypros i syne , heldt vi til høgre for øya og siglde mot Syria . I Tyrus la vi til lands ; for der skulle skipet lossa .
44021004	Vi leita opp læresveinane og vart verande der i sju dagar . Drivne av Anden sa dei til Paulus at han ikkje måtte fara opp til Jerusalem .
44021005	Då vi hadde vore der dei dagane til endes , heldt vi fram på ferda . Alle fylgde oss ut or byen , med koner og born . På stranda bøygde vi kne og bad .
44021006	Sidan sa vi farvel til kvarandre ; vi gjekk om bord i skipet , og dei vende heim att til seg .
44021007	Så fór vi frå Tyrus til Ptolemais og hadde då enda sjøferda . Vi helsa på brørne der og var ein dag hjå dei .
44021008	Dagen etter drog vi derifrå og kom til Cæsarea . Der tok vi inn hjå evangelisten Filip , ein av dei sju , og vart buande hjå han .
44021009	Han hadde fire ugifte døtrer som hadde profetgåve .
44021010	Som vi no drygde der nokre dagar , kom det ein profet som heitte Agabus , ned frå Judea .
44021011	Han kom til oss , tok beltet åt Paulus , batt hendene og føtene sine med det og sa : « Så seier Den Heilage Ande : Slik skal jødane i Jerusalem binda den mannen som eig dette beltet , og gje han i hendene på heidningane . »
44021012	Då vi høyrde det , bad vi Paulus , både vi og dei som budde der , at han ikkje måtte fara opp til Jerusalem .
44021013	Men Paulus svara : « Kvifor græt de og gjer meg tung om hjarta ? Eg er budd , ikkje berre til å la meg binda , men òg til å døy i Jerusalem for namnet åt Herren Jesus . »
44021014	Og sidan han ikkje lét seg overtelja , slo vi oss til ro og sa : « Herrens vilje råde ! »
44021015	Då desse dagane var lidne , gjorde vi oss ferdige og drog opp til Jerusalem .
44021016	Nokre av læresveinane i Cæsarea slo lag med oss og fylgde oss til Mnason frå Kypros , ein av dei aller fyrste læresveinane ; hjå han skulle vi bu .
44021017	Då vi kom til Jerusalem , tok brørne imot oss med glede .
44021018	Dagen etter gjekk Paulus saman med oss til Jakob , og dit kom alle dei eldste .
44021019	Han helsa på dei og fortalde nøye om det Gud hadde bruka han til å gjera mellom heidningane .
44021020	Då dei høyrde det , lova dei Gud . Men så sa dei til han : « Du veit , bror , at mange tusen jødar er komne til tru , og alle held dei strengt på lova .
44021021	Men no har dei høyrt om deg at du lærer alle jødar som bur mellom heidningane , å venda seg frå Moses , og seier at dei ikkje skal omskjera borna sine og ikkje leva etter dei gamle skikkane .
44021022	Kva skal vi gjera ? Alle kjem til å få høyra at du er komen .
44021023	Gjer no det vi seier deg . Her er fire menn som har bunde seg med ein lovnad .
44021024	Ta dei med deg , og lat deg reinsa saman med dei . Og ber du kostnaden for dette , så dei kan klyppa håret sitt . Då skjønar alle at det ikkje er noko i det dei har høyrt om deg , men at du òg lever så at du held lova .
44021025	Når det gjeld dei heidningkristne , har vi skrive til dei og sagt at dei skal halda seg frå offerkjøtet åt heidningane , frå blod , frå kjøt av strøypte dyr og frå hor . »
44021026	Dagen etter tok Paulus mennene med seg og lét seg reinsa saman med dei . Sidan gjekk han opp i templet og sa frå når reinsingsdagane var ute og offeret for kvar av dei skulle berast fram .
44021027	Då det leid mot slutten av dei sju dagane , fekk nokre jødar frå Asia sjå han på tempelplassen . Dei øste opp heile folkehopen , la hand på han
44021028	og skreik : « Israelittar , kom og hjelp ! Her er den mannen som lærer alle , kvar han kjem , slikt som er imot folket og lova og denne staden . No har han jamvel teke grekarar med seg inn i templet og vanhelga denne heilage staden . »
44021029	For dei hadde alt sett Trofimus frå Efesos saman med han i byen , og så trudde dei at Paulus hadde teke han med seg til templet .
44021030	Uroa breidde seg over heile byen , og folk stima saman . Dei tok Paulus og drog han ut frå tempelplassen , og med det same vart portane stengde .
44021031	Dei heldt mest på å slå han i hel då kommandanten for garnisonen fekk melding om at heile Jerusalem var i ei røre .
44021032	Han tok straks med seg soldatar og offiserar og sprang ned til dei . Då dei såg kommandanten og soldatane , heldt dei opp med å slå Paulus .
44021033	Kommandanten gjekk bortåt ; han lét mennene sine gripa Paulus , og baud at han skulle bindast med to lekkjer . Så spurde han kven han var , og kva han hadde gjort .
44021034	Men i folkehopen ropa somme eitt og somme noko anna , og då det var slikt ståk at han ikkje kunne få skikkeleg greie på noko som helst , baud han at Paulus skulle førast inn i borga .
44021035	Men då dei kom til troppa , trengde hopen så hardt på at soldatane laut bera han ;
44021036	for heile folkemengda fylgde etter og skreik : « Drep han ! »
44021037	Då dei skulle til å gå inn i borga , sa Paulus til kommandanten : « Får eg lov til å tala eit ord med deg ? » Han svara : « Kan du gresk ?
44021038	Så er du då ikkje den egyptaren som for ei tid sidan gjorde opprør og førte dei fire tusen knivstikkarane ut i øydemarka ? »
44021039	« Eg er ein jøde , » sa Paulus , « og høyrer heime i Tarsus , denne velkjende byen i Kilikia . Eg bed deg : Lat meg få tala til folket ! »
44021040	Det fekk han lov til , og Paulus steig fram på troppa og gav teikn med handa til folket . Då det vart heilt stilt , tala han til dei på hebraisk :
44022001	« Brør og fedrar ! Høyr på meg når eg no ber fram forsvaret mitt for dykk ! »
44022002	Då dei høyrde at han tala til dei på hebraisk , vart det endå stillare .
44022003	Eg er ein jøde , sa han , fødd i Tarsus i Kilikia , men oppvaksen her i byen . Ved Gamaliels føter har eg sete og fått grundig opplæring i fedrelova , og eg var like ihuga for Gud som de alle er det i dag .
44022004	Eg har bunde både menn og kvinner og fått dei kasta i fengsel , ja , til døden har eg forfylgt dei som heldt seg til denne læra .
44022005	Det kan øvstepresten og heile Rådet stadfesta . Dei gav meg jamvel brev med til brørne i Damaskus , og eg drog dit for å føra dei som var der , i lekkjer til Jerusalem og få dei straffa .
44022006	Men då eg var på vegen og alt var komen bort imot Damaskus , hende det brått ved middagstid at eit sterkt ljos frå himmelen stråla ikring meg .
44022007	Eg stupte til jorda , og høyrde ei røyst som sa : « Saul , Saul , kvifor forfylgjer du meg ? »
44022008	« Kven er du , Herre ? » spurde eg . Han sa til meg : « Eg er Jesus frå Nasaret , han som du forfylgjer . »
44022009	Dei som var med meg , såg ljoset , men høyrde ikkje målet av han som tala til meg .
44022010	« Kva skal eg gjera , Herre ? » spurde eg . Og Herren svara : « Reis deg opp og gå inn i Damaskus ! Der skal dei seia deg alt det du er etla til å gjera . »
44022011	Eg kunne ikkje sjå , så sterk hadde glansen av ljoset vore . Men dei som var med meg , tok meg i handa og leidde meg , og såleis kom eg til Damaskus .
44022012	Der var det ein from mann , Ananias , som heldt seg etter lova og hadde godt ord på seg hjå alle jødane som budde der .
44022013	Han kom til meg og stod framfor meg og sa : « Saul , bror , du skal få att synet ! » Og i same stunda fekk eg att synet og kunne sjå han .
44022014	Då sa Ananias : « Han som er Gud åt fedrane våre , har valt deg ut til å kjenna hans vilje og sjå Den Rettferdige og høyra røysta frå hans munn .
44022015	For du skal vera hans vitne for alle menneske om det du har sett og høyrt .
44022016	Og no , kvifor dryer du ? Kom og lat deg døypa og få syndene dine vaska av , medan du kallar på hans namn ! »
44022017	Sidan , då eg var komen attende til Jerusalem og bad i templet , kom det ei bortrykking på meg .
44022018	Eg såg han , og han sa til meg : « Skunda deg ! Far bort frå Jerusalem så snøgt du kan ! For dei kjem ikkje til å ta imot vitnemålet ditt om meg . »
44022019	« Herre , » svara eg , « dei veit sjølve at eg fekk kasta dei som trudde på deg , i fengsel og lét dei verta piska kring i synagogene .
44022020	Og då blodet til Stefanus , vitnet ditt , rann , stod eg òg der . Eg var samd med dei som drap han , og tok vare på kleda deira . »
44022021	Då sa Herren til meg : « Ta i veg ! Eg vil senda deg til heidningfolk langt borte . »
44022022	Så lenge lydde dei på han . Men då dei høyrde dette ordet , sette dei i og ropa : « Bort med han ! Ein slik mann skulle ikkje få leva på jorda ! »
44022023	Og dei skreik og veifta med kappene sine og kasta støv opp i veret .
44022024	Då lét kommandanten Paulus førast inn i borga . Han skulle få svepeslag og verta forhøyrd , sa han , så han kunne få vita kvifor dei hadde ropa slik imot han .
44022025	Men då dei hadde bunde Paulus og skulle til å piska han , sa han til offiseren som stod der : « Har de lov til å piska ein romersk borgar , og det utan dom ? »
44022026	Då offiseren høyrde det , gjekk han til kommandanten og sa frå : « Kva er det du tenkjer på ? Denne mannen er då romersk borgar . »
44022027	Kommandanten gjekk ut til Paulus og sa : « Sei meg , er du romersk borgar ? » « Ja , » svara han .
44022028	« Eg har kjøpt denne borgarretten for ein stor pengesum , » sa kommandanten . « Eg er fødd til han , » svara Paulus .
44022029	Dei som skulle forhøyra han , gjekk då frå han med ein gong . Og kommandanten vart redd då han skjøna at han hadde bunde ein romersk borgar .
44022030	Dagen etter ville kommandanten ha full greie på kva det var jødane klaga han for . Difor løyste han Paulus or lekkjene , og baud at overprestane og heile Rådet skulle koma saman . Så henta han Paulus og førte han fram for dei .
44023001	Paulus feste augo på Rådet og sa : « Brør , eg har til denne dag levt med godt samvit for Gud . »
44023002	« Slå han på munnen ! » sa Ananias , øvstepresten , til dei som stod attmed .
44023003	Då sa Paulus til han : « Gud skal slå deg , din kalka vegg ! Her sit du og skal døma meg etter lova , og så byd du tvert imot lova at dei skal slå meg ! »
44023004	« Skjeller du ut Guds øvsteprest ? » sa dei som stod der .
44023005	« Eg visste ikkje , brør , at han er øvsteprest , » svara Paulus . « For det står skrive : Ein hovding i folket ditt skal du ikkje skjella ut . »
44023006	Som no Paulus visste at somme av dei som sat i Rådet , var saddukearar og somme farisearar , ropa han ut : « Brør , eg er farisear og av farisearætt . Og eg vert klaga fordi eg har den vona at dei døde skal stå opp . »
44023007	Ikkje før hadde han sagt det , så vart det strid mellom farisearar og saddukearar , og flokken kløyvde seg .
44023008	For saddukearane seier at det ikkje er noka oppstode , og at det ikkje finst englar og ånder , men farisearane lærer alt det .
44023009	No vart det mykje skrik , og nokre av dei skriftlærde frå farisearflokken reiste seg og la sterkt imot : « Vi finn ikkje noko gale hjå denne mannen . Tenk om det var ei ånd eller ein engel som tala til han ? »
44023010	Striden vart så hard at kommandanten ottast dei kunne slita Paulus sund . Difor baud han soldatane gå ned og riva han ut or hendene deira og føra han inn i borga .
44023011	Natta etter stod Herren framfor han og sa : « Ver frimodig ! Som du har vitna om meg i Jerusalem , skal du vitna i Roma òg . »
44023012	Då det vart dag , slo jødane seg saman , og svor på at dei korkje skulle eta eller drikka før dei hadde drepe Paulus .
44023013	Meir enn førti mann var med i denne samansverjinga .
44023014	Dei gjekk til overprestane og dei eldste og sa : « Vi har svore på at vi ikkje skal smaka mat før vi har drepe Paulus .
44023015	Send no de i lag med Rådet ei fråsegn til kommandanten og bed han senda han til dykk . Lat som om de vil granska saka hans nøgnare . Så står vi ferdige til å rydja han or vegen før han kjem fram . »
44023016	Men systerson til Paulus fekk høyra om denne løynde planen , og han gjekk opp i borga og fortalde det til Paulus .
44023017	Då sende Paulus bod etter ein av offiserane og sa : « Før denne unge guten til kommandanten ! Han har ei melding til han . »
44023018	Offiseren tok han med seg til kommandanten og sa : « Paulus som sit fanga her , kalla på meg og bad meg føra denne unge guten til deg . Han har ei melding til deg . »
44023019	Kommandanten tok guten i handa , leidde han til sides og spurde : « Kva er det du har å fortelja meg ? »
44023020	Han svara : « Jødane har avtala at dei i morgon skal be deg føra Paulus ned til Rådet . Dei skal lata som om dei vil granska saka hans nøgnare .
44023021	Men du må ikkje la deg overtelja ! For meir enn førti av dei ligg og lurer på han . Dei har svore på at dei korkje skal eta eller drikka før dei har drepe han . No held dei seg budde og ventar berre på at du skal lova det . »
44023022	Kommandanten lét guten gå , men baud han strengt : « Lat ikkje nokon få vita at du har fortalt meg dette . »
44023023	Så kalla han til seg to av offiserane og sa : « Ta 200 soldatar , 70 hestfolk og 200 lettvæpna menn , og lat dei halda seg ferdige til å fara til Cæsarea etter den tredje timen i natt !
44023024	Og syt for ridedyr , så dei kan få Paulus trygt fram til landshovdingen Feliks ! »
44023025	Så skreiv han dette brevet :
44023026	Claudius Lysias helsar den høgvørde landshovdingen Feliks .
44023027	Denne mannen hadde jødane gripe og heldt på å gjera ende på han ; men då eg fekk vita at han var romersk borgar , kom eg med soldatane og berga han .
44023028	Som eg no gjerne ville få greie på kva det var dei klaga han for , førte eg han fram for Rådet deira .
44023029	Eg fann då ut at klagemålet mot han galdt nokre spørsmål i lova deira , og at han ikkje var skulda for noko som han kunne dømast frå livet eller setjast i fengsel for .
44023030	Men sidan eg har fått melding om at dei har planlagt eit åtak på mannen , sender eg han til deg . Og eg har sagt frå til klagarane at dei får venda seg til deg i denne saka .
44023031	Soldatane gjorde som dei var føresagde : Dei tok Paulus med seg til Antipatris om natta .
44023032	Dagen etter vende dei attende til borga og lét hestfolket fara lenger med han .
44023033	Så snart dei kom til Cæsarea , lét dei landshovdingen få brevet og førte Paulus fram for han .
44023034	Han las brevet og spurde kva provins han var ifrå . Og då han fekk vita at det var Kilikia ,
44023035	sa han : « Eg skal forhøyra deg når klagarane dine kjem . » Så baud han at Paulus skulle haldast i varetekt i slottsborga til Herodes .
44024001	Fem dagar etter kom øvstepresten Ananias dit saman med nokre av dei eldste og ein sakførar som heitte Tertullus . Dei skulle leggja klagemålet mot Paulus fram for landshovdingen .
44024002	Paulus vart henta , og Tertullus tok til med klagemålet : « Høgvørde Feliks ! Vi har deg å takka for at det rår ro og fred alle stader , og ditt kloke styre har gjort at dette folket har fått betre kår .
44024003	I djup takksemd ser og skjønar vi dette , alltid og alle stader .
44024004	Men eg skal ikkje hefta deg lenge . Difor bed eg om at du , velviljug som du er , vil høyra på oss ei lita stund .
44024005	Det har synt seg at denne mannen er ein rein pest . Han skaper uro mellom alle jødar i heile verda og er førar for nasarear-sekta .
44024006	Han har jamvel freista å vanhelga templet , og det var der vi greip han . Vi ville døma han etter lova vår ,
44024007	men då kom kommandanten Lysias til , tok han med vald og makt ut or hendene våre og førte han bort ;
44024008	og til dei som klaga på han , sa han at dei skulle gå til deg . No kan du sjølv forhøyra han om alt dette , så får du nok greie på kva det er vi klagar han for . »
44024009	Jødane stødde han og sa at såleis var det .
44024010	Då gav landshovdingen eit teikn til Paulus , som tok ordet og sa : Eg veit at du har vore domar for dette folket i mange år . Difor er det med frimod eg forsvarar meg .
44024011	Du kan lett få stadfest at det ikkje er meir enn tolv dagar sidan eg reiste opp til Jerusalem og ville tilbe der .
44024012	Og ingen har sett meg ordskiftast med nokon eller eggja opp folk , korkje i templet eller i synagogene eller nokon annan stad i byen .
44024013	Heller ikkje kan dei prova for deg det dei no klagar meg for .
44024014	Men det vedgår eg : Eg dyrkar den same Gud som fedrane , og det gjer eg med å fylgja den vegen som dei kallar ei sektlære . For eg trur alt det som er skrive i lova og profetane .
44024015	Og eg har den same von til Gud som desse : At rettferdige og urettferdige ein gong skal stå opp or gravene .
44024016	Difor legg eg òg vinn på alltid å ha eit reint samvit for Gud og menneske .
44024017	Etter nokre år kom eg og skulle bera fram ei gåve til hjelp for folket mitt og ofra .
44024018	Då var det dei fann meg i templet , der eg hadde late meg reinsa ; eg samla ikkje folk om meg eller gjorde noko oppstyr .
44024019	Nokre jødar frå Asia såg meg , og dei burde ha møtt fram for deg og kome med klagemål , om dei hadde hatt noko .
44024020	Eller lat dei som står her , sjølve seia kva dei fann meg skuldig i då eg stod for Rådet .
44024021	Det kan vel ikkje berre vera for det eine ordet som eg ropa ut då eg stod framfor dei : « Eg trur at dei døde skal stå opp , difor står eg for retten her i dag . »
44024022	Feliks visste vel korleis det hadde seg med « vegen » . Difor sette han ut saka og sa : « Når kommandanten Lysias kjem , skal eg ta saka opp til doms . »
44024023	Så gav han offiseren påbod om at Paulus skulle haldast i mild varetekt , og at ingen av hans eigne måtte hindrast i å vera han til hjelp .
44024024	Nokre dagar seinare kom Feliks i lag med Drusilla , kona si , som var ei jødisk kvinne . Han sende bod etter Paulus , og høyrde på medan han tala om trua på Jesus Kristus .
44024025	Men då han tala om rettferd og fråhald og om domen som skal koma , vart Feliks skræmd og sa : « Det er nok for i dag . Gå no ! Når eg får tid , skal eg kalla deg hit att . »
44024026	Feliks gjorde seg òg von om å få pengar av Paulus . Difor sende han gong på gong bod etter han og samtala med han .
44024027	Så gjekk det to år , og Feliks fekk Porkius Festus til ettermann . Men då Feliks gjerne ville vinna godhug hjå jødane , lét han Paulus etter seg i fengslet .
44025001	Tre dagar etter at Festus var komen til provinsen , drog han frå Cæsarea og opp til Jerusalem .
44025002	Overprestane og dei fremste av jødane møtte då fram hjå han med klagemål mot Paulus . Og dei bad han
44025003	gjera dei den tenesta å senda Paulus til Jerusalem ; for dei ville leggja seg på lur og drepa han på vegen .
44025004	Men Festus svara at Paulus skulle haldast i varetekt i Cæsarea , og at han sjølv snart skulle attende dit .
44025005	« Så kan dei av dykk som har fullmakt til det , » sa han , « vera med og leggja fram klagemålet , om det då er noko gale med mannen . »
44025006	Han hadde ikkje vore der meir enn åtte-ti dagar , så fór han ned til Cæsarea . Dagen etter sette han seg i domarsetet og baud at Paulus skulle førast fram .
44025007	Straks han kom inn , stelte dei jødane som var komne ned frå Jerusalem , seg ikring han og kom med mange harde skuldingar , som dei ikkje kunne prova .
44025008	Paulus forsvara seg og sa : « Eg har ikkje på nokon måte forbrote meg , korkje mot lova åt jødane , mot templet eller mot keisaren . »
44025009	Festus ville gjerne gjera jødane til lags . Difor sa han til Paulus : « Er du viljug til å fara opp til Jerusalem og få saka avgjord der , med meg som domar ? »
44025010	Men Paulus svara : « Eg står for domstolen åt keisaren , og her har eg rett til å få dom . Mot jødane har eg ingen urett gjort , det veit du godt .
44025011	Har eg gjort eit brotsverk , noko som eg lyt lata livet for , bed eg ikkje om å få sleppa å døy . Men er det ikkje noko i det som desse mennene klagar meg for , så kan ingen gje meg over til dei . Eg ankar saka mi inn for keisaren . »
44025012	Festus drøfte saka med rådgjevarane sine og sa frå : « Du har anka til keisaren ; til keisaren skal du fara . »
44025013	Nokre dagar etter kom kong Agrippa og Berenike til Cæsarea og ville helsa på Festus .
44025014	Dei vart verande der ei tid , og så fortalde Festus kongen om saka til Paulus : « Det er ein mann her , » sa han , « som Feliks har late etter seg i fengslet .
44025015	Då eg kom til Jerusalem , møtte overprestane og dei eldste hjå jødane fram med klagemål mot han og bad om å få han dømd .
44025016	Eg svara at romarane ikkje har for vis å utlevera nokon som er klaga , før han har møtt klagarane og fått høve til å forsvara seg mot klagemålet .
44025017	Så kom dei saman her , og eg lét dei ikkje venta lenge ; alt dagen etter sette eg meg i domarsetet og baud at mannen skulle førast fram .
44025018	Klagarane samla seg ikring han ; men dei kom ikkje med skuldingar for brotsverk , som eg hadde tenkt meg .
44025019	Det var berre nokre spørsmål i deira eigen religion dei var usamde med han om , og om ein som heitte Jesus , som er død , men som Paulus meiner lever .
44025020	Eg visste ikkje korleis eg skulle ta ei sak som denne , og spurde om han kunne tenkja seg å fara til Jerusalem og få dom der .
44025021	Men Paulus anka og ville sitja i varetekt til keisaren kunne avgjera saka . Difor baud eg at han skulle verta sitjande til eg får sendt han til keisaren . »
44025022	« Den mannen har eg òg hug til å høyra , » sa Agrippa . « I morgon skal du få høyra han , » svara Festus .
44025023	Dagen etter kom Agrippa og Berenike i full stas og steig inn i rettssalen saman med dei øvste offiserane og dei fremste mennene i byen . Festus sa frå at Paulus skulle hentast , og han vart ført inn .
44025024	Så tok Festus til ords og sa : « Kong Agrippa og alle de som er samla her ! No ser de den mannen som har fått alle jødar til å venda seg til meg , både i Jerusalem og her . Dei ropar og krev at han ikkje skal få leva lenger .
44025025	Eg skjøna at han ikkje hadde gjort noko som han burde lata livet for . Men då han anka til keisaren , sette eg meg føre å senda han dit .
44025026	No har eg ikkje noko påliteleg å skriva til majesteten . Difor fører eg han fram for dykk , fyrst og fremst for deg , kong Agrippa , så eg etter forhøyret kan vita kva eg skal skriva .
44025027	For eg tykkjer det er meiningslaust å senda ein fange av stad utan å gjera greie for klagemålet mot han . »
44026001	Så sa Agrippa til Paulus : « Du kan få lov til å svara for deg . » Paulus lyfte handa og tok til med forsvaret :
44026002	Eg held det for ei lukke at det er framfor deg , kong Agrippa , eg i dag skal forsvara meg mot alt det som jødar skuldar meg for ,
44026003	sidan du kjenner så vel alle skikkar og stridsspørsmål hjå jødane . Difor bed eg deg at du vil høyra på meg med tolmod .
44026004	Heilt frå barndomen har eg butt mellom folket mitt og i Jerusalem , og alle jødar kjenner til korleis livet mitt har vore .
44026005	Difor veit dei òg , om dei berre vil seia det , at eg frå fyrste stund har levt som farisear og vore av dei som tok det strengast med religionen vår .
44026006	Og no står eg her og skal dømast fordi eg set mi von til den lovnaden Gud gav fedrane våre ,
44026007	den som det tolvætta folket vårt vonar å sjå oppfylt når dei ihuga dyrkar Gud natt og dag . For denne vona skuld , konge , fører jødar klagemål mot meg .
44026008	Kvifor held dei det for utruleg hjå dykk at Gud vekkjer opp att menneske som er døde ?
44026009	Eg tykte sjølv ein gong at det var ei plikt å strida av all kraft mot namnet åt nasarearen Jesus .
44026010	Og det gjorde eg i Jerusalem . Eg fekk fullmakt frå overprestane og kasta mange av dei heilage i fengsel ; og var det tale om å avretta dei , røysta eg for .
44026011	Rundt ikring i synagogene fekk eg dei ofte straffa for å tvinga dei til å spotta ; og rasande som eg var , forfylgde eg dei heilt til byar i utlandet .
44026012	Medan dette stod på , fór eg ein gong til Damaskus med fullmakt og løyve frå overprestane .
44026013	På den ferda , konge , såg eg midt på dagen eit ljos , klårare enn sola ; det kom frå himmelen og stråla rundt ikring meg og dei som var i lag med meg .
44026014	Vi stupte alle til jorda , og eg høyrde ei røyst som sa til meg på hebraisk : « Saul , Saul , kvifor forfylgjer du meg ? Det vert hardt for deg å stampa mot brodden ! »
44026015	« Kven er du , Herre ? » spurde eg . Og Herren svara : « Eg er Jesus , han som du forfylgjer .
44026016	Men reis deg opp og stå på føtene dine ! Eg har synt meg for deg fordi eg vil kåra deg til tenar og til vitne , både om det du har sett av meg og om det du sidan skal få sjå .
44026017	Eg skal fria deg ut frå folket ditt , og frå alle folkeslag som eg sender deg til .
44026018	Du skal opna augo deira , så dei vender om frå mørker til ljos , frå Satans makt til Gud ; då skal dei få tilgjeving for syndene og arverett saman med dei som har vorte helga ved trua på meg . »
44026019	Difor , kong Agrippa , har eg ikkje vore ulydig mot det himmelske synet .
44026020	Men eg har forkynt , fyrst i Damaskus og Jerusalem , sidan i heile Judea og for andre folkeslag , at dei må gjera bot og venda om til Gud og gjera gjerningar som svarar til omvendinga .
44026021	Difor var det nokre jødar greip meg i templet og ville drepa meg .
44026022	Men til denne dag har Gud hjelpt meg , og no står eg her og vitnar for høg og låg , og eg seier ikkje anna enn det som profetane og Moses sa skulle henda :
44026023	at Messias skulle lida , at han skulle vera den fyrste som stod opp frå dei døde , og at han sidan skulle forkynna ljoset både for vårt folk og for folkeslaga .
44026024	Då han kom til desse orda i forsvarstalen , ropa Festus høgt : « Du er frå sans og samling , Paulus ! Den store lærdomen din fører deg bort i vitløyse ! »
44026025	Men Paulus svara : « Eg er ikkje frå vitet , vørde Festus ; alt det eg seier , er sant og vel gjennomtenkt .
44026026	Kongen kjenner til desse tinga ; difor talar eg så frihuga til han . Eg kan ikkje tru at noko av dette er ukjent for han ; det har då ikkje gått føre seg i ein avkrok .
44026027	Trur du profetane , kong Agrippa ? Eg veit at du trur . »
44026028	Då sa Agrippa til Paulus : « Det vantar lite på at du får overtalt meg til å verta ein kristen . »
44026029	Paulus svara : « Mitt ynske til Gud er at både du og alle som høyrer meg i dag , no eller seinare må verta som eg , men utan desse lekkjene . »
44026030	Så reiste dei seg , både kongen og landshovdingen og Berenike og dei andre som sat der .
44026031	Og medan dei gjekk ut , tala dei med kvarandre og sa : « Den mannen har ikkje gjort noko som han bør lata livet eller sitja i fengsel for . »
44026032	Og Agrippa sa til Festus : » Han kunne ha vorte sett fri , om han ikkje hadde anka til keisaren . »
44027001	Då det var avgjort at vi skulle sigla til Italia , gav dei Paulus og nokre andre fangar over til ein offiser som heitte Julius og var i Den keisarlege hæravdelinga .
44027002	Vi gjekk om bord i eit skip frå Adramyttium , som skulle til hamnene i Asia , og la så ut . Saman med oss var makedonaren Aristark frå Tessalonika .
44027003	Dagen etter la vi til lands i Sidon , og Julius , som gjorde vel mot Paulus , gav han lov til å vitja venene sine og la dei hyggja for seg .
44027004	Derifrå sette vi til havs att og siglde i le av Kypros , av di vinden bar imot .
44027005	Så siglde vi over havstykket utanfor Kilikia og Pamfylia og kom til Myra i Lykia .
44027006	Der fann offiseren eit skip frå Aleksandria som skulle til Italia , og han sette oss om bord i det .
44027007	I mange dagar gjekk det smått framover , og vi greidde så vidt å koma på høgd med Knidos . Då vi ikkje kunne koma lenger for vinden , heldt vi ned under Kreta ved Salmone-neset .
44027008	Det greidde vi så vidt å sigla rundt og kom til ein stad som dei kallar Godhamn , ikkje langt frå ein by som heiter Lasea .
44027009	No hadde det gått lang tid , og det var ikkje lenger trygt å ferdast på sjøen , for det leid alt over fastedagen . Difor åtvara Paulus dei
44027010	og sa : « Godt folk , eg ser at det er vågsamt å fara lenger , og at vi kan koma til å missa ikkje berre skip og last , men livet med . »
44027011	Men offiseren trudde meir på kapteinen og skipsreiaren enn på det Paulus sa .
44027012	Og sidan det var ei ulagleg hamn for vinterlægje , heldt dei fleste på at dei skulle sigla ut derifrå og freista å nå Føniks og liggja der vinteren over . Denne hamna på Kreta vender mot sørvest og nordvest .
44027013	Då det så tok til å blåsa litt frå sør , tenkte dei at dei kunne fullføra planen ; dei letta anker og siglde langs Kreta nær land .
44027014	Men det var ikkje lenge før det kom ein kvervelvind kastande inne frå øya , nordaust-vinden som dei kallar han .
44027015	Skipet vart rive med ; det var ikkje råd å halda det opp mot vinden , så vi gav opp og lét oss driva .
44027016	Då vi kom i livd av ei lita øy som heiter Klauda , var det så vidt vi greidde å berga skipsbåten .
44027017	Etter at dei hadde fått han om bord , tok dei til naudhjelp og surra skipet med tog . No var dei redde at dei kunne driva av mot Syrtebukta ; difor lét dei drivankeret gå , og såleis dreiv dei .
44027018	Men stormen heldt fram med ofse , og dagen etter tok dei til å hiva lasta på sjøen .
44027019	Tredje dagen kasta dei med eigne hender skipsutstyret over bord .
44027020	På mange dagar hadde korkje sol eller stjerner vore å sjå , og då det harde uveret heldt fram , miste vi all von om berging .
44027021	No hadde dei ikkje fått mat i seg på lenge , og Paulus gjekk bort til dei og sa : « De skulle ha høyrt på meg , godt folk , og ikkje lagt ut frå Kreta , så hadde de vore sparte både for ulukka og tapet .
44027022	Men no bed eg dykk vera ved godt mot . Ikkje ein av dykk skal missa livet ; men skipet er tapt .
44027023	For i natt stod det framfor meg ein engel frå den Gud som eg tilhøyrer og tener ,
44027024	og han sa : Ver ikkje redd , Paulus ! Du skal stiga fram for keisaren . Og Gud har gjeve deg alle dei som er med deg på skipet .
44027025	Så ver då ved godt mot ! Eg har den tru til Gud at det vil gå som det er sagt meg .
44027026	Vi kjem til å stranda på ei eller anna øy . »
44027027	Då vi hadde drive ikring på Adriahavet i fjorten dagar , fekk sjømennene landkjenning midt på natta .
44027028	Dei lodda og fann tjue famnar . Litt lenger inne lodda dei att og fann femten famnar .
44027029	Då vart dei redde vi kunne støyta på eit skjer ; difor kasta dei fire anker ut frå bakstamnen og ynskte berre at det måtte dagast .
44027030	Sjømennene freista å røma frå skipet . Dei sette skipsbåten på vatnet , medan dei gjorde som om dei ville setja anker frå baugen .
44027031	Men Paulus sa til offiseren og soldatane : « Vert ikkje desse mennene verande om bord , så kan ikkje de bergast . »
44027032	Då kappa soldatane toga som heldt båten , og lét han driva av .
44027033	Medan dei venta på at det skulle dagast , rådde Paulus alle til å få seg mat . Han sa : « I fjorten dagar har de no gått fastande og venta og har ikkje fått noko i livet .
44027034	Difor rår eg dykk til å eta ; det må til , skal de verta berga . Ingen av dykk skal missa så mykje som eit hår på hovudet . »
44027035	Med så sagt tok han eit brød , takka Gud medan alle høyrde på , braut det og tok til å eta .
44027036	No fekk alle nytt mot , og dei tok til seg mat .
44027037	Vi var i alt 276 menneske om bord .
44027038	Då dei hadde ete seg mette , letta dei skipet med å hiva kornlasta i sjøen .
44027039	Då det vart dag , kjende dei ikkje att landet . Men dei fekk auga på ei vik med flat strand , og der ville dei freista å setja skipet på grunn .
44027040	Dei kappa ankera og lét dei gå i sjøen , og samstundes løyste dei surringane på rora , sette framseglet opp og heldt inn mot land med vinden .
44027041	Men best det var , dreiv dei inn mot ein sandbanke med djupt vatn på begge sider , og der rende dei skipet på grunn . Framstamnen bora seg djupt ned og vart ståande heilt fast , medan bakskipet etter kvart vart sundslege av bårebrotet .
44027042	No ville soldatane drepa fangane , så ingen av dei skulle få symja bort og røma .
44027043	Men offiseren ville berga Paulus og hindra dei i planen . Han gav påbod om at dei som kunne symja , skulle kasta seg uti fyrst og koma seg i land .
44027044	Så skulle dei andre koma etter , nokre på plankar og andre på vrakrestar . På den måten kom alle velberga i land .
44028001	Då vi var berga , fekk vi vita at øya heitte Malta .
44028002	Dei som budde der , var svært hjelpsame mot oss . Dei tok seg av oss alle og kveikte bål ; for det hadde teke til å regna , og det var kaldt .
44028003	Paulus sanka i hop ein haug med kvister og la på bålet . Då kom det fram ein orm som rømde for heten , og beit seg fast i handa hans .
44028004	Då folket der såg dyret hanga ned frå handa hans , sa dei til kvarandre : « Den mannen må vera ein mordar , sidan rettferdsgudinna ikkje lèt han leva , endå han er berga frå havet . »
44028005	Men Paulus riste ormen av seg , inn i elden , og hadde ikkje noko mein av det .
44028006	Dei andre venta berre at han skulle trutna opp eller brått falla død til jorda . Men då dei hadde venta ei god stund og såg at det ikkje hende noko uvanleg med han , slo dei heilt om og sa at han måtte vera ein gud .
44028007	Ikkje langt frå denne staden låg det eit gods som Publius , fremste mannen på øya , åtte . Han tok venleg imot oss , og vi var gjester hjå han i tre dagar .
44028008	Far til Publius låg sjuk nett då , plaga av feber og dysenteri . Paulus gjekk inn til han , bad og la hendene på han og lækte han .
44028009	Sidan det gjekk så , kom dei til han , dei andre òg der på øya som leid av ein eller annan sjukdom , og dei vart lækte .
44028010	Dei gjorde stor ære på oss ; og då vi tok ut , gav dei oss det vi trong .
44028011	Då det hadde gått tre månader , siglde vi derifrå med eit skip som hadde lege ved øya om vinteren . Det var frå Aleksandria og hadde tvillingane til skipsmerke .
44028012	Vi gjekk inn til Syrakus og låg der i tre dagar .
44028013	Derifrå siglde vi langs kysten og kom til Regium . Dagen etter fekk vi sønnavind og kom på to dagar til Puteoli .
44028014	Der råka vi nokre brør , som bad oss vera hjå dei ei vekes tid . Så fór vi til Roma .
44028015	Brørne der hadde høyrt om oss og møtte oss heilt ute ved Forum Appii og Tres Tabernæ . Då Paulus såg dei , takka han Gud og fekk nytt mot .
44028016	Då vi var komne inn i Roma , fekk Paulus lov til å bu for seg sjølv saman med den soldaten som heldt vakt over han .
44028017	Tre dagar etter kalla han saman dei fremste av jødane i byen . Då dei var samla , sa han til dei : « Brør ! Eg har ikkje gjort noko gale mot folket vårt eller brote dei skikkane vi har frå fedrane . Men endå vart eg sett fast i Jerusalem og gjeven i hendene på romarane .
44028018	Då dei hadde forhøyrt meg , ville dei gje meg fri , av di eg ikkje hadde gjort noko som eg kunne dømast frå livet for .
44028019	Men jødane sette seg imot det ; difor vart eg nøydd til å anka til keisaren . Men det gjorde eg ikkje for å føra klagemål mot mitt eige folk .
44028020	Difor har eg bede dykk koma hit , så eg kan få møta dykk og tala med dykk . For det er Israels von som gjer at eg går med desse lekkjene . »
44028021	Dei svara : « Vi har ikkje fått noko brev om deg frå Judea . Heller ikkje har nokon av brørne kome hit og fortalt eller sagt noko vondt om deg .
44028022	Men vi vil gjerne høyra av deg kva du meiner . For om denne sekta veit vi at ho møter motstand alle stader . »
44028023	Dei avtala ein dag med han og kom så til han der han budde ; dei var då endå fleire enn førre gongen . Frå morgon til kveld la han så ut for dei , vitna om Guds rike og freista å vinna dei for trua på Jesus , både ut frå Moselova og profetane .
44028024	Nokre av dei lét seg overtyda av det han sa , andre var vantruande .
44028025	Som dei ikkje kunne semjast , gjekk dei frå kvarandre då Paulus sa det eine ordet : « Det var sant , det som Den Heilage Ande tala til fedrane dykkar gjennom profeten Jesaja :
44028026	Gå og sei til dette folket : De skal høyra og høyra , — men ikkje skjøna , sjå og sjå , men ikkje skilja .
44028027	For hjarta åt dette folket — er hardt ; tungt høyrer dei med øyro , og augo har dei late att , så dei ikkje ser med augo eller høyrer med øyro eller skjønar med hjarta og vender om , så eg får lækja dei .
44028028	Så skal de vita at denne Guds frelse er send til folkeslaga . Og dei kjem til å høyra . »
44028029	Då han hadde sagt dette , gjekk jødane bort medan dei ordskiftest hardt med kvarandre .
44028030	Sidan budde Paulus to fulle år i eit hus han hadde leigt . Han tok imot alle som kom til han ,
44028031	og med stort frimod forkynte han Guds rike og lærte om Herren Jesus Kristus ; det var ingen som hindra han .
45001001	Paulus , Jesu Kristi tenar , kalla til apostel og utvald til å forkynna Guds evangelium , helsar dei kristne i Roma .
45001002	Dette evangeliet har Gud føreåt gjeve lovnad om gjennom profetane sine i heilage skrifter ,
45001003	evangeliet om Son hans , Jesus Kristus , vår Herre , som menneske komen av Davids ætt ,
45001004	men ved heilagdoms Ande innsett som Guds mektige Son då han stod opp frå dei døde .
45001005	Ved han har eg fått nåde og apostelembete , så eg i alle folkeslag skal føra menneske til lydnad og tru , til ære for hans namn .
45001006	Mellom dei er de òg , de som er kalla til å høyra Jesus Kristus til .
45001007	Eg helsar dykk alle , som er elska av Gud , de heilage som er kalla av han . Nåde vere med dykk og fred frå Gud , vår Far , og Herren Jesus Kristus !
45001008	Fyrst av alt takkar eg min Gud ved Jesus Kristus for dykk alle , for i heile verda talar dei om trua dykkar .
45001009	Gud sjølv , som eg tener av heile mitt hjarta med å forkynna evangeliet om Son hans , han er mitt vitne på at eg alltid nemner dykk i bønene mine .
45001010	Eg bed om at det endeleg ein gong må laga seg så at eg får koma til dykk , om Gud vil .
45001011	For eg lengtar etter å sjå dykk , så eg kan gje dykk ei Andens gåve for å styrkja dykk .
45001012	Eller rettare sagt : Saman skal vi , både eg og de , få nytt mot ved den trua som vi eig i lag .
45001013	De skal vita , brør , at eg mange gonger har sett meg føre å koma til dykk , men eg har vorte hindra heilt til no . Hjå dykk òg ville eg gjerne hausta frukt av arbeidet mitt , liksom hjå dei andre folka .
45001014	For eg står i skuld både til grekarar og andre folkeslag , til lærde og ulærde .
45001015	Difor er det eg ynskjer å forkynna evangeliet for dykk i Roma òg .
45001016	For eg skjemmest ikkje ved evangeliet . Det er ei Guds kraft til frelse for kvar den som trur , jøde fyrst og så grekar .
45001017	For i det vert Guds rettferd openberra , av tru til tru , som skrive står : Den rettferdige skal leva ved tru .
45001018	Guds vreidedom vert openberra frå himmelen over all gudløyse og urett hjå menneske som held sanninga nede i urett .
45001019	For det ein kan vita om Gud , ligg ope for dei ; Gud har sjølv openberra det .
45001020	For hans usynlege vesen , både hans evige kraft og hans guddom , har menneska kunna sjå og skjøna av gjerningane hans alt frå verda vart skapt . Difor har dei ikkje noko å orsaka seg med .
45001021	Dei kjende Gud , men likevel gav dei han ikkje den ære og takk som Gud skal ha . Med sine tankar enda dei i det som ingenting er , og det vart mørkt i deira uvituge hjarta .
45001022	Dei sa seg å vera vise , men dei enda i dårskap .
45001023	I staden for å æra den uforgjengelege Gud , dyrka dei bilete av forgjengelege menneske , fuglar , firføtte dyr og krypdyr .
45001024	Difor gav Gud dei over til ureinskap , så dei i sine lyster skulle vanæra kroppen sin .
45001025	For dei bytte bort Guds sanning i lygn og æra og dyrka det skapte i staden for Skaparen , han som skal ha ære i all æve . Amen !
45001026	Difor overgav Gud dei til skamlege lyster . Kvinnene bytte om eit naturleg kjønnsliv med eit unaturleg .
45001027	På same måten heldt mennene opp å ha naturleg samliv med kvinner og tok til å brenna av trå etter kvarandre . Menn dreiv utukt med menn , og dei laut sjølve bera den straffa som måtte koma fordi dei hadde fare vilt .
45001028	Dei brydde seg ikkje om å ha kunnskap om Gud , difor gav Gud dei over til ei sviktande dømekraft , så dei gjer slikt som ikkje sømer seg .
45001029	Dei er fulle av allslags urett , umoral , havesykje og vondskap , av misunning , mordlyst , strid , svik og list .
45001030	Dei fer med sladder og baktale , hatar Gud og brukar vald , er hovmodige og skrytande , gløgge til å finna på vondt og ulydige mot foreldre .
45001031	Dei er uvituge , upålitelege , ukjærlege og hardhjarta .
45001032	Dei veit kva Guds lov seier , at dei som fer med slikt , fortener å døy ; likevel gjer dei det ikkje berre sjølve , men dei rosar òg andre som gjer det .
45002001	Difor har du ikkje noko å orsaka deg med , du menneske som dømer , kven du så er . For når du dømer ein annan , fordømer du deg sjølv . Du som dømer , gjer sjølv det same .
45002002	Og vi veit at Guds dom med full rett råkar dei som fer med slikt .
45002003	Men når du , menneske , dømer dei som gjer dette , og sjølv gjer det same , meiner du då at du skal sleppa unna Guds dom ?
45002004	Eller vanvørder du hans grenselause godleik , tolmod og langmod ? Skjønar du ikkje at Guds godleik driv deg til omvending ?
45002005	Med din harde hug og ditt ubotferdige hjarta hopar du opp vreide som skal koma over deg på vreidens dag , når Gud openberrar sin rettferdige dom .
45002006	Han skal løna kvar og ein etter det han har gjort :
45002007	Dei som trufast gjer det gode og søkjer herlegdom , ære og uforgjengelegdom , skal få evig liv .
45002008	Men dei som berre tenkjer på seg sjølve , som lèt seg leia av uretten og ikkje er lydige mot sanninga , har vreide og harme i vente .
45002009	Trengsle og angst skal koma over kvart menneske som gjer det vonde , jøde fyrst og så grekar .
45002010	Men herlegdom , ære og fred skal den få som gjer det gode , jøde fyrst og så grekar .
45002011	For Gud gjer ikkje skil på folk .
45002012	Alle som synda utan å ha lova , skal gå fortapt utan lova . Og alle som synda og hadde lova , skal dømast etter lova .
45002013	For ikkje dei som høyrer lova , er rettferdige for Gud ; men dei som gjer det lova seier , skal han rekna for rettferdige .
45002014	For når heidningane som ikkje har lova , av naturen gjer det lova krev , då er dei seg sjølve ei lov , endå dei ikkje har lova .
45002015	Dei viser med dette at det lova krev , står skrive i hjarto deira . Samvitet deira vitnar òg om det , når tankane deira anten klagar dei eller forsvarar dei .
45002016	Dette skal verta klårt den dagen Gud ved Jesus Kristus dømer det som løyner seg i menneska , så som eg har forkynt i mitt evangelium .
45002017	Og du som kallar deg jøde : Du lit på lova og rosar deg av Gud ;
45002018	du kjenner hans vilje , og kan avgjera kva som er det rette , fordi du er opplært i lova .
45002019	Du er viss på at du kan vera ein vegvisar for blinde , eit ljos for dei som er i mørker ,
45002020	ein oppsedar for uvituge og ein lærar for umyndige , ettersom du i lova har kunnskapen og sanninga nedlagd .
45002021	Du som vil vera lærar for andre , lærer du ikkje deg sjølv ? Du som forkynner at ein ikkje skal stela , stel du ?
45002022	Du som seier at ein ikkje skal bryta ekteskapet , bryt du ekteskapet ? Du som held avgudane for ein styggedom , plyndrar du templa deira ?
45002023	Du som rosar deg av lova , du vanærar Gud når du bryt lova .
45002024	For dykkar skuld vert Guds namn spotta mellom heidningane , som skrive står .
45002025	Omskjeringa er nok til gagn for deg , men berre om du held lova . Bryt du lova , er du som ein uomskoren .
45002026	Men om ein som er uomskoren , held lovboda , skal ikkje han då reknast for omskoren , endå han ikkje er det ?
45002027	Den som i det ytre er uomskoren , men held lova , han skal døma deg . For du bryt lova trass i omskjering og skriven lov .
45002028	For rett jøde er ikkje den som er jøde i det ytre , og rett omskjering er ikkje den dei gjer i det ytre , på kroppen .
45002029	Jøde er den som er jøde i det indre , og omskoren er den som er omskoren i hjarta , ikkje etter bokstaven , men ved Anden . Han får si ros , ikkje av menneske , men av Gud .
45003001	Kva føremon har så jøden , eller kva gagn er det i omskjeringa ?
45003002	Mykje , på alle måtar ! Fyrst og fremst det at Guds ord vart dei tiltrutt .
45003003	Men kva så om somme av dei har vore utrue ? Kan deira utruskap gjera Guds truskap om inkje ?
45003004	Langt ifrå ! Lat det stå fast at Gud talar sanning , men kvart menneske er ein lygnar . Det står då skrive : Så du skal få rett når du talar , og vinna når du fører sak .
45003005	Men om vår urett endå klårare syner Guds rettferd , kva skal vi då seia ? Er det ikkje då , menneskeleg tala , urettferdig av Gud å la vreiden koma over oss ?
45003006	Langt ifrå ! Korleis skulle Gud elles kunna døma verda ?
45003007	Men om mi lygn endå klårare syner at Gud talar sanning , og han får ære ved det , kvifor skal eg då dømast som ein syndar ?
45003008	Skal vi ikkje då like godt gjera det vonde , så det kan føra til det gode ? Det finst dei som spottar oss og seier at det er dette vi lærer . Dei skal få den domen dei fortener .
45003009	Kva skal vi seia til dette ? Har vi jødar noko framom andre ? Nei , på ingen måte ! Vi har då nett klaga både jødar og grekarar og sagt at dei er under synd alle saman ,
45003010	som det òg står skrive : Det finst ingen rettferdig , ikkje ein einaste .
45003011	Det finst ingen vitug , ikkje éin som søkjer Gud .
45003012	Alle er komne på avveg , alle er dei vonde . Det finst ikkje éin — som gjer godt , ikkje ein einaste .
45003013	Strupen deira er — som ei open grav , falske ord ligg dei på tunga , under lippene har dei ormegift ,
45003014	i munnen forbanning — og harde ord .
45003015	Dei er lette på foten — når dei vil renna ut blod ,
45003016	øydelegging og armod — fylgjer i deira fotefar .
45003017	Freds veg kjenner dei ikkje ,
45003018	og age for Gud — veit dei ikkje av .
45003019	Vi veit at alt det som lova seier , gjeld dei som har lova , så kvar munn skal tagna og heile verda stå skuldig for Gud .
45003020	Ingen vert rettferdig for Gud på grunn av gjerningar som lova krev ; lova gjer berre at vi lærer synda å kjenna .
45003021	Men no er Guds rettferd openberra utan lova . Om den vitnar lova og profetane .
45003022	Dette er Guds rettferd , som vert gjeven ved trua på Jesus Kristus , til alle som trur . Her er det ingen skilnad ,
45003023	for alle har synda , og dei er utan del i Guds herlegdom .
45003024	Men utan at dei har fortent det , vert dei sagde rettferdige av hans nåde på grunn av utløysinga i Kristus Jesus .
45003025	Han stelte Gud synleg fram , så han med sitt eige blod skulle vera eit sonoffer — for dei som trur . På den måten synte Gud si rettferd . Før hadde han i sitt langmod bore over med dei syndene som var gjorde .
45003026	Men i vår tid ville han syna si rettferd , både at han sjølv er rettferdig , og at han seier den rettferdig som trur på Jesus .
45003027	Kvar er så det vi kan rosa oss av ? All ros er utestengd ! Etter kva lov ? Lova om gjerningar ? Nei , lova om tru .
45003028	For vi meiner at mennesket vert rettferdig for Gud ved tru , utan lovgjerningar .
45003029	Eller er Gud berre Gud for jødane ? Er han ikkje Gud for dei andre folka òg ? Jau , for dei òg ,
45003030	så sant Gud er éin . Og han vil rettferdiggjera dei omskorne på grunn av tru og dei uomskorne ved tru .
45003031	Gjer vi då lova om inkje med trua ? Langt ifrå ! Vi stadfester lova .
45004001	Kva skal vi då seia om Abraham , ættefar vår ? Kva vann han fram til ?
45004002	Vart Abraham rettferdig for Gud på grunn av gjerningar , då har han noko å rosa seg av . Men det har han ikkje for Gud .
45004003	For kva seier Skrifta ? Abraham trudde Gud , og difor rekna Gud han for rettferdig .
45004004	Den som gjer eit arbeid , får løn etter forteneste , ikkje av nåde .
45004005	Annleis er det med den som ikkje har gjerningar , men trur på han som seier den ugudelege rettferdig . Han får rettferda tilrekna fordi han trur .
45004006	Såleis prisar òg David det mennesket sælt som Gud tilreknar rettferd utan at det har gjerningar :
45004007	Sæle er dei som har fått sine brot tilgjevne og sine synder tildekte .
45004008	Sælt er det menneske som Herren ikkje tilreknar — synd .
45004009	Dei som her vert prisa sæle , er det berre dei omskorne , eller er det dei uomskorne med ? Vi sa då at Abraham vart rekna for rettferdig fordi han trudde .
45004010	Korleis gjekk det til ? Var det før eller etter at han vart omskoren ? Det var før han vart omskoren .
45004011	Og omskjeringa fekk han til eit teikn som skulle stadfesta den rettferda av tru som han hadde før han vart omskoren . På den måten skulle han verta far til alle uomskorne som trur , så rettferda kan tilreknast dei .
45004012	Men han skulle òg verta far til dei omskorne , når dei ikkje berre har omskjeringa , men òg fylgjer etter Abraham , far vår , og eig den tru han hadde før han vart omskoren .
45004013	For det var ikkje ved lova Abraham eller ætta hans fekk den lovnaden at han skulle verta arving til verda , men ved den rettferd som kjem av tru .
45004014	Er det dei som held seg til lova , som er arvingar , då er trua gagnlaus , og lovnaden er gjord til inkjes .
45004015	For lova verkar vreide hjå Gud , men der det ikkje finst lov , finst det heller ikkje lovbrot .
45004016	Difor fekk han lovnaden fordi han trudde , så alt skulle vera av nåde . Då kan lovnaden stå fast for heile ætta hans , ikkje berre for dei som har lova , men òg for dei som har same tru som Abraham . Han er då far for oss alle ,
45004017	som det står skrive : Eg har gjort deg til far åt mange folk . Han er vår far i Guds augo ; for han trudde på Gud , han som gjer dei døde levande og byd det som ikkje er , at det skal verta til .
45004018	Endå all von var ute , heldt Abraham fast på vona og trudde , og difor vart han far til mange folkeslag , som det var sagt han : Så talrik skal ætta di verta .
45004019	Han var då mest hundre år , men han vart ikkje veik i trua når han tenkte på at hans eigen kropp var utan kraft , og at Sara var for gamal til å verta mor .
45004020	Han var ikkje vantruen , så han tvila på Guds lovnad , men var sterk i trua og gav Gud ære .
45004021	For han var fullviss på at det Gud hadde lova , det hadde han òg makt til å gjera .
45004022	Difor vart han rekna for rettferdig .
45004023	Men det var ikkje berre for hans skuld at dette vart skrive om han .
45004024	Det gjeld oss òg . Vi skal få rettferda tilrekna når vi trur på han som reiste Jesus , vår Herre , opp frå dei døde ,
45004025	han som vart overgjeven til døden for våre synder og oppreist for at vi skulle verta rettferdige for Gud .
45005001	Sidan vi no har vorte rettferdige ved tru , har vi fred med Gud ved vår Herre Jesus Kristus .
45005002	Gjennom han har vi òg ved trua fått tilgjenge til den nåden vi står i , og vi prisar oss lukkelege fordi vi eig von om Guds herlegdom .
45005003	Ja , ikkje berre det , vi prisar oss òg lukkelege over trengslene våre . For vi veit at trengsla gjer oss uthaldande ,
45005004	og den som held ut , får eit prøvt sinn , og den som er prøvd , får von .
45005005	Og vona gjer ikkje til skammar , for Guds kjærleik er utrend i hjarto våre ved Den Heilage Ande som han har gjeve oss .
45005006	Medan vi endå var hjelpelause , døydde Kristus til fastsett tid for ugudelege .
45005007	Snautt nok vil nokon gå i døden for ein rettvis mann — endå det kan vel henda at einkvan vågar livet for ein som er god .
45005008	Men Gud syner sin kjærleik til oss med di Kristus døydde for oss medan vi endå var syndarar .
45005009	Når vi no har vorte rettferdige ved Kristi blod , kor mykje meir skal vi ikkje då ved han verta frelste frå vreiden !
45005010	Medan vi endå var fiendar , vart vi forsona med Gud då Son hans døydde . Når vi no er forsona , kor mykje meir skal vi ikkje då verta frelste ved hans liv .
45005011	Ja , ikkje berre det , men vi prisar oss lukkelege i Gud , ved vår Herre Jesus Kristus , han som har gjeve oss forsoninga .
45005012	Lat oss samanlikna dette med det som hende då synda kom inn i verda . Synda kom ved eitt menneske , og med synda kom døden . Og døden nådde alle menneske fordi dei alle synda .
45005013	Det var synd i verda før lova kom . Og endå synda ikkje vert rekna for synd der det ikkje er noka lov ,
45005014	rådde likevel døden frå Adam til Moses også over dei som ikkje hadde gjort noko lovbrot liksom Adam . Adam står her som eit motstykke til han som skulle koma .
45005015	Likevel er det ikkje såleis med Guds nådegåve som med Adams fall . Mange laut døy fordi den eine fall , men Guds nåde er så mykje større : Han er ei gåve , som i rikt mål vert gjeven til dei mange på grunn av det eine menneske Jesu Kristi nåde .
45005016	Og det er annleis med gåva enn med den synd som den eine gjorde . For domen over ein mann førte til fordøming , men nådegåva førte til frikjenning , endå det var mange som hadde falle .
45005017	Døden fekk herredøme fordi eit einaste menneske fall . Kor mykje meir skal ikkje då dei få liv og herredøme ved den eine , Jesus Kristus , dei som tek imot Guds store nåde og rettferdsgåve .
45005018	Difor : Liksom ein manns fall vart til fordøming for alle menneske , så fører ein manns rettferdige gjerning til frikjenning og liv for alle menneske .
45005019	Liksom dei mange vart syndarar fordi det eine mennesket var ulydig , så skal no dei mange stå rettferdige fordi den eine var lydig .
45005020	Lova kom til så fallet skulle verta stort . Men der synda var stor , vart nåden endå større .
45005021	Og liksom synda rådde der døden var , skal nåden rå gjennom rettferda og gje evig liv ved Jesus Kristus , vår Herre .
45006001	Kva skal vi då seia ? Skal vi halda fram i synda , så nåden kan verta så mykje større ?
45006002	Langt ifrå ! Vi som har døytt frå synda , korleis kan vi framleis leva i synda ?
45006003	Eller veit de ikkje at alle vi som vart døypte til Kristus Jesus , vart døypte til døden hans ?
45006004	Vi vart gravlagde med han då vi vart døypte med denne dåpen til døden . Og liksom Kristus vart oppreist frå dei døde ved Faderens veldige kraft , skal vi òg leva eit nytt liv .
45006005	Har vi vakse saman med Kristus i ein død som er lik hans , skal vi òg vera eitt med han i ei oppstode som er lik hans .
45006006	Vi veit at vårt gamle menneske vart krossfest med han , for at den lekamen som er under synda , skulle gjerast til inkjes , og vi ikkje lenger træla under synda .
45006007	For synda har ikkje lenger nokon rett over den som er død .
45006008	Men er vi døde med Kristus , då trur vi at vi òg skal leva med han .
45006009	Vi veit at når Kristus er oppreist frå dei døde , døyr han ikkje meir , for døden har ikkje lenger makt over han .
45006010	Då han døydde , gjorde han opp med synda ein gong for alle . Det livet han no lever , lever han for Gud .
45006011	På same måten skal de rekna dykk som døde for synda , men levande for Gud i Kristus Jesus .
45006012	Lat då ikkje synda rå i dykkar døyelege lekam , så de gjev etter for lystene i lekamen .
45006013	Og byd ikkje fram lemene dykkar til rådvelde for synda , så dei vert våpen for uretten . Men byd dykk sjølve fram til teneste for Gud , så de brukar lemene for han , til våpen for det som er rett . De var då døde og har fått liv .
45006014	Synda skal ikkje vera herre over dykk . De er då ikkje under lova , men under nåden .
45006015	Kva så ? Skal vi synda , sidan vi ikkje er under lova , men under nåden ? Langt ifrå !
45006016	De veit at når de steller dykk til rådvelde for einkvan og lyder han , då vert de trælar under den som rår over dykk ; anten vert de trælar under synda , og det fører til død , eller under lydnaden , og det fører til rettferd .
45006017	Men Gud vere takk ! De som før træla under synda , har no av hjarta vorte lydige mot den læra som vart dykk overgjeven .
45006018	De har vorte frigjorde frå synda og er trælar for rettferda —
45006019	eg brukar eit bilete frå dagleglivet fordi de er skrøpelege menneske . Før baud de fram lemene dykkar til teneste for umoral og urett , og det førte berre til endå meir urett . Men no skal de by fram lemene dykkar til teneste for det som er rett , så de kan verta helga .
45006020	Medan de træla under synda , var de ikkje bundne av det som er rett .
45006021	Kva slag frukt hausta de av det ? Slikt som de no skjemmest ved , for det fører til døden .
45006022	Men no er de frigjorde frå synda og har vorte tenarar for Gud ; og frukta av det er eit liv i helging og til sist evig liv .
45006023	For den løn synda gjev , er døden , men Guds nådegåve er evig liv i Kristus Jesus , vår Herre .
45007001	De kjenner lova , brør , og veit at ho rår over eit menneske berre så lenge det lever .
45007002	Ei gift kvinne er etter lova bunden til mannen sin så lenge han lever . Men døyr mannen , er ho løyst frå den lova som batt henne til han .
45007003	Difor bryt ho ekteskapet om ho gifter seg med ein annan medan mannen lever . Men døyr mannen , er ho fri frå lova og bryt ikkje ekteskapet om ho gifter seg med ein annan .
45007004	Såleis er det med dykk òg , brør . Fordi Kristus døydde , er de òg døde og er ikkje under lova ; de høyrer ein annan til , han som stod opp frå dei døde , for at vi skal bera frukt for Gud .
45007005	Medan vi var i vår syndige natur , vart dei syndige lystene vekte til live av lova , og dei verka slik i lemene våre at vi gjorde det som fører til død .
45007006	Men no er vi løyste frå lova , fordi vi har døytt ifrå det som heldt oss bundne . Difor tener vi Gud i eit nytt liv , i Anden , og ikkje som før etter bokstaven .
45007007	Kva skal vi då seia ? Er lova synd ? Langt ifrå ! Men utan lova hadde eg ikkje visst av synda . Eg hadde ikkje visst kva lyst er , om ikkje lova sa : Du skal ikkje lysta .
45007008	Men synda nytta bodet til å vekkja alle slag lyster i meg , for utan lov er synda død .
45007009	Eg levde ei tid utan lov . Då bodet kom , fekk synda liv ,
45007010	men eg døydde . Såleis viste det seg at bodet som skulle gje liv , det førte til død for meg .
45007011	For synda nytta bodet til å dåra og drepa meg .
45007012	Så er då lova heilag , og bodet er heilagt , rett og godt .
45007013	Men har då det som er godt , valda meg døden ? Langt ifrå ! Det var synda som gjorde det . Ho nytta det gode til å føra meg i døden , og på den måten skulle det verta klårt korleis synda er . Gjennom bodet skulle synda verta over all måte syndig .
45007014	Vi veit at lova er åndeleg , men eg er eit vanmektig menneske , selt til synda .
45007015	For eg skjønar ikkje kva eg sjølv gjer . Det eg vil , gjer eg ikkje , og det eg hatar , det gjer eg .
45007016	Men gjer eg det eg ikkje vil , då gjev eg lova rett i at ho er god .
45007017	Så er det då ikkje eg som gjer det , men synda som bur i meg .
45007018	For eg veit at i meg , det vil seia slik eg er i meg sjølv , bur det ikkje noko godt . Viljen har eg , men å gjera det gode maktar eg ikkje .
45007019	Det gode som eg vil , gjer eg ikkje , men det vonde som eg ikkje vil , det gjer eg .
45007020	Men gjer eg det eg ikkje vil , då er det ikkje eg som gjer det , men synda som bur i meg .
45007021	Så finn eg då at denne lova gjeld for meg : Eg vil gjera det gode , men kan ikkje anna enn gjera det vonde .
45007022	Mitt indre menneske seier med glede ja til Guds lov .
45007023	Men i lemene mine merkar eg ei anna lov . Ho ligg i strid med lova i hugen min og gjer meg til ein fange under syndelova , som verkar i lemene .
45007024	Eg arme menneske ! Kven skal fria meg frå denne dødens lekam ?
45007025	Gud vere takk ved Jesus Kristus , vår Herre ! Så tener eg då Guds lov med hugen min , men syndelova slik som eg er av naturen .
45008001	Så er det då inga fordøming for dei som er i Kristus Jesus .
45008002	For Andens lov , som gjev liv , har i Kristus Jesus gjort meg fri frå lova åt synda og døden .
45008003	Det som var umogeleg for lova , av di ho var maktlaus på grunn av den vonde menneskenaturen , det gjorde Gud . For synda skuld sende han sin eigen Son i same skapnad som syndige menneske har , og heldt dom over synda i vår natur .
45008004	Såleis skulle det som lova krev , verta oppfylt i oss som ikkje lèt oss leia av vår vonde natur , men av Anden .
45008005	Dei som lever etter sin syndige natur , trår etter det som høyrer menneske til , men dei som lèt Anden rå , trår etter det som høyrer Anden til .
45008006	For det som mennesket av naturen vil , fører til død , men det Anden vil , fører til liv og fred .
45008007	Det som mennesket av naturen trår etter , er fiendskap mot Gud , for vår vonde natur bøyer seg ikkje for Guds lov , kan det ikkje heller .
45008008	Slik mennesket er i seg sjølv , kan det ikkje vera Gud til hugnad .
45008009	Men de er ikkje i den syndige naturen ; de er i Anden , så sant Guds Ande bur i dykk . Men er det nokon som ikkje har Kristi Ande , høyrer han ikkje han til .
45008010	Men bur Kristus i dykk , då er nok lekamen død på grunn av synd , men ånda er levande av di de er rettferdige for Gud .
45008011	Han var det som reiste Jesus opp frå dei døde . Og dersom hans Ande bur i dykk , skal han som reiste Kristus opp frå dei døde , også gjera dykkar døyelege lekam levande ved sin Ande som bur i dykk .
45008012	Så har vi då , brør , ingen skyldnad på oss mot den vonde naturen , så vi skulle leva etter den .
45008013	For lever de etter den vonde naturen , skal de døy . Men tyner de ved Anden dei vonde gjerningane lekamen gjer , då skal de leva .
45008014	Alle som vert drivne av Guds Ande , dei er Guds born .
45008015	Det var ikkje ei trældomsånd de fekk , så de atter skulle reddast . Nei , det var Barnekårsanden de fekk , som gjer at vi ropar : « Abba , Far ! »
45008016	Anden sjølv vitnar med vår ånd at vi er Guds born .
45008017	Men er vi born , då er vi arvingar òg . Vi er Guds arvingar og Kristi medarvingar , så sant vi lid med han ; så skal vi òg eiga herlegdomen saman med han .
45008018	Eg meiner at det vi må lida her i tida , ikkje er for noko å rekna mot den herlegdomen som ein gong skal openberrast og verta vår .
45008019	Alt som er skapt , lengtar og stundar etter at Guds born skal openberrast i herlegdom .
45008020	For skapningen vart lagd under forgjengelegdom , ikkje av eigen vilje , men etter hans vilje som gjorde det så . Likevel var det von ,
45008021	for det skapte skal verta frigjort frå trældomen under det forgjengelege og få den fridom som Guds born skal eiga i herlegdomen .
45008022	For vi veit at all skapningen sukkar og lid som i føderier heilt til denne dag .
45008023	Og ikkje berre det , men jamvel vi som har fått Anden til fyrstegrøde , vi òg sukkar med oss sjølve og lengtar etter den dagen då lekamen vår skal friast ut , og vi får det fulle barnekåret .
45008024	For i vona er vi frelste . Men ei von som ein alt ser oppfylt , er ikkje noka von . Korleis kan nokon vona det han ser ?
45008025	Men vonar vi noko vi ikkje ser , då ventar vi med tolmod .
45008026	På same måten kjem Anden oss til hjelp i vår vanmakt . For vi veit ikkje kva vi skal be om så vi kan be rett , men Anden sjølv bed for oss med sukkar som det ikkje finst ord for .
45008027	Og Gud som ransakar hjarto , veit kva Anden vil ; for det er etter Guds vilje , det Anden bed om for dei heilage .
45008028	Vi veit at alle ting tener dei til gode som elskar Gud , dei han etter sin frie vilje har kalla .
45008029	Dei som han føreåt kjendest ved , dei har han òg føreåt etla til å verta forma etter biletet av Son hans , så han skulle vera den fyrstefødde mellom mange sysken .
45008030	Og dei som han føreåt etla til dette , dei har han òg kalla . Og dei han kalla , dei har han òg sagt rettferdige , og dei han har sagt rettferdige , dei har han òg herleggjort .
45008031	Kva skal vi så seia til dette ? Er Gud for oss , kven er då imot oss ?
45008032	Han som ikkje sparte sin eigen Son , men gav han for oss alle , kan han anna enn gje oss alle ting med han ?
45008033	Kven vil klaga Guds utvalde ? Gud er den som frikjenner .
45008034	Kven kan då fordøma ? Kristus Jesus døydde , ja , meir enn det , han stod opp og sit ved Guds høgre hand , og han bed for oss .
45008035	Kven kan skilja oss frå Kristi kjærleik ? Trengsle eller angst eller forfylging eller svolt eller nakenskap eller fare eller sverd ?
45008036	Det står då skrive : For di skuld vert vi drepne — dagen lang , vi vert rekna som slaktesauer .
45008037	Men i alt dette vinn vi meir enn siger ved han som elska oss .
45008038	For eg er viss på at korkje død eller liv , korkje englar eller krefter , korkje det som no er eller det som koma skal , eller noka makt ,
45008039	korkje det som er i det høge eller i det djupe , eller nokon annan skapning skal kunna skilja oss frå Guds kjærleik i Kristus Jesus , vår Herre .
45009001	Det eg no seier , er sanning ; eg lyg ikkje ! For eg talar i trua på Kristus , og samvitet mitt stadfester det i Den Heilage Ande .
45009002	Eg ber på ei stor sorg og ei stendig liding i hjarta mitt .
45009003	For eg skulle ynskja at eg sjølv var bannstøytt og skild frå Kristus , berre det hadde gagna mine brør og landsmenn .
45009004	Dei er då israelittar ; dei har barnekåret og Guds herlegdom , paktene og lova , tempeltenesta og lovnadene ;
45009005	deira er fedrane , og frå dei er Kristus komen som menneske , han som er Gud over alle ting , høglova i all æve . Amen .
45009006	Med dette vil eg ikkje ha sagt at Guds ord har vorte om inkje . For ikkje alle som er av Israels ætt , høyrer Israel til ,
45009007	og ikkje alle som er ætta frå Abraham , er Abrahams born . Det står då : Gjennom Isak skal du få ei ætt som kallast di .
45009008	Det vil seia : Det er ikkje naturleg nedætting som gjer nokon til Guds born . Det er dei som er born etter lovnaden , som skal reknast for Abrahams ætt .
45009009	For dette er eit lovnadsord : Til års på denne tid kjem eg att , og då skal Sara ha ein son .
45009010	Og dette er ikkje alt . Rebekka fekk to søner med éin mann , Isak , ættefar vår .
45009011	Før dei var fødde , då dei korkje hadde gjort godt eller vondt , sa Gud til henne : Den eldste skal tena den yngste . Guds plan og utveljing skulle stå ved lag ,
45009012	og den er ikkje avhengig av menneskegjerningar , men berre av han som kallar .
45009013	Det står då skrive : Jakob hadde eg kjær , men mot Esau hadde eg uvilje .
45009014	Kva skal vi seia til dette ? Er Gud urettferdig ? Langt ifrå !
45009015	For til Moses seier han : Eg vil miskunna den som eg miskunnar , og ynkast over den som eg ynkast over .
45009016	Så står det ikkje til den som vil , og ikkje til den som strevar , men til Gud som gjer miskunn .
45009017	For Skrifta seier til farao : Når eg lét deg stiga fram , var det av di eg ville syna mi makt på deg og la mitt namn verta kunngjort over heile jorda .
45009018	Det viser at han gjer miskunn mot den han vil , og forherdar den han vil .
45009019	No vil du vel seia : « Kva har han då å klaga oss for ? Kven kan stå imot hans vilje ? »
45009020	Men kven er du , menneske , som tek til motmæle mot Gud ? Kan verket seia til meisteren : « Kvifor laga du meg slik ? »
45009021	Eller har ikkje krusmakaren makt over leiret , så han av same deigen kan laga eit kar til ære og eit anna til vanære ?
45009022	Og endå Gud ville syna sin vreide og kunngjera si makt , har han med stort langmod tolt dei kar som var under vreiden , dei som var laga for å gå til grunne .
45009023	Han gjorde det for å kunngjera kor rik hans herlegdom er for dei kar som han ville syna miskunn , dei som han føreåt hadde gjort ferdige til herlegdom .
45009024	Oss òg har han kalla til å vera slike kar , ikkje berre mellom jødane , men mellom dei andre folkeslaga òg .
45009025	Som han seier hjå Hosea : Dei som ikkje er mitt folk , vil eg kalla mitt folk , og henne som eg ikkje elska , vil eg kalla den som eg elskar .
45009026	Og på den staden — der det vart sagt til dei : De er ikkje mitt folk , der skal dei kallast borna åt den levande Gud .
45009027	Og Jesaja ropar ut over Israel : Om Israel var så talrikt — som havsens sand , skal berre ein rest verta frelst .
45009028	Det Herren har sagt , — skal han gjera på jorda ; han avgrensar , — men fullfører det .
45009029	Og som Jesaja før har sagt : Hadde ikkje Herren , — Allhærs Gud , late ei ætt vera att åt oss , då var vi som Sodoma , då likna vi Gomorra .
45009030	Kva skal vi då seia ? Jau , heidningane som ikkje streva etter rettferd , dei har vunne rettferd , det vil seia : rettferda av tru .
45009031	Israel derimot tøygde seg etter lova med hennar rettferd , men dei nådde ikkje opp til lova .
45009032	Kvifor ikkje ? Fordi dei heldt seg til gjerningar og ikkje til tru . Dei støytte seg på støytesteinen ,
45009033	som det står skrive : Sjå , eg legg på Sion — ein støytestein og eit berg til fall . Men den som trur på han , skal ikkje verta til skammar .
45010001	Brør , mitt hjartans ynske og mi bøn til Gud for dei er at dei må verta frelste .
45010002	For det vitnemålet må eg gje dei at dei brenn for Guds sak , men ikkje med skjøn .
45010003	Dei kjenner ikkje Guds rettferd , men prøver å byggja si eiga rettferd ; difor har dei ikkje bøygt seg inn under rettferda frå Gud .
45010004	For Kristus er endelykta åt lova , så kvar den som trur , vert rettferdig for Gud .
45010005	Moses skriv om den rettferd som lova gjev : Den som held lova , skal leva ved lova .
45010006	Men rettferda av tru seier : Tenk ikkje med deg sjølv : Kven skal fara opp til himmelen ? — det vil seia for å henta Kristus ned —
45010007	eller : Kven skal stiga ned i avgrunnen ? — det vil seia for å henta Kristus opp frå dei døde .
45010008	Men kva seier ho ? Ordet er deg nær , i munnen din og i hjarta ditt . Det er ordet om trua , det som vi forkynner .
45010009	For sannar du med munnen din at Jesus er Herre , og trur du i hjarta ditt at Gud reiste han opp frå dei døde , då skal du verta frelst .
45010010	Med hjarta trur vi så vi vert rettferdige for Gud , og med munnen sannar vi så vi vert frelste .
45010011	Skrifta seier : Ingen som trur på han , skal verta til skammar .
45010012	For her er det ingen skilnad på jøde og grekar : Alle har dei same Herren , og han er rik nok for alle som kallar på han .
45010013	Kvar den som kallar på Herrens namn , skal verta frelst .
45010014	Men korleis kan dei kalla på ein som dei ikkje trur på ? Og korleis kan dei tru på ein som dei ikkje har høyrt om ? Og korleis kan dei høyra utan at einkvan forkynner ?
45010015	Og korleis kan dei forkynna dersom dei ikkje vert utsende ? Det står då skrive : Kor herleg det lyder når dei kjem , dei som ber gledebod !
45010016	Men ikkje alle var lydige mot evangeliet . Jesaja seier : Herre , kven trudde bodskapen vår ?
45010017	Så kjem då trua av bodskapen ein høyrer , og bodskapen kjem ved Kristi ord .
45010018	Har dei ikkje høyrt ? spør eg . Jau , sanneleg : Røysta deira har nått — over heile jorda , deira ord til heimsens endar .
45010019	Men så spør eg : Kan henda Israel ikkje har skjøna det ? Fyrst seier Moses : Eg vil eggja dykk til misunning mot dei som ikkje er eit folk , på eit uvitug folk vil eg — gjera dykk harme .
45010020	Og Jesaja går så langt at han seier : Eg vart funnen av dei — som ikkje søkte meg ; eg openberra meg for dei som ikkje spurde etter meg .
45010021	Men om Israel seier han : Heile dagen rette eg ut — mine hender til eit ulydig og trassig folk .
45011001	No spør eg : Har Gud støytt frå seg folket sitt ? Langt ifrå ! Eg er sjølv ein israelitt , av Abrahams ætt og Benjamins ættgrein .
45011002	Gud har ikkje støytt frå seg folket sitt , det folket han hadde vedkjent seg . Eller veit de ikkje kva Skrifta seier i forteljinga om Elia , korleis han stig fram for Gud med klagemål mot Israel ?
45011003	Herre , profetane dine har dei drepe , og altara dine har dei rive ned . Eg er den einaste som er att , og no står dei meg etter livet .
45011004	Men kva svar fekk han frå Gud ? Eg har spart sju tusen mann som ikkje har bøygt kne for Ba’al .
45011005	På same måten har det i vår tid òg vorte att ein rest som Gud i sin nåde har valt ut .
45011006	Men er det av nåde , er det ikkje på grunn av gjerningar ; elles var ikkje nåden nåde .
45011007	Kva så ? Det Israel strevar etter , har dei ikkje nått , men dei utvalde har nått det . Dei andre har vorte forherda ,
45011008	som det står skrive : Gud har gjeve dei ei sløv ånd , augo som ikkje ser — og øyro som ikkje høyrer , heilt til denne dag .
45011009	Og David seier : Lat bordet deira verta ei snare — og ei felle , så dei snåvar og får — si straff .
45011010	Lat augo deira dimmast , så dei ikkje kan sjå , og lat ryggen deira vera bøygd — for alltid .
45011011	Så spør eg : Snåva dei for at dei skulle falla ? Nei , langt ifrå ! Men deira fall gjorde at frelsa kom til dei andre folka , og så skulle jødane verta misunnelege på dei .
45011012	Når deira fall har ført til rikdom for verda , og tapet av dei har vorte til rikdom for dei andre folka , kor mykje meir får det ikkje då å seia at dei kjem med i fullt tal ?
45011013	No talar eg til dykk som er av heidningætt . Så sant som eg er apostel for heidningane , set eg tenesta mi høgt ;
45011014	og eg gjer det med den von at eg kan gjera landsmennene mine misunnelege og frelsa nokre av dei .
45011015	Har det vorte til forsoning for verda at dei vart vraka , kva må det ikkje så føra til at dei vert godtekne ? Jau , liv av døde !
45011016	Er det fyrste brødet heilagt , er heile deigen heilag . Er rota heilag , er greinene det òg .
45011017	Nokre av greinene er no avbrotne , og du som var ein vill oljekvist , er pota inn mellom greinene og har fått sevje frå rota saman med dei .
45011018	Men tenk ikkje om deg sjølv at du er betre enn greinene ! Gjer du det , så kom i hug at det ikkje er du som ber rota , men rota som ber deg !
45011019	No vil du kanskje seia : « Greinene vart avbrotne så eg kunne verta innpota . »
45011020	Ja vel , men det var vantrua som gjorde at dei vart avbrotne , og det er trua som gjer at du vert ståande . Ver ikkje hovmodig , men ottast Gud !
45011021	Sparte han ikkje dei naturlege greinene , skal han ikkje spara deg heller .
45011022	Sjå då kor god Gud er og kor streng ! — streng mot dei som er falne , men god mot deg så sant du held deg til godleiken hans . Elles vert du òg avhoggen .
45011023	Men dei andre òg skal verta innpota , i fall dei ikkje held fram i vantrua si . Gud har makt til å pota dei inn att .
45011024	Du vart avhoggen av eit vilt oliventre og mot naturen innpota på eit godt tre . Kor mykje meir skal ikkje dei naturlege greinene potast inn i sitt eige oliventre , dei som av naturen høyrer treet til ?
45011025	Brør , eg vil seia dykk ein løyndom , så de ikkje skal ha for store tankar om dykkar eige skjøn : Forherding har kome over ein del av Israel til dess folkeslaga er komne inn i fullt tal .
45011026	På den måten skal heile Israel verta frelst , som det står skrive : Frå Sion — skal bergingsmannen koma , han skal rydja gudløysa bort — frå Jakob ,
45011027	og dette er den pakt eg vil gjera — med dei når eg tek bort syndene deira .
45011028	På grunn av evangeliet har dei vorte Guds fiendar , så de skal få frelsa . Men på grunn av utveljinga er dei elska av Gud , for fedrane skuld .
45011029	For Gud angrar ikkje på sine nådegåver og si utveljing .
45011030	De var ein gong ulydige mot Gud , men no har de fått miskunn fordi dei andre var ulydige .
45011031	På same vis har dei no vore ulydige , men den miskunn de har fått , skal føra til at dei no får miskunn .
45011032	Gud la alle under ulydnad , så han kunne miskunna seg over alle .
45011033	Å , for eit djup av rikdom og visdom og skjøn hjå Gud ! Kor uransakelege — hans domar er , og kor ufattelege hans vegar !
45011034	Kven kjende Herrens tankar , eller kven var rådgjevaren hans ?
45011035	Kven gav han noko fyrst , så han skulle få vederlag ?
45011036	Av han og ved han og til han — er alle ting . Han skal ha ære i all æve ! — Amen .
45012001	Så legg eg dykk på hjarta , brør , ved Guds miskunn , at de må bera fram lekamen dykkar til eit levande og heilagt offer som er til hugnad for Gud . Det skal vera dykkar åndelege gudsteneste .
45012002	Og skikka dykk ikkje likt med denne verda , men lat dykk omskapa ved at de får eit nytt sinn og kan døma om kva som er Guds vilje : det gode , det hugnadlege , det fullkomne .
45012003	Ved den nåden eg har fått , seier eg til kvar einskild av dykk : Gjer deg ikkje større tankar enn du bør , men bruk vitet ditt og ver visleg ! Kvar og ein skal halda seg til det mål av tru som Gud har gjeve han .
45012004	Vi har ein lekam , men mange lemer , og alle lemene har kvar sine oppgåver .
45012005	På same måten er vi alle ein lekam i Kristus , men kvar for seg er vi lemer for kvarandre .
45012006	Vi har ulike nådegåver alt etter den nåden Gud har gjeve oss . Den som har profetgåve , skal nytta henne i samsvar med trua ;
45012007	den som har diakonteneste , skal ta seg av tenesta si . Den som er lærar , skal ta seg av opplæringa ,
45012008	og den som rettleier , skal ta seg av rettleiinga ; den som gjev av sitt eige , skal gjera det av eit heilt hjarta . Den som er forstandar , skal vera det med iver , og den som gjer miskunn , skal gjera det med glede .
45012009	Lat kjærleiken vera ekte , sky det vonde og hald dykk til det gode .
45012010	Elska kvarandre inderleg som sysken , og set dei andre høgare enn dykk sjølve .
45012011	Ver ikkje lunka i dykkar iver , ver brennande i Anden ; ten Herren !
45012012	Ver glade i vona , tolmodige i trengsla , trottige i bøna .
45012013	Ver med og hjelp kristne som lid naud , og legg vinn på å vera gjestmilde .
45012014	Velsigna dei som forfylgjer dykk , velsigna og forbanna ikkje .
45012015	Gled dykk med dei glade , og gråt med dei som græt .
45012016	Ver samlyndte , trå ikkje etter det høge , men hald dykk gjerne til det låge . Ver ikkje sjølvkloke !
45012017	Gjev ikkje nokon att vondt for vondt ; legg vinn på det som godt er for alle menneske .
45012018	Er det råd , så hald fred med alle menneske , så langt det står til dykk .
45012019	Ta ikkje hemn , mine kjære , men overlat straffa til Gud . For det står skrive : Straffa høyrer meg til , eg skal gje attergjeld , seier Herren .
45012020	Men det står òg : Er din uven svolten , — så lat han få mat , er han tyrst , så gjev han drikke . Gjer du det , samlar du gloande kol — på hovudet hans .
45012021	Lat ikkje det vonde få vinna over deg , men vinn over det vonde med det gode !
45013001	Kvar og ein skal vera lydig mot dei styremaktene han har over seg . Det finst inga styremakt som ikkje er av Gud , og dei som finst , er innsette av Gud .
45013002	Den som set seg opp mot styremakta , han står Guds ordning imot , og dei som det gjer , skal få sin dom .
45013003	Dei som styrer , er inga skræmsle for den som gjer godt , men for den som gjer vondt . Vil du sleppa å vera redd styremakta ? Gjer det som godt er , og ho kjem til å rosa deg .
45013004	For styremakta er Guds tenar , til gagn for deg . Men gjer du det vonde , har du grunn til å vera redd ; for ho ber ikkje sverdet for inkje . Ho er Guds tenar som set hans dom iverk over den som gjer det vonde .
45013005	Difor er det naudsynt å vera lydig , ikkje berre for å sleppa straff , men òg av omsyn til samvitet .
45013006	Det er òg grunnen til at de betaler skatt ; for styremaktene er Guds tenarar , og dette er dei sette til å ta seg av .
45013007	Gjer rett og skil mot alle : Svar skatt til den som skatt skal ha , og toll til den som toll skal ha . Ha age for den som har krav på age , gjev ære til den de skuldar ære .
45013008	Ver ingen noko skuldige , utan det å elska kvarandre . Den som elskar nesten , har oppfylt lova .
45013009	For boda : Du skal ikkje bryta ekteskapet , Du skal ikkje slå i hel , Du skal ikkje stela , Du skal ikkje lysta , eller kva anna bod det så kan vera , dei samlar seg til eitt i dette : Du skal elska nesten din som deg sjølv .
45013010	Den som har kjærleik , gjer ikkje nesten noko vondt . Difor er kjærleiken oppfylling av lova .
45013011	De veit kor langt det lid : Timen er komen då de lyt vakna opp or svevnen , for frelsa er oss nærare no enn då vi kom til tru .
45013012	Natta lid , og det stundar mot dag . Lat oss difor leggja av dei gjerningane som høyrer mørkret til , og ta på oss dei våpen som høyrer ljoset til .
45013013	Lat oss fara sømeleg fram som på ljose dagen , ikkje i svir og drikk , ikkje i hor og sedløyse , ikkje i strid og misunning .
45013014	Men kled dykk i Herren Jesus Kristus , og ha ikkje slik omsut for lekamen at det kveikjest lyster .
45014001	Ta imot den som er veik i trua , utan å gjera dykk til domarar over tankane hans .
45014002	Éin har tru til å eta alt , den veike et berre grønsaker .
45014003	Den som et alt , skal ikkje sjå ned på den som ikkje gjer det . Og den som lèt vera å eta , skal ikkje døma den som gjer det . For Gud har teke imot han .
45014004	Kven er du som dømer annan manns tenar ? Om han står eller fell , er ei sak mellom han og herren hans . Og han skal verta ståande , for Herren har makt til å halda han oppe .
45014005	Den eine gjer skil på dagane , den andre held alle dagar for like . Men kvar skal vera fullt overtydd om sitt eige syn .
45014006	Den som aktar ein dag framfor andre , gjer det for Herren , og den som et , gjer det for Herren ; han takkar då Gud . Det same gjer den som ikkje et : Han gjer det for Herren og takkar Gud .
45014007	For ingen av oss lever for seg sjølv , og ingen døyr for seg sjølv .
45014008	Lever vi , så lever vi for Herren , og døyr vi , så døyr vi for Herren . Anten vi då lever eller døyr , høyrer vi Herren til .
45014009	Difor var det Kristus døydde og vart levande att : Han skulle vera herre både over levande og døde .
45014010	Men du , kvifor dømer du bror din , eller kvifor ser du ned på bror din ? Vi skal alle fram for Guds domstol ,
45014011	for det står skrive : Så visst som eg lever , — seier Herren , for meg skal kvart kne bøya seg , og kvar tunge skal prisa Gud .
45014012	Så skal då kvar og ein av oss gjera rekneskap for seg sjølv .
45014013	Så lat oss ikkje lenger døma kvarandre ! Døm heller så at ingen skal føra ein bror til å snåva eller falla .
45014014	I trua på Herren Jesus veit eg , ja , er fullviss om at ingenting er ureint i seg sjølv . Men for den som held noko for ureint , er det ureint .
45014015	Gjer du bror din sorg med maten du et , då fer du ikkje fram i kjærleik . Den som Kristus døydde for , må ikkje du føra i fortaping med maten din .
45014016	Lat ikkje det gode de eig , verta til spott .
45014017	For Guds rike er ikkje mat og drikke , men rettferd , fred og glede i Den Heilage Ande .
45014018	Den som tener Kristus på denne måten , han er til hugnad for Gud og har vørdnad hjå menneske .
45014019	Lat oss difor streva etter det som tener til fred og til oppbygging oss imellom !
45014020	Riv ikkje ned Guds verk av omsyn til mat . Visst er alt reint , men det er noko vondt for det mennesket som et og kjenner det som eit fall .
45014021	Det er rett å ikkje eta kjøt eller drikka vin eller gjera noko anna som fører bror din til fall .
45014022	Den tru du har , skal du halda for deg sjølv , for Guds åsyn . Sæl er den som ikkje dømer seg sjølv med det han vel å gjera .
45014023	Men den som et med tvil , han er dømd fordi han ikkje gjer det i tru . Alt som ikkje er av tru , er synd .
45015001	Vi som er sterke , må bera veikskapen åt dei veike og ikkje berre tenkja på oss sjølve .
45015002	Kvar og ein av oss skal tenkja på nesten og gjera det som er til gagn for han , og som tener til oppbygging .
45015003	For Kristus tenkte ikkje på seg sjølv ; han oppfylte det som står skrive : Spottorda frå dei — som spotta deg , har falle på meg .
45015004	Og alt som før er skrive , er skrive for at vi skal læra av det : Vi skal få von gjennom det tolmod og den trøyst som skriftene gjev .
45015005	Måtte Gud sjølv , han som gjev tolmod og trøyst , gjera dykk samlyndte etter Kristi Jesu vilje .
45015006	Då kan de samhuga og med ei røyst prisa Gud , vår Herre Jesu Kristi Far .
45015007	Difor skal de ta imot kvarandre , liksom Kristus tok imot oss , til Guds ære .
45015008	Eg seier dykk at Kristus vart ein tenar for dei omskorne for å visa at det Gud har sagt , er sant , og for å stadfesta dei lovnader som fedrane fekk .
45015009	Men dei andre folka skal prisa Gud for hans miskunn , som det står skrive : Difor vil eg lova deg — mellom folka og prisa ditt namn .
45015010	Og ein annan stad heiter det : Gled dykk , de folkeslag , — saman med hans folk !
45015011	Og endå ein annan stad : Lovsyng Herren , alle folk , pris han , alle ætter !
45015012	Og Jesaja seier : Koma skal Isais rotrenning , han som reiser seg — og rår over folka , til han skal folkeslaga — setja si von .
45015013	Men Gud , som gjev von , han fylle dykk med all glede og fred i trua , så de kan vera rike på von ved Den Heilage Andens kraft .
45015014	Eg har den tru om dykk , mine brør , at de er fylte av godleik , og at de har kunnskap nok , så de jamvel kan rettleia kvarandre .
45015015	Likevel har eg her og der skrive heller djervt for å minna dykk om det som de før har høyrt . Eg gjer det i kraft av den nåde Gud har gjeve meg :
45015016	at eg skal vera Kristi Jesu prest mellom folkeslaga . Mi heilage teneste er å forkynna evangeliet , så folkeslaga kan verta eit offer til hugnad for Gud , helga ved Den Heilage Ande .
45015017	I Kristus Jesus kan eg prisa meg lukkeleg fordi eg har denne tenesta for Gud .
45015018	Men eg vågar ikkje å tala om anna enn det Kristus har gjort ved meg for å føra folkeslaga til lydnad . Dette har eg fått gjera med ord og i gjerning ,
45015019	ved mektige teikn og under og ved Andens kraft . Så har eg då fullført forkynninga av Kristi evangelium , frå Jerusalem og rundt ikring heilt til Illyria .
45015020	Eg har alltid sett mi ære i å forkynna evangeliet der Kristi namn ikkje er kjent , så eg ikkje skal byggja på ein grunnvoll som andre har lagt ,
45015021	men som skrive står : Dei som ikkje har fått — bodskapen om han , — skal sjå , og dei som ikkje har høyrt , — skal skjøna .
45015022	Det er dette som gong på gong har hindra meg i å koma til dykk .
45015023	Men no er det ikkje meir å gjera for meg i desse landa , og i fleire år har eg lengta etter å koma til dykk
45015024	og så halda fram til Spania . Eg vonar at eg skal få sjå dykk når eg fer framom , og at de hjelper meg med det eg treng til ferda dit , når eg fyrst har fått gledt meg ei stund i samværet med dykk .
45015025	Men no dreg eg til Jerusalem med hjelpa til dei heilage der .
45015026	Kyrkjelydane i Makedonia og Akaia har sett seg føre å samla inn ei gåve til dei fattige mellom dei heilage i Jerusalem .
45015027	Det vil dei gjerne gjera , og står då òg i skuld til dei . Dei skyldar å hjelpa dei med timelege gåver når dei sjølve , som heidningar , har fått del i deira åndelege gåver .
45015028	Når eg har fullført dette , og fruktene av innsamlinga godt og vel er i deira hender , vil eg fara til Spania , og då legg eg vegen om dykk .
45015029	Og eg veit at når eg kjem til dykk , skal eg koma med ein rikdom av Kristi velsigning .
45015030	Eg legg dykk på hjarta , brør , for vår Herre Jesu Kristi skuld og for den kjærleik som Anden gjev : Strid saman med meg i bøn til Gud for meg .
45015031	Bed om at eg må verta berga frå dei vantruande i Judea , og at dei heilage i Jerusalem må ta vel imot den hjelpa eg har med .
45015032	Då kan eg , om Gud så vil , koma til dykk med glede , og få kvila ut saman med dykk .
45015033	Fredens Gud vere med dykk alle ! Amen .
45016001	Eg vil leggja inn eit godt ord hjå dykk for Føbe , syster vår ; ho gjer teneste i kyrkjelyden i Kenkreæ .
45016002	Ta imot henne i Herren , som det sømer seg for kristne . Gjev henne den hjelp ho treng å få av dykk . Sjølv har ho vore til hjelp for mange , for meg òg .
45016003	Helsa Priska og Akvilas , medarbeidarane mine i Kristi Jesu teneste .
45016004	Dei våga livet for å berga meg . Det har ikkje berre eg , men alle dei heidningkristne kyrkjelydane grunn til å takka dei for .
45016005	Helsa òg kyrkjelyden som samlast heime hjå dei . Helsa min kjære Epainetos ; han var den fyrste som vart vunnen for Kristus i Asia .
45016006	Helsa Maria , som har arbeidt så mykje for dykk .
45016007	Helsa Andronikus og Junias , landsmennene mine , som har sete i fengsel saman med meg . Dei har eit godt namn mellom apostlane , og dei vart kristne før meg .
45016008	Helsa Ampliatus , min kjære kristne ven .
45016009	Helsa Urbanus , medarbeidaren vår i Kristi teneste , og min kjære Stakys .
45016010	Helsa Apelles , han som har stått si prøve som kristen . Helsa Aristobolus og huslyden hans .
45016011	Helsa Herodion , landsmannen min . Helsa dei kristne i huslyden hjå Narkissos .
45016012	Helsa Tryfena og Tryfosa som arbeider for Herren . Helsa den kjære Persis , som har arbeidt så mykje for Herren .
45016013	Helsa Rufus , Herrens utvalde , og mor hans ; ho har vore ei mor for meg òg .
45016014	Helsa Asynkritos , Flegon , Hermes , Patrobas , Hermas og brørne som er saman med dei .
45016015	Helsa Filologus og Julia , Nerevs og syster hans og like eins Olympas , og alle dei heilage som er saman med dei .
45016016	Helsa kvarandre med ein heilag kyss . Alle Kristi kyrkjelydar helsar dykk .
45016017	Eg legg dykk på hjarta , brør : Hald auga med dei som går imot den læra de har motteke , og med det skaper usemje og fører andre til fall . Hald dykk frå dei .
45016018	Slike menneske tener ikkje vår Herre Jesus Kristus , men sin eigen buk . Med fine ord og lokkande tale fører dei godtruande menneske på avveg .
45016019	Men alle har høyrt om den lydnad de syner , og difor gleder eg meg over dykk . Eg vil at de skal vera kloke i det som godt er , og uskyldige i det som vondt er .
45016020	Gjev fredens Gud snart må knusa Satan under føtene dykkar ! Vår Herre Jesu nåde vere med dykk !
45016021	Timoteus , medarbeidaren min , og Lukius , Jason og Sosipater , landsmennene mine , helsar dykk .
45016022	Eg , Tertius , som har skrive ned brevet , helsar dykk i Herren .
45016023	Gaius , som er vert for meg og heile kyrkjelyden , helsar dykk . Erastus , rekneskapsføraren i byen , helsar dykk , like eins Kvartus , bror vår .
45016024	Vår Herre Jesu Kristi nåde være med dere alle ! Amen .
45016025	Lova vere Gud , han som har makt til å styrkja dykk med mitt evangelium , bodskapen om Jesus Kristus , etter openberringa av den løyndomen som har vore duld frå evige tider ,
45016026	men som no er komen for dagen . Gjennom profetiske skrifter og etter påbod frå den evige Gud er han no kunngjord for alle folkeslag for å føra dei til lydnad og tru .
45016027	Han , den einaste vise Gud , skal ha ære ved Jesus Kristus i all æve ! Amen .
46001001	Paulus , som etter Guds vilje er kalla til Jesu Kristi apostel , og bror vår Sostenes
46001002	helsar Guds kyrkjelyd i Korint , de som er helga i Kristus Jesus , de heilage som er kalla ; vi helsar òg alle som kvar på sin stad kallar på vår Herre Jesu Kristi namn — han som er deira og vår Herre .
46001003	Nåde vere med dykk og fred frå Gud , vår Far , og Herren Jesus Kristus !
46001004	Eg takkar alltid Gud for dykk , for den nåde han har gjeve dykk i Kristus Jesus .
46001005	I han har de vorte rike på alt , på all tale og all kunnskap ;
46001006	vitnemålet om Kristus står då òg urikkande fast hjå dykk .
46001007	Difor vantar de ikkje noka nådegåve , medan de ventar på at vår Herre Jesus Kristus skal openberra seg .
46001008	Han skal òg styrkja dykk til enden kjem , så de kan stå ulastande på vår Herre Jesu Kristi dag .
46001009	Gud er trufast , han som har kalla dykk til samfunn med Son sin , Jesus Kristus , vår Herre . Ulike flokkar i kyrkjelyden
46001010	Eg legg dykk på hjarta , brør , i vår Herre Jesu Kristi namn , at de må vera samde . De må ikkje skilja dykk i flokkar , men la alt koma i rett skikk , så de har same syn og same tanke .
46001011	For huslyden til Kloe har fortalt meg , brør , at det er strid mellom dykk .
46001012	Eg siktar til at nokre av dykk seier : « Eg held meg til Paulus » , andre : « eg til Apollos » , « eg til Kefas » og « eg til Kristus » .
46001013	Er Kristus delt ? Var det kanskje Paulus som vart krossfest for dykk ? Eller var det til namnet åt Paulus de vart døypte ?
46001014	Eg takkar Gud for at eg ikkje har døypt nokon av dykk utan Krispus og Gaius ,
46001015	så ingen skal seia at de vart døypte til mitt namn .
46001016	Men det er sant , eg døypte òg Stefanas og huslyden hans . Elles veit eg ikkje av at eg har døypt nokon annan .
46001017	Kristus sende meg ikkje ut for å døypa , men for å forkynna evangeliet , og det ikkje med talekunst og visdom , så Kristi kross ikkje skal missa si kraft .
46001018	For ordet om krossen er ein dårskap for dei som går fortapt , men for oss som vert frelste , er det ei Guds kraft .
46001019	For det står skrive : Eg vil tyna visdomen hjå dei vise og gjera til inkjes klokskapen — hjå dei kloke .
46001020	Kvar er ein vismann , kvar er ein skriftlærd , kvar er ein granskar av denne verda ? Har ikkje Gud synt at verdsens visdom er dårskap ?
46001021	For då verda ikkje nytta visdomen til å læra Gud å kjenna gjennom Guds visdom , fann Gud det for godt å frelsa dei som trur , ved den dårskapen vi forkynner .
46001022	For jødar spør etter teikn , og grekarar søkjer visdom ,
46001023	men vi forkynner den krossfeste Kristus . Jødar støyter seg på det , og heidningar held det for dårskap ;
46001024	men for dei som er kalla , både jødar og grekarar , er Kristus Guds kraft og Guds visdom .
46001025	For Guds dårskap er visare enn visdomen åt menneska , og Guds vanmakt er sterkare enn styrken åt menneska .
46001026	Tenk på kven de sjølve er , brør , de som vart kalla : ikkje mange vise , menneskeleg tala , og ikkje mange mektige eller høgætta .
46001027	Men det som går for å vera uforstandig i verda , det valde Gud seg ut , så han kunne gjera dei vise til skammar . Det som vert rekna for veikt i verda , det valde Gud seg ut , så han kunne gjera det sterke til skammar .
46001028	Det som står lågt i verda , det som vert vanvørdt , det som ingen ting er , det valde Gud seg ut , så han kunne gjera til inkjes det som er noko ,
46001029	for at ikkje noko menneske skal rosa seg for Gud .
46001030	De er hans verk ved Kristus Jesus , han som har vorte vår visdom frå Gud , vår rettferd , helging og utløysing ,
46001031	så det kan vera som det står skrive : Den som rosar seg , skal rosa seg i Herren .
46002001	Då eg kom til dykk , brør , forkynte eg ikkje Guds vitnemål med meisterskap i talekunst eller visdom .
46002002	For eg ville ikkje vita av noko anna hjå dykk enn Jesus Kristus og han krossfest .
46002003	Veik , redd og skjelvande var eg mellom dykk .
46002004	Og det var ikkje med overtalande argument og visdomslære eg bar fram ordet og bodskapen , men med provføring av Ande og kraft .
46002005	For eg ville ikkje at trua dykkar skulle byggja på menneskevisdom , men på Guds kraft .
46002006	Likevel forkynner vi òg ein visdom , for dei som er mogne . Det er ein visdom som ikkje høyrer denne verda til eller herrane i denne verda , dei som går til grunne .
46002007	Nei , vi talar Guds visdom , som er ein løyndom ; han var duld , men før tidene tok til , hadde Gud fastsett at den skulle føra oss fram til herlegdomen .
46002008	Denne visdomen har ingen av herrane i verda kjent til . Hadde dei kjent han , hadde dei ikkje krossfest herlegdomens Herre .
46002009	Men det står skrive : Det auga ikkje såg , det øyra ikkje høyrde , det som ikkje kom opp i nokon mennesketanke , alt det Gud har gjort ferdig for dei som elskar han ,
46002010	det har Gud openberra for oss ved sin Ande . For Anden granskar alle ting , jamvel djupnene i Gud .
46002011	Kven veit kva som bur i mennesket utan ånda som er i mennesket ? Så veit heller ingen annan enn Guds Ande kva som bur i Gud .
46002012	Men vi har ikkje fått den ånd som høyrer verda til , men den Ande som er frå Gud , så vi skal skjøna kva Gud i sin nåde har gjeve oss .
46002013	Og dette talar vi om , ikkje med ord som menneskeleg visdom har lært oss , men med ord vi har lært av Anden . For det som høyrer Anden til , tolkar vi med Andens eigne ord .
46002014	Men det mennesket som ikkje har Anden , tek ikkje imot det som høyrer Guds Ande til . Det er ein dårskap for han , og han kan ikkje forstå det ; dette kan berre dømast om på åndeleg vis .
46002015	Men det mennesket som har Anden , kan døma om alt , men sjølv kan han ikkje dømast av nokon .
46002016	For kven kjende Herrens hug , så han kunne gje han råd ? Men vi har Kristi hug .
46003001	Likevel , brør , kunne eg ikkje tala til dykk som til menneske som har Anden . Eg måtte tala som til menneske slik dei er av naturen , som til umogne kristne .
46003002	Eg gav dykk mjølk og ikkje fast føde , for det kunne de ikkje tola . Ja , de toler det ikkje enno ,
46003003	for framleis er det den syndige naturen som rår i dykk . Når det er misunning og strid mellom dykk , er de ikkje då menneske med same natur som alle andre og lever som dei ?
46003004	Når ein seier : « Eg held meg til Paulus » og ein annan : « Eg til Apollos » , er de ikkje då som alle andre menneske ?
46003005	Kva er vel Apollos ? Og kva er Paulus ? Tenarar som hjelpte dykk til tru ! Begge gjorde vi det Herren hadde sett oss til .
46003006	Eg planta , Apollos vatna ; men Gud gav vokster .
46003007	Så er dei ikkje noko , korkje den som plantar eller den som vatnar , men Gud som gjev vokster .
46003008	Den som plantar og den som vatnar , er eitt ; men dei skal få løn , kvar etter sitt eige arbeid .
46003009	For vi er Guds medarbeidarar ; de er Guds åkerland , Guds bygning .
46003010	Etter den nåde Gud har gjeve meg , har eg lagt grunnvoll som ein klok byggmeister ; og andre byggjer oppå . Men kvar må sjå til korleis han byggjer .
46003011	Ingen kan leggja ein annan grunnvoll enn den som alt er lagd , Jesus Kristus .
46003012	Men om nokon byggjer på denne grunnvollen med gull , sølv , dyre steinar , tre , høy eller halm ,
46003013	så skal det ein gong syna seg kva slag arbeid kvar har gjort . Domens dag skal gjera det klårt , for han vert openberra med eld , og elden skal prøva korleis kvar manns verk er .
46003014	Om det verket ein mann har bygt , står seg , skal han få si løn .
46003015	Om verket hans brenn opp , må han lida tapet . Sjølv skal han verta frelst , men så som gjennom eld .
46003016	Veit de ikkje at de er Guds tempel , og at Guds Ande bur i dykk ?
46003017	Øydelegg nokon Guds tempel , han skal Gud øydeleggja . For Guds tempel er heilagt , og dette templet er de .
46003018	Ingen må dåra seg sjølv ! Om nokon av dykk tykkjest vera vis i denne verda , lat han då verta ein dåre , så han kan verta verkeleg vis .
46003019	For visdomen åt denne verda er dårskap i Guds augo . For det står skrive : Han fangar dei vise — i deira eiga list ,
46003020	og ein annan stad : Herren kjenner tankane — åt dei vise og veit at dei ingenting er .
46003021	Difor må ingen rosa seg av menneske . For alt høyrer dykk til ,
46003022	anten det er Paulus , Apollos eller Kefas , anten det er verda , liv eller død , det som no er eller det som koma skal . Alt høyrer dykk til .
46003023	Men de høyrer Kristus til , og Kristus høyrer Gud til .
46004001	Så skal de då halda oss for Kristi tenarar og hushaldarar over Guds løyndomar .
46004002	Og av hushaldarar krevst det at dei er true .
46004003	Men for meg har det ingen ting å seia om eg vert dømd av dykk eller av nokon menneskeleg domstol i det heile . Ja , eg dømer ikkje meg sjølv eingong .
46004004	Rett nok veit eg ikkje av å ha gjort nokon urett ; men dermed er eg ikkje frikjend . Herren er den som dømer meg .
46004005	Døm difor ikkje før tida , før Herren kjem . Han skal føra fram i ljoset det som er løynt i mørkret , og avsløra det menneska ber i hjarta . Då skal kvar og ein få si ros av Gud .
46004006	No , brør , har eg bruka meg sjølv og Apollos til døme for dykkar skuld . For eg vil de skal læra av oss at de ikkje må gå ut over det som er skrive , så ingen skal blåsa seg opp og ta parti for den eine mot den andre .
46004007	Kven seier at du står over andre ? Kva har du som du ikkje har fått ? Og har du fått noko , kvifor skryter du då , som om du ikkje hadde fått det ?
46004008	Men de er alt mette . De har alt vorte rike , ja , de har alt vorte kongar . Vi er det ikkje . Eg skulle ynskja at de alt var kongar , så vi kunne styra saman med dykk !
46004009	For eg tykkjer at Gud har gjeve oss apostlar den ringaste plassen . Vi har vorte som dødsdømde , vi har vorte eit skodespel for verda , både for englar og for menneske .
46004010	Vi er dårar for Kristi skuld . De er dei kloke kristne . Vi er veike , de er sterke . De får ære , vi får skam .
46004011	Til denne dag har vi mått tola både svolt og torste ; vi vantar klede , vert slegne , dreg heimlause ikring frå stad til stad ,
46004012	og vi strevar for å livberga oss med det vi gjer med våre hender . Vi velsignar når vi vert utskjelte ; vi held ut når vi vert forfylgde ,
46004013	og vi svarar venleg når nokon spottar oss . Vi har vorte som utskot i verda , som verdlaust skrap for alle — til denne dag .
46004014	Eg skriv ikkje dette for å føra skam over dykk , men eg vil visa dykk til rettes sidan de er mine kjære born .
46004015	For om de som kristne har tusen lærarar , har de ikkje mange fedrar . Det var eg som vart far dykkar i Kristus Jesus då eg gav dykk evangeliet .
46004016	Så legg eg dykk på hjarta : Ta meg til førebilete !
46004017	Og difor var det eg sende Timoteus til dykk , den kjære og trufaste son min i trua på Herren ; han skal minna dykk om mine vegar i Kristus Jesus , såleis som eg lærer alle stader i kvar kyrkjelyd .
46004018	Nokre av dykk har blåse seg opp fordi dei trur at eg ikkje kjem att .
46004019	Men eg kjem snart , om Herren vil . Då får eg læra å kjenna , ikkje orda , men krafta hjå desse oppblåsne folka .
46004020	For Guds rike er ikkje ord , men kraft .
46004021	Kva vil de ? Skal eg koma til dykk med ris eller med kjærleik og ein mild hug ?
46005001	Beint ut sagt : Ein høyrer om hor hjå dykk , og det slikt hor som ikkje eingong vert tolt hjå heidningane : at ein mann lever saman med kona til far sin .
46005002	Og de er hovmodige ! De skulle heller syrgja , så den som har gjort dette , kunne verta utstøytt ifrå dykk .
46005003	For eg , som er fråverande med lekamen , men hjå dykk i ånda , eg har alt felt domen over den skuldige , som om eg var til stades :
46005004	De skal samlast i Herren Jesu namn , og eg vil vera med dykk i ånda , og vår Herre Jesu kraft skal vera med oss .
46005005	Då skal denne mannen overgjevast til Satan og lekamen hans verta øydelagd , så ånda kan verta frelst på Herrens dag .
46005006	De har sanneleg ikkje mykje å rosa dykk av ! Veit de ikkje at litt surdeig syrer heile deigen ?
46005007	Reinsa ut den gamle surdeigen , så de kan vera ein ny deig ! De er då som usyrt brød . For vårt påskelam er slakta , Kristus .
46005008	Så lat oss halda høgtid , ikkje med gamal surdeig av vondskap og synd , men med reinleiks og sannings usyrte brød .
46005009	I brevet til dykk skreiv eg at de ikkje måtte ha noko å gjera med folk som lever i hor .
46005010	Då meinte eg ikkje alle som driv hor her i verda , heller ikkje dei pengekjære , ransmennene og avgudsdyrkarane . For då måtte de gå ut or denne verda .
46005011	Det eg meinte , var at de ikkje skal ha samkvem med nokon som vert kalla kristen bror , men er ein horkar , havesjuk , avgudsdyrkar , spottar , drikkar eller ransmann . Eit slikt menneske skal de heller ikkje eta i lag med .
46005012	Kva har vel eg med å døma dei som står utanfor ? Er det ikkje dei som er innanfor de skal døma ?
46005013	Dei som står utanfor , skal Gud døma . Så støyt då den vonde ut ifrå dykk !
46006001	Når ein av dykk har sak mot ein bror , korleis kan han då våga å leggja henne fram for heidningar og ikkje for dei heilage ?
46006002	Veit de ikkje at dei heilage skal døma verda ? Og dersom verda skal dømast av dykk , er de ikkje då verdige til å døma i dei minste saker ?
46006003	Veit de ikkje at vi skal døma englar ? Då må de kunna døma i saker som har med dette livet å gjera .
46006004	Men når de har slike saker , korleis kan de då setja folk som kyrkjelyden ser ned på , til domarar ?
46006005	De skulle skjemmast ! Finst det ikkje eit einaste vitug menneske hjå dykk som kan skifta rett mellom brørne sine ?
46006006	Nei , bror fører sak mot bror , og det for vantruande domarar .
46006007	Det er i det heile eit nederlag for dykk at de har rettssaker med kvarandre . Kvifor lid de ikkje heller urett ? Kvifor lid de ikkje heller tap ?
46006008	Men de gjer urett og lèt andre lida tap — og det jamvel brør .
46006009	Veit de ikkje at dei som gjer urett , ikkje skal arva Guds rike ? Far ikkje vilt ! Korkje horkarar , avgudsdyrkarar , ekteskapsbrytarar , eller menn som ligg med menn eller lèt seg bruka til dette ,
46006010	korkje tjuvar , pengekjære , drikkarar , spottarar eller ransmenn skal arva Guds rike .
46006011	Somme av dykk var ein gong slike . Men de har late dykk vaska , de er helga , ja , rettferdige for Gud i Herren Jesu Kristi namn og ved vår Guds Ande .
46006012	Alt har eg lov til , men ikkje alt gagnar . Alt har eg lov til , men eg skal ikkje la noko få makt over meg .
46006013	Maten er til for magen og magen for maten ; men Gud skal gjera ende på dei begge . Lekamen er ikkje for hor ; han er for Herren , og Herren er for lekamen .
46006014	Gud reiste Herren opp frå dei døde , og ved si kraft skal han òg reisa oss opp .
46006015	Veit de ikkje at lekamane dykkar er Kristi lemer ? Skal eg då ta Kristi lemer og gjera dei til skjøkjelemer ? Langt ifrå !
46006016	Eller veit de ikkje at den som held seg til ei skjøkje , er éin lekam med henne ? Det er sagt : « Dei to skal vera eitt . »
46006017	Men den som held seg til Kristus , er éi ånd med han .
46006018	Hald dykk frå hor ! All synd som eit menneske elles gjer , er utanfor kroppen . Men den som driv hor , syndar mot sin eigen kropp .
46006019	Veit de ikkje at lekamen dykkar er eit tempel for Den Heilage Ande , som bur i dykk , han som de har frå Gud ? De er ikkje lenger dykkar eigne :
46006020	De er kjøpte , og prisen er betalt . Bruk då lekamen til ære for Gud !
46007001	Når det gjeld det de skreiv om , så er det godt for ein mann at han ikkje rører ei kvinne .
46007002	Men for at de ikkje skal driva hor , skal kvar mann ha si kone og kvar kvinne sin mann .
46007003	Mannen skal gjera sin skyldnad mot kona , og like eins kona mot mannen .
46007004	Kona rår ikkje over sin eigen kropp , men mannen . Like eins rår ikkje mannen heller over sin eigen kropp , men kona .
46007005	Hald dykk ikkje frå einannan utan at de har vorte samde om det , for ei tid , så de kan leva i bøn . Kom så saman att , for at Satan ikkje skal freista dykk , av di de ikkje kan vera fråhaldande .
46007006	Dette er meint som eit løyve , ikkje som eit påbod .
46007007	Eg skulle ynskja at alle var som eg . Men kvar har si eiga nådegåve frå Gud , den eine så , den andre så .
46007008	Til dei ugifte og til enkjene seier eg : Det er godt for dei om dei vert verande som eg .
46007009	Men kan dei ikkje vera fråhaldande , så får dei gifta seg . For det er betre å gifta seg enn å brenna av lyst .
46007010	Dei som er gifte , byd ikkje eg , men Herren : Ei kone skal ikkje skilja seg frå mannen sin .
46007011	Men om ho skil seg , skal ho leva ugift , eller semjast med mannen . Og ein mann skal ikkje skilja seg frå kona si .
46007012	Til dei andre seier eg — dette er mine ord , ikkje Herrens : Om ein kristen bror har ei vantruande kone , og ho samtykkjer i å bu saman med han , skal han ikkje skilja seg frå henne .
46007013	Og om ei kone har ein vantruande mann , og han samtykkjer i å bu saman med henne , skal ho ikkje skilja seg frå mannen .
46007014	For den vantruande mannen vert helga ved kona , og den vantruande kona vert helga ved mannen fordi han er ein kristen bror . Elles hadde borna dykkar vore ureine , men no er dei heilage .
46007015	Men vil den vantruande skilja seg , så lat han gjera det . I slike høve er ikkje ein kristen mann eller ei kristen kone bundne . Gud har kalla oss til fred .
46007016	For kva veit du , kone , om du kan berga mannen din ? Og kva veit du , mann , om du kan berga kona di ?
46007017	Elles bør kvar og ein halda fram der Herren har sett han i livet , der han var då Gud kalla han . Denne føresegna gjev eg i alle kyrkjelydane .
46007018	Var ein mann omskoren då han vart kalla , skal han ikkje gjera noko med det . Var ein mann uomskoren då han vart kalla , skal han ikkje la seg omskjera .
46007019	Det har ikkje noko å seia om ein er omskoren eller ikkje , men om ein held Guds bod .
46007020	Kvar og ein skal verta verande i det kall han hadde då han vart kalla .
46007021	Var du træl då du vart kalla ? Ta ikkje det så tungt ! Men kan du verta fri , så vel heller det .
46007022	For den som var træl då Herren kalla han , han er Herrens frigjevne . På same måte har den som var fri mann då han vart kalla , vorte Kristi træl .
46007023	De er kjøpte , og prisen er betalt . Så vert ikkje trælar for menneske .
46007024	Ja , brør , kvar og ein skal verta verande i det stand han var i då han vart kalla , og han skal vera der for Gud .
46007025	Om dei ugifte har eg ikkje noko bod frå Herren . Men eg seier mi meining , sidan eg av Herren har fått miskunn til å vera tru .
46007026	På grunn av den trengselstida vi lever i , meiner eg at det er godt for eit menneske at det vert verande ugift .
46007027	Er du bunden til ei kone , så prøv ikkje å verta fri . Er du ikkje bunden , så prøv ikkje å finna deg ei kone .
46007028	Men om du gifter deg , syndar du ikkje ; og om ei ung jente gifter seg , syndar ho ikkje . Men dei som det gjer , kjem til å møta mange vanskar , og eg ville gjerne spara dykk .
46007029	Men det seier eg dykk , brør : Tida er kort . Heretter skal dei som har kone , vera som om dei ikkje hadde ,
46007030	dei gråtande som om dei ikkje gret , dei glade som om dei ikkje gledde seg , dei som kjøper noko , som om dei ikkje åtte det ,
46007031	og dei som brukar det som er i verda , som om dei ikkje bruka det . For denne verda , slik ho er , går under .
46007032	Eg vil at de skal vera utan suter . Den ugifte har omsut for det som høyrer Herren til , korleis han kan vera Herren til hugnad .
46007033	Men den som er gift , har omsut for det som høyrer verda til , korleis han kan vera kona til hugnad ;
46007034	og så vert hugen delt . Den ugifte kvinna og den unge jenta har omsut for det som høyrer Herren til , så dei kan vera heilage både på lekam og sjel . Men den gifte kvinna har omsut for det som høyrer verda til , korleis ho kan vera mannen til hugnad .
46007035	Dette seier eg fordi eg vil dykk vel . Eg vil ikkje setja ei snare for dykk , men eg vil de skal leva sømeleg og halda dykk trufast til Herren utan at noko dreg dykk bort .
46007036	Om nokon trur at han ikkje kan vera i lag med jenta si på sømeleg vis , fordi han er i si fulle kraft , då skal han , når så må vera , gjera som han vil : Lat dei gifta seg , han syndar ikkje med det .
46007037	Men den som står fast i det han har sett seg føre og ikkje er under tvang , men har herredøme over viljen sin og har teke den avgjerda å la jenta vera som ho er , han gjer vel i det .
46007038	Så gjer den rett som gifter seg med jenta si , og den som ikkje gifter seg , gjer betre .
46007039	Ei kone er bunden så lenge mannen hennar lever . Men når mannen døyr , er ho fri og kan gifta seg med kven ho vil , berre det vert gjort i Herren .
46007040	Men lukkelegare er ho om ho lever åleine , etter mi meining . Og eg trur at eg òg har Guds Ande .
46008001	Når det gjeld kjøt som har vore ofra til avgudane , er det nok så at vi alle har kunnskap . Men kunnskapen gjer hovmodig ; det er kjærleiken som byggjer opp .
46008002	Om einkvan meiner at han har kunnskap om noko , då veit han ikkje det han burde vita .
46008003	Men den som elskar Gud , er kjend av han .
46008004	Når det gjeld det å eta kjøt som har vore ofra til avgudane , veit vi at det ikkje finst nokon avgud i verda ; det er berre éin Gud og ingen annan .
46008005	Rett nok finst det , både i himmelen og på jorda , dei som vert kalla gudar , og det er jamvel mange slike « gudar » og « herrar » .
46008006	Men for oss finst det berre éin Gud , Faderen . Av han er alle ting , og vi er skapte til han . Og for oss er det berre éin Herre , Jesus Kristus . Ved han er alle ting , og vi lever ved han .
46008007	Men det er ikkje alle som har denne kunnskapen . Somme et dette kjøtet som avgudsoffer , fordi dei til no har vore vane å dyrka avgudane . Så vert det veike samvitet deira ureint .
46008008	Men mat fører oss ikkje nærare Gud . Vi vinn ikkje noko om vi et , og taper ikkje noko om vi ikkje et .
46008009	Men sjå til at den fridomen de her har , ikkje fører dei veike til fall !
46008010	Om nokon ser at du som har kunnskap om dette , sit til bords i eit avgudstempel , vert ikkje då samvitet åt den veike påverka , så han et offerkjøt ?
46008011	Då går den veike fortapt på grunn av din kunnskap , ein bror som Kristus døydde for .
46008012	Men når de såleis syndar mot brørne og sårar det veike samvitet deira , syndar de mot Kristus sjølv .
46008013	Dersom mat fører bror min til fall , då vil eg i all æve ikkje eta kjøt ! For eg vil ikkje føra bror min til fall .
46009001	Er eg ikkje fri ? Er eg ikkje apostel ? Har eg ikkje sett Jesus , vår Herre ? Er ikkje de mitt verk i Herren ?
46009002	Er eg ikkje apostel for andre , så er eg det i alle fall for dykk . For de er seglet på apostelembetet mitt i Herren .
46009003	Dette er mitt forsvar mot dei som dømer meg .
46009004	Har ikkje vi òg rett til å få mat og drikke ?
46009005	Har ikkje vi òg rett til å ha med oss ei truande kone , liksom dei andre apostlane og Herrens brør og Kefas ?
46009006	Er det berre eg og Barnabas som ikkje har rett til å sleppa å arbeida ?
46009007	Kven er soldat på eigen kostnad ? Kven plantar ein vingard utan å få eta av frukta ? Eller kven gjæter ein buskap utan å drikka av mjølka frå denne buskapen ?
46009008	Talar eg dette berre ut frå menneskeleg tankegang ? Seier ikkje lova det same ?
46009009	I Moselova står det : Du skal ikkje setja muleband på ein okse som treskjer . Men er det oksane Gud har omsut for ?
46009010	Er ikkje dette sagt med tanke på oss ? Jau , det er for vår skuld det er skrive . For den som pløyer , skal gjera det med von , og den som treskjer , skal gjera det med von om å få sin del .
46009011	Har vi sått dei åndelege ting hjå dykk , er det då for mykje om vi haustar dykkar timelege ting ?
46009012	Om andre har denne retten hjå dykk , skulle ikkje vi ha han endå meir ? Men vi har ikkje nytta denne retten . Vi finn oss i alt , så vi ikkje skal leggja noko hinder for Kristi evangelium .
46009013	Veit de ikkje at dei som gjer teneste i templet , lever av det som kjem inn til templet , og at dei som tener ved altaret , får sin del av det som vert ofra ?
46009014	På same måten har Herren fastsett at dei som forkynner evangeliet , skal leva av evangeliet .
46009015	Men eg har ikkje nytta nokon av desse rettane . Eg skriv heller ikkje no for å gjera krav på dei . Eg ville heller døy enn at nokon skulle ta frå meg dette som eg er byrg av .
46009016	For om eg forkynner evangeliet , så er ikkje det noko å rosa seg av ; det er eg nøydd til å gjera . Ve meg , om eg ikkje forkynner evangeliet !
46009017	Gjer eg det friviljug , då har eg krav på løn . Men gjer eg det fordi eg må , då er det ein hushaldars oppgåve som er meg pålagd .
46009018	Kva er så mi løn ? Jau , at eg forkynner evangeliet for inkje og ikkje nyttar dei rettar evangeliet gjev meg .
46009019	Endå eg er fri og ikkje træl for nokon , har eg gjort meg til træl for alle for å vinna så mange som råd .
46009020	For jødane har eg vore som ein jøde , så eg kan vinna jødar . For dei som er under lova , har eg vore som ein som er under lova , så eg kan vinna dei , endå eg sjølv ikkje er under lova .
46009021	For dei som er utan lov , har eg vore som ein som er utan lov , så eg kan vinna dei , endå eg ikkje er utan lov for Gud , men bunden av Kristi lov .
46009022	For dei veike har eg vorte veik , så eg kan vinna dei veike . For alle har eg vorte alt , så eg i det minste kan frelsa nokre .
46009023	Men alt gjer eg for evangeliet skuld , så eg kan få del i det .
46009024	Veit de ikkje at på idrettsbanen er alle med og tevlar , men berre ein får sigersprisen . Spring då slik at de vinn prisen !
46009025	Ein idrettsmann må nekta seg alt . Han gjer det for å vinna ein forgjengeleg krans , men vi ein uforgjengeleg .
46009026	Så spring eg ikkje utan mål ; eg fektar ikkje som den som slår i lause lufta .
46009027	Men eg er hard med meg sjølv og tvingar kroppen min , så ikkje eg , som har forkynt for andre , sjølv skal verta funnen uverdig .
46010001	Eg vil ikkje , brør , at de skal vera uvitande om dette : Fedrane våre i øydemarka var alle under skya , og gjekk alle gjennom havet .
46010002	Alle vart døypte til Moses i skya og i havet ,
46010003	og alle åt dei den same åndelege maten
46010004	og drakk den same åndelege drikken . For dei drakk av det åndelege berget som fylgde dei ; og berget var Kristus .
46010005	Likevel hadde ikkje Gud hugnad i dei fleste av dei , for dei vart nedslegne i øydemarka .
46010006	Desse hendingane peikar fram mot vår tid ; dei skal læra oss at vi ikkje skal ha lyst til det vonde , liksom dei hadde .
46010007	De må heller ikkje verta avgudsdyrkarar liksom nokre av dei . For det står skrive : Folket sette seg ned og åt og drakk , og så stod dei opp og gav seg til å dansa .
46010008	Lat oss heller ikkje driva hor liksom nokre av dei dreiv hor , så tjuetre tusen menneske fall på ein dag .
46010009	Heller ikkje må vi setja Herren på prøve , liksom nokre av dei gjorde , dei som vart drepne av ormane .
46010010	Og de må ikkje vera misnøgde og klaga , liksom nokre av dei gjorde , dei som vart drepne av tyningsengelen .
46010011	Det som hende dei , skulle vera til åtvaring ; det er skrive til rettleiing for oss , og til oss er dei siste tider komne .
46010012	Difor må den som trur at han står , sjå til at han ikkje fell .
46010013	De har ikkje møtt noka freisting som menneske ikkje kan stå imot . Og Gud er trufast ; han skal ikkje la dykk verta freista over evne ; men han skal gjera både freistinga og utgangen slik at de kan halda det ut .
46010014	Difor , mine kjære , hald dykk frå avgudsdyrking !
46010015	Eg talar til dykk som til forstandige menneske . Døm sjølve om det eg seier !
46010016	Velsignings-kalken som vi velsignar , gjev han ikkje del i Kristi blod ? Brødet som vi bryt , gjev det ikkje del i Kristi lekam ?
46010017	Fordi det er eitt brød , er vi alle éin lekam . For vi har alle del i det eine brødet .
46010018	Sjå på Israels-folket ! Har ikkje dei som et av offeret , del i det som skjer på altaret ?
46010019	Kva meiner eg så ? At avgudsoffer gagnar , eller at ein avgud er noko ?
46010020	Nei , det heidningane ofrar , ofrar dei til vonde ånder og ikkje til Gud . Men eg vil ikkje at de skal ha samfunn med vonde ånder .
46010021	De kan ikkje drikka både Herrens kalk og kalken åt vonde ånder . De kan ikkje vera med ved Herrens bord og ved bordet åt vonde ånder .
46010022	Eller torer vi eggja Herren til harme ? Er vi sterkare enn han ?
46010023	Alt har eg lov til , men ikkje alt gagnar . Alt har eg lov til , men ikkje alt byggjer opp .
46010024	Ingen må søkja sin eigen bate , men det som batar den andre .
46010025	Alt som vert selt på torget , kan de eta med godt samvit utan å spørja om det er offerkjøt .
46010026	« For jorda og alt det som fyller henne , høyrer Herren til . »
46010027	Om ein vantruande bed dykk til seg , og de gjerne vil gå , så et med godt samvit alt som vert sett fram for dykk , utan å spørja etter .
46010028	Men seier nokon til dykk : « Dette er offerkjøt » , så et det ikkje — for hans skuld som sa det , og for samvitet skuld .
46010029	Og då meiner eg hans samvit , ikkje ditt . For kvifor skal min fridom dømast av annan manns samvit ?
46010030	Om eg et dette med takk , kvifor skal eg då klandrast for det som eg takkar Gud for ?
46010031	Men anten de et eller drikk , eller kva de gjer , så gjer det alt til Guds ære !
46010032	Lat korkje jøde eller grekar eller Guds kyrkje få noko å støyta seg på !
46010033	Eg prøver å vera alle til lags . Eg søkjer ikkje det som gagnar meg sjølv , men det som gagnar andre , så dei kan verta frelste .
46011001	Ha meg til førebilete liksom eg har Kristus til førebilete ! Når kyrkjelyden samlast
46011002	Eg rosar dykk for at de hugsar på meg i alt og held fast på dei overleveringar som eg har gjeve vidare til dykk .
46011003	Men eg vil de skal vita at Kristus er hovudet for kvar mann , mannen er hovudet for kvinna , og Gud er hovudet for Kristus .
46011004	Ein mann som har noko på hovudet når han bed eller talar profetisk , han vanærar hovudet sitt .
46011005	Men ei kvinne som bed eller talar profetisk utan hovudbunad , ho vanærar hovudet sitt ; for det er det same som om ho var snauklypt .
46011006	Vil ikkje ei kvinne ha noko på hovudet , kan ho like godt klyppa håret av seg ! Men sømer det seg ikkje for ei kvinne å klyppa eller raka håret av seg , då må ho ha hovudbunad .
46011007	Mannen skal ikkje ha noko på hovudet , for han er Guds bilete og ære . Men kvinna er mannens ære .
46011008	For mannen vart ikkje til av kvinna , men kvinna av mannen .
46011009	Mannen vart heller ikkje skapt for kvinna skuld , men kvinna for mannen skuld .
46011010	Difor skal kvinna , for englane skuld , ha hovudbunad til eit teikn på mynde .
46011011	Men i Herren er ikkje kvinna noko utan mannen , og mannen er heller ikkje noko utan kvinna .
46011012	For liksom kvinna vart til av mannen , så vert mannen fødd av kvinna ; men alt er av Gud .
46011013	Døm sjølve ! Sømer det seg for ei kvinne å be til Gud utan noko på hovudet ?
46011014	Lærer ikkje sjølve naturen dykk at det er ei vanære for mannen å ha langt hår ,
46011015	medan det er ei ære for kvinna ? For det lange håret er gjeve henne til slør .
46011016	Men vil nokon skapa strid , så skal han vita at den sedvanen har ikkje vi , og heller ikkje Guds kyrkjelyd .
46011017	Når eg no gjev dykk mine påbod , er det ein ting eg ikkje kan rosa dykk for : De kjem saman på ein slik måte at det ikkje vert til gagn for dykk , men til skade .
46011018	For det fyrste høyrer eg at det er usemje mellom dykk når de samlast i kyrkjelyden , og eg trur at det er noko i det .
46011019	For det må vera serflokkar hjå dykk , så det kan verta klårt kven det er som held mål .
46011020	Når de då kjem saman , er det ikkje Herrens måltid de held .
46011021	For når de held måltid , sit kvar og ein med sin eigen mat , og den eine er svolten , medan den andre fyller seg .
46011022	Kan de ikkje eta og drikka heime ? Eller vanvørder de Guds kyrkjelyd og lèt dei skjemmast som ingenting har ? Kva skal eg seia til dette ? Skal eg rosa dykk ? Nei , for dette rosar eg dykk ikkje .
46011023	For eg har fått frå Herren det som eg har overgjeve dykk : Den natta Herren Jesus vart sviken , tok han eit brød ,
46011024	takka og braut det og sa : « Dette er min lekam som er for dykk . Gjer dette til minne om meg ! »
46011025	Like eins tok han kalken etter måltidet og sa : « Denne kalken er den nye pakt i mitt blod . Så ofte som de drikk av han , så gjer det til minne om meg ! »
46011026	For så ofte som de et dette brødet og drikk av kalken , forkynner de Herrens død til dess han kjem .
46011027	Den som et brødet og drikk Herrens kalk på urett vis , syndar mot Herrens lekam og blod .
46011028	Kvar og ein må prøva seg sjølv , og så skal han eta av brødet og drikka av kalken .
46011029	For den som et og drikk utan å tenkja på at det er Herrens lekam , han et og drikk seg sjølv til doms .
46011030	Difor er det mange veike og sjuke hjå dykk , og nokre sovnar av .
46011031	Men dømde vi oss sjølve , vart vi ikkje dømde .
46011032	Når vi vert dømde av Herren , vert vi refste , så vi ikkje skal verta fordømde saman med verda .
46011033	Difor , mine brør : Når de kjem saman til måltid , må de venta på kvarandre !
46011034	Er nokon svolten , får han eta heime , så ikkje samkomene dykkar skal føra dom over dykk . Om det andre skal eg gje føresegner når eg kjem .
46012001	Når det gjeld Andens gåver , brør , vil eg ikkje at de skal vera utan kunnskap om dei .
46012002	De veit at då de var heidningar , vart de dregne til dei mållause avgudane og førte hit og dit .
46012003	Difor kunngjer eg dykk at ingen som talar i Guds Ande , seier : « Forbanna er Jesus ! » Og ingen kan seia : « Jesus er Herre ! » utan i Den Heilage Ande .
46012004	Det er skil på nådegåver , men Anden er den same .
46012005	Det er skil på tenester , men Herren er den same .
46012006	Det er skil på kraftige verknader , men Gud er den same , han som verkar alt i alle .
46012007	Hjå kvar einskild gjev Anden seg til kjenne , så det vert til gagn .
46012008	Ved Anden vert det gjeve den eine å forkynna visdom ; ein annan får ved den same Ande å tala kunnskap .
46012009	Éin får ei serskild trusgåve ved den same Ande , ein annan får den nådegåva å lækja ved den eine og same Ande ,
46012010	og éin får kraft til å gjera mektige gjerningar . Éin får den gåva å tala profetisk , ein annan gåva å prøva ånder , éin får tungetale av ulikt slag , ein annan å tyda tungetalen .
46012011	Alt dette verkar den eine og same Ande , som deler ut sine gåver til kvar einskild , som han vil .
46012012	For liksom lekamen er éin , endå han har mange lemer , og alle lemene er ein lekam , endå dei er mange , såleis er det med Kristus òg .
46012013	For med éin Ande vart vi alle døypte til å vera éin lekam , anten vi er jødar eller grekarar , trælar eller frie ; og alle fekk vi éin Ande å drikka .
46012014	For lekamen er heller ikkje ein lem , men mange .
46012015	Om foten ville seia : « Fordi eg ikkje er hand , høyrer eg ikkje med til lekamen » , så høyrer han like fullt med til lekamen .
46012016	Og om øyra ville seia : « Fordi eg ikkje er auga , høyrer eg ikkje med til lekamen » , så høyrer det like fullt med til lekamen .
46012017	Dersom heile lekamen var auga , kvar vart det då av høyrsla ? Dersom alt var høyrsle , kvar vart det då av luktesansen ?
46012018	Men no har Gud gjeve kvar einskild lem sin plass på lekamen , så som han ville det .
46012019	Dersom dei alle var éin lem , kvar vart det då av lekamen ?
46012020	Men no er det mange lemer , men berre ein lekam .
46012021	Auga kan ikkje seia til handa : « Eg treng deg ikkje » , eller hovudet til føtene : « Eg har ikkje bruk for dykk » .
46012022	Tvert imot ! Dei lemene på lekamen som synest vera veikast , dei er naudsynlege .
46012023	Og dei lemene på lekamen som vi tykkjer er mindre ære verde , dei viser vi di større ære , og dei lemene som vi blygjest ved , kler vi med endå større sømd ;
46012024	dei andre treng det ikkje . Men Gud har sett lekamen såleis saman at han gav det ringaste størst ære ,
46012025	så det ikkje skal vera strid i lekamen , men at lemene skal ha same omsut for kvarandre .
46012026	For om ein lem lid , så lid alle dei andre med . Og om ein lem vert æra , gleder alle dei andre seg .
46012027	Men de er Kristi lekam , og kvar av dykk ein lem på han .
46012028	I kyrkja har Gud for det fyrste sett nokre til apostlar , for det andre profetar , for det tredje lærarar , så mektige gjerningar , nådegåver til å lækja , hjelpetenester , styringsoppgåver , tungetale av ulikt slag .
46012029	Er vel alle apostlar ? Er alle profetar ? Er alle lærarar ? Gjer alle mektige gjerningar ?
46012030	Har alle nådegåve til å lækja ? Talar alle i tunger ? Kan alle tyda tungetalen ?
46012031	Men streva etter dei største nådegåvene ! Og eg skal visa dykk den beste vegen :
46013001	Om eg talar med mennesketunger og engletunger , men ikkje har kjærleik , då er eg ein ljomande malm eller ei klingande bjølle .
46013002	Om eg har profetgåve og kjenner alle løyndomar og eig all kunnskap , og om eg har all tru , så eg kan flytta fjell , men ikkje har kjærleik , då er eg ingen ting .
46013003	Om eg gjev alt eg eig til mat for dei fattige , ja , om eg gjev meg sjølv til å brennast , men ikkje har kjærleik , då gagnar det meg ingen ting .
46013004	Kjærleiken er langmodig , kjærleiken er velviljug , han misunner ikkje , briskar seg ikkje , blæs seg ikkje opp .
46013005	Kjærleiken gjer ikkje noko usømeleg , han søkjer ikkje sitt eige , harmast ikkje , gøymer ikkje på det vonde .
46013006	Han gleder seg ikkje ved urett , men gleder seg ved sanninga .
46013007	Alt held han ut , alt trur han , alt vonar han , alt toler han .
46013008	Kjærleiken fell aldri bort . Profetgåvene skal få ende , tungene skal tagna , og kunnskapen skal ta slutt .
46013009	For vi skjønar stykkevis og talar profetisk stykkevis .
46013010	Men når det fullkomne kjem , skal det som er stykkevis , få ende .
46013011	Då eg var barn , tala eg som eit barn , tenkte eg som eit barn , dømde eg som eit barn . Men då eg vart mann , la eg av det barnslege .
46013012	No ser vi som i ein spegel , i ei gåte ; men då skal vi sjå åsyn til åsyn . No kjenner eg stykkevis , men då skal eg kjenna fullt ut , liksom eg fullt ut er kjend av Gud .
46013013	Så vert dei verande desse tre : tru , von og kjærleik . Og størst av dei er kjærleiken .
46014001	Jag etter kjærleiken , streva etter åndsgåvene og mest etter å tala profetisk .
46014002	For den som talar i tunger , talar ikkje for menneske , men for Gud . Ingen skjønar han , han talar løyndomar ved Anden .
46014003	Men den som talar profetisk , talar for menneske , til oppbygging og påminning og trøyst .
46014004	Den som talar i tunger , oppbyggjer seg sjølv ; men den som talar profetisk , oppbyggjer kyrkjelyden .
46014005	Eg skulle ynskja at de tala i tunger alle saman , men heller at de tala profetisk . Den som talar profetisk , er større enn den som talar i tunger , om han då ikkje tyder det han seier , så kyrkjelyden kan verta oppbygd .
46014006	Set no , brør , at eg kjem til dykk og talar i tunger . Kva gagn har de av det , når eg korkje gjev dykk openberring eller kunnskap , profetord eller lære ?
46014007	Sameleis er det med livlause ting som gjev lyd , anten det er ei fløyte eller ein sitar . Dersom det ikkje er skilnad på tonane deira , korleis kan ein då skjøna det som vert spela ?
46014008	Og om ein stridslur gjev uklår lyd , kven bur seg då til strid ?
46014009	Såleis er det med dykk òg : Brukar de ikkje tunga til å tala tydelege ord , korleis kan ein då skjøna det som vert sagt ? Då talar de bort i veret .
46014010	Så mange språk det måtte finnast i verda , alle har dei si meining .
46014011	Kjenner eg ikkje språket , vert eg ein framand for den som talar , og den som talar , vert ein framand for meg .
46014012	Sameleis er det med dykk : Når de legg slik vekt på åndsgåvene , så søk å verta rike på gåver som byggjer kyrkjelyden !
46014013	Difor skal den som talar i tunger , be om at han må kunna tyda det .
46014014	For om eg bed når eg talar i tunger , så bed mi ånd , men vitet har ikkje nytte av det .
46014015	Kva så ? Eg vil be med ånda , men eg vil òg be med vitet . Eg vil lovsyngja med ånda , men eg vil òg lovsyngja med vitet .
46014016	For om du lovar Gud i di ånd , korleis kan då ein som er til stades og ikkje skjønar dette , seia « Amen » til di takkebøn ? Han veit ikkje kva du seier .
46014017	Du held nok ei god takkebøn , men ingen annan vert oppbygd av det .
46014018	Eg takkar Gud ; eg talar meir i tunger enn nokon av dykk .
46014019	Men når kyrkjelyden er samla , vil eg heller tala fem ord med vitet , så andre kan læra noko , enn tusenvis av ord i tunger .
46014020	Brør , ver ikkje uvituge som born ! I vondskap skal de vera born , men i vit skal de vera fullvaksne .
46014021	Det står skrive i lova : Gjennom folk med anna språk og med framandt tungemål skal eg tala til dette folket ; men endå vil dei ikkje høyra — på meg , seier Herren .
46014022	Så er då tungetalen eit teikn , ikkje for dei truande , men for dei vantruande . Men profettalen er eit teikn for dei truande , ikkje for dei vantruande .
46014023	Om no heile kyrkjelyden kjem saman , og alle talar i tunger , og det kjem inn utanforståande eller vantruande menneske , vil dei ikkje då seia at de har gått frå vitet ?
46014024	Men om alle talar profetisk og det kjem inn ein vantruande eller utanforståande , då vil han kjenna seg klaga og dømd av alle .
46014025	Dei løynde tankane i hjarta hans kjem for dagen . Og han vil kasta seg ned , tilbe Gud og ropa ut : « Gud er sanneleg mellom dykk ! »
46014026	Kva så , brør ? Når de kjem saman , har ein av dykk ein salme , ein annan eit ord til lærdom , ein har ei openberring , ein har noko å tala i tunger , og ein annan har tydinga . Men lat alt tena til oppbygging !
46014027	Talar nokon i tunger , skal det ikkje vera meir enn to eller i høgda tre kvar gong . De skal tala éin om gongen , og éin må tyda .
46014028	Er det ingen som kan tyda , skal den som talar i tunger , teia i kyrkjelyden . Han kan tala for seg sjølv og for Gud .
46014029	To eller tre kan tala profetisk , og dei andre skal prøva det som vert sagt .
46014030	Men får ein annan ei openberring medan han sit der , skal den fyrste teia .
46014031	For de kan alle tala profetisk , men berre ein om gongen , så alle kan læra og alle få påminning .
46014032	Profetar har herredøme over åndene som talar i dei .
46014033	For Gud er ikkje uordens Gud , men freds Gud . Liksom i alle kristne kyrkjelydar
46014034	skal kvinnene teia i kyrkjelydsamlingane . Dei har ikkje lov til å tala ; dei skal underordna seg , så som lova seier .
46014035	Men vil dei ha greie på noko , så lat dei spørja mennene sine heime . For det sømer seg ikkje for ei kvinne å tala i kyrkjelyden .
46014036	Var det kanskje frå dykk Guds ord gjekk ut , eller er det berre til dykk det er kome ?
46014037	Trur nokon at han er profet eller åndsfylt , så må han skjøna at det eg skriv til dykk , er eit Herrens bod .
46014038	Den som ikkje godtek dette , vert sjølv ikkje godteken .
46014039	Difor , brør : Legg vinn på å tala profetisk , og hindra ingen i å tala i tunger .
46014040	Men lat alt gå sømeleg og skipeleg til !
46015001	Eg kunngjer dykk , brør , det evangelium som eg forkynte dykk , som de òg tok imot , som de òg står støe i .
46015002	Ved det vert de frelste dersom de held fast på det ordet eg forkynte — så sant de ikkje til fånyttes har kome til tru .
46015003	For fyrst og fremst overgav eg dykk det som eg sjølv hadde motteke , at Kristus døydde for syndene — våre etter skriftene ,
46015004	at han vart gravlagd , at han stod opp att — tredje dagen etter skriftene ,
46015005	og at han synte seg for Kefas — og deretter for dei tolv .
46015006	Så synte han seg for meir enn fem hundre brør på ein gong . Dei fleste av dei lever enno ; men nokre er avsovna .
46015007	Sidan synte han seg for Jakob , så for alle apostlane .
46015008	Og aller sist synte han seg for meg , eg som berre er eit ufullbore foster .
46015009	For eg er den ringaste av apostlane , eg er ikkje verdig til å kallast apostel , for eg har forfylgt Guds kyrkje .
46015010	Men av Guds nåde er eg det eg er , og hans nåde mot meg har ikkje vore fåfengd . For eg har arbeidt meir enn dei alle , det vil seia , ikkje eg , men Guds nåde som er med meg .
46015011	Anten det no er eg eller dei andre — dette forkynner vi , og dette har de teke imot i tru .
46015012	Men når det vert forkynt at Kristus har stått opp frå dei døde , korleis kan då somme av dykk seia at dei døde ikkje står opp ?
46015013	For står ikkje dei døde opp , så har heller ikkje Kristus stått opp .
46015014	Men har ikkje Kristus stått opp , er bodskapen vår gagnlaus og trua dykkar gagnlaus .
46015015	Då står vi som falske vitne om Gud ; for vi har vitna imot Gud at han har reist Kristus opp , og det har han ikkje gjort dersom dei døde ikkje står opp .
46015016	For står ikkje døde opp , så har heller ikkje Kristus stått opp .
46015017	Men har ikkje Kristus stått opp , då er trua dykkar gagnlaus , og de er enno i syndene dykkar .
46015018	Då er òg dei fortapte som er avsovna i trua på Kristus .
46015019	Har vi berre for dette livet sett vår von til Kristus , då er vi ynkelegare enn alle menneske .
46015020	Men no er Kristus oppstaden frå dei døde ; han er fyrstegrøda av dei som er avsovna .
46015021	Fordi døden kom ved eit menneske , så er òg oppstoda av døde komen ved eit menneske .
46015022	For liksom alle døyr på grunn av Adam , skal alle få liv ved Kristus .
46015023	Men kvar til si tid : Kristus er den fyrste ; deretter fylgjer dei som høyrer Kristus til , når han kjem .
46015024	Så kjem enden , når han overgjev kongsmakta til Gud , Faderen , etter at han har gjort ende på all makt og alt herredøme og velde .
46015025	For han skal vera konge til Gud har « lagt alle fiendar under hans føter » .
46015026	Den siste fienden som vert tynt , er døden .
46015027	For « alt har han lagt under hans føter » . Når det heiter alt , er det klårt at Gud sjølv er unnateken frå dette . For det er han som har lagt alt under han .
46015028	Men når alt er han underlagt , skal òg Sonen sjølv gje seg inn under Gud som har lagt alt under han , og Gud skal vera alt i alle .
46015029	Kvifor lèt somme seg døypa for dei døde ? Dersom dei døde ikkje står opp , kvifor lèt dei seg då døypa for dei ?
46015030	Og kvifor set vi oss i fare kvar time på dagen ?
46015031	Ja , eg døyr kvar dag , brør , så visst som det er dykk eg kan rosa meg av i Kristus Jesus , vår Herre .
46015032	Var det berre med von for dette livet eg stridde mot villdyr i Efesos , kva hadde det gagna meg ? Dersom dei døde ikkje står opp att , så « lat oss eta og drikka , for i morgon døyr vi » !
46015033	Far ikkje vilt ! « Låkt lag øyder gode seder . »
46015034	Vakna retteleg opp og synda ikkje ! For somme av dykk kjenner ikkje Gud . Til skam for dykk må eg seia det .
46015035	Men no kunne einkvan seia : « Korleis står dei døde opp ; kva slag lekam har dei ? »
46015036	Du uvituge menneske ! Det du sår , vert ikkje til nytt liv utan at det døyr .
46015037	Og det du sår , er ikkje det akset som veks opp , men eit nake korn , anten det er av kveite eller av anna såkorn .
46015038	Men Gud lèt det få den skapnad som han har vilja , kvart slag korn sin eigen skapnad .
46015039	Ikkje alt kjøt er av same slag . Det er eitt slag kjøt i menneske , eitt i fe , eitt i fugl , eitt i fisk .
46015040	Og det finst himmelske lekamar og jordiske lekamar ; ein glans har dei himmelske , ein annan dei jordiske .
46015041	Ein glans har sola , ein annan har månen , og ein annan stjernene . Den eine stjerna lyser med klårare glans enn den andre .
46015042	Såleis er det òg med oppstoda frå dei døde . Det som vert sått , er forgjengeleg . Men det som står opp , er uforgjengeleg .
46015043	Det vert sått i vanære , det står opp i herlegdom . Det vert sått i vanmakt , det står opp i kraft .
46015044	Det vert sått ein lekam som hadde sjel ; det står opp ein åndeleg lekam . Så visst som det finst ein lekam med sjel , finst det òg ein åndeleg lekam .
46015045	Såleis står det skrive : Det fyrste mennesket , Adam , vart til ei levande sjel . Den siste Adam vart ei ånd som gjev liv .
46015046	Det åndelege var ikkje det fyrste , men det sjelelege . Så kom det åndelege .
46015047	Det fyrste mennesket var frå jorda og skapt av jord ; det andre mennesket er frå himmelen .
46015048	Slik som det jordiske mennesket var , så er òg dei jordiske , og slik som den himmelske er , så skal òg dei himmelske vera .
46015049	Og liksom vi har bore biletet av den jordiske , så skal vi òg bera biletet av den himmelske .
46015050	Men det seier eg , brør : Kjøt og blod kan ikkje arva Guds rike , og forgjengelegdom skal ikkje arva uforgjengelegdom .
46015051	Sjå , eg seier dykk ein løyndom : Vi skal ikkje alle sovna av , men vi skal alle verta omskapte ,
46015052	i hast , i ein augneblink , når den siste luren ljomar . For luren skal ljoma , og dei døde skal stå opp uforgjengelege , og vi skal verta omskapte .
46015053	For dette forgjengelege må verta ikledt uforgjengelegdom , og dette døyelege ikledt udøyelegdom .
46015054	Men når dette forgjengelege er ikledt uforgjengelegdom , og dette døyelege er ikledt udøyelegdom , då vert det ordet oppfylt som står skrive : Døden er gløypt og sigeren vunnen .
46015055	Død , kvar er din brodd ? Død , kvar er din siger ?
46015056	Brodden i døden er synda , og krafta i synda er lova .
46015057	Men Gud vere takk , som gjev oss siger ved vår Herre Jesus Kristus !
46015058	Difor , mine kjære brør , ver støe og urikkande ; gjer alltid framsteg i arbeidet for Herren ! For de veit at arbeidet dykkar i Herren ikkje er fåfengt .
46016001	Når det gjeld innsamlinga til dei heilage , skal de gjera det på same måten som eg gav påbod om til kyrkjelydane i Galatia .
46016002	Fyrste dagen i veka skal kvar av dykk leggja til sides heime hjå seg sjølv det han får lukke til , så innsamlinga ikkje skal ta til fyrst når eg kjem .
46016003	Når eg så kjem , skal eg senda dei som de har valt til det , med brev , og dei skal føra gåva dykkar til Jerusalem .
46016004	Og skulle det syna seg best at eg òg reiser , kan dei fara saman med meg .
46016005	Eg kjem til dykk når eg har vore i Makedonia ; for Makedonia skal eg gjennom .
46016006	Men hjå dykk vert eg nok verande ei tid , kanskje vinteren over . Så kan de rusta meg ut til ferda vidare , kvar ho så går .
46016007	Denne gongen vil eg ikkje koma til dykk berre for nokre dagar , men eg vonar å kunna stogga ei tid , om Herren gjev meg lov .
46016008	I Efesos vil eg drya til pinse .
46016009	Her står døra vidopen for meg til ei rik verksemd , og det er mange motstandarar .
46016010	Når Timoteus kjem , må de syta for at han kan kjenna seg trygg hjå dykk . Han gjer Herrens gjerning liksom eg .
46016011	Difor skal ingen sjå ned på han . Hjelp han i veg , og lat han fara med fred , så han kan koma til meg . Eg og brørne ventar på han .
46016012	Når det gjeld Apollos , bror vår , har eg bede han inderleg at han må fara til dykk saman med dei andre brørne . Men han er slett ikkje viljug til å reisa no ; han kjem så snart han får høve til det .
46016013	Ver vakne , og stå faste i trua ! Ver djerve og sterke !
46016014	Lat alt de gjer , gå føre seg i kjærleik !
46016015	Endå ein ting legg eg dykk på hjarta , brør . De veit at huslyden til Stefanas var dei fyrste som vart vunne i Akaia , og at dei har vigt seg til å tena dei heilage .
46016016	De òg må retta dykk etter slike som dei , og etter kvar medarbeidar som gjer si gjerning .
46016017	Eg gleder meg over at Stefanas og Fortunatus og Akaikus er komne . Det har vege opp saknet av dykk .
46016018	For dei har sett nytt mot både i meg og dykk . Menn som dei skal de syna vørdnad .
46016019	Kyrkjelydane i Asia helsar dykk . Akvilas og Priska og kyrkjelyden som samlast heime hjå dei , helsar dykk hjarteleg i Herrens namn .
46016020	Alle brørne her sender si helsing . Helsa kvarandre med ein heilag kyss !
46016021	Eg , Paulus , skriv mi helsing med eiga hand .
46016022	Om nokon ikkje elskar Herren , han vere bannstøytt ! Marana ta !
46016023	Herren Jesu nåde vere med dykk !
46016024	Min kjærleik er med dykk alle i Kristus Jesus .
47001001	Paulus , som etter Guds vilje er Jesu Kristi apostel , og Timoteus , bror vår , helsar Guds kyrkjelyd i Korint og alle dei heilage i heile Akaia .
47001002	Nåde vere med dykk og fred frå Gud , vår Far , og Herren Jesus Kristus !
47001003	Lova vere Gud , vår Herre Jesu Kristi Far , den Far som er rik på miskunn , den Gud som har all trøyst å gje .
47001004	Han trøystar oss i all vår naud , så vi kan trøysta dei som er i naud , med den trøyst vi sjølve får av Gud .
47001005	For liksom Kristi lidingar i rikt mål kjem over oss , så vert vi òg i rikt mål trøysta ved Kristus .
47001006	Lid vi vondt , er det for at de skal få trøyst og frelse . Vert vi trøysta , er det for at de skal få den trøyst som gjer at de held ut i dei same lidingar som vi må tola .
47001007	Og vår von for dykk er fast . For vi veit at liksom de har del i lidingane , har de òg del i trøysta .
47001008	Vi vil ikkje , brør , at de skal vera uvitande om alt det vonde vi laut lida i Asia . Det var så tungt at det var meir enn vi kunne bera ; vi tvila jamvel på om vi kunne berga livet .
47001009	Vi kjende oss alt som dødsdømde , for vi skulle ikkje lita på oss sjølve , men på Gud som reiser opp dei døde .
47001010	Men han berga oss frå den visse død , og han skal atter gjera det . Til han har vi sett vår von , og han skal berga oss på nytt .
47001011	Og de må koma oss til hjelp med bønene dykkar . Når mange bed , vil det frå mange munnar stiga opp takk for Guds nådige hjelp og for alt det han har gjort for oss .
47001012	For det kan vi rosa oss av og seia med godt samvit : Vi har ferdast her i verda , og ikkje minst mellom dykk , i ein heilagdom og reinleik som er av Gud . Vi har ikkje late oss leia av menneskeleg visdom , men av Guds nåde .
47001013	For det ligg ikkje noko anna i det vi skriv til dykk , enn det de kan lesa og skjøna . Og eg vonar at de fullt ut skal læra å skjøna
47001014	det som de nok har forstått ein del av , at vi skal vera dykkar ære liksom de skal vera vår på vår Herre Jesu dag .
47001015	I tillit til dette var det at eg ville koma til dykk fyrst , så de endå ein gong skulle få oppleva nåden .
47001016	Eg ville vitja dykk både på ferda til Makedonia og på vegen attende derifrå , og så kunne de gje meg det eg trong på ferda til Judea .
47001017	Var dette ansvarslaus framferd ? Eller legg eg planar ut frå menneskelege omsyn , så eg seier både ja og nei på same tid ?
47001018	Så visst som Gud er trufast : Det vi seier til dykk , er ikkje samstundes ja og nei .
47001019	For Guds Son , Jesus Kristus , som vi har forkynt for dykk , eg og Silvanus og Timoteus , han var ikkje ja og nei ; i han var det berre ja .
47001020	For så mange som Guds lovnader er , i han har dei fått sitt ja . Difor seier vi òg ved han vårt Amen , Gud til ære .
47001021	Men den som gjer både oss og dykk faste i trua på Kristus , og som har salva oss , det er Gud .
47001022	Og han har sett sitt segl på oss og gjeve oss Anden til pant i hjarto våre .
47001023	Eg tek Gud til vitne — han som rår for livet mitt : Det er for å spara dykk at eg enno ikkje er komen til Korint .
47001024	Ikkje så at vi vil vera herrar over trua dykkar , for de er faste i trua . Men vi er medarbeidarar som vil gjera dykk glade .
47002001	Eg hadde sett meg føre at eg ikkje ville koma til dykk og valda dykk sorg ein gong til .
47002002	For om eg valdar dykk sorg , då gjer eg nett dei sorgfulle som kunne gjera meg glad .
47002003	Og just difor var det eg skreiv . Eg ville ikkje koma og få sorg av dei som skulle gjera meg glad . Og eg har den tiltru til dykk alle at mi glede er dykkar glede .
47002004	I stor naud og med angst i hjarta skreiv eg til dykk , og mange tårer felte eg . Det var ikkje for å gjera dykk sorgfulle eg skreiv , men for at de skulle skjøna kor glad eg er i dykk .
47002005	Sant nok , det er ein som har valda sorg . Likevel er det ikkje meg han har gjort sorg , men dykk alle — meir eller mindre , for ikkje å seia for mykje .
47002006	Men den mannen har fått straff nok i og med det som dei fleste la på han .
47002007	No må de heller tilgje og trøysta han , så han ikkje skal gå under i endå tyngre sorg .
47002008	Difor bed eg dykk at de må møta han med kjærleik .
47002009	Dette var òg grunnen til at eg skreiv . Eg ville vita om de held mål og er lydige i alt .
47002010	Den som de tilgjev , han tilgjev eg òg . Ja , om eg i det heile har noko å tilgje , så har eg for Kristi åsyn tilgjeve det for dykkar skuld ,
47002011	så vi ikkje skal verta dåra av Satan . For vi veit kva han vil .
47002012	Då eg kom til Troas og skulle forkynna Kristi evangelium , fann eg ei open dør i arbeidet mitt for Herren .
47002013	Men eg var uroleg fordi eg ikkje fann Titus , bror min . Difor bad eg farvel med dei og fór til Makedonia .
47002014	Men Gud vere takk , som alltid fører oss fram på sigersferd i Kristus og ved oss spreier kunnskapen om seg som ein ange på kvar stad .
47002015	For vi er Kristi gode ange for Gud , mellom dei som vert frelste , og mellom dei som går fortapt ;
47002016	for dei som går fortapt , ein ange av død til død , for dei som vert frelste , ein ange av liv til liv . Kven er vel dugande til dette ?
47002017	Vi er i alle fall ikkje lik dei mange som forfalskar Guds ord og driv handel med det . Men med rein hug , sende av Gud og for Guds åsyn talar vi i Kristus .
47003001	Tek vi no atter til å gje oss sjølve lovord ? Eller treng vi , som visse andre , tilrådingsbrev frå dykk eller til dykk ?
47003002	Nei , de er sjølve vårt tilrådingsbrev , skrive i hjarto våre , kjent og lese av alle menneske .
47003003	For de syner dykk som Kristi brev , eit brev som har vorte til ved vår teneste . Det er ikkje skrive med blekk , men med den levande Guds Ande , ikkje på steintavler , men i menneskehjarto .
47003004	Denne overtydinga har vi i Kristus , for Guds åsyn .
47003005	Ikkje så at vi av oss sjølve duger til dette ; vi kan ikkje tenkja ut noko , som om det kom frå oss . Nei , vår dugleik er av Gud ,
47003006	han som gjorde oss til tenarar for ei ny pakt , som ikkje byggjer på bokstav , men på Ande . For bokstaven slår i hel , men Anden gjer levande .
47003007	Den tenesta som var føreskriven med bokstavar hogne i stein , var ei dødens teneste . Likevel var ho omgjeven av ein slik herlegdom at israelittane ikkje kunne sjå Moses i andletet ; så sterk var glansen frå det , endå det var ein glans som kvarv .
47003008	Kor mykje større herlegdom har ikkje då Andens teneste ?
47003009	For hadde fordømingstenesta herlegdom , så må rettferdstenesta vera endå mykje rikare på herlegdom .
47003010	Ja , det som den gongen var omgjeve av herlegdom , har mist all herlegdomen sin . For no er det kome ein herlegdom som er så mykje , mykje større .
47003011	For når det som kvarv , var herleg , kor mykje herlegare må ikkje det vera som vert ståande ?
47003012	Sidan vi no har slik ei von , går vi fram med stort frimod .
47003013	Vi gjer ikkje som Moses , han som la eit sveip over andletet , så israelittane ikkje skulle sjå den kvervande glansen før han var borte .
47003014	Men dei vart forherda . For heilt til denne dag ligg dette sveipet der når dei les frå bøkene i den gamle pakta . Og dei ser ikkje at pakta er avlyst i Kristus .
47003015	Ja , heilt til denne dag ligg det eit sveip over hjarta deira når Moses vert lesen .
47003016	Men når dei vender om til Herren , vert sveipet bortteke .
47003017	Herren er Anden , og der Herrens Ande er , der er fridom .
47003018	Men vi som med usveipt åsyn ser Herrens herlegdom som i ein spegel , vi vert alle omlaga til det same biletet , frå herlegdom til herlegdom . Dette skjer ved Herrens Ande .
47004001	Difor misser vi ikkje motet ; for ved Guds miskunn har vi fått denne tenesta .
47004002	Vi har sagt frå oss all løynleg og skamleg ferd ; vi fer ikkje med knep og forfalskar ikkje Guds ord . Klårt og liketil forkynner vi sanninga , og for Guds åsyn byd vi oss sjølve fram med di vi vender oss til kvar manns samvit .
47004003	Er då vårt evangelium dult , så er det dult for dei som går fortapt .
47004004	For denne verdsens gud har blinda hugen åt dei vantruande , så dei ikkje ser ljoset som strålar fram frå evangeliet om Kristi herlegdom , han som er Guds bilete .
47004005	Vi forkynner ikkje oss sjølve , vi forkynner Jesus Kristus som Herre og oss som dykkar tenarar for Jesu skuld .
47004006	For Gud , som sa at ljos skulle skina i mørkret , han har late det skina i våre hjarto , så kunnskapen om Guds herlegdom , som strålar i Kristi åsyn , skal lysa fram .
47004007	Men vi har denne skatten i leirkar , så den veldige krafta skal vera av Gud og ikkje av oss .
47004008	Vi er alltid i trengsle , men ikkje i stengsle , tvilrådige , men ikkje fortvila ,
47004009	forfylgde , men ikkje oppgjevne , nedslegne , men ikkje tynte .
47004010	Alltid ber vi Jesu død med oss i lekamen , så òg Jesu liv skal verta openberra ved vår lekam .
47004011	For enno medan vi lever , vert vi stadig overgjevne til døden for Jesu skuld , så òg Jesu liv skal verta openberra ved vår døyelege lekam .
47004012	Såleis er døden verksam i oss , men livet i dykk .
47004013	Det står skrive : Eg trudde , difor tala eg . Så trur vi òg , og vi talar fordi vi har den same Ande som gjev tru .
47004014	For vi veit at han som reiste opp Herren Jesus , han skal òg reisa oss opp med Jesus og føra oss fram for seg saman med dykk .
47004015	Men alt dette hender for dykkar skuld , så nåden skal verta stor og få takkseiinga til å stiga opp frå fleire og fleire — til Guds ære .
47004016	Difor misser vi ikkje motet . Om vårt ytre menneske går til grunne , så vert det indre fornya dag for dag .
47004017	Dei noverande trengslene er lette , og dei skaper for oss ein evig rikdom på herlegdom som er mykje , mykje større .
47004018	Vi har ikkje det synlege for augo , men det usynlege . For det synlege er forgjengeleg , det usynlege evig .
47005001	For vi veit at om vår lekams jordiske hus vert nedrive , så har vi i himmelen ein bygning som er av Gud , eit evig hus som ikkje er gjort med hender .
47005002	Medan vi er her , sukkar og lengtar vi etter å verta overkledde med vår bustad frå himmelen .
47005003	For når vi er kledde i den , skal vi ikkje verta ståande nakne .
47005004	Så lenge vi er i vårt jordiske telt , sukkar vi under børa . For vi vil ikkje verta avkledde , men overkledde , så det døyelege kan verta gløypt av livet .
47005005	Den som har gjort oss budde til dette , er Gud , som har gjeve oss Anden til pant .
47005006	Difor er vi alltid frimodige , endå vi veit at så lenge vi er heime i lekamen , er vi borte frå Herren .
47005007	For vi ferdast i tru , ikkje i syn .
47005008	Men vi er ved godt mot og vil heller flytta bort frå lekamen og heim til Herren .
47005009	Difor , anten vi er heime eller borte , set vi vår ære i å vera han til hugnad .
47005010	For vi skal alle fram for Kristi domstol , så kvar kan få att for det han har gjort medan han var i lekamen , anten godt eller vondt .
47005011	Fordi vi kjenner otten for Herren , prøver vi å vinna menneske , medan livet vårt ligg ope for Gud . Eg vonar òg at det ligg ope for dykkar samvit .
47005012	Vi kjem ikkje atter til dykk med lovord om oss sjølve , men vi gjev dykk høve til å rosa dykk av oss , så de kan ha noko å svara dei som skryter av det dei er i det ytre og ikkje i hjarta .
47005013	For har vi vore frå vitet , så var det for Gud . Og er vi med sans og samling , så er det for dykk .
47005014	For Kristi kjærleik tvingar oss . Vi veit at éin døydde for alle , difor har dei alle døytt .
47005015	Og han døydde for alle , så dei som lever , ikkje lenger skal leva for seg sjølve , men for han som døydde og stod opp for dei .
47005016	Så kjenner vi ikkje lenger nokon på reint menneskeleg vis . Og har vi kjent Kristus på den måten , så kjenner vi han ikkje såleis no lenger .
47005017	Difor , om nokon er i Kristus , er han ein ny skapning . Det gamle er borte , sjå , det er kome noko nytt .
47005018	Men alt dette er av Gud , han som forsona oss med seg sjølv ved Kristus og gav oss forsoningstenesta .
47005019	Det var Gud som i Kristus forsona verda med seg sjølv , så han ikkje tilreknar dei misgjerningane deira , og han har overgjeve oss ordet om forsoninga .
47005020	Så er vi då sendebod for Kristus , og det er som om Gud sjølv formanar gjennom oss : Vi bed i staden for Kristus , lat dykk forsona med Gud !
47005021	Han som ikkje visste av synd , har han gjort til synd for oss , så vi skal verta rettferdige for Gud i han .
47006001	Som hans medarbeidarar legg vi dykk på hjarta at de ikkje til unyttes må ta imot Guds nåde .
47006002	For han seier : I rette tid bønhøyrde eg deg , på frelsesdagen hjelpte eg deg . Sjå , no er den rette tid , no er frelsesdagen !
47006003	Og vi vil ikkje gje menneske grunn til å støyta seg på noko , så tenesta ikkje skal verta spotta .
47006004	I alt viser vi oss som Guds tenarar : med tolmod i trengsler , i naud og i angst ,
47006005	under slag , i fengsel og i opprør , i hardt arbeid , i nattevòke og svolt .
47006006	Vi går fram med reinleik og visdom , med langmod og godleik , i Den Heilage Ande , med kjærleik utan svik ,
47006007	med sannings ord og i Guds kraft , med rettferds våpen i høgre og venstre hand ,
47006008	i ære og vanære , om vi får lastord eller lovord . Dei seier at vi fører folk vilt , men vi talar sant ,
47006009	vi er ukjende , men kjende av alle , vi er døyande , og sjå , vi lever ! Vi vert slegne , men ikkje ihelslegne ,
47006010	vi syrgjer , men er alltid glade , vi er fattige , men gjer mange rike , vi har ingen ting , men eig alt .
47006011	Vi har tala rett ut til dykk , korintarar , de har stort rom i hjarta vårt .
47006012	De har det ikkje trongt hjå oss ; det er i dykkar hjarta det er trongt .
47006013	Men gjev oss likt for likt — eg talar som til born : Vidka de òg ut hjarto dykkar !
47006014	Gå ikkje i framandt åk med vantruande ! For kva har rettferd med urett å gjera , og kva samfunn har ljos med mørker ?
47006015	Korleis kan Kristus og Beliar semjast ? Kva sameinar ein truande og ein vantru ?
47006016	Korleis kan Guds tempel og avgudane forlikast ? For vi er den levande Guds tempel . Gud har då sagt : Eg vil bu og ferdast mellom dei ; eg vil vera deira Gud , og dei skal vera mitt folk .
47006017	Difor seier Herren : Dra bort frå dei , og skil dykk frå dei , ikkje rør noko ureint ! Då vil eg ta imot dykk ;
47006018	eg vil vera ein far for dykk , og de skal vera mine søner — og døtrer , seier Herren , Den Allmektige .
47007001	Mine kjære , når vi har desse lovnadene , så lat oss reinsa oss frå all ureinskap på lekam og sjel og fullføra vår helging i age for Gud .
47007002	Gjev oss rom i hjarto dykkar ! Ingen har vi gjort urett , ingen har vi øydelagt , ingen har vi gått for nær .
47007003	Eg seier ikkje dette for å døma dykk . Eg har då alt sagt at de er i hjarto våre ; vi høyrer saman i liv og død .
47007004	Stor er mi tiltru til dykk , og storleg rosar eg meg av dykk . Eg har vorte rikeleg trøysta og er fylt av glede midt i alle trengsler .
47007005	Då vi kom til Makedonia , vart det heller ikkje lettare for oss . Vi møtte berre vanskar ; det var strid ikring oss og angst i oss .
47007006	Men Gud som trøystar dei nedbøygde , gav oss nytt mot då Titus kom ,
47007007	ikkje berre med at han kom , men òg fordi han hadde fått nytt mot hjå dykk . Han fortalde korleis de lengta og trega , og kor heilhuga de no står saman med meg . Dette gledde meg endå meir .
47007008	Om eg gjorde dykk sorg med brevet mitt , så angrar eg ikkje på at eg skreiv det . Ei stund angra eg nok på det , for eg veit at brevet gjorde dykk sorgfulle med det same .
47007009	Men no er eg berre glad , ikkje fordi eg gjorde dykk sorg , men fordi sorga dreiv dykk til omvending . For dette var ei sorg etter Guds vilje ; difor har vi ikkje gjort dykk nokon skade .
47007010	For sorg som er etter Guds vilje , fører til omvending og frelse , som ingen angrar . Men verdsens sorg fører til død .
47007011	For sjå , det at de fekk sorg etter Guds vilje , kor stor ihuge skapte ikkje det , ja , otte , harme og forsvar , lengting , alvor og vilje til å straffa . På alle måtar har de synt at de er utan skuld i denne saka .
47007012	Då eg skreiv til dykk , var det ikkje for hans skuld som hadde gjort urett , heller ikkje for hans skuld som hadde lide urett . Eg skreiv for at det skulle verta klårt for dykk for Guds åsyn at de vil stå saman med meg .
47007013	Alt dette gav oss nytt mot . Og ei endå større glede var det å sjå kor glad Titus var . De har alle vore med og gjort han roleg i hugen .
47007014	Så når eg har rosa dykk for han , har eg ikkje vorte til skammar . Men liksom eg alltid har tala sant til dykk , så har våre rosande ord til Titus òg vist seg å vera sanning .
47007015	Hjarta hans slår endå varmare for dykk no når han tenkjer på kor lydige de alle var , korleis de tok imot han med otte og age .
47007016	Eg gleder meg over at eg i eitt og alt kan lita på dykk .
47008001	No skal de få høyra , brør , om den nåde Gud har synt kyrkjelydane i Makedonia .
47008002	Dei har vore hardt prøvde , men den overstrøymande gleda deira og den djupe fattigdomen har gjort dei rike og viljuge til å gje .
47008003	For dei gav etter evne , det kan eg vitna , ja , over evne , og det friviljug .
47008004	Dei bad inderleg om lov til å få vera saman med oss i denne tenesta for dei heilage .
47008005	Og dei gav ikkje berre så som vi vona , men dei gav seg sjølve , fyrst til Herren og så til oss , som Gud vil det .
47008006	Difor bad vi Titus gjera ferdig den gåva som han før hadde teke til å samla inn hjå dykk .
47008007	Men liksom de er rike på alt , på tru og tale , kunnskap og iver , og på den kjærleiken som de eig og har fått av oss , så må de òg med denne gåva syna kor rike de er .
47008008	Eg seier ikkje dette som eit påbod , men eg nemner iveren hjå dei andre for å prøva om kjærleiken dykkar er ekte .
47008009	De kjenner vår Herre Jesu Kristi nåde , at han for dykkar skuld vart fattig då han var rik , så de ved hans fattigdom skulle verta rike .
47008010	Eg seier mi meining om dette ; det kan vera til gagn for dykk , de som i fjor gjekk inn i arbeidet og la godviljen til .
47008011	No gjeld det å fullføra verket . Liksom de var viljuge til å gå i gang , må de no vera viljuge til å fullføra , alt etter den råd de har .
47008012	For når den gode viljen er der , skal han verdsetjast etter det ein har og ikkje etter det ein ikkje har .
47008013	For det er ikkje så meint at andre skal få hjelp , og at de skal ha det trongt ; det skal vera likt .
47008014	Denne gongen er det de som har overflod og kan hjelpa dei som lid naud . Ein annan gong har dei overflod og kan hjelpa dykk når de lid naud . Då vert det likskap ,
47008015	som skrive står : Den som fekk mykje , hadde ikkje meir enn han trong , og den som fekk lite , vanta ikkje noko .
47008016	Men Gud vere takk , som har vekt den same omsut for dykk hjå Titus òg .
47008017	Han sa ja då eg bad han , og vart så ihuga at no reiser han til dykk etter eige ynske .
47008018	Saman med han sender vi den broren som får ros i alle kyrkjelydane for sitt arbeid for evangeliet .
47008019	Ja , ikkje berre det , men kyrkjelydane har valt han ut til å reisa saman med oss og bera fram den gåva som vi har samla inn for å fremja Herrens ære og visa vår gode vilje .
47008020	På den måten kan ingen lasta oss for noko i samband med den store gåva som vi har hand om .
47008021	For vi legg vinn på å gjera det som rett er , ikkje berre for Herren , men òg for menneske .
47008022	Saman med desse to sender vi endå ein av brørne våre . Ofte og på mange måtar har han synt oss kor ihuga han er , og ettersom han har stor tiltru til dykk , er han di meir ihuga etter å koma i gang .
47008023	Når det gjeld Titus , så kom i hug at han er min medhjelpar og medarbeidar hjå dykk . Og dei andre brørne , dei er utsendingar frå kyrkjelydane og Kristi ære .
47008024	Vis dei no den kjærleiken de har , og lat dei og alle kyrkjelydane få sjå at det er med rette eg har rosa dykk .
47009001	No treng eg vel ikkje skriva til dykk om tenesta for dei heilage ;
47009002	for eg veit kor viljuge de er . Her i Makedonia rosar eg dykk og seier at de i Akaia har halde dykk budde sidan i fjor . Og iveren dykkar har sett fart i mange .
47009003	No sender eg desse brørne til dykk , så det skal syna seg at det ikkje var tome ord vi fór med , når vi rosa dykk for dette , men at de er førebudde , som eg har sagt .
47009004	Eg vil ikkje at det skal koma nokon frå Makedonia saman med meg og finna dykk ubudde ; då fekk vi berre skam av dette tiltaket — for ikkje å snakka om dykk .
47009005	Difor fann eg det naudsynleg å be brørne fara til dykk føreåt , og i god tid samla inn den gåva som de har lova . Så kan ho liggja ferdig som ei frukt av velsigning og ikkje av tvang .
47009006	Men det seier eg : Den som sparsamt sår , skal sparsamt hausta , og den som sår med rik hand , skal få ein rik haust .
47009007	Kvar må gje det han har sett seg føre i hjarta , ikkje med ulyst eller av tvang . For Gud elskar ein glad gjevar .
47009008	Og Gud er mektig til å gje dykk alle gåver i rikt mål , så de alltid og i alle høve skal ha alt de treng , ja , ha overflod til all god gjerning .
47009009	For det står skrive : Han strøydde ut — og gav til dei fattige , hans rettferd skal alltid vara .
47009010	Han som gjev « såmannen såkorn og brød til å eta » , han skal òg gje dykk såkorn og la det bera rikt , og grøda av dykkar rettferd skal han gjera stor .
47009011	De skal vera rike på alt , så de gjerne vil gje . Og så skal takkseiinga stiga opp til Gud , når vi ber fram gåva .
47009012	For denne tenesta , som òg er ei gudsteneste , er ikkje berre ei hjelp til dei heilage i deira naud ; ho skal òg syna kor rik ho er ved at mange takkar Gud .
47009013	Når de har fullført tenesta og stått prøva , vil dei lova Gud fordi de var lydige og vedkjendest dykkar tru på Kristi evangelium , og fordi de var viljuge til å dela med dei og alle dei andre .
47009014	Og dei vil be for dykk og lengta etter dykk fordi Gud har gjeve dykk denne rike nåden .
47009015	Gud vere takk for si useielege gåve !
47010001	Eg , Paulus , som er så spak når eg står andlet til andlet med dykk , men så modig når eg er borte , eg påminner dykk med Kristi spaklynde og mildskap .
47010002	Eg bed dykk at eg må få sleppa å visa kor modig eg er når eg no kjem til dykk ! For eg skal syna kor fast og djerv eg er mot dei som seier at vi lèt oss driva av reint menneskelege motiv !
47010003	Om vi ferdast på menneskevis , så strider vi ikkje på menneskevis .
47010004	For våre stridsvåpen er ikkje jordiske , men Guds kraft er verksam i dei , så vi kan leggja festningar i grus . Vi riv ned tankebygningar
47010005	og alt stort og stolt som reiser seg mot kunnskapen om Gud , og tek kvar tanke til fange i lydnad mot Kristus .
47010006	Vi er budde til å straffa all ulydnad , så snart de har nått fram til full lydnad .
47010007	Sjå på det som ligg ope i dagen ! Om nokon er viss på at han høyrer Kristus til , bør han tenkja seg om ein gong til og skjøna at det gjer vi òg , ikkje berre han .
47010008	Eg òg kunne rosa meg av den fullmakt Herren har gjeve oss til å byggja opp , men ikkje til å riva ned hjå dykk . Eg ville i så fall få rett ,
47010009	og det skulle verta klårt at det ikkje er berre for å skræma dykk at eg skriv desse breva .
47010010	« For breva , » seier somme , « er myndige og strenge , men når han sjølv kjem , er han spak , og det han seier , er lite å bry seg om . »
47010011	Den som meiner det , han skal merka seg dette : Det er ingen skilnad på det eg gjer når eg er hjå dykk , og det eg seier i breva mine når eg er borte .
47010012	Vi vågar ikkje å rekna oss til dei som gjev seg sjølve lovord . Vi samanliknar oss ikkje med dei . Når dei mæler seg med seg sjølve og samanliknar seg med seg sjølve , syner det berre kor uvituge dei er .
47010013	Men vi vil ikkje rosa oss utan mål eller måte . Vi held oss til det mål som Gud sjølv har sett for oss : at vi i arbeidet vårt har nått fram til dykk òg .
47010014	Vi tøyer oss ikkje lenger enn rett er . Det hadde vi gjort om vi ikkje hadde nått fram til dykk . Men vi er då komne så langt som til dykk med Kristi evangelium .
47010015	Vi går ikkje for langt når vi rosar oss , og tek ikkje æra for det arbeidet andre har gjort . Men vi har den von at trua dykkar skal veksa , så vi får endå større framgang hjå dykk , etter det mål som er sett for oss .
47010016	Då kan vi òg forkynna evangeliet bortanfor dykkar grenser , utan å ta æra for arbeid som alt er gjort av andre , og utan å bruka det mål som er sett for dei .
47010017	For « den som rosar seg , skal rosa seg av Herren » .
47010018	Ikkje den som gjev seg sjølv lovord , held prøva , men den som Herren gjev lovord .
47011001	Gjev de ville tola eit grann dårskap av meg ! Ja , de får tola det !
47011002	For eg brenn av omsut for dykk , som Gud sjølv . Eg har trulova dykk med Kristus , og berre med han , så eg kan føra dykk fram for han som ei rein møy .
47011003	Men eg er redd at liksom ormen dåra Eva med sine svikråder , såleis skal òg tankane dykkar førast på avvegar , bort frå den ærlege og reine truskapen mot Kristus .
47011004	For de toler det svært så godt at nokon kjem og forkynner ein annan Jesus enn den vi har forkynt , eller at de får ei anna ånd enn den de har fått , eller eit anna evangelium enn det de har teke imot .
47011005	Men eg meiner at eg ikkje på nokon måte er mindre enn desse overapostlane .
47011006	Om eg er ulærd i talekunst , er eg det ikkje i kunnskap , og den har eg alltid og i alle stykke lagt fram for dykk .
47011007	Gjorde eg kanskje ei synd då eg forkynte dykk Guds evangelium for inkje og med det audmykte meg sjølv , så de kunne verta opphøgde ?
47011008	Andre kyrkjelydar har eg nærast plyndra , og eg tok løn av dei så eg kunne gjera teneste hjå dykk .
47011009	Då eg var hjå dykk , vart eg ikkje til bør for nokon av dykk når eg trong om noko ; for brørne som kom frå Makedonia , gav meg det eg vanta . Alltid la eg vinn på å greia meg utan dykkar hjelp , og det skal eg gjera heretter òg .
47011010	Så visst som Kristi sanning bur i meg , denne ros skal ingen i Akaia ta frå meg !
47011011	Kvifor ? Fordi eg ikkje elskar dykk ? Det veit Gud at eg gjer .
47011012	Men det eg har gjort , det vil eg òg gjera heretter . For det finst nokre som gjerne vil ha eit høve til å skryta av at dei er som eg , men det høvet skal eg ta frå dei .
47011013	Desse er falske apostlar , trulause arbeidarar , som gjev seg ut for å vera Kristi apostlar .
47011014	Og det er ikkje å undrast på ; for Satan sjølv skaper seg om til ein ljosengel .
47011015	Og då er det ikkje merkeleg at tenarane hans skaper seg om til tenarar for rettferda . Men deira endelykt skal svara til deira gjerningar .
47011016	Atter seier eg : Ingen må tru at eg er frå sans og samling . Men om de gjer det , får de likevel høyra på meg som om eg hadde mist vitet , så eg òg kan rosa meg litt .
47011017	For det eg seier når eg no rosar meg , det seier eg ikkje som ein Herrens tenar , men i eit slag vanvit .
47011018	Men sidan det er så mange som gjer seg til av sine menneskelege føremoner , vil eg òg gjera det .
47011019	De som er så kloke , toler vel folk som har mist vitet .
47011020	For de toler då at dei gjer dykk til trælar , at dei syg dykk ut og fangar dykk , ser ned på dykk og slår dykk i andletet .
47011021	Med skam må eg vedgå at vi i så måte har vore altfor veike . Men det som dei andre vågar — eg talar som i vitløyse — det kan vel eg òg våga .
47011022	Er dei hebrearar ? Eg òg . Er dei israelittar ? Eg òg . Er dei av Abrahams ætt ? Eg òg .
47011023	Er dei Kristi tenarar ? Eg talar som ein vitlaus mann : Eg er det endå meir . Eg har hatt større strev , fått fleire slag , vore oftare i fengsel , mang ein gong i dødsfare .
47011024	Av jødane har eg fem gonger fått dei førti slaga på eitt nær .
47011025	Tre gonger vart eg piska , ein gong steina , tre gonger leid eg skipbrot , og ein gong dreiv eg eit heilt døger ikring på havet .
47011026	Ofte var eg på ferder , i fare på elvar , i fare mellom røvarar , i fare mellom landsmenn , i fare mellom utlendingar , i fare i byar , i fare i øydemark , i fare på hav , i fare mellom falske brør ,
47011027	i slit og strev , ofte i nattevòke , i svolt og torste , ofte fastande og utan klede i kulden .
47011028	Attåt alt det andre har eg det som dagleg ligg på meg , omsuta for alle kyrkjelydane .
47011029	Kven er veik utan at eg òg vert veik ? Kven fell utan at det brenn i meg ?
47011030	Om eg endeleg skal rosa meg , vil eg rosa meg av mi vanmakt .
47011031	Gud og vår Herre Jesu Far som er høglova i all æve , han veit at eg ikkje lyg !
47011032	I Damaskus sette landshovdingen til kong Aretas ut vakter fordi han ville gripa meg .
47011033	Men eg vart firt ned i ei korg frå ei luke i bymuren og slapp ut or hendene hans .
47012001	Eg må rosa meg , endå det ikkje tener til noko . Og no kjem eg til syner og openberringar eg har fått frå Herren .
47012002	Eg veit om eit menneske i Kristus , ein som for fjorten år sidan vart rykt inn i den tredje himmel — om han var i lekamen eller utanfor lekamen , veit eg ikkje , Gud veit det .
47012003	Og eg veit at denne mannen vart rykt inn i Paradis — om han var i lekamen eller utanfor lekamen , veit eg ikkje , Gud veit det —
47012004	og der fekk han høyra useielege ord , som eit menneske ikkje har lov til å tala .
47012005	Denne mannen vil eg rosa meg av , men av meg sjølv vil eg ikkje rosa meg , utan av mi vanmakt .
47012006	Men om eg ville rosa meg , så var eg ikkje frå vitet , for eg kom til å seia sanninga . Men eg lèt det vera , for eg vil ikkje at nokon skal gjera seg større tankar om meg enn dei han får når han ser og høyrer meg .
47012007	Og for at eg ikkje skal gjera meg stor av dei høge openberringane , har eg fått ein torn i kroppen , ein Satans engel som skal slå meg , så eg ikkje skal verta hovmodig .
47012008	Om denne bad eg Herren tre gonger at han måtte vika frå meg .
47012009	Men Herren sa til meg : « Min nåde er nok for deg , for mi kraft vert fullenda i vanmakt . » Difor vil eg helst rosa meg av mi vanmakt , så Kristi kraft kan bu i meg .
47012010	Og difor er eg , for Kristi skuld , ved godt mot i vanmakt , i hard medferd , i naud , i forfylging , i trengsler . For når eg er veik , då er eg sterk .
47012011	Så har eg då vore heilt ifrå meg ! De har tvinga meg til det , eg som skulle ha fått lovord av dykk . For ikkje på nokon måte er eg mindre enn desse overapostlane , endå eg ingenting er .
47012012	Dei teikn som er kjennemerke på ein apostel , har eg med stort tolmod gjort mellom dykk : teikn , under og mektige gjerningar .
47012013	Vart de sette lågare enn dei andre kyrkjelydane ? Det måtte då vera at eg ikkje har vore til tyngsle for dykk . Tilgjev meg den uretten !
47012014	No er det tredje gongen eg står budd og skal fara til dykk . Eg skal ikkje vera til bør for dykk ; for det er ikkje det de eig , eg er ute etter , men dykk sjølve . Det er då ikkje borna som skal samla rikdom til foreldra , men foreldra til borna .
47012015	Men eg vil gjerne ofra alt , ja , sjølv verta ofra for dykkar skuld . Skal eg då verta mindre elska , fordi eg elskar dykk meir ?
47012016	Det kan så vera , seier somme , at eg ikkje har vore til tyngsle for dykk , men eg er slu og har vunne dykk med list .
47012017	Sende eg nokon til dykk for eiga vinning skuld ?
47012018	Eg bad Titus reisa og sende ein annan bror med han . Har Titus utnytta dykk ? Har ikkje vi fare fram i den same ånd , han og eg , og gått i dei same fotefar ?
47012019	De har visst lenge tenkt at vi forsvarar oss for dykk . Men det er for Guds andlet vi talar , i Kristus . Og alt dette er sagt , så de , mine kjære , skal verta oppbygde .
47012020	For eg er redd at eg ikkje skal finna dykk slik som eg vil , når eg kjem , og at de ikkje skal finna meg slik de vil . Eg er redd eg skal finna strid , misunning , sinne , sjølvhevding , baktale , sladder , hovmod og rot .
47012021	Ja , eg er redd min Gud atter skal audmykja meg mellom dykk , når eg kjem og må syrgja over mange , fordi dei har synda og ikkje angra all ureinskapen , horinga og lauslivnaden .
47013001	Det er no tredje gongen eg kjem til dykk . « Etter to eller tre manns vitnemål skal kvar sak stå fast . »
47013002	Eg sa frå då eg var hjå dykk andre gongen , til dei som hadde synda og til alle dei andre , og eg seier frå no , når eg er borte : Når eg kjem att , vil eg ikkje spara nokon .
47013003	For de krev då eit prov på at Kristus talar i meg . Og han er ikkje vanmektig mot dykk , men mektig hjå dykk .
47013004	For om han vart krossfest i vanmakt , så lever han i Guds kraft . Vi òg er vanmektige i han , men vi skal leva med han i Guds kraft hjå dykk .
47013005	Ransak dykk sjølve om de er i trua ; prøv dykk sjølve ! Eller kjenner de ikkje at Jesus Kristus er i dykk ? Det måtte då vera at de ikkje held prøva .
47013006	Men eg vonar de skal skjøna at vi held prøva .
47013007	Vi bed til Gud at de ikkje må gjera noko vondt , ikkje for at det skal visa seg at vi held mål , men for at de skal gjera det som godt er . Så kan det gjerne sjå ut som om vi ikkje held mål .
47013008	For vi maktar ingen ting mot sanninga , men berre for sanninga .
47013009	Difor gleder vi oss når vi er veike , berre de er sterke . Og det er vår bøn at de må nå fram til alt større mognad .
47013010	Difor skriv eg dette før eg kjem , så eg ikkje skal verta nøydd til å fara strengt fram mot dykk når eg er komen , og bruka den fullmakta Herren har gjeve meg . For den har eg fått for å byggja opp , ikkje for å riva ned .
47013011	Elles , brør , gled dykk ! Sjå til at de kjem i rett skikk . Ta imot rettleiing ! Ver samlyndte , hald fred med kvarandre , så skal kjærleikens og fredens Gud vera med dykk .
47013012	Helsa kvarandre med ein heilag kyss ! Alle dei heilage helsar dykk .
47013013	
47013014	Herren Jesu Kristi nåde , Guds kjærleik og Den Heilage Andens samfunn vere med dykk alle !
48001001	Paulus , apostel , ikkje kalla av menneske eller ved noko menneske , men av Jesus Kristus og av Gud Fader , som reiste han opp frå dei døde —
48001002	eg , Paulus , og alle brørne her helsar kyrkjelydane i Galatia .
48001003	Nåde vere med dykk og fred frå Gud , vår Far , og Herren Jesus Kristus ,
48001004	han som gav seg sjølv i døden for våre synder , så han kunne fria oss ut frå den noverande vonde verda , etter Gud , vår Fars vilje .
48001005	Han skal ha æra i all æve ! Amen .
48001006	Det undrar meg at de så snøgt har vendt dykk bort frå han som kalla dykk ved Kristi nåde , og har gått over til eit anna evangelium .
48001007	Men det finst ikkje noko anna evangelium ; det er berre nokre som forvirrar dykk og vil forvrengja Kristi evangelium .
48001008	Men om vi sjølve , ja , om ein engel frå himmelen skulle forkynna dykk eit anna evangelium enn det vi har forkynt , så skal han vera forbanna !
48001009	Vi har sagt det før , og eg seier det på nytt : Om nokon forkynner dykk eit anna evangelium enn det som de har motteke , skal han vera forbanna !
48001010	Prøver eg no å verta godkjend av menneske — eller av Gud ? Prøver eg kanskje å gjera menneske til lags ? Var det menneske eg framleis ville vera til lags , då var eg ikkje Kristi tenar .
48001011	Eg kunngjer dykk , brør : Det evangelium eg har forkynt , er ikkje menneskeverk .
48001012	Heller ikkje har eg fått det eller lært det av noko menneske ; men det var Jesus Kristus som openberra seg for meg .
48001013	De har høyrt om korleis eg fór fram medan eg levde som jøde , kor nådelaust eg forfylgde Guds kyrkje og gjorde mitt beste for å rydja henne ut .
48001014	Eg gjekk lenger i jødedomen enn mange av jamaldringane i folket mitt og var endå meir brennhuga for tradisjonane frå fedrane .
48001015	Men Gud , som valde meg ut frå mors liv og kalla meg ved sin nåde , sette seg føre
48001016	å openberra sin Son for meg , for at eg skulle forkynna evangeliet om han for folkeslaga . Då spurde eg ikkje menneske til råds .
48001017	Heller ikkje drog eg opp til Jerusalem , til dei som var apostlar før meg . Eg fór til Arabia , og sidan vende eg attende til Damaskus .
48001018	Fyrst tre år seinare drog eg til Jerusalem ; eg ville spørja meg føre hjå Kefas , og eg vart verande hjå han i fjorten dagar .
48001019	Nokon annan av apostlane vitja eg ikkje , berre Jakob , Herrens bror .
48001020	Det eg her skriv til dykk , er sant , Gud veit at eg ikkje lyg .
48001021	Sidan kom eg til Syria og Kilikia .
48001022	Dei kristne kyrkjelydane i Judea kjende meg ikkje personleg .
48001023	Dei hadde berre høyrt at det vart sagt : Han som før forfylgde oss , forkynner no sjølv den trua han freista å rydja ut .
48001024	Og dei lova Gud for det han hadde gjort med meg .
48002001	Fjorten år etter drog eg atter opp til Jerusalem , saman med Barnabas ; eg hadde òg Titus med meg .
48002002	Det var ei openberring som gjorde at eg reiste dit . Og i eit serskilt møte med dei mest framståande la eg fram for dei det evangeliet eg forkynner mellom folkeslaga ; for eg ville ikkje at heile arbeidet mitt skulle vera fåfengt .
48002003	Men ikkje eingong Titus , som var med meg , og som er grekar , vart nøydd til å la seg omskjera .
48002004	Det kravet kom frå nokre falske brør som hadde snikt seg inn ; dei ville lura på den fridomen vi har i Kristus Jesus , så dei kunne gjera oss til trælar .
48002005	Men ikkje ein augneblink gav vi etter og bøygde oss for dei . For vi ville at sanninga i evangeliet skulle stå fast hjå dykk .
48002006	Og dei som galdt for å vera noko — kor store dei var , kan vera det same for meg , for Gud gjer ikkje skil på folk — dei kom ikkje med nye krav til meg .
48002007	Tvert imot skjøna dei at det var overlate til meg å forkynna evangeliet for dei uomskorne , liksom til Peter for dei omskorne .
48002008	For han som med si kraft gjorde Peter til apostel for dei omskorne , han gjorde meg til apostel for dei uomskorne .
48002009	Og då Jakob , Kefas og Johannes , dei som vert rekna for sjølve søylene , skjøna kva nåde eg hadde fått , då gav dei meg og Barnabas si hand til teikn på samfunn . Vi skulle gå til folkeslaga , dei til jødane .
48002010	Vi skulle berre hugsa på dei fattige , og det har eg alltid lagt vinn på å gjera .
48002011	Men då Kefas kom til Antiokia , sa eg han imot , beint opp i andletet , for åtferda hans hadde dømt han .
48002012	Fyrst heldt han måltid saman med dei heidningkristne . Men då det kom nokre frå Jakob , skilde han lag og heldt seg unna , av di han var redd dei omskorne .
48002013	På same måten hykla dei andre jødekristne , så jamvel Barnabas vart dregen med i hyklinga deira .
48002014	Men då eg såg at dei ikkje gjekk rett fram etter sanninga i evangeliet , sa eg til Kefas så alle høyrde på : « Når du som er jøde , sjølv ikkje lever som jøde , men som heidning , korleis kan du då tvinga heidningane til å leva som jødar ? »
48002015	Vi er jødar av fødsel og er ikkje syndarar av heidningætt .
48002016	Men då vi skjøna at eit menneske ikkje vert rettferdig for Gud ved gjerningar som lova krev , men berre ved trua på Kristus Jesus , då trudde vi òg på Kristus Jesus , så vi kunne verta rettferdige for Gud ved trua på Kristus og ikkje ved lovgjerningar . For ved lovgjerningar vert ikkje noko menneske rettferdig for Gud .
48002017	Men om det skulle syna seg at vi jødar òg er syndarar , når vi vil verta rettferdige i Kristus , vert ikkje Kristus då ein tenar for synda ? Langt ifrå !
48002018	Byggjer eg opp att det som eg har rive ned , då kan det med rette seiast at eg er ein lovbrytar .
48002019	Det er då lova som har gjort at eg er død for lova og lever for Gud . Eg er krossfest med Kristus ;
48002020	eg lever ikkje lenger sjølv , men Kristus lever i meg . Det livet eg no lever her på jorda , det lever eg i trua på Guds Son , som elska meg og gav seg sjølv for meg .
48002021	Eg vrakar ikkje Guds nåde . For kan ein vinna rettferd ved lova , då døydde Kristus til ingen nytte .
48003001	De uvituge galatarar ! Kven har trylt dykk , de som har fått Jesus Kristus måla for augo som krossfest ?
48003002	Svar meg på ein ting : Var det ved lovgjerningar de fekk Anden , eller ved å høyra og tru ?
48003003	Er de så vitlause ? De tok til ved Anden , vil de no fullføra med menneskeverk ?
48003004	Har de opplevt alt dette til fånyttes — om det då verkeleg er til fånyttes .
48003005	Han som gjev dykk Anden og gjer under mellom dykk , gjer han det på grunn av lovgjerningar eller fordi de høyrer bodskapen og trur ?
48003006	Om Abraham heiter det : Han trudde Gud , og difor rekna Gud han for rettferdig .
48003007	Så skjønar de at det er dei som trur , som er Abrahams born .
48003008	Skrifta såg føreåt at Gud ville rettferdiggjera heidningane ved tru , og føreåt forkynte ho denne gode bodskapen for Abraham : I deg skal alle folkeslag velsignast .
48003009	Difor vert dei som trur , velsigna saman med den truande Abraham .
48003010	Men dei som held seg til lovgjerningar , er under forbanning . For det står skrive : Forbanna er kvar den som ikkje held fast på alt det som står skrive i lovboka , og gjer etter det .
48003011	At ingen vert rettferdig for Gud ved lova , det er klårt , for det står skrive : Den rettferdige , ved tru skal han leva .
48003012	I lova spørst det ikkje om tru ; der heiter det : Den som held boda , skal leva ved dei .
48003013	Men Kristus kjøpte oss fri frå forbanninga av lova då han kom under forbanning for vår skuld . For det står skrive : Forbanna er kvar den som heng på eit tre .
48003014	Dette hende for at folkeslaga ved Jesus Kristus skulle få den velsigning som Abraham hadde fått lovnad om , og for at vi ved trua skulle få Anden , som var lova .
48003015	Brør , eg tek eit døme frå dagleglivet . Eit lovleg testamente kan ingen gjera om inkje eller gje noko tillegg , endå det er gjort berre av eit menneske .
48003016	Gud gav lovnadene til Abraham og hans ætt . Det heiter ikkje « til dine ætter » , som om det galdt mange , men det vert tala om ein , « til di ætt » , og det er Kristus .
48003017	Det eg vil seia , er dette : Ei pakt som Gud alt hadde gjort , kan ikkje setjast til sides av lova som kom 430 år seinare , slik at lovnaden ikkje skulle gjelda lenger .
48003018	Får vi arven ved lova , vert han ikkje gjeven på grunn av lovnaden . Men det var då ved ein lovnad at Gud i sin nåde gav arven til Abraham .
48003019	Kva skulle så lova tena til ? Ho vart gjeven som eit tillegg og skulle gjera klårt kva lovbrot er , til dess den ætta kom som lovnaden galdt . Lova vart gjeven ved englar , gjennom ein mellommann .
48003020	Men ein mellommann trengst ikkje der det berre er éin , og Gud er éin .
48003021	Er då lova i strid med Guds lovnader ? Langt ifrå ! For var det gjeve ei lov som kunne gjera levande , då kunne rettferda vinnast ved lova .
48003022	Men Skrifta har lagt alt under synd , for at dei som trur på Jesus Kristus , ved si tru kan få det som var lova .
48003023	Før trua kom , vart vi haldne i varetekt under lova ; vi var innestengde til dess ho vart openberra , den trua som skulle koma .
48003024	På den måten var lova vaktaren vår fram til Kristus , for at vi skulle seiast rettferdige ved trua .
48003025	Men no når trua er komen , er vi ikkje lenger under vaktaren .
48003026	De er alle Guds born ved trua på Kristus Jesus .
48003027	For de , så mange som er døypte til Kristus , har ikledt dykk Kristus .
48003028	Her er ikkje jøde eller grekar , her er ikkje træl eller fri , her er ikkje mann eller kvinne ; de er alle ein i Kristus Jesus .
48003029	Og høyrer de Kristus til , er de Abrahams ætt , arvingar etter lovnaden .
48004001	Lat meg forklara dette . Så lenge ein arving er umyndig , er det ingen skilnad på han og trælen , endå han er herre over heile eigedomen .
48004002	Han står under formyndarar og hushaldarar til den tid far hans har fastsett .
48004003	Såleis var det med oss òg . Då vi var umyndige , var vi trælar under grunnkreftene i verda .
48004004	Men då tida var fullkomen , sende Gud Son sin , fødd av ei kvinne , fødd under lova .
48004005	Han skulle kjøpa dei frie som var under lova , så vi kunne få barnekår .
48004006	Og sidan de er born , har Gud gjeve sin Sons Ande i hjarto våre , og Anden ropar : « Abba , Far ! »
48004007	Difor er du ikkje lenger træl , men son . Og er du son , då er du òg arving , innsett av Gud .
48004008	Den tid de ikkje kjende Gud , træla de under gudar som i røynda ikkje er gudar .
48004009	Men no når de kjenner Gud , ja , det som meir er , når de er kjende av Gud , korleis kan de no på nytt venda attende til desse veike og fattigslege grunnkreftene i verda ? Vil de atter træla under dei ?
48004010	De aktar nøye på dagar og månader , høgtider og år .
48004011	Eg er redd at alt strevet mitt med dykk har vore fåfengt .
48004012	Eg bed dykk , brør : Ver som eg , for eg har vorte som de . De har ikkje gjort meg urett .
48004013	De veit då korleis det gjekk til at eg forkynte evangeliet for dykk fyrste gongen . Det kom av at eg var sjuk .
48004014	Men de lét dykk ikkje freista av dette til å vanvørda eller avsky meg ; de tok imot meg som ein engel frå Gud , ja , som Kristus Jesus sjølv .
48004015	Har de gløymt kor glade de var då ? Det vitnemålet gjev eg dykk at de gjerne hadde rive ut augo og gjeve meg , om det var mogeleg .
48004016	Har eg no vorte ein fiende fordi eg seier dykk sanninga ?
48004017	Dei andre er etter dykk med ein iver som ikkje er av det gode . Men dei vil skilja dykk ut og gjera dykk til sine tilhengjarar .
48004018	Det er vel og bra at somme legg iver for dagen , og ikkje berre når eg er hjå dykk , men det må alltid vera ein iver for det gode .
48004019	Mine born , som eg atter føder med smerte til dess Kristus vinn skapnad i dykk !
48004020	Eg skulle ynskja eg var hjå dykk så eg kunne tala til dykk på ein annan måte , for eg er reint i beit med dykk .
48004021	Sei meg , de som vil vera under lova : Høyrer de ikkje på lova ?
48004022	Det står skrive at Abraham hadde to søner , ein med trælkvinna og ein med den frie kvinna .
48004023	Son til trælkvinna er fødd på vanleg måte , son til den frie kvinna er fødd etter Guds lovnad .
48004024	Dette har ei djupare meining . Dei to kvinnene står for to pakter . Den eine , Hagar , er pakta frå Sinai-fjellet ; ho føder til trældom .
48004025	Hagar står for Sinai-fjellet i Arabia og svarar til det Jerusalem som no er , og det lever i trældom med sine born .
48004026	Men det Jerusalem som er der oppe , er fritt , og det er mor vår . For det står skrive :
48004027	Gled deg , du barnlause , — som ikkje fødde . Set i og jubla , — du som ikkje hadde rier . For den einslege kvinna — har fleire born enn ho som har mann .
48004028	Og de , brør , er born etter lovnaden liksom Isak .
48004029	Men han som var fødd på vanleg måte , forfylgde den gongen han som var fødd i kraft av Anden , og slik er det i dag òg .
48004030	Men kva seier Skrifta ? Jag ut trælkvinna og son hennar ! For son til trælkvinna skal ikkje arva saman med son til den frie kvinna .
48004031	Difor , brør , er vi ikkje born åt trælkvinna , men åt den frie kvinna .
48005001	Til fridom har Kristus frigjort oss . Stå difor støtt og lat ikkje nokon tvinga dykk inn att under trældoms åk .
48005002	Eg , Paulus , seier dykk : Lèt de dykk omskjera , vil Kristus inkje gagna dykk .
48005003	Atter slår eg fast at kvar den som lèt seg omskjera , er skuldig til å halda heile lova .
48005004	De som vil verta rettferdige for Gud ved lova , de er skilde frå Kristus , de er falne ut or nåden .
48005005	Men vi held oss til trua og ser ved Anden fram mot den rettferd som er vår von .
48005006	For i Kristus Jesus gjer det korkje frå eller til om ein er omskoren eller uomskoren ; her gjeld berre tru , verksam i kjærleik .
48005007	De var komne godt i gang med laupet . Kven er det som har hindra dykk i å vera lydige mot sanninga ?
48005008	Han som kalla dykk , har ikkje overtalt dykk til dette .
48005009	Litt surdeig syrer heile deigen .
48005010	Men Herren gjev meg den tiltru til dykk at de ikkje vil tenkja annleis enn eg . Den som forvirrar dykk , skal få sin dom , kven han så er .
48005011	Om det er så , brør , at eg no òg forkynner omskjering , kvifor vert eg då forfylgd ? Då er ikkje krossen ein støytestein lenger .
48005012	Måtte dei berre skamskjera seg , dei som set dykk opp !
48005013	De er kalla til fridom , brør . Lat berre ikkje fridomen verta eit påskot for den syndige naturen , men ten kvarandre i kjærleik .
48005014	For heile lova kan samanfattast i det eine bodet : Du skal elska nesten din som deg sjølv .
48005015	Men når de bit og glefser etter kvarandre , så ta dykk i vare at de ikkje et kvarandre opp .
48005016	Eg seier dykk : Lev eit liv i Anden ! Då gjer de ikkje det som den syndige naturen trår etter .
48005017	For det vår vonde natur trår etter , er Anden imot , og det Anden trår etter , er vår vonde natur imot . Dei to ligg i strid , så de ikkje er i stand til å gjera det de vil .
48005018	Men vert de drivne av Anden , då er de ikkje under lova .
48005019	Det er klårt kva som kjem frå vår vonde natur : hor , umoral , sedløyse ,
48005020	avgudsdyrking , trolldom , fiendskap , strid , avund , sinne , sjølvhevding , usemje , partistrid ,
48005021	misunning , drikk , svir og meir av det slaget . Som eg før har sagt : Dei som fer med slikt , skal ikkje arva Guds rike .
48005022	Men Andens frukt er kjærleik , glede , fred , langmod , mildskap , godleik , truskap ,
48005023	spaklynde og sjølvtøyming . Mot slike ting er ikkje lova .
48005024	Dei som høyrer Kristus til , har krossfest den vonde naturen med lidenskapane og lystene .
48005025	Har vi fått livet ved Anden , så lat oss òg ferdast i Anden .
48005026	Lat oss ikkje vera drivne av æresykje , så vi eggjar kvarandre og misunner kvarandre .
48006001	Brør , skulle einkvan verta gripen i eit feilsteg , så må de som lever ved Anden , hjelpa han til rettes . Men gjer det med varsemd , og akta deg sjølv , så ikkje du òg vert freista .
48006002	Ber børene for kvarandre , og oppfyll på den måten Kristi lov .
48006003	Den som trur han er noko , men ingenting er , han lurer seg sjølv .
48006004	Kvar skal prøva si eiga gjerning . Han skal ha si ros av det han sjølv har gjort , og ikkje sjå på dei andre .
48006005	For kvar skal bera si eiga bør .
48006006	Den som får opplæring i Ordet , skal dela alt godt med læraren sin .
48006007	Far ikkje vilt ! Gud lèt seg ikkje spotta . Det eit menneske sår , skal det òg hausta .
48006008	Den som sår i sin syndige natur , skal hausta undergang av denne naturen ; den som sår i Anden , skal hausta evig liv ved Anden .
48006009	Lat oss gjera det gode og ikkje trøytna ! Når tida kjem , skal vi hausta , berre vi ikkje gjev opp .
48006010	Så lat oss gjera godt mot alle så lenge det er tid , og mest mot dei som er våre sysken i trua .
48006011	Sjå kor store bokstavar eg nyttar når eg no med mi eiga hand skriv til dykk !
48006012	Dei som vil tvinga dykk til omskjering , er slike som vil ta seg godt ut mellom menneske , så dei skal sleppa verta forfylgde for Kristi kross .
48006013	For dei som lèt seg omskjera , held ikkje lova sjølve ; men dei vil at de skal omskjerast , så dei kan skryta av det som er gjort med dykk på kroppen .
48006014	Men eg vil aldri rosa meg av noko anna enn av vår Herre Jesu Kristi kross . Ved den er verda krossfest for meg , og eg for verda .
48006015	For det som tel , er korkje å vera omskoren eller uomskoren , men å vera ein ny skapning .
48006016	Fred og miskunn vere med dei som har dette til rettesnor , og over Guds Israel !
48006017	Heretter må ingen valda meg møde meir , for eg ber Jesu merke på lekamen min .
48006018	Vår Herre Jesu Kristi nåde vere med dykkar ånd , brør ! Amen .
49001001	Paulus , etter Guds vilje Jesu Kristi apostel , helsar dei heilage i Efesos , dei som trur på Kristus Jesus .
49001002	Nåde vere med dykk og fred frå Gud , vår Far , og Herren Jesus Kristus !
49001003	Lova vere Gud , — vår Herre Jesu Kristi Far , han som i Kristus — har velsigna oss med all Andens velsigning — i himmelen .
49001004	I Kristus har han valt oss ut — før verda vart skapt , så vi skulle vera heilage — og lytelause for hans åsyn .
49001005	I kjærleik og av eigen fri vilje har han føreåt etla oss til å få barnekår hjå seg — ved Jesus Kristus ,
49001006	til lov og ære — for hans herlegdom og for den nåde han gav oss — i sin kjære Son .
49001007	I han har vi utløysinga som vart vunnen ved hans blod , forlating for syndene . Så rik er hans nåde ,
49001008	som han i rikt mål — har late oss få . Han gav oss all visdom — og alt skjøn ,
49001009	då han kunngjorde oss — løyndomen om sin vilje , den frie avgjerd han hadde teke
49001010	om å fullføra sin frelsesplan — når tida var inne : å sameina alt i Kristus , både det i himmelen — og det på jorda .
49001011	I han har vi fått arvelut , vi som føreåt var etla til det etter Guds forsett , han som gjennomfører alle ting etter sin plan og vilje .
49001012	Så skulle vi vera til lov og ære — for hans herlegdom , vi som alt no har sett vår von — til Kristus .
49001013	I han kom de òg til tru då de høyrde sanningsordet , evangeliet om frelsa dykkar . I han er de merkte med eit segl , Den Heilage Ande — som var lova ,
49001014	han som er pantet på arven vår til dess utløysinga kjem — for Guds folk , til lov og ære — for hans herlegdom .
49001015	Difor held eg ikkje opp med å takka Gud for dykk når eg kjem dykk i hug i bønene mine .
49001016	For eg har høyrt om dykkar tru på Herren Jesus og om dykkar kjærleik til alle dei heilage .
49001017	Eg bed om at vår Herre Jesu Kristi Gud , herlegdomens Far , må la dykk få den Ande som gjev visdom og openberring , så de lærer Gud å kjenna .
49001018	Han gjeve dykkar hjarta opplyste augo , så de kan skjøna kva det er for ei von han har kalla dykk til , kor rik og herleg arven er for dei heilage ,
49001019	og kor veldig hans kraft er mellom oss som trur . Med denne veldige makt og styrke
49001020	reiste han Kristus opp frå dei døde og sette han ved si høgre hand i himmelen ,
49001021	over alle makter og herredøme , over alt velde og alle hovdingar og over kvart namn som nemnast kan , ikkje berre i denne verda , men òg i den komande .
49001022	Alt la han under hans føter , og han , hovudet over alle ting , har han gjeve til kyrkja ,
49001023	som er Kristi lekam , fylt av han som fyller alt i alle .
49002001	De var ein gong døde på grunn av misgjerningane og syndene dykkar .
49002002	De levde i dei på denne verdsens vis og lét dykk leia av hovdingen i himmelrømda , den ånd som no verkar i dei ulydige .
49002003	Ja , ein gong levde vi alle som dei . Vi fylgde lystene i vår syndige natur og lét oss leia av den og av våre eigne tankar . Og vi var av naturen under Guds vreide liksom alle dei andre .
49002004	Men Gud er rik på miskunn . Av di han elska oss med så stor kjærleik ,
49002005	gjorde han oss levande med Kristus , vi som var døde på grunn av våre synder . Av nåde er de frelste .
49002006	I Kristus Jesus har han reist oss opp frå døden saman med han og sett oss i himmelen med han ,
49002007	så han i dei komande tider kunne visa sin overstrøymande rikdom på nåde og sin godleik mot oss i Kristus Jesus .
49002008	For av nåde er de frelste , ved tru . Det er ikkje dykkar eige verk , det er Guds gåve .
49002009	Og det kviler ikkje på gjerningar , så ingen skal rosa seg .
49002010	For vi er hans verk , skapte i Kristus Jesus til gode gjerningar som Gud føreåt har lagt ferdige , så vi skulle ferdast i dei .
49002011	De var ein gong heidningar og vart kalla uomskorne av dei som kallast dei omskorne , dei som er omskorne på kroppen av menneskehand .
49002012	Kom i hug at de den gongen var utan Kristus , utestengde frå borgarrett i Israel , utan del i paktene og lovnaden og difor utan von og utan Gud i verda .
49002013	Men no , i Kristus Jesus , er de som før var langt borte , komne nær ved Kristi blod .
49002014	For han er vår fred , han som gjorde dei to til eitt og reiv ned det gjerdet som skilde , fiendskapen .
49002015	Då han gav sin lekam , avlyste han lova med hennar bod og føresegner . Såleis skulle han gjera fred og skapa dei to til eitt nytt menneske .
49002016	I ein lekam skulle han forsona dei begge med Gud då han døydde på krossen og der gjorde ende på fiendskapen .
49002017	Og han kom og forkynte den gode bodskapen om fred for dykk som var langt borte , og fred for dei som var nær .
49002018	Ved han har vi begge tilgjenge til Faderen i ein Ande .
49002019	Så er de ikkje lenger framande og utlendingar , men de er borgarar saman med dei heilage og høyrer Guds husfolk til .
49002020	De er oppbygde på apostel - og profetgrunnvollen , men hjørnesteinen er Kristus Jesus sjølv .
49002021	Han held heile bygningen saman , så han i Herren veks til eit heilagt tempel ,
49002022	og ved han vert de òg bygde opp til ein bustad for Gud i Anden .
49003001	Difor bøyer eg mine kne , eg , Paulus , som no er Jesu Kristi fange for dykkar skuld , de heidningar .
49003002	De har høyrt om den nåden Gud har gjeve meg , at eg skal vera ein hushaldar hjå dykk over den løyndomen
49003003	som vart kunngjord for meg i ei openberring . Dette har eg med nokre få ord skrive om ovanfor .
49003004	Og når de les det , kan de skjøna kor vel eg kjenner Kristi løyndom .
49003005	I farne ætter fekk ikkje menneska vita om denne løyndomen , men no har han ved Anden vorte openberra for hans heilage apostlar og profetar :
49003006	at heidningane er medarvingar ; dei høyrer med til same lekamen og har del i lovnaden — i Kristus Jesus og ved evangeliet .
49003007	Og eg vart ein tenar for evangeliet då Gud greip inn med si kraft og gav meg si nådegåve .
49003008	Eg som er den ringaste av dei heilage , har fått den nåde å forkynna for folkeslaga den glade bodskapen om Kristi ufattelege rikdom
49003009	og føra Guds frelsesplan fram i ljoset , den løyndomen som frå evig tid har vore løynd hjå Gud , han som skapte alt .
49003010	Såleis skulle hans mangfaldige visdom kunngjerast gjennom kyrkja for maktene og herredøma i himmelrømda .
49003011	Dette hadde Gud sett seg føre frå evig tid , og no har han fullført det i Kristus Jesus , vår Herre .
49003012	I han har vi frimod , og i trua på han kan vi koma fram for Gud med tillit .
49003013	Difor bed eg dykk : Miss ikkje motet om eg lyt lida for dykkar skuld . Det er ei ære for dykk !
49003014	Difor bøyer eg mine kne for Faderen ,
49003015	han som har gjeve namn til alt som heiter far og born i himmel og på jord .
49003016	Eg bed om at han som er så rik på herlegdom , må styrkja dykkar indre menneske med si kraft og sin Ande ,
49003017	så Kristus ved trua kan bu i hjarto dykkar , og de kan vera rotfeste og grunnfeste i kjærleik .
49003018	Då skal de saman med alle dei heilage maktast å fatta breidd og lengd , høgd og djupn ,
49003019	ja , kjenna heile Kristi kjærleik som er større enn nokon kan skjøna , og verta fylte med all Guds fullnad .
49003020	Han som verkar i oss med si kraft og kan gjera så mykje meir enn alt det vi bed om og skjønar ,
49003021	han skal ha ære i kyrkjelyden og i Kristus Jesus gjennom alle ætter og i alle æver ! Amen .
49004001	Så legg eg dykk på hjarta , eg som er fange for Herrens skuld , at de må leva eit liv som er verdig det kallet de har fått .
49004002	Ver audmjuke , ta dykk ikkje til rettes , men ver tolsame , så de ber over med kvarandre i kjærleik .
49004003	Legg vinn på å vera eitt i Anden , i den fred som bind saman :
49004004	Ein lekam , ein Ande , liksom de fekk ei von då de vart kalla ,
49004005	ein Herre , ei tru , ein dåp ,
49004006	ein Gud og Far for alle , han som er over alle , gjennom alle og i alle .
49004007	Nåden er gjeven kvar einskild av oss alt etter som Kristi gåve vert tilmælt .
49004008	Difor står det : Han steig opp i det høge og førte bort fangar ; han gav menneska gåver .
49004009	Men at han steig opp , vil ikkje det seia at han fyrst hadde stige ned til det djupaste av jorda ?
49004010	Og han som steig ned , han er den same som steig opp , høgt over alle himlar , for å fylla alt .
49004011	Det var han som gav gåver : Han sette somme til apostlar , somme til profetar , somme til evangelistar , somme til hyrdingar og lærarar .
49004012	På den måten ville han gjera dei heilage fullt dugelege til teneste , så Kristi lekam kan byggjast opp ,
49004013	til vi alle når fram til einskap i trua på Guds Son og i kjennskap til han , og vi vert den mogne mann , som har nått sin fulle vokster og fått heile Kristi fullnad .
49004014	Så skal vi ikkje lenger vera umyndige , ikkje la oss kasta hit og dit og driva om av kvart lærdomsver , så vi vert eit bytte for menneska sitt falske spel og villfaringa sine listige kunster .
49004015	Vi skal vera true mot sanninga i kjærleik og i eitt og alt veksa opp til han som er hovudet , Kristus .
49004016	Han gjev heile lekamen vokster og gjer at han vert sett saman og halden i hop av kvart støttande band , alt etter den oppgåva som kvar einskild lem har fått tilmælt . Såleis veks lekamen og vert oppbygd i kjærleik .
49004017	Så bed eg dykk inntrengjande i Herrens namn : Lev ikkje lenger som heidningane ! Tankane deira er tome ,
49004018	vitet deira formørkt , og dei er framande for livet i Gud . For hjarto deira har vorte forherda , så dei ikkje kjenner han .
49004019	Dei er utan skamkjensle og har kasta seg ut i sedløyse , dei lever i allslags umoral og jagar etter pengar .
49004020	Men det er ikkje på den måten de har lært Kristus å kjenna !
49004021	De har då høyrt om han og fått opplæring om han etter den sanning som er i Jesus .
49004022	De skal ikkje leva som før , men leggja av det gamle mennesket som vert tynt av dei forførande lystene .
49004023	De må fornyast i sjel og sinn
49004024	og ikle dykk det nye mennesket , som er skapt etter Guds bilete , til eit liv i rettferd og heilagdom i samsvar med sanninga .
49004025	Legg difor av lygna og tal sanning , kvar med sin neste ! Vi er då lemer som høyrer kvarandre til .
49004026	Vert de harme , så synda ikkje , og lat ikkje sola gå ned over vreiden dykkar !
49004027	Lat ikkje djevelen sleppa til !
49004028	Den som stal , skal ikkje stela lenger , men arbeida og gjera noko nyttig med hendene sine , så han kan ha noko å gje til dei som treng det .
49004029	Ingen roten tale må koma frå dykkar munn ! Sei berre det som godt er og som tener til oppbygging der det trengst , så det kan verta til velsigning for dei som høyrer på .
49004030	Gjer ikkje Guds Heilage Ande sorg , for Anden er det seglet de ber til utløysingsdagen .
49004031	Ver ikkje harde , hissige og sinte , og hald opp med skrål og spott og all annan vondskap .
49004032	Ver gode mot kvarandre og vis medkjensle , så de tilgjev kvarandre , liksom Gud har tilgjeve dykk i Kristus .
49005001	Ha Gud til førebilete , de som er hans kjære born .
49005002	Lev i kjærleik , liksom Kristus elska oss og gav seg sjølv for oss som ei gåve og eit offer , Gud til ein hugnadleg ange .
49005003	Hor , alle slag ureinskap og havesykje må ikkje eingong nemnast mellom dykk ; slikt sømer seg ikkje for kristne .
49005004	Rått snakk , dumt prat og grovt skjemt er òg uhøveleg . Sei heller Gud takk !
49005005	For det skal de vita at ingen som driv hor eller lever i umoral , skal få vera med i Guds og Kristi rike , heller ikkje den som er havesjuk , for han er ein avgudsdyrkar .
49005006	Lat ingen narra dykk med tome ord , for det er slikt som gjer at Guds vreide kjem over dei ulydige .
49005007	Ha ikkje noko sams med dei !
49005008	Ein gong var de sjølve mørker , men no — i Herren — er de ljos . Lev då som born av ljoset !
49005009	For fruktene av ljoset er godleik , rettferd og sanning .
49005010	Prøv då kva som er til hugnad for Herren !
49005011	Ver ikkje med på dei gjerningane som høyrer mørkret til , for dei er utan frukt ; refs heller .
49005012	Det som slike folk driv med i løynd , er det ei skam berre å nemna .
49005013	Men alt kjem for dagen når ljoset får avsløra det ,
49005014	og alt som kjem for dagen , er ljos . Difor heiter det : Vakna , du som søv , stå opp frå dei døde , og Kristus skal lysa for deg .
49005015	Pass difor nøye på korleis de lever , ikkje som ukloke , men som kloke ,
49005016	så de kjøper den laglege tida , for dagane er vonde .
49005017	Ver ikkje uvituge , men skjøna kva det er Herren vil .
49005018	Drikk dykk ikkje fulle av vin ; det fører til ageløyse . Men vert fylte av Anden ,
49005019	og lat salmar og hymner og åndelege songar lyda mellom dykk ; syng og spel av hjarta for Herren !
49005020	Takk alltid Gud og Faderen for alle ting i vår Herre Jesu Kristi namn !
49005021	Ver kvarandre underordna i age for Kristus .
49005022	Dei gifte kvinnene skal underordna seg under mennene sine som under Herren sjølv .
49005023	For mannen er hovudet for kvinna liksom Kristus er hovudet for kyrkja ; han er frelsar for lekamen sin .
49005024	Liksom kyrkja underordnar seg Kristus , skal ei kvinne underordna seg mannen sin i alle ting .
49005025	De menn skal elska konene dykkar , liksom Kristus elska kyrkja og gav seg sjølv for henne ,
49005026	så han kunne helga henne og reinsa henne med vassbadet i kraft av eit ord .
49005027	På den måten ville han stella henne fram for seg i herlegdom utan flekk eller rukke eller noko slikt ; heilag og lytelaus skulle ho vera .
49005028	På same måten skal mennene elska konene sine som sin eigen lekam . Den som elskar kona si , elskar seg sjølv .
49005029	Ingen har nokon gong hata sin eigen kropp , tvert om gjev han kroppen næring og tek seg av han på same måten som Kristus gjer med kyrkja .
49005030	For vi er lemer på hans lekam .
49005031	Difor skal mannen skiljast frå far sin og mor si og halda seg til kona si , og dei to skal vera eitt .
49005032	Dette er eit stort mysterium ; no tenkjer eg på Kristus og kyrkja .
49005033	Men det gjeld dykk òg : Kvar og ein skal elska kona si som seg sjølv , og ho skal ha age for mannen sin .
49006001	De born skal vera lydige mot foreldra dykkar for Herrens skuld , for det er rett .
49006002	Æra far din og mor di , dette er det fyrste bodet med lovnad :
49006003	så det kan gå deg vel og du får leva lenge i landet .
49006004	De fedrar , vekk ikkje sinne og trass hjå borna , men gjev dei den oppseding og rettleiing som er etter Herrens vilje .
49006005	De trælar skal vera lydige mot dykkar jordiske herrar , med otte og age og av eit ærleg hjarta som mot Kristus sjølv .
49006006	Ver ikkje augnetenarar , som berre vil gjera menneske til lags , men Kristi tenarar som heilhjarta gjer Guds vilje .
49006007	Ver ihuga i tenesta , som var det for Herren og ikkje for menneske .
49006008	De veit at kvar og ein skal få løn av Herren for det gode han gjer , anten han er fri eller træl .
49006009	Det same skal de herrar gjera mot trælane . Lat vera å truga ! De veit at både dei og de har same Herren i himmelen , og han gjer ikkje skil på folk .
49006010	Til sist : Vert sterke i Herren og i hans veldige kraft !
49006011	Ta Guds fulle rustning på , så de kan stå dykk mot djevelens lumske åtak .
49006012	For vi har ikkje strid mot kjøt og blod , men mot makter og herredøme , mot verdsens herrar i dette mørkret , mot vondskapens åndehær i himmelrømda .
49006013	Ta difor Guds fulle rustning på , så de kan gjera motstand på den vonde dagen , vinna over alt og verta ståande .
49006014	Så stå då med sanninga til belte om livet og rettferda til brynje ,
49006015	og lat fredens evangelium gjera dykk budde til å gå i strid .
49006016	Ta framfor alt trua til skjold ! Med det kan de sløkkja alle gloande piler frå den vonde .
49006017	Og ta frelsehjelmen og Andens sverd som er Guds ord .
49006018	Gjer dette i bøn , og legg alt fram for Gud ! Bed alltid , i Anden ! Vak og hald ut i bøn for alle dei heilage .
49006019	Bed for meg òg , at eg må få dei rette ord når eg skal tala , så eg med frimod kan forkynna løyndomen i evangeliet ,
49006020	som eg er sendebod for her i fengslet òg . Bed om at eg ved evangeliet må få frimod til å tala som eg skal .
49006021	For at de òg skal få vita korleis eg har det og korleis det står til med meg , skal Tykikus fortelja dykk alt . Han er vår kjære bror og ein trufast Herrens tenar .
49006022	Eg sender han til dykk nett for at de skal få høyra korleis vi har det , og for at han skal gje dykk nytt mot .
49006023	Fred vere med brørne , og kjærleik og tru frå Gud , Faderen , og frå Herren Jesus Kristus !
49006024	Nåde og uforgjengeleg liv vere med alle som elskar vår Herre Jesus Kristus !
50001001	Paulus og Timoteus , Jesu Kristi tenarar , helsar alle dei heilage i Kristus Jesus , dei som bur i Filippi , med tilsynsmenn og diakonar .
50001002	Nåde vere med dykk og fred frå Gud , vår Far , og Herren Jesus Kristus !
50001003	Eg takkar alltid min Gud når eg tenkjer på dykk .
50001004	Og kvar gong eg bed for dykk alle , gjer eg det med glede .
50001005	For frå fyrste dagen og til no har de vore med i arbeidet for evangeliet .
50001006	Og eg er viss på at han som tok til med ei god gjerning i dykk , skal fullføra henne — heilt til Jesu Kristi dag .
50001007	Det er berre rett at eg tenkjer så om dykk alle . For eg ber dykk i hjarta , og de har alle del med meg i nåden , både når eg er i fengsel , og når eg forsvarar og stadfester evangeliet .
50001008	Ja , Gud er mitt vitne på at eg lengtar etter dykk alle med Kristi Jesu hjartelag .
50001009	Og dette bed eg om , at kjærleiken dykkar må verta rikare og rikare på dømekraft og skjøn ,
50001010	så de i dei ymse spørsmål kan døma om kva som er rett . Då kan de stå reine og lytelause på Kristi dag ,
50001011	fylte av rettferds frukt som veks fram ved Jesus Kristus , Gud til lov og ære .
50001012	Eg vil de skal vita , brør , at det som har hendt meg , heller har vorte til framgang for evangeliet .
50001013	Det er kjent i heile borga og mellom alle dei andre , at det er for Kristi skuld eg er i lekkjer .
50001014	Gjennom mitt fangenskap har dei fleste av brørne fått ei slik tillit til Herren at dei med endå større frimod enn før vågar å tala Guds ord .
50001015	Det finst nok dei som forkynner Kristus fordi dei er misunnelege og vil ha strid , men somme gjer det av god vilje .
50001016	Dei forkynner Kristus av kjærleik , fordi dei veit at eg er sett til å forsvara evangeliet .
50001017	Dei andre gjer det for å hevda seg og ikkje med ærleg hug , i den tru at dei kan gjera fangenskapet mitt tyngre å bera .
50001018	Men kva gjer det ? Kristus vert i alle høve forkynt , kva måte det så vert gjort på , anten dei gjer det med baktankar eller i sanning , og det gleder eg meg over . Og eg vil halda fram med det .
50001019	For eg veit at alt dette skal verta til frelse for meg , av di de bed for meg , og Jesu Kristi Ande gjev meg hjelp .
50001020	Eg vonar og ventar at eg ikkje skal verta til skammar i noko , men at alle , no som alltid før , skal få sjå kor stor Kristus er ved det som hender med meg , anten eg lever eller døyr .
50001021	For meg er livet Kristus og døden ei vinning .
50001022	Men kan eg gjera eit arbeid som ber frukt om eg lever lenger , då veit eg ikkje kva eg skal velja .
50001023	Eg kjenner meg dregen til begge sider : Eg har hug til å fara herifrå og vera saman med Kristus , for det er så mykje , mykje betre .
50001024	Men for dykkar skuld er det meir naudsynt at eg får leva .
50001025	Det er eg viss på , og difor veit eg at eg skal få leva og vera hjå dykk alle og hjelpa dykk til framgang og glede i trua .
50001026	Og når eg kjem til dykk att , skal de i Kristus Jesus få rikeleg grunn til å prisa dykk lukkelege for mi skuld .
50001027	Så gjeld det berre at de lever eit liv som er Kristi evangelium verdig . Anten eg no kjem og sjølv ser dykk , eller eg er borte , så lat meg få høyra at de står faste i éin Ande og samhuga strider for trua på evangeliet ,
50001028	og ikkje på nokon måte lèt dykk skræma av motstandarane . Dette er eit varsel frå Gud sjølv , for dei om fortaping , men for dykk om frelse .
50001029	Dykk vart det gjeve , ikkje berre å tru på Kristus , men òg å lida for han .
50001030	De har den same striden som de såg at eg hadde , og som de no høyrer at eg har .
50002001	Når det no er trøyst i Kristus , kveik i kjærleiken , samfunn i Anden , og så sant det finst medkjensle og miskunn ,
50002002	så gjer mi glede fullkomen : Ver samlyndte , hald saman i kjærleik , ver eitt i hug og tanke .
50002003	Gjer ikkje noko av sjølvhevding eller lyst til tom ære , men ver audmjuke og set dei andre høgare enn dykk sjølve .
50002004	Tenk ikkje berre på det som gagnar dykk sjølve , men tenk òg på det som gagnar dei andre .
50002005	Lat det same huglaget vera i dykk som òg var i Kristus Jesus !
50002006	Då han var i Guds skapnad , heldt han det ikkje for eit rov å vera Gud lik .
50002007	Men han gav avkall på sitt eige , tok på seg ein tenars skapnad og vart menneske lik . I si ferd var han — som eit menneske ;
50002008	han nedra seg sjølv og vart lydig til døden , ja , døden på krossen .
50002009	Difor har Gud storleg — opphøgt han og gjeve han det namn som er over alle namn ,
50002010	så kvart kne — skal bøya seg i Jesu namn , i himmelen , — på jorda og under jorda ,
50002011	og kvar tunge sanna : Jesus Kristus er Herre , — til Gud Faders ære !
50002012	Mine kjære , de var alltid lydige medan eg var hjå dykk . Så ver det endå meir no når eg er borte , og arbeid på dykkar frelse med otte og age .
50002013	For det er Gud som verkar i dykk både å vilja og å gjera etter hans gode vilje .
50002014	Gjer alt utan misnøye og motseiing ,
50002015	så de kan vera lytelause og reine , Guds ulastande born midt i ei vrang og vond ætt . Mellom dei skin de som ljos i verda
50002016	med di de held fast på livsens ord , og eg skal få den ros på Kristi dag at strevet og livsverket mitt ikkje har vore til fånyttes .
50002017	Om eg sjølv skal ofrast medan eg gjer mi heilage teneste og ber dykkar tru fram som offer , så er eg likevel glad , og eg gleder meg saman med dykk alle .
50002018	Så må de òg vera glade og gleda dykk saman med meg .
50002019	Herren Jesus gjev meg den vona at eg snart kan senda Timoteus til dykk , så eg kan få nytt mot når eg får høyra korleis det går med dykk .
50002020	Eg har ingen som han , ingen som så ærleg kan ha omsut for dykk .
50002021	Alle dei andre søkjer sitt eige , ikkje det som høyrer Jesus Kristus til .
50002022	Men de veit at Timoteus har stått si prøve . Han har vore som ein son for meg når vi saman har gjort teneste for evangeliet .
50002023	Eg vonar å kunna senda han til dykk så snart eg ser korleis det går med saka mi .
50002024	Og Herren har gjort meg trygg på at eg snart skal koma sjølv .
50002025	Eg har òg funne det naudsynt å senda Epafroditus attende til dykk . Han er min bror og medarbeidar og medstridande , og var dykkar utsending for å hjelpa meg med det eg trong .
50002026	Han lengta etter dykk alle og var uroleg fordi de hadde høyrt at han var sjuk .
50002027	Ja , han var verkeleg sjuk og døden nær . Men Gud synte miskunn mot han , ja , ikkje berre mot han , men mot meg òg , så eg ikkje skulle få sorg på sorg .
50002028	Difor er det no endå meir om å gjera for meg å senda han til dykk , så de kan gleda dykk ved å sjå han att , og eg vera meir sutlaus .
50002029	Ta imot han i Herrens namn og med inderleg glede . Slike som han skal de halda i ære .
50002030	Det var i arbeidet for Kristus at han var døden nær , då han våga livet for å bøta på det som vanta i den hjelp de har gjeve meg .
50003001	Elles mine brør : Gled dykk i Herren ! Eg vert ikkje trøytt av å ta det opp att , og det er det tryggaste for dykk .
50003002	Hald auga med hundane , med dei vonde arbeidarane , dei som skamskjer seg .
50003003	For det er vi som er dei omskorne , vi som gjer vår teneste ved Guds Ande ; vi har vår ros i Kristus Jesus og set ikkje vår lit til oss sjølve .
50003004	Eg har rett nok det eg kunne setja mi lit til hjå meg sjølv . Om nokon meiner at han kan lita på seg sjølv , kan eg det endå meir .
50003005	Eg er omskoren på den åttande dagen , er av Israels folk og Benjamins ætt , ein hebrear av hebrearar , i syn på lova ein farisear ,
50003006	så brennande ihuga at eg forfylgde kyrkja , ulastande i mi rettferd etter lova .
50003007	Men det som var meg ei vinning , det har eg for Kristi skuld halde for tap .
50003008	Ja , eg held i sanning alt for tap fordi kjennskapen til Kristus Jesus , min Herre , er så mykje meir verd . For hans skuld har eg tapt alt , og eg held det for skrap , så eg kan vinna Kristus
50003009	og verta funnen i han , ikkje med mi rettferd , den som er av lova , men med den som ein får ved trua på Kristus , rettferda frå Gud på grunn av trua .
50003010	Då kjenner eg han og krafta av hans oppstode , får del i hans lidingar og vert lik han med di eg døyr som han —
50003011	om eg òg kunne nå fram til oppstoda frå dei døde .
50003012	Eg meiner ikkje at eg alt har nått det eller alt er fullkomen , men eg jagar mot det for å gripa det , av di eg sjølv er gripen av Kristus Jesus .
50003013	Brør , eg trur ikkje om meg sjølv at eg har gripe det . Men eitt gjer eg : Eg gløymer det som er attanfor og tøyer meg etter det som er framanfor ,
50003014	og jagar mot målet , mot den sigerskrans som Gud frå det høge har kalla oss til i Kristus Jesus .
50003015	Lat oss sjå det på denne måten , alle vi som har nått kristen mognad . Og er det noko de ser annleis på , skal Gud gjera det klårt for dykk .
50003016	Lat oss berre , så langt vi er komne , halda fram i same sporet !
50003017	Ha meg til førebilete , brør , og sjå på dei som ferdast på same måten som vi .
50003018	Eg har sagt dykk det ofte , og no seier eg det med tårer at mange lever som fiendar av Kristi kross .
50003019	Dei endar i fortaping , dei har magen til gud , dei set si ære i si skam , og dei er berre opptekne av jordiske ting .
50003020	Men vi har vår borgarrett i himmelen , og derifrå ventar vi Herren Jesus Kristus som frelsar .
50003021	Han skal omskapa vår veike og forgjengelege lekam og gjera han lik den lekamen han sjølv har i herlegdomen . For han har makt til å leggja alle ting under seg .
50004001	Difor , mine brør , som eg elskar og lengtar etter , mi glede og min krans , stå faste i Herren , mine kjære !
50004002	Eg påminner Evodia og Syntyke : De må semjast som kristne !
50004003	Og så bed eg deg , du som med rette heiter Synzygus , at du må hjelpa desse to . For dei har stridt med meg for evangeliet , saman med Klemens og dei andre medarbeidarane mine , dei som har namna sine skrivne i livsens bok .
50004004	Gled dykk i Herren alltid ! Atter vil eg seia : Gled dykk !
50004005	Lat alle menneske få merka kor gode og milde de er ! Herren er nær !
50004006	Gjer dykk inga sut for noko ! Men legg alt de har på hjarta , fram for Gud i bøn og påkalling med takkseiing .
50004007	Og Guds fred som går over alt vit , skal vara dykkar hjarto og tankar i Kristus Jesus .
50004008	Elles brør : Alt som er sant , alt som er gjævt , alt som er rett , alt som er reint , alt som er verdt å elska og akta , all god gjerning og alt som rosverdig er , legg vinn på det !
50004009	Det som de har lært og teke imot , det som de har sett og høyrt av meg , gjer det ! Så skal fredens Gud vera med dykk .
50004010	Det var ei stor glede for meg i Herren at de på nytt har makta å tenkja på det eg treng . De har nok tenkt på det før òg , men då hadde de ikkje høve til å gjera det .
50004011	Ikkje så at eg seier dette fordi eg leid naud , for eg har lært å vera nøgd med det eg har .
50004012	Eg veit kva det er å ha det smått , og eg veit kva det er å ha rikeleg . I alt er eg innvigd , både å vera mett og å vera svolten , å ha overflod og ha for lite .
50004013	Alt maktar eg i han som gjer meg sterk .
50004014	Likevel gjorde de rett i å hjelpa meg då eg var i naud .
50004015	De i Filippi veit at i den fyrste tida eg forkynte evangeliet , då eg hadde fare frå Makedonia , var de den einaste kyrkjelyden som førte rekneskap med meg over gjeve og motteke .
50004016	Alt då eg var i Tessalonika , sende de meg både ein og to gonger det eg trong .
50004017	Ikkje så at eg trår etter gåva , men eg trår etter frukta av gåva , og den skal rikeleg godskrivast dykk .
50004018	Med dette stadfester eg at alt er motteke , og no har eg nok . Ja , eg har meir enn nok etter at Epafroditus kom med sendinga frå dykk . Det var som angen av eit offer , som er til glede og hugnad for Gud .
50004019	Så skal min Gud , rik som han er på herlegdom i Kristus Jesus , gje dykk alt de treng .
50004020	Vår Gud og Far skal ha ære i all æve ! Amen .
50004021	Helsa kvar og ein av dei heilage i Kristus Jesus . Brørne som er saman med meg , helsar dykk .
50004022	Og alle dei heilage helsar dykk , mest dei som er i teneste hjå keisaren .
50004023	Vår Herre Jesu Kristi nåde vere med dykkar ånd !
51001001	Paulus , som etter Guds vilje er Kristi Jesu apostel , og vår bror Timoteus ,
51001002	helsar dei heilage i Kolossæ , dei truande brørne i Kristus . Nåde vere med dykk og fred frå Gud , vår Far !
51001003	Vi takkar alltid Gud , vår Herre Jesu Kristi Far , når vi bed for dykk .
51001004	For vi har høyrt om dykkar tru på Kristus Jesus og om den kjærleik de har til alle dei heilage ,
51001005	ein kjærleik som kjem frå vona . Det de vonar på , ligg ferdig for dykk i himmelen . Men alt no har de fått høyra om det gjennom sanningsordet , evangeliet ,
51001006	som er kome til dykk . For i heile verda ber evangeliet frukt og breier seg ut , og det har det gjort hjå dykk òg heilt frå den dagen de fekk høyra det og læra Guds sanne nåde å kjenna .
51001007	Det var dette de fekk læra av Epafras , den kjære medarbeidaren vår , som er ein trufast Kristi tenar i vår stad .
51001008	Han har òg fortalt oss om den kjærleiken Anden har gjeve dykk .
51001009	Heilt frå den dagen vi fekk høyra om dette , har vi ikkje halde opp med å be for dykk . Og det er vår bøn at de må verta fylte med kunnskap om Guds vilje og få all den visdom og alt det skjøn som Anden gjev .
51001010	Då kan de leva eit liv som er Herren verdig , og som i alt er til hugnad for han ; og de skal bera frukt i all god gjerning og veksa i kjennskap til Gud .
51001011	De skal styrkjast og få kraft , av den kraft som han i sin herlegdom eig , så de alltid er uthaldande og tolmodige .
51001012	Og med glede skal de takka Faderen , som gjorde dykk dugande til å få del i den arven dei heilage får i ljoset .
51001013	For han har fria oss ut frå mørkers makt og sett oss over i sin kjære Sons rike .
51001014	Og i han har vi utløysinga , forlating for syndene .
51001015	Han er bilete — av den usynlege Gud , den fyrstefødde — som står over alt det skapte .
51001016	For i han vart alt skapt , i himmelen og på jorda , det synlege og det usynlege , dei som tronar — og dei som styrer , både makter og herredøme — alt er skapt ved han og til han .
51001017	Han er før alle ting , og alle ting står ved lag ved han ,
51001018	han er hovudet for lekamen , — som er kyrkja . Han er opphavet , den fyrstefødde av dei døde , så han i eitt og alt — skal vera den fremste .
51001019	For det var Guds vilje at heile hans fullnad — skulle bu i han ,
51001020	og ved han ville Gud forsona — alle ting med seg , det som er i himmelen — og det som er på jorda , då han skapte fred — ved hans blod , på krossen .
51001021	De var òg ein gong framande og fiendar av Gud i sinn og tanke på grunn av dei vonde gjerningane dykkar .
51001022	Men no har han forsona dykk med seg sjølv , då Kristus leid døden i sin jordiske lekam . Heilage , lytelause og ulastande ville han stella dykk fram for seg ,
51001023	så sant de vert ståande i trua , grunnfeste og trauste , og ikkje lèt dykk rikka frå den vona som evangeliet gjev . Og evangeliet har de høyrt , for det er forkynt for alle skapningar under himmelen , og eg , Paulus , er ein tenar for det .
51001024	No gleder eg meg over det eg må lida for dykk , og det som enno vantar i Kristi lidingar , utfyller eg på min eigen kropp ; eg lid for hans lekam som er kyrkja .
51001025	Hennar tenar har eg vorte fordi Gud har sett meg til å gjera ein hushaldars gjerning hjå dykk : å fullføra tenesta med Guds ord ,
51001026	den løyndomen som har vore duld i alle tider og for alle ætter , men som no er openberra for hans heilage .
51001027	Gud ville kunngjera for dei kor rik og herleg denne løyndomen er for folkeslaga : Kristus mellom dykk , von om herlegdom !
51001028	Han er det vi forkynner . Og vi rettleier og underviser alle menneske i den fulle visdom , så vi kan føra kvart menneske fram til mognad i Kristus .
51001029	For å nå dette målet arbeider og strider eg i hans kraft som verkar i meg med styrke .
51002001	Eg vil de skal vita kor hardt eg strider for dykk og for dei i Laodikea og for alle dei andre som ikkje kjenner meg av sjølvsyn .
51002002	Det eg ynskjer for dei , er at dei må få nytt mot , verta knytte saman i kjærleik og nå fram til heile rikdomen av overtyding og skjøn , så dei kan fatta Guds løyndom , som er Kristus .
51002003	For i han ligg alle skattar av visdom og kunnskap gøymde .
51002004	Dette seier eg for at ingen skal lura dykk med lokkande talemåtar .
51002005	For om eg er fråverande med lekamen , er eg hjå dykk i tankane , og eg ser med glede den gode orden som rår hjå dykk , og kor faste de er i trua på Kristus .
51002006	De har teke imot Kristus Jesus som Herre ; så må de òg leva i han .
51002007	Ver rotfeste i han og oppbygde på han ! Stå faste i trua så som de har lært , rike på takk til Gud !
51002008	Sjå til at ingen får fanga dykk med visdomslære og tom dåring som kviler på menneskelege tradisjonar og kjem frå grunnkreftene i verda , og ikkje frå Kristus .
51002009	For i han bur heile guddomens fullnad lekamleg ,
51002010	og i Kristus , som er hovud for alle makter og herredøme , har de òg fått del i denne fullnad .
51002011	I han vart de òg omskorne , ikkje med ei omskjering som er gjord med hender , men med Kristi omskjering , då de la av den lekamen som er under synda .
51002012	For i dåpen vart de gravlagde med han ; der vart de òg oppreiste med han , ved trua på Guds kraft , som reiste Kristus opp frå dei døde .
51002013	De var døde på grunn av syndene dykkar , uomskorne som de var med dykkar vonde natur . Men han gjorde dykk levande saman med Kristus , med di han tilgav oss alle våre synder .
51002014	Og han strauk ut skuldbrevet mot oss , det som var skrive med lovbod og gjekk oss imot ; han tok det bort då han nagla det til krossen .
51002015	Han avvæpna maktene og herredøma og stelte dei fram til spott og spe då han synte seg som sigerherre over dei på krossen .
51002016	Så lat då ingen døma dykk for det de et eller drikk , og heller ikkje når det gjeld høgtider , nymånedagar eller sabbatsdagar .
51002017	Alt dette er berre eit skuggebilete av det som skulle koma , men lekamen er Kristi lekam .
51002018	Somme driv med sjølvfornekting , dei kallar , og engledyrking og held seg til syner dei har hatt . Lat dei ikkje røva sigerskransen frå dykk ! Utan grunn gjer dei seg til av sine menneskelege tankar
51002019	og held ikkje fast på han som er hovudet . Han gjer at heile lekamen veks så som Gud vil , og lekamen vert halden oppe og bunden saman av alle leder og band .
51002020	Når de med Kristus har døytt bort frå grunnkreftene i verda , korleis kan de då , som om de endå levde i verda , retta dykk etter slike bod :
51002021	« Ta ikkje » , « smak ikkje » , « rør ikkje » ?
51002022	Dette er berre menneskelege bod og lærdomar om ting som er etla til å brukast og gå til grunne .
51002023	Rett nok skal slikt vera visdom , både sjølvvald gudsdyrking , sjølvfornekting og skamfaring av kroppen . Men det er ingen ting verdt , det tener berre til å gjera den syndige menneskenaturen til viljes .
51003001	Er de då oppreiste med Kristus , så søk det som er der oppe , der Kristus sit ved Guds høgre hand .
51003002	Lat hugen dykkar vera vend til det som er der oppe , ikkje til det som er på jorda .
51003003	De er då døde , og livet dykkar er løynt med Kristus i Gud .
51003004	Men når Kristus , vårt liv , openberrar seg , skal de òg openberrast i herlegdom saman med han .
51003005	Så lat då det jordiske i dykk døy : hor , ureinskap , lidenskap , vond lyst og havesykje , som ikkje er anna enn avgudsdyrking .
51003006	Det er slikt som gjer at Guds vreide kjem over dei ulydige .
51003007	Til dei høyrde de òg den gongen de levde i desse syndene .
51003008	Men no må de leggja av alt dette : sinne , ilske , vondskap , spott og rått snakk .
51003009	Og lyg ikkje for kvarandre ! For de har lagt av det gamle mennesket med dei gjerningar det gjer
51003010	og ikledt dykk det nye mennesket , som vert fornya etter sin skapars bilete og lærer han å kjenna .
51003011	Her er ikkje grekar eller jøde , omskoren eller uomskoren , utlending , skytar , træl eller fri ; men Kristus er alt og i alle .
51003012	De er Guds utvalde , helga og elska av han . Kled dykk difor i inderleg medkjensle og godleik ! Ver audmjuke , ta dykk ikkje sjølve til rettes , men ver tolsame ,
51003013	så de ber over med kvarandre og tilgjev kvarandre , om den eine har noko å klaga den andre for . Som Herren har tilgjeve dykk , skal de tilgje kvarandre .
51003014	Og framfor alt , kled dykk i kjærleik , det bandet som bind saman og fullendar .
51003015	Lat Kristi fred rå i hjarto dykkar , for til det vart de kalla då de vart ein lekam . Og ver takksame !
51003016	Lat Kristi ord få rikeleg rom hjå dykk , så de med visdom kan læra og rettleia kvarandre , med salmar , hymner og åndelege songar ; syng for Gud med takk i hjarta !
51003017	Og alt de gjer , i ord og gjerning , gjer det i Herren Jesu namn , med takk til Gud Fader ved han .
51003018	De koner skal underordna dykk mennene dykkar , som det sømer seg for kristne .
51003019	De menn skal elska konene dykkar og ikkje vera harde mot dei .
51003020	De born skal vera lydige mot foreldra dykkar i alle ting , for det er til hugnad for Herren .
51003021	De fedrar skal ikkje stella dykk såleis med borna at dei vert arge og misser motet .
51003022	De trælar skal lyda dei jordiske herrane dykkar i alle ting . Ver ikkje augnetenarar , som berre vil gjera menneske til lags , men lyd dei av eit ærleg hjarta og i age for Herren .
51003023	Alt de gjer , skal de gjera viljug , som for Herren og ikkje for menneske .
51003024	For de veit at de skal få arven til løn av Herren . Kristus er den herren de skal tena .
51003025	Men den som gjer urett , skal få den løn han fortener . Her er det ikkje skilnad på folk .
51004001	De som er herrar , skal fara rett og rimeleg fram mot trælane dykkar , for de veit at de òg har ein herre i himmelen .
51004002	Ver vedhaldande i bøn , vak og bed og takka Gud !
51004003	Bed for oss òg , at Gud må opna ei dør for Ordet , så vi kan forkynna Kristi løyndom , den eg no sit i fengsel for .
51004004	Bed om at eg må få gjera han kjend som eg skal .
51004005	Ver visleg når de er saman med dei som står utanfor , og kjøp den laglege tid .
51004006	Lat alltid orda dykkar vera venlege , men lat dei ha salt og kraft , så de veit å gje kvar og ein det rette svaret .
51004007	Tykikus kjem til å fortelja dykk alt om korleis det går med meg . Han er ein kjær bror og ein trufast tenar og medarbeidar for Herren .
51004008	Eg sender han til dykk nett for at de skal få høyra korleis det er med oss , og for at han skal setja nytt mot i dykk .
51004009	Saman med han sender eg Onesimus , den trufaste og kjære bror som er frå dykkar by . Desse to kan fortelja dykk alt herifrå .
51004010	Aristark , som er fange saman med meg , helsar dykk , og det same gjer Markus , syskenbarnet til Barnabas . De har fått bod om han ; ta vel imot han om han kjem .
51004011	Jesus , som har tilnamnet Justus , helsar òg . Desse tre er dei einaste jødekristne som har arbeidt saman med meg for Guds rike , og dei har vore til stor trøyst for meg .
51004012	Epafras , som kjem frå dykkar eigen kyrkjelyd , helsar dykk . Han er ein Kristi Jesu tenar og strider alltid for dykk i bøn , så de kan verta ståande , fullmogne og fullt visse i alt som er Guds vilje .
51004013	Eg gjev han det vitnemålet at han strevar og arbeider for dykk og for dei i Laodikea og Hierapolis .
51004014	Den kjære Lukas , lækjaren , helsar dykk ; det same gjer Demas .
51004015	Helsa brørne i Laodikea , like eins Nymfa og kyrkjelyden som samlast heime hjå henne .
51004016	Når dette brevet er opplese hjå dykk , syt då for at det òg vert opplese for kyrkjelyden i Laodikea , og at de sjølve får lesa det brevet mitt som de får frå Laodikea .
51004017	Sei til Arkippus : Akta på den tenesta du har fått for Herren , så du fullfører henne .
51004018	Eg , Paulus , skriv mi helsing med eiga hand . Kom i hug lekkjene mine ! Nåden vere med dykk !
52001001	Paulus , Silvanus og Timoteus helsar kyrkjelyden i Tessalonika , som har sitt liv i Gud Fader og Herren Jesus Kristus . Nåde og fred vere med dykk !
52001002	Vi takkar alltid Gud for dykk alle når vi nemner dykk i bønene våre .
52001003	For vår Gud og Fars åsyn kjem vi dykk i hug og tenkjer stadig på korleis trua dykkar syner seg i gjerning , kjærleiken i arbeid , og vona til vår Herre Jesus Kristus i tolmod .
52001004	Vi veit då , brør , som er elska av Gud , at de er utvalde .
52001005	For då vi forkynte evangeliet hjå dykk , var det ikkje berre med ord , men òg med kraft , ved Den Heilage Ande og med full overtyding . De veit korleis vi ferdast mellom dykk ; vi tenkte berre på dykk .
52001006	Og de tok oss , ja , Herren sjølv , til føredøme , og i stor trengsle tok de imot Ordet med den glede som Den Heilage Ande gjev .
52001007	Såleis vart de eit førebilete for alle dei truande i Makedonia og Akaia .
52001008	For frå dykk har Herrens ord lydt . Ikkje berre i Makedonia og Akaia , men alle stader har folk høyrt om dykkar tru på Gud , så det treng vi ikkje tala om .
52001009	Dei fortel sjølve korleis vi vart mottekne hjå dykk . De vende om til Gud frå avgudane og tok til å tena den levande og sanne Gud ,
52001010	og venta på Son hans frå himmelen , han som Gud reiste opp frå dei døde , Jesus , som bergar oss frå den vreidedomen som kjem .
52002001	De veit sjølve , brør , at det ikkje var fåfengt at vi kom til dykk .
52002002	Endå vi føreåt hadde lide vondt og vorte ille medfarne i Filippi , som de kjenner til , gav vår Gud oss frimod til å tala Guds evangelium til dykk , jamvel om det var ein hard strid .
52002003	Forkynninga vår kjem ikkje av villfaring eller urein hug , og vi fer heller ikkje med svik .
52002004	Nei , Gud har funne oss verdige til å få evangeliet overlate ; difor talar vi som vi gjer , ikkje for å tekkjast menneske , men Gud , han som prøver hjarto våre .
52002005	For vi kom ikkje med smigrande ord , som de veit , og heller ikkje med baktankar om vinning ; Gud er vårt vitne .
52002006	Vi søkte ikkje ære av menneske , korkje av dykk eller av andre ,
52002007	endå vi som Kristi apostlar kunne gått fram med makt og mynde . I staden var vi milde mot dykk , som når ei mor steller om borna sine .
52002008	Vi hadde vorte inderleg glade i dykk og ville gjerne gje dykk , ikkje berre Guds evangelium , men òg vårt eige liv . Så kjære var de for oss .
52002009	De minnest , brør , kva strev og møde vi hadde . Vi forkynte Guds evangelium for dykk , og samstundes arbeidde vi natt og dag så vi ikkje skulle vera nokon av dykk til tyngsle .
52002010	Både de og Gud kan stadfesta kor heilagt , ærleg og ulastande vi ferdast mellom dykk , de truande ,
52002011	liksom de veit kor vi påminte kvar og ein av dykk som ein far påminner borna sine .
52002012	Vi sette mot i dykk og bad dykk inderleg at de skulle ferdast så som verdig er for Gud , han som kallar dykk til sitt rike og sin herlegdom .
52002013	Og difor takkar vi alltid Gud : Då de fekk overgjeve det Guds ord som vi forkynte , tok de imot det , ikkje som menneskeord , men som det Guds ord det i sanning er , og det verkar med kraft i dykk som trur .
52002014	For de , brør , har teke Guds kyrkjelydar i Judea til føredøme , dei som har sitt liv i Kristus Jesus . De har mått tola det same av dykkar landsmenn som dei har mått tola av jødane ,
52002015	dei som drap Herren Jesus og profetane og forfylgde oss . Dei er ikkje Gud til hugnad og står alle menneske imot ,
52002016	for dei hindrar oss i å tala til heidningane , så dei kan verta frelste . Såleis fyller dei alltid syndemålet sitt . Men til sist har vreiden nått dei .
52002017	Ei lita stund var vi skilde frå dykk , brør ; de var ute or augo , men ikkje or hugen . Men vi lengta så sterkt etter dykk at vi fekk meir og meir hug til å sjå dykk att .
52002018	Difor sette vi oss føre å vitja dykk . Eg , Paulus , freista både ein og to gonger . Men Satan hindra oss .
52002019	For kven skal vera vår von , vår glede og vår ærekrans om ikkje de , den dagen vår Herre Jesus kjem , og vi står for hans åsyn ?
52002020	Ja , de er vår ære og vår glede !
52003001	Då vi ikkje kunne halda dette ut lenger , sette vi oss føre å vera åleine att i Aten ,
52003002	og vi sende Timoteus til dykk , vår bror og Guds medarbeidar i tenesta for Kristi evangelium . Han skulle styrkja dykk i trua og setja mot i dykk ,
52003003	så ingen skulle vera ustø i desse trengslene . De veit då sjølve at det er oss pålagt .
52003004	Då vi var hjå dykk , sa vi dykk føreåt at vi kom til å få trengsler . Såleis gjekk det òg , som de veit .
52003005	Og då eg ikkje heldt det ut lenger , sende eg han av stad . Eg måtte vita korleis det stod til med trua dykkar , om freistaren hadde greitt å freista dykk , så arbeidet vårt var nyttelaust .
52003006	Men no er Timoteus nett attkomen frå dykk med ein god bodskap om dykkar tru og kjærleik . Han fortel at de alltid har oss i venleg minne og lengtar etter å sjå oss att , liksom vi lengtar etter dykk .
52003007	Så vart vi då , brør , trøysta ved dykkar tru i all vår naud og trengsle .
52003008	Og no lever vi , for de står faste i Herren .
52003009	Korleis kan vi så takka Gud for dykk som vi burde , takka for all den gleda som fyller oss for Guds åsyn , og som de har gjeve oss ?
52003010	Natt og dag bed vi inderleg om å få sjå dykk att , og bøta på det som enno vantar i dykkar tru .
52003011	Måtte Gud , vår Far , og Jesus , vår Herre , styra vår veg til dykk !
52003012	Og måtte Herren gje dykk meir og meir kjærleik til kvarandre og til alle , som vi òg har kjærleik til dykk !
52003013	Så skal han styrkja hjarto dykkar , og de skal stå ulastande og heilage for Gud , vår Far , når vår Herre Jesus kjem med alle sine heilage .
52004001	Elles , brør , bed og påminner vi dykk i Herren Jesus : De har teke imot og lært av oss korleis de skal leva og vera til hugnad for Gud , og såleis lever de alt . Men de må gjera endå større framsteg i dette !
52004002	De veit då kva bod vi gav dykk frå Herren Jesus .
52004003	For dette er Guds vilje — dykkar helging : De skal halda dykk frå hor ;
52004004	kvar og ein skal vita å vinna seg si eiga kone i heilagdom og ære ,
52004005	ikkje i sanseleg lyst som heidningane , som ikkje kjenner Gud .
52004006	Og ingen må gjera bror sin urett eller lura han på nokon måte . Herren straffar alt slikt , som vi før har sagt og lagt dykk på hjarta .
52004007	For Gud kalla oss ikkje til ureinskap , men til eit heilagt liv .
52004008	Den som då avviser dette , han avviser ikkje eit menneske , men Gud , som gjev dykk sin Heilage Ande .
52004009	Om kjærleiken til brørne treng vi ikkje skriva til dykk , for de har sjølve lært av Gud å elska kvarandre .
52004010	Og de syner denne kjærleiken mot alle brørne i heile Makedonia . Men vi legg dykk på hjarta , brør , at de må gjera endå større framsteg i det .
52004011	De skal setja dykkar ære i å leva eit roleg liv , passa pliktene dykkar og arbeida med hendene , som vi har sagt dykk .
52004012	Då kan de ferdast sømeleg mellom dei som er utanfor , og de treng ikkje hjelp av nokon .
52004013	Vi vil ikkje , brør , at de skal vera uvitande om dei som er avsovna ; for de skal ikkje syrgja som dei andre , dei som er utan von .
52004014	For så sant vi trur at Jesus døydde og stod opp , så skal òg Gud ved Jesus føra dei avsovna saman med han .
52004015	Dette seier vi dykk med eit ord frå Herren : Vi som no lever og vert att til dess Herren kjem , skal ikkje koma i førevegen for dei som er avsovna .
52004016	For når det bydande ropet lyder , når erkeengelen lyfter si røyst og Guds basun ljomar , då skal Herren sjølv stiga ned frå himmelen . Og dei som døydde i trua på Kristus , skal fyrst stå opp .
52004017	Så skal vi som har vorte att og enno lever , saman med dei rykkjast opp i skyene , i lufta , og møta Herren . Og så skal vi alltid vera saman med Herren .
52004018	Trøysta kvarandre med desse orda !
52005001	Men om tider og timar treng vi ikkje skriva til dykk , brør .
52005002	For de veit godt at Herrens dag kjem som ein tjuv om natta .
52005003	Når dei seier : « Fred og ingen fare » , då kjem undergangen over dei , brått som riene over ei kvinne som skal føda . Og dei skal ikkje sleppa unna .
52005004	Men de , brør , er ikkje i mørkret , så dagen skulle koma uventa på dykk som ein tjuv .
52005005	For de er alle born av ljoset og born av dagen ; vi høyrer ikkje natta eller mørkret til .
52005006	Så lat oss ikkje sova som dei andre , men vaka og vera edrue !
52005007	For dei som søv , dei søv om natta , og dei som drikk seg drukne , gjer det om natta .
52005008	Men vi som høyrer dagen til , lat oss vera vakne , kledde med tru og kjærleik som brynje og med vona om frelse som hjelm .
52005009	For Gud har ikkje etla oss til vreide , men til å vinna frelse ved vår Herre Jesus Kristus .
52005010	Han døydde for oss , så vi , anten vi vaker eller søv , skal leva saman med han .
52005011	Difor må de setja mot i kvarandre og oppbyggja kvarandre , som de òg gjer .
52005012	Vi bed dykk , brør , at de må skjøna på dei som arbeider mellom dykk , dei som er dykkar forstandarar i Herren og rettleier dykk .
52005013	De skal elska dei og setja dei overlag høgt på grunn av den gjerning dei har . Hald fred med kvarandre !
52005014	Vi legg dykk på hjarta , brør : Tal til rettes dei som lever eit vørdlaust liv , set mot i dei motlause , ta dykk av dei veike , ver langmodige mot alle !
52005015	Sjå til at ingen løner vondt med vondt , men legg vinn på å gjera godt mot kvarandre , ja , mot alle !
52005016	Ver alltid glade !
52005017	Bed uavlatande !
52005018	Takka Gud , kva som enn møter dykk ! For det er Guds vilje med dykk i Kristus Jesus .
52005019	Sløkk ikkje ut Anden !
52005020	Vanvørd ikkje profetord ,
52005021	men prøv alt , og hald fast på det gode !
52005022	Hald dykk frå vondskap av alle slag !
52005023	Må han sjølv , fredens Gud , helga dykk heilt igjennom . Og gjev at dykkar ånd og sjel og lekam må haldast uskadde , så de kan vera ulastande når vår Herre Jesus Kristus kjem !
52005024	Han som kallar dykk , er trufast ; han skal gjera det .
52005025	Brør , bed for oss !
52005026	Helsa alle brørne med ein heilag kyss !
52005027	Eg byd dykk ved Herren at dette brevet vert opplese for alle brørne .
52005028	Vår Herre Jesu Kristi nåde vere med dykk !
53001001	Paulus , Silvanus og Timoteus helsar kyrkjelyden i Tessalonika , som har sitt liv i Gud , vår Far , og Herren Jesus Kristus .
53001002	Nåde og fred vere med dykk frå Gud Fader og Herren Jesus Kristus !
53001003	Vi må alltid takka Gud for dykk , brør , som rett er . For trua dykkar veks stadig , og kjærleiken de har til kvarandre , vert større hjå kvar og ein av dykk .
53001004	Difor kan vi rosa oss av dykk i Guds kyrkjelydar for det tolmod og den tru de viser i alle dei forfylgingar og trengsler de lyt tola .
53001005	Dette er eit varsel om Guds rettferdige dom . Når den kjem , skal de finnast verdige til å få Guds rike som de no lid for .
53001006	For dette er rettferdig i Guds augo : Dei som fører trengsler over dykk , skal han gje trengsler att ;
53001007	og dykk som lid trengsler , skal han gje lindring saman med oss . Så skal det gå når Herren Jesus openberrar seg frå himmelen saman med englane sine i makt og velde .
53001008	Han kjem med logande eld , og straffar dei som ikkje kjenner Gud , og som ikkje er lydige mot vår Herre Jesu evangelium .
53001009	Straffa deira skal vera ei evig fortaping borte frå Herrens åsyn og frå hans herlegdom og makt ,
53001010	den dagen han kjem og skal lovprisast mellom sine heilage og møtast med tilbedande undring av alle som trur . Og de har trutt det vitnemålet vi bar fram .
53001011	Difor bed vi alltid for dykk at vår Gud må gjera dykk verdige til det kallet de har fått , fylla dykk med all vilje til det gode og med kraft fullføra hjå dykk dei gjerningar som kjem av tru .
53001012	Då skal vår Herre Jesu namn verta æra hjå dykk , og de får del i hans ære , ved vår Guds og Herren Jesu Kristi nåde .
53002001	Når det gjeld vår Herre Jesu Kristi kome og korleis vi skal samlast med han , bed vi dykk , brør :
53002002	Lat dykk ikkje så lett driva frå vitet , og lat dykk ikkje skræma , korkje av åndsopenberringar , av påstandar , eller av brev som seiest vera frå oss , om at Herrens dag er komen .
53002003	Lat ingen dåra dykk på nokon måte ! For fyrst må fråfallet koma og Den Lovlause syna seg , han som endar i fortaping ,
53002004	han som står imot og opphøgjer seg over alt det som menneske kallar gud og tilbed . Ja , han set seg i Guds tempel og gjer seg sjølv til gud .
53002005	Minnest de ikkje at eg sa dette då eg var hjå dykk ?
53002006	Og de veit kva som no held att , så han fyrst stig fram når hans tid kjem .
53002007	Løyndomen i lovløysa er alt verksam med si kraft ; men han som enno held att , må fyrst rydjast or vegen .
53002008	Då skal Den Lovlause syna seg . Men den dagen Herren Jesus kjem i herlegdom , skal han tyna han med pusten frå sin munn og gjera han til inkjes .
53002009	Når Den Lovlause kjem , har han si kraft frå Satan , og han står fram med stor makt og med under og falske teikn .
53002010	Med allslags urett forfører han dei som går fortapt , fordi dei ikkje tok imot og elska sanninga , så dei kunne verta frelste .
53002011	Difor sender Gud over dei ei villfaring som gjer at dei trur lygna .
53002012	Såleis får dei sin dom , alle dei som ikkje trudde sanninga , men hadde si glede i uretten .
53002013	Vi må alltid takka Gud for dykk , brør , de som er elska av Herren . For frå opphavet valde Gud dykk ut til å verta frelste , de som vart helga av Anden og trudde sanninga .
53002014	Dette kalla han dykk til ved det evangeliet vi forkynner , så de skal vinna vår Herre Jesu Kristi herlegdom .
53002015	Så stå då støtt , brør , og hald fast på det som de har teke imot og lært av oss , anten munnleg eller i brev .
53002016	Vår Herre Jesus Kristus sjølv og Gud , vår Far , som har elska oss og i sin nåde gjeve oss ei evig trøyst og ei god von ,
53002017	han gjeve dykk mot i hjarta og styrke til alt godt , i ord og gjerning !
53003001	Elles , brør , bed for oss at Herrens ord må ha stor framgang og koma til ære , liksom hjå dykk !
53003002	Og bed om at vi må verta berga frå vrange og vonde menneske ; for det er ikkje alle som trur .
53003003	Men Herren er trufast ; han skal styrkja dykk og vara dykk frå det vonde .
53003004	Og Herren har gjeve oss den tillit til dykk at de gjer og kjem til å gjera det vi byd dykk .
53003005	Gjev Herren må leia dykk fram til Guds kjærleik og Kristi tolmod !
53003006	Vi byd dykk , brør , i Herren Jesu Kristi namn at de held dykk borte frå kvar bror som lever eit vørdlaust liv og ikkje rettar seg etter den læra de fekk av oss .
53003007	De veit sjølve korleis de skal leva om de vil ha oss til føredøme . For vi levde ikkje eit latmannsliv hjå dykk
53003008	og lét ikkje nokon halda oss maten utan vederlag . Vi arbeidde natt og dag ; vi streva og sleit , så vi ikkje skulle vera nokon av dykk til tyngsle .
53003009	Vi har nok full rett til livsopphald , men vi ville gje dykk eit føredøme , så de kunne gå i våre fotefar .
53003010	For då vi var hjå dykk , gav vi dykk dette påbodet : Den som ikkje vil arbeida , skal heller ikkje eta .
53003011	Vi høyrer nemleg at nokre av dykk ikkje har skikk på livet sitt ; dei passar ikkje arbeidet sitt , men driv med unyttige ting .
53003012	Slike brør byd og påminner vi i Herren Jesu Kristi namn at dei skal arbeida i stilla og eta sitt eige brød .
53003013	Men de , brør , vert ikkje trøytte av å gjera det som rett er !
53003014	Og er det nokon som ikkje vil retta seg etter det vi har sagt i dette brevet , skal de bita dykk merke i han . Ha ikkje noko med han å gjera , så han kan gå i seg sjølv .
53003015	Men hald han ikkje for ein fiende ; tal han til rettes som ein bror .
53003016	Må han , fredens Herre , gje dykk sin fred , alltid og på alle måtar . Herren vere med dykk alle !
53003017	Denne helsinga skriv eg , Paulus , med eiga hand . Dette er kjennemerket i kvart brev . Slik er mi handskrift .
53003018	Vår Herre Jesu Kristi nåde vere med dykk alle !
54001001	Paulus , Kristi Jesu apostel etter påbod frå Gud , vår frelsar , og frå Kristus Jesus , vår von ,
54001002	helsar Timoteus , sin ektefødde son i trua . Nåde , miskunn og fred frå Gud Fader og Kristus Jesus , vår Herre !
54001003	Då eg fór til Makedonia , bad eg deg vera att i Efesos . Du skulle forby visse folk å fara med anna lære .
54001004	Sei til dei at dei ikkje må gje seg av med mytar og endelause ættetavler . For slikt fører berre til spekulasjonar og tener ikkje Guds frelsesplan ; den er for trua .
54001005	Men målet for dette påbodet er den kjærleiken som kjem frå eit reint hjarta , eit godt samvit og ei ærleg tru .
54001006	Nokre har villa seg bort frå dette målet og har hamna i tomt snakk .
54001007	Dei vil vera lovlærarar , men skjønar korkje det dei sjølve seier eller det dei talar så sjølvtrygge om .
54001008	Men vi veit at lova er god når ho vert bruka som ho skal brukast .
54001009	Vi må hugsa at lova ikkje er gjeven for rettferdige , men for lovbrytarar og sjølvrådige , ugudelege og syndarar , folk utan age for det heilage , verdslege , born som slår far sin eller mor si , mordarar ,
54001010	menn som driv hor eller har utuktig omgang med menn , slavehandlarar , lygnarar og dei som gjer rang eid , og kva det elles måtte vera som strider mot den sunne læra .
54001011	Dette seier eg i samsvar med evangeliet om den sæle Guds herlegdom , det som eg har fått overlate .
54001012	Eg takkar han som gjorde meg sterk , Kristus Jesus , vår Herre , fordi han synte meg tillit og sette meg til tenesta ,
54001013	eg som før spotta , forfylgde og fór fram med vald . Men eg fekk miskunn , for vantruande som eg var , visste eg ikkje kva eg gjorde .
54001014	Og vår Herres nåde har vore overstrøymande rik og gjeve meg tru og kjærleik i Kristus Jesus .
54001015	Det er eit truverdig ord og vel verdt å ta imot , at Kristus Jesus kom til verda for å frelsa syndarar , og mellom dei er eg den største .
54001016	Men når eg fekk miskunn , var det for at Jesus Kristus fyrst skulle syna alt sitt langmod på meg , til eit føredøme for dei som sidan skulle koma til tru på han og få evig liv .
54001017	Han som er konge frå æve til æve , den uforgjengelege , usynlege , einaste Gud , han skal ha pris og ære i all æve . Amen .
54001018	Å forkynna dette , Timoteus , son min , er den oppgåva eg overgjev deg , i samsvar med dei profetord som før er tala til deg . Ved dei skal du strida den gode striden ,
54001019	i tru og med godt samvit . Nokre har kasta frå seg det gode samvitet og lide skipbrot på trua .
54001020	Mellom dei er Hymeneus og Aleksander , som eg har overgjeve til Satan , så dei skal tuktast til å la vera å spotta .
54002001	Så legg eg dykk framfor alt på hjarta at de ber fram bøner og forbøner , påkalling og takk for alle menneske .
54002002	Bed for kongar og alle som er i høg stilling , så vi kan leva eit stilt og roleg liv i gudsfrykt og vinna vørdnad .
54002003	Dette er godt og hugnadleg for Gud , vår frelsar ,
54002004	han som vil at alle menneske skal verta frelste og læra sanninga å kjenna .
54002005	For det er éin Gud og éin mellommann mellom Gud og menneske : mennesket Kristus Jesus ,
54002006	han som gav seg sjølv til løysepeng for alle . Det var vitnemålet hans då tida var komen ;
54002007	og for det vart eg sett til herold og apostel . Dette er sant , eg lyg ikkje . Eg er ein lærar for folkeslag i tru og sanning .
54002008	Eg vil at mennene alle stader der dei held bøn , skal lyfta reine hender , utan sinne og trette .
54002009	Like eins vil eg at kvinnene skal ha ei fin framferd . Dei skal ikkje pynta seg utfordrande , men sømeleg , ikkje med allslags flettingar , gullsmykke , perler eller dyre klede .
54002010	Deira prydnad skal vera gode gjerningar ; det sømer seg for kvinner som vil leva etter Guds vilje .
54002011	Ei kvinne skal ta imot læra teiande ; ho skal underordna seg .
54002012	Eg gjev ikkje ei kvinne lov til å vera lærar eller rå over mannen ; ho skal halda seg still .
54002013	For Adam vart skapt fyrst , og så Eva .
54002014	Og Adam vart ikkje forført , men kvinna lét seg forføra og braut bodet .
54002015	Men ho skal verta frelst , gjennom si barnefødsle , berre ho held fast på tru , kjærleik og helging , og lever som det sømer seg .
54003001	Dette er eit truverdig ord : Om nokon vil ha eit tilsynsembete , har han hug på ei gjæv gjerning .
54003002	Difor skal ein tilsynsmann vera ulastande , mann til éi kvinne , edrueleg , visleg , høvisk , gjestmild , dugeleg til å læra frå seg ,
54003003	ikkje drikkekjær eller hardhendt , men mild , ikkje stridshuga eller pengekjær .
54003004	Han skal styra sitt eige hus godt , så borna hans er lydige og viser vørdnad .
54003005	Men greier han ikkje styra sitt eige hus , kor kan han då ha omsut for Guds kyrkje ?
54003006	Han må ikkje vera nyomvend , for då kunne han verta hovmodig og koma under same domen som djevelen .
54003007	Han må ha godt ord på seg mellom dei som står utanfor , så han ikkje vert spotta og fell i djevelens snare .
54003008	Like eins skal diakonane vera vørde menn , som ikkje talar med to tunger , ikkje ligg under for drikk og ikkje er ute etter låk vinning .
54003009	Dei skal eiga løyndomen i trua i eit reint samvit .
54003010	Men dei òg skal prøvast fyrst , og dersom det ikkje er noko å seia på dei , kan dei setjast til tenesta .
54003011	Like eins skal kvinnene vera vel vørde , ikkje fara med baktale , men vera edruelege og pålitelege i alt .
54003012	Ein diakon skal vera mann til éi kvinne , og han skal vera ein god far og husbond .
54003013	For diakonar som har gjort ei god teneste , vinn seg ei akta stilling og får stort frimod i trua på Kristus Jesus .
54003014	Dette skriv eg til deg , endå eg vonar å koma attende om ikkje så lenge .
54003015	Men skulle det drya , vil eg at du skal vita korleis ein skal ferdast i Guds hus , som er den levande Guds kyrkje , sannings støtte og grunnvoll .
54003016	Det må alle sanna at løyndomen i vår gudstru er stor : Han vart openberra — i menneskeskapnad , vann sin rett i Anden , vart sedd av englar , forkynt for folkeslag , trudd i verda , oppteken i herlegdom .
54004001	Anden seier med klåre ord at i dei siste tider skal somme falla frå trua . Dei skal halda seg til ånder som fører vilt , og til lærdomar som kjem frå vonde makter .
54004002	Dei vert narra av hyklarar som fer med lygn og er brennemerkte i sitt eige samvit .
54004003	Dei nektar folk å gifta seg og krev at ein skal halda seg frå visse slag mat , den som Gud har skapt til å verta motteken med takk av dei som trur og kjenner sanninga .
54004004	For alt det Gud har skapt , er godt , og ingen ting treng vrakast når det vert motteke med takk .
54004005	Det vert helga med Guds ord og bøn .
54004006	Når du lærer brørne dette , er du ein god Kristi Jesu tenar som nærer seg av det ordet som skaper tru , og av den gode læra , som du alltid har fylgt .
54004007	Men vis frå deg dei ugudelege mytane , som berre er tom tale . Øv deg heller i gudsfrykt .
54004008	For kroppsleg øving er ikkje gagnleg til mykje , men gudsfrykt er gagnleg til alt . Ho ber i seg lovnad både for dette livet og for det som kjem .
54004009	Det er eit truverdig ord , vel verdt å ta imot .
54004010	Difor er det vi arbeider og strider . For vi har sett vår von til den levande Gud , han som er frelsar for alle menneske , men fyrst og fremst for dei som trur .
54004011	Dette skal du byda og læra .
54004012	Lat ingen vanvørda deg fordi du er ung , men ver eit føredøme for dei truande i ord og gjerning , i kjærleik , truskap og reinleik .
54004013	Ta deg serskilt av skriftlesinga , forkynninga og opplæringa , til dess eg kjem .
54004014	Forsøm ikkje den nådegåva som er i deg , den du fekk ved profetord då eldsterådet la hendene på deg .
54004015	Ta deg av alt dette , lev i det , så alle kan sjå at du gjer framsteg .
54004016	Gjev akt på deg sjølv og lærargjerninga di ! Hald fram med det ! For når du det gjer , skal du frelsa både deg sjølv og dei som høyrer deg .
54005001	Tal ikkje hardt til ein gamal mann . Når du formanar han , så tal til han som til ein far . Unge menn skal du sjå på som brør ,
54005002	eldre kvinner som mødrer og yngre kvinner som systrer , i reinleik .
54005003	Enkjer som verkeleg er enkjer , skal du æra og hjelpa .
54005004	Men har ei enkje born eller barneborn , så lat dei fyrst læra å visa gudsfrykt i sin eigen huslyd og gje dei gamle vederlag . For det er etter Guds vilje .
54005005	Den som verkeleg er enkje og står åleine , ho har sett si von til Gud og lever i bøn og påkalling natt og dag .
54005006	Men den som berre vil nyta livet , er levande død .
54005007	Det òg skal du prenta inn , så det ikkje skal vera noko å seia på dei .
54005008	Den som ikkje har omsut for sine næraste , og fyrst og fremst sin eigen huslyd , har fornekta trua og er verre enn ein vantruande .
54005009	Berre den som har fylt seksti år , kan skrivast inn mellom enkjene i kyrkjelyden . Ho må ha vore éin manns kone ,
54005010	vera kjend for gode gjerningar , ha oppseda born , vore gjestmild , vaska føtene åt dei kristne , hjelpt dei som er i naud , og i det heile lagt vinn på å gjera vel .
54005011	Men unge enkjer skal du ikkje godta . For kanskje vert dei gripne av lyster og vil gifta seg , og då gjer dei Kristus imot ;
54005012	for dei får den domen over seg at dei har brote den lovnaden dei fyrst gav om truskap .
54005013	Dessutan har dei ikkje noko å gjera og ven seg til å springa kring i husa . Ja , ikkje nok med at dei ingen ting gjer ; dei fer òg med sladder og legg seg opp i saker som ikkje kjem dei ved , og snakkar om slikt som ikkje sømer seg .
54005014	Difor vil eg at dei unge enkjene skal gifta seg , få born og styra huset sitt , så dei ikkje kjem ut for spott og motstandaren får sleppa til .
54005015	Nokre har alt vendt seg bort og fylgt Satan .
54005016	Om ei truande kvinne har enkjer hjå seg , skal ho syta for dei og ikkje la dei vera til tyngsle for kyrkjelyden ; så kan kyrkjelyden ta seg av dei enkjene som er åleine .
54005017	Eldste som er gode forstandarar i kyrkjelyden , fortener dobbel løn , serleg dei som arbeider med forkynning og opplæring .
54005018	For Skrifta seier : Du skal ikkje setja muleband på ein okse som treskjer , og : Ein arbeidar er si løn verd .
54005019	Godta ikkje klagemål mot ein eldste utan at det finst to eller tre vitne .
54005020	Dei som syndar , skal du tala til rettes medan alle høyrer på , til skrekk og åtvaring for andre .
54005021	Eg byd deg for Guds og Jesu Kristi åsyn og for dei utvalde englane at du skal halda dette , utan fordomar og utan å gjera skil på folk .
54005022	Ver ikkje for snar til å leggja hendene på nokon , og gjer deg ikkje medskuldig i syndene åt andre . Hald deg sjølv rein .
54005023	Drikk ikkje lenger berre vatn , men bruk litt vin for magen din , og fordi du så ofte er sjuk .
54005024	Hjå nokre menneske er syndene synlege for alle og går føre dei til domen , hjå andre fylgjer dei etter .
54005025	På same måten er dei gode gjerningane synlege . Og er dei ikkje det , skal dei koma for dagen .
54006001	Alle som er trælar under åket , skal visa herrane sine den vørdnad dei har krav på , så Guds namn og læra ikkje skal verta spotta .
54006002	Og de trælar som har truande herrar , skal ikkje visa dei mindre vørdnad fordi dei er brør . Nei , de skal tena dei med endå større ihuge , for dei er truande og kjære brør som legg vinn på å gjera vel . Dette skal du læra og påminna om .
54006003	Om nokon fer med ei anna lære og ikkje held seg til vår Herre Jesu Kristi sunne ord og den læra som høyrer sann gudsfrykt til ,
54006004	då er han hovmodig og skjønar ingen ting . Han er sjuk etter ordskifte og strid , og det skaper misunning , ufred , skuldingar , vonde mistankar
54006005	og stadig krangel mellom menneske som har mist dømekrafta og er komne bort frå sanninga ; dei meiner at gudsfrykt er ein veg til vinning .
54006006	Ja , gudsfrykt med nøysemd er ei stor vinning .
54006007	For vi har ikkje hatt noko med oss til verda , og vi kan heller ikkje ta noko med oss herifrå .
54006008	Har vi mat og klede , skal vi vera nøgde med det .
54006009	Dei som vil verta rike , fell i freistingar og snarer og vert gripne av mange slag tåpelege og skadelege lyster som støyter menneske ned i undergang og fortaping .
54006010	For kjærleik til pengar er ei rot til alt vondt . Drivne av pengehug har mange fare vilt og er komne bort frå trua ; dei har valda seg sjølve mykje liding .
54006011	Men du , Guds mann , hald deg frå alt dette og jag etter rettferd , gudsfrykt , tru , kjærleik , tolmod og spaklynde !
54006012	Strid den gode striden i trua , og grip det evige livet som du er kalla til , og som du vedkjende deg då du bar fram den gode vedkjenninga framfor mange vitne .
54006013	Eg byd deg for Gud , som gjev alle ting liv , og for Kristus Jesus , som bar fram den gode vedkjenninga for Pontius Pilatus :
54006014	Ta vare på oppgåva di , og hald henne rein og ulastande til vår Herre Jesus Kristus kjem i herlegdom .
54006015	Og det skal han la oss få sjå i si tid , han som er den sæle og einaste mektige , kongen over kongane og herren over herrane ,
54006016	den einaste som er udøyeleg , og som bur i eit ljos der ingen kan koma , han som inkje menneske har sett og ingen kan sjå . Han skal ha ære og evig makt ! Amen .
54006017	Byd dei som er rike i denne verda , at dei ikkje må vera hovmodige og setja si von til den usikre rikdomen , men til Gud . Han gjev oss rikeleg av alt , så vi kan nyta det .
54006018	Dei skal gjera vel , vera rike på gode gjerningar , gje med raus hand og gjerne dela med andre .
54006019	På den måten skal dei samla seg skattar og leggja ein god grunnvoll for den tid som kjem , så dei kan gripa det sanne livet .
54006020	Kjære Timoteus , ta vare på det du har fått overgjeve ! Vend deg bort frå det gudlause og tome snakket og motsegnene frå den kunnskap som med urette vert kalla så .
54006021	Visse folk vedkjenner seg den og har villa seg bort frå trua . Nåden vere med dykk !
55001001	Paulus , som etter Guds vilje er Kristi Jesu apostel til å forkynna lovnaden om liv i Kristus Jesus ,
55001002	helsar Timoteus , sin kjære son . Nåde , miskunn og fred frå Gud Fader og Kristus Jesus , vår Herre !
55001003	Med takk til Gud som eg tener med reint samvit , liksom fedrane mine , nemner eg deg støtt i mine bøner , natt og dag .
55001004	Eg minnest tårene dine , og eg lengtar etter å få sjå deg att ; det ville gjera meg hjarteglad .
55001005	Eg kan ikkje gløyma den ærlege trua di . Denne trua budde i Lois , mormor di , og i Eunike , mor di , og eg er viss på at ho bur i deg òg .
55001006	Difor vil eg minna deg om dette : Kveik på nytt den nådegåva frå Gud som er i deg , den du tok imot då eg la hendene på deg !
55001007	For Gud gav oss ikkje ei ånd som gjer motlaus , men ei ånd som gjev kraft og kjærleik og visdom .
55001008	Du skal ikkje skjemmast ved vitnemålet om vår Herre , og heller ikkje ved meg , som er fange for hans skuld . Men lid vondt for evangeliet , du òg , med den kraft som Gud gjev .
55001009	Han har frelst oss og kalla oss med eit heilagt kall , ikkje på grunn av gjerningane våre , men etter sin eigen vilje og nåde . Det er den nåden som er oss gjeven i Kristus Jesus frå æva av ,
55001010	og som no har vorte openberra då vår frelsar , Kristus Jesus , kom til jord . Han har gjort døden til inkjes og ført liv og udøyelegdom fram i ljoset ved evangeliet .
55001011	Det er eg sett til herold , apostel og lærar for .
55001012	Difor er det eg lid , men eg skjemmest ikkje , for eg veit kven eg trur på . Eg er viss på at han har makt til å ta vare på det som er meg overgjeve , til dagen kjem .
55001013	Ha dei sunne ord som du har høyrt av meg , til føredøme , og stå fast i den tru og kjærleik som vi har i Kristus Jesus .
55001014	Ta vare på den fagre skatten som er deg tiltrudd ! Den Heilage Ande som bur i oss , skal hjelpa deg til det .
55001015	Du veit at alle frå Asia har vendt seg frå meg , og mellom dei er Fygelus og Hermogenes .
55001016	Gjev Herren må visa miskunn mot huslyden åt Onesiforos . For han har mange gonger sett mot i meg , og han skjemdest ikkje ved lekkjene mine .
55001017	Då han kom til Roma , leita han ihuga etter meg til han fann meg .
55001018	Gjev Herren må la han få miskunn hjå Herren på domedag ! Alt det han har gjort gjennom tenesta si i Efesos , kjenner du best til sjølv .
55002001	Så ver då sterk , son min , ved nåden i Kristus Jesus .
55002002	Og det du har høyrt av meg i nærvære av mange vitne , skal du overgje til pålitelege menneske som duger til å læra andre .
55002003	Lid vondt du òg som ein god Jesu Kristi stridsmann .
55002004	Ingen soldat hefter seg med dei daglege syslar , då kan han ikkje gjera det hærføraren vil .
55002005	Og ein idrettsmann må fylgja reglane om han skal vinna sigerskransen .
55002006	Bonden som gjer arbeidet , skal fyrst få av grøda .
55002007	Tenk over det eg seier ! For Herren skal gje deg skjøn på alt .
55002008	Kom Jesus Kristus i hug , han som har stått opp frå dei døde og er av Davids ætt . Dette er mitt evangelium .
55002009	Det lid eg vondt for , ja , det er eg bunden for som ein brotsmann . Men Guds ord er ikkje bunde !
55002010	Difor toler eg alt for dei utvalde skuld , så dei òg skal vinna frelsa i Kristus Jesus og få evig herlegdom .
55002011	Det er eit truverdig ord : For har vi døytt med han , — skal vi òg leva med han .
55002012	Held vi ut med han , — skal vi òg styra med han . Fornektar vi , — skal han fornekta oss .
55002013	Er vi trulause , så er han trufast , for han kan ikkje fornekta — seg sjølv .
55002014	Dette skal du minna dei om ! For Guds åsyn skal du seia frå at dei ikkje må krangla og tretta . Det tener ikkje til noko , men er berre til skade for dei som høyrer på .
55002015	Legg vinn på å stå di prøve for Gud , så du kan vera ein arbeidar som ikkje har noko å skjemmast ved , men legg fram sanningsordet utan å bøya av .
55002016	Hald deg frå det gudlause og tome snakket . For dei som driv med det , går berre lenger og lenger i gudløyse ,
55002017	og orda deira et om seg som kaldbrann . Mellom dei er Hymeneus og Filetus .
55002018	Dei har gått bort frå sanninga og er komne på avvegar , for dei seier at oppstoda alt har vore , og dei bryt ned trua hjå folk .
55002019	Men Guds faste grunnvoll står , og har eit segl med denne innskrifta : « Herren kjenner sine » , og : « Kvar den som vedkjenner seg Herrens namn , skal venda seg frå urett » .
55002020	I eit stort hus er det ikkje berre kjerald av gull og sølv , men òg av tre og leir , nokre til ære , andre til vanære .
55002021	Den som reinsar seg frå slikt , vert eit kjerald til ære ; det er vigsla og nyttig for husbonden og gjort ferdig til all god gjerning .
55002022	Fly frå ungdomens lyster og jag etter rettferd , truskap og kjærleik , og etter fred med dei som kallar på Herren av eit reint hjarta .
55002023	Men tåpelege ordskifte , som ingen lærer noko av , skal du visa frå deg , for du veit at dei skaper strid .
55002024	Og ein Herrens tenar må ikkje liggja i strid , men vera venleg mot alle . Han skal vera ein god lærar , viljug til å tola vondt ,
55002025	så han med spaklynde talar til rettes dei som seier imot . For kanskje vil Gud ein gong gje dei omvending , så dei lærer sanninga å kjenna .
55002026	Då kan dei vakna av rusen og koma seg ut or den snara djevelen har fanga dei i , så dei må gjera hans vilje .
55003001	Du skal vita at i dei siste dagane skal det koma tunge tider .
55003002	Då skal folk vera eigenkjærlege og pengekjære , skrytande , hovmodige , spottsame , ulydige mot foreldre , utakksame og utan age for det heilage ,
55003003	ukjærlege og uforsonlege , baktalande og utan sjølvtøyming , råe , likesæle om det gode ,
55003004	svikefulle , oppfarande og store i seg sjølve . Dei elskar lystene sine meir enn Gud .
55003005	Dei har skin av gudlegdom , men fornektar hans kraft . Vend deg bort frå slike folk !
55003006	Mellom dei er det nokre som lurer seg inn i heimane og får makt over kvinner som er tyngde av synder og lèt seg driva av mange slag lyster ,
55003007	og som alltid vil læra , men aldri kan læra sanninga å kjenna .
55003008	Liksom Jannes og Jambres sette seg opp mot Moses , set desse mennene seg opp mot sanninga . Dei har fått dømekrafta øydelagd , og korkje dei eller trua deira held mål .
55003009	Men no skal dei ikkje ha meir framgang . For det skal verta klårt for alle kor vitlause dei er ; det skal gå dei som det gjekk Jannes og Jambres .
55003010	Du har fylgt meg i lære og liv , i forsett , tru , langmod , kjærleik og tolmod ,
55003011	og i forfylging og liding , som det eg vart ute for i Antiokia , Ikonium og Lystra . Ja , kva har eg ikkje mått tola av forfylgingar ! Men Herren har fria meg ut or dei alle .
55003012	Alle som vil leva eit gudfryktig liv i trua på Kristus Jesus , skal verta forfylgde .
55003013	Men vonde menneske og svindlarar går frå vondt til verre ; dei fører vilt og fer vilt .
55003014	Men hald du fast på det du har lært og er overtydd om ; du veit kven du har lært det av .
55003015	Og heilt frå barndomen har du kjent dei heilage skriftene , som kan gjera deg vis til frelse ved trua på Kristus Jesus .
55003016	Alle skrifter som er innanda av Gud , er òg gagnlege til opplæring , til formaning , til rettleiing , til oppseding i rettferd ,
55003017	så det menneske som høyrer Gud til , kan verta som det skal , dugande til all god gjerning .
55004001	Eg byd deg framfor Gud og Kristus Jesus , han som skal døma levande og døde , og ved hans kome og hans rike :
55004002	Forkynn Ordet , ver budd i tid og utid , overtyd , tal til tukt og tal til trøyst ! Gjev ikkje opp når du lærer dei !
55004003	For det skal koma ei tid då folk ikkje toler den sunne læra , men etter eigen hug tek seg lærarar i hopetal , for dei vil ha det som klår i øyra .
55004004	Dei skal venda øyra frå sanninga og halda seg til mytar .
55004005	Men ver du vaken i alt det du gjer ! Lid vondt , gjer ein evangelists gjerning og fullfør di teneste !
55004006	Eg skal no ofrast , og tida er komen då eg skal fara herifrå .
55004007	Eg har stridt den gode striden , fullført laupet og halde fast på trua .
55004008	Så ligg då rettferdskransen ferdig til meg , den som Herren , den rettferdige domaren , skal gje meg på den store dagen , og ikkje berre meg , men alle som har elska han og venta på at han skal koma i herlegdom .
55004009	Du må koma til meg så snøgt du kan .
55004010	For Demas gjekk frå meg fordi han fekk denne verda kjær . Han fór til Tessalonika . Kreskens har reist til Galatia , Titus til Dalmatia .
55004011	Berre Lukas er hjå meg . Ta Markus med deg når du kjem ; han er til stor hjelp for meg i tenesta .
55004012	Tykikus har eg sendt til Efesos .
55004013	Når du kjem , så ta med deg den kappa eg lét vera att i Troas hjå Karpus , og bøkene , fyrst og fremst pergamentrullane .
55004014	Koparsmeden Aleksander har gjort meg mykje vondt . Herren skal løna han etter hans gjerningar .
55004015	Ta deg i vare for han , du òg , for han har gått hardt imot forkynninga vår .
55004016	Fyrste gongen eg forsvarte meg i retten , var det ingen som stod fram og hjelpte meg . Alle forlét meg . Gjev det ikkje må tilreknast dei !
55004017	Men Herren var med meg og styrkte meg . Eg skulle fullføra forkynninga av bodskapen , så alle folkeslag kunne få høyra han , og eg vart berga ut or løvegapet .
55004018	Herren skal berga meg frå alt vondt og frelsa meg inn i sitt himmelske rike . Han skal ha ære i all æve ! Amen .
55004019	Helsa Priska og Akvilas og alle i huslyden til Onesiforos .
55004020	Erastus vart att i Korint , og Trofimus lét eg vera att i Milet , for han var sjuk .
55004021	Gjer deg umak og kom før vinteren . Eubulus , Pudens , Linus , Klaudia og alle brørne sender si helsing .
55004022	Herren vere med di ånd ! Nåden vere med dykk !
56001001	Frå Paulus , Guds tenar og Jesu Kristi apostel , som er sett til å føra Guds utvalde til tru og læra dei å kjenna den sanning som gjev gudsfrykt
56001002	og von om evig liv . Det har Gud , han som ikkje kan lyga , gjeve lovnad om frå æva av ,
56001003	og til fastsett tid har han openberra sitt ord i den bodskapen som er meg tiltrudd etter påbod frå Gud , vår frelsar .
56001004	Eg helsar Titus , min eigen son i vår sams tru . Nåde og fred frå Gud Fader og Kristus Jesus , vår frelsar !
56001005	Eg lét deg vera att på Kreta så du skulle få skikk på det som endå var ugjort . Du skal setja inn eldste i kvar by , som eg baud deg .
56001006	Ein eldste må det ikkje vera noko å seia på : Han skal vera mann til éi kvinne , borna hans må vera truande , ikkje trassige og ikkje kunna klagast for å leva eit vilt liv .
56001007	For ein tilsynsmann er Guds hushaldar , og det må ikkje vera noko å seia på han . Han må ikkje vera sjølvrådig , bråsint , drikkekjær eller hardhendt og ikkje lysten etter låk vinning .
56001008	Men han skal vera gjestmild og glad i det gode , visleg og rettvis , ha age for Gud og vera herre over seg sjølv .
56001009	Han må halda seg til det truverdige ord i samsvar med læra . Då er han skikka både til å rettleia etter den sunne læra og visa at dei som talar imot , tek feil .
56001010	For det er mange som ikkje vil underordna seg , serleg mellom dei omskorne . Dei fer med tomt snakk og fører folk vilt .
56001011	Du må målbinda dei , for dei fører ulukke over heile huslydar når dei for eiga vinning skuld spreier ei lære som ikkje er rett .
56001012	Ein mann frå Kreta , ein av deira eigne profetar , har sagt : « Kretarar har alltid vore lygnarar , arge villdyr , grådige og late ! »
56001013	Dette ordet er sant . Difor skal du refsa dei strengt , så dei kan få ei sunn tru .
56001014	Dei må ikkje fara med jødiske mytar og bod , gjevne av menneske som har vendt seg frå sanninga .
56001015	Alt er reint for dei reine , men for dei ureine og vantruande er ingen ting reint ; hjå dei er både vitet og samvitet ureine .
56001016	Dei seier om seg sjølve at dei kjenner Gud , men med gjerningane sine fornektar dei han . Dei er avskyelege og ulydige og duger ikkje til å gjera noko godt .
56002001	Men du skal tala i samsvar med den sunne læra :
56002002	Eldre menn skal vera edruelege , fara verdig og visleg fram , vera heile både i tru , kjærleik og tolmod .
56002003	Like eins skal eldre kvinner bera seg åt som det sømer seg for heilage . Dei skal ikkje fara med baktale eller liggja under for drikk , men vera rettleiarar i det gode ,
56002004	så dei kan læra dei unge kvinnene å elska mann og born ,
56002005	leva sømeleg og reint , vera gode husmødrer og underordna seg mennene sine , så Guds ord ikkje skal verta spotta .
56002006	Dei unge mennene skal du formana til å vera støe i all si ferd .
56002007	Ver sjølv eit føredøme for dei i gode gjerningar ! Lat læra vera uforfalska , og ber henne fram med alvor !
56002008	Då vert forkynninga di sunn og ulastande , og kvar motstandar må skjemmast fordi han ikkje har noko vondt å seia om oss .
56002009	Trælane skal vera lydige mot herrane sine i alt , og retta seg etter dei utan å seia imot .
56002010	Dei må ikkje stikka noko til sides , men alltid vera ærlege og true , så dei i eitt og alt kan vera til prydnad for Guds , vår frelsars lære .
56002011	For Guds nåde er openberra til frelse for alle menneske .
56002012	Og hans nåde oppsedar oss til å seia nei til gudløyse og verdslege lyster og leva i sjølvtukt , rettferd og gudsfrykt i den verda som no er ,
56002013	medan vi ventar på at vona vår skal få si sæle oppfylling , og at vår store Gud og frelsar Kristus Jesus skal koma til synes i herlegdom .
56002014	For Kristus gav seg sjølv for oss . Han ville fria oss ut frå all urettferd og reinsa oss , så vi kan vera hans eige folk , som med ihuge gjer gode gjerningar .
56002015	Dette skal du forkynna , og med kraft skal du påminna og visa til rettes . Lat ingen sjå ned på deg !
56003001	Minn dei om at dei skal underordna seg styremaktene , retta seg etter dei og vera viljuge til å gjera alt som er godt .
56003002	Dei må ikkje tala stygt om andre eller skapa strid , men vera milde og tolsame mot alle menneske .
56003003	For vi var òg ein gong uvituge og ulydige , vi fór vilt og var trælar under mange slag lyster og ynske . Vi levde i vondskap og misunning , vart hata og bar hat til kvarandre .
56003004	Men vår Gud og frelsar lét sin godleik og kjærleik til alle menneske verta openberra .
56003005	Og han frelste oss , ikkje fordi vi hadde gjort rettferdige gjerningar , men fordi han er miskunnsam . Han frelste oss ved det badet som atterføder og fornyar ved Den Heilage Ande ,
56003006	som han i rikt mål har rent ut over oss ved Jesus Kristus , vår frelsar .
56003007	Så skulle vi ved hans nåde stå rettferdige for Gud og verta arvingar til det evige livet , som er vår von .
56003008	Dette er eit truverdig ord , og eg vil at du skal prenta inn det eg har sagt , så dei som er komne til tru på Gud , skal leggja vinn på å gjera gode gjerningar . Alt dette er godt og gagnleg for menneska .
56003009	Men tåpelege stridsspørsmål , ættetavler og strid og krangel om spørsmål i lova skal du halda deg ifrå ; slikt er gagnlaust og meiningslaust .
56003010	Ein som fer med vrang lære , skal du tala til rettes , ein gong og to gonger , og så visa han frå deg .
56003011	Du kan vera trygg på at ein slik mann er på avvegar . Han syndar og har dømt seg sjølv .
56003012	Når eg sender Artemas eller Tykikus til deg , må du skunda deg og koma til meg i Nikopolis ; der har eg tenkt å vera vinteren over .
56003013	Zenas , den lovkunnige , og Apollos skal du med omhug hjelpa i veg , så dei ikkje vantar noko .
56003014	Våre folk òg lyt læra å gjera gode gjerningar når det måtte trengast , så livet deira ikkje skal vera utan frukt .
56003015	Alle som er hjå meg , helsar deg . Helsa alle som elskar oss fordi vi har den same tru . Nåden vere med dykk alle !
57001001	Paulus , Kristi Jesu fange , og Timoteus , bror vår , helsar Filemon , vår kjære medarbeidar ,
57001002	og Appia , syster vår , og Arkippus , vår medstridsmann , og kyrkjelyden som samlast i heimen din .
57001003	Nåde vere med dykk og fred frå Gud , vår Far , og Herren Jesus Kristus !
57001004	Eg takkar alltid min Gud når eg nemner deg i bønene mine .
57001005	For eg høyrer om kjærleiken din til alle dei heilage og om trua di på Herren Jesus .
57001006	Saman med dei eig du trua , og det er mi bøn at ho må vera verksam , så du kan skjøna kva godt vi skal gjera for Kristus .
57001007	Det har vore ei stor glede og trøyst for meg å høyra om kjærleiken din , kjære bror , og dei heilage har kjent seg styrkte .
57001008	I Kristus kunne eg nok med full rett påleggja deg å gjera di plikt .
57001009	Men kjærleiken gjer at eg heller kjem med ei bøn . Slik som eg er , den gamle Paulus , men no òg Kristi Jesu fange ,
57001010	bed eg deg for Onesimus , son min som eg har fått i mitt fangenskap .
57001011	Ein gong var han unyttig for deg , men no er han nyttig både for meg og deg .
57001012	Når eg no sender han attende til deg , er det som om eg sender mitt eige hjarta .
57001013	Eg hadde gjerne hatt han hjå meg , så han i din stad kunne hjelpa meg når eg no er i lekkjer for evangeliet .
57001014	Men utan ditt samtykke ville eg ingen ting gjera , så du ikkje skal gjera det gode av tvang , men av fri vilje .
57001015	Kan henda vart han teken frå deg for ei stund , så du skal få han att for alltid ,
57001016	ikkje lenger som træl , men meir enn ein træl , som ein kjær bror . Det er han sanneleg for meg . Kor mykje meir må han då ikkje vera det for deg , både som menneske og i Herren .
57001017	Så sant du held meg for ein bror i trua , så ta imot han som meg sjølv .
57001018	Har han gjort deg urett , eller skuldar han deg noko , så før det på mi rekning !
57001019	Dette skriv eg , Paulus , med eiga hand : Eg skal betala . Eg vil ikkje nemna det du skuldar meg : deg sjølv .
57001020	Ja , bror , lat meg ha gagn av deg i Herren ! Gjer meg glad og frimodig i Kristus !
57001021	I tiltru til din lydnad skriv eg dette til deg ; eg er viss på at du vil gjera endå meir enn det eg bed deg om .
57001022	Og ein ting til : Stell til gjesteromet åt meg ! For eg vonar Gud vil høyra bønene dykkar og la meg få koma til dykk .
57001023	Eg skal helsa deg frå Epafras , som er fange saman med meg for Kristi Jesu skuld ,
57001024	like eins frå Markus , Aristark , Demas og Lukas , medarbeidarane mine .
57001025	Vår Herre Jesu Kristi nåde vere med dykkar ånd !
58001001	I fordoms tid tala Gud mange gonger og på mange måtar til fedrane gjennom profetane .
58001002	Men no , i desse siste dagar , har han tala til oss gjennom Sonen . Han har Gud sett til arving over alle ting , for ved han skapte han verda .
58001003	Han er ei utstråling av Guds herlegdom og biletet av hans vesen , og han ber alt med sitt mektige ord . Då han hadde gjort reinsing for syndene våre , sette han seg ved høgre handa åt Majesteten i det høge .
58001004	Såleis vart han mykje større enn englane ; for det namnet han har fått , er så mykje større enn deira .
58001005	For til kven av englane har Gud nokon gong sagt : Du er son min , eg har født deg i dag ? Eller , som det òg står : Eg vil vera far hans , og han skal vera son min .
58001006	Men når han atter fører den fyrstefødde inn i verda , seier han : Alle Guds englar skal tilbe han .
58001007	Og om englane seier han : Han gjer englane sine til vindar , tenarane sine til logande eld .
58001008	Men om Sonen : Din kongsstol , Gud , — står i all æve , rettferds stav er din kongsstav .
58001009	Du har elska rettferd — og hata urett ; difor , Gud , har din Gud — salva deg med fagnads olje — framfor dine frendar .
58001010	Og vidare : Du , Herre , — i opphavet grunnla du jorda , og himmelen er eit verk — av dine hender .
58001011	Dei skal gå til grunne , — men du vert verande . Dei skal alle eldast — som ein klednad ;
58001012	du rullar dei saman — som ei kappe , dei vert utskifte som klede . Men du er den same , dine år tek aldri ende .
58001013	Til kven av englane har han nokon gong sagt : Set deg ved mi høgre hand til eg får lagt dine fiendar til skammel for dine føter ?
58001014	Er dei ikkje alle ånder som tener Gud og vert utsende for å hjelpa dei som skal få frelsa ?
58002001	Difor må vi så mykje meir akta på det vi har høyrt , så vi ikkje glid bort frå det .
58002002	For jamvel det ordet som vart tala gjennom englar , stod fast , så kvart lovbrot og kvar ulydnad fekk si rettkomne straff .
58002003	Korleis kan då vi sleppa unna om vi ikkje bryr oss om ei frelse som er så mykje større ? Ho vart fyrst forkynt av Herren og sidan stadfest for oss av dei som hadde høyrt han .
58002004	Gud har sjølv vitna for denne frelsa med teikn og under og mange slag mektige gjerningar og med å dela ut Den Heilage Andens gåver etter sin vilje .
58002005	Det var ikkje under englar Gud la den komande verda som vi talar om .
58002006	Om dette er det ein som har vitna ein stad : Kva er eit menneske , — sidan du kjem det i hug , ein menneskeson , — sidan du tek deg av han ?
58002007	Ei lita stund sette du han lågare — enn englane . Så krona du han — med herlegdom og ære .
58002008	Alt la du under hans føter . Når det står : « Alt la du under han » , då er ingenting unnateke ; alt skulle leggjast under han . Enno kan vi ikkje sjå at alt er lagt under han .
58002009	Men vi ser Jesus , han som for ei lita stund var sett lågare enn englane , krona med herlegdom og ære fordi han leid døden . Såleis skulle han ved Guds nåde smaka døden for alle .
58002010	For Gud som er grunnen og opphavet til alle ting , ville føra mange born til herlegdom . Då måtte han la hovdingen som fører dei til frelsa , nå fullendinga gjennom lidingar .
58002011	Han som helgar , og dei som vert helga , har alle same opphav . Difor skjemmest ikkje Sonen ved å kalla dei brør .
58002012	Han seier : Eg vil forkynna ditt namn — for mine brør , midt i lyden — vil eg lovsyngja deg .
58002013	Og like eins : Eg vil setja mi lit til han . Og endå ein stad : Sjå , her er eg og dei born — Gud har gjeve meg .
58002014	Sidan borna er menneske av kjøt og blod , måtte han òg verta menneske som dei . Såleis skulle han med sin død gjera ende på han som rår ved døden , det er djevelen ,
58002015	og fria ut alle dei som av redsle for døden var i trældom heile sitt liv .
58002016	For det er ikkje englar han tek seg av , men Abrahams ætt tek han seg av .
58002017	Difor måtte han verta brørne sine lik i alle ting , så han kunne vera ein miskunnsam og trufast øvsteprest i tenesta for Gud og sona syndene åt folket .
58002018	Fordi han sjølv har lide og vorte freista , kan han hjelpa dei som vert freista .
58003001	Difor , heilage brør , de som har fått del i det himmelske kallet , sjå på den utsendingen og øvstepresten som vi vedkjennest , Jesus .
58003002	Han var trufast mot den som gjorde han til det , liksom Moses var trufast i heile Guds hus .
58003003	Jesus var verdig til å få større ære enn Moses , liksom ein byggmeister får større ære enn huset han byggjer .
58003004	Eit hus må alltid vera bygt av einkvan ; men den som har bygt alt , det er Gud .
58003005	Moses var trufast i heile Guds hus , som tenar . Han skulle vitna om det som ein gong skulle forkynnast .
58003006	Men Kristus var trufast som son , sett til å styra huset . Og hans hus er vi , så sant vi heilt til det siste held fast på frimodet og den vona vi rosar oss av .
58003007	Difor , som Den Heilage Ande seier : I dag , om de høyrer hans røyst ,
58003008	så gjer ikkje hjarto dykkar — harde som den gongen fedrane — dykkar trassa meg , den dagen dei eggja meg — i øydemarka .
58003009	Der eggja dei meg og sette meg på prøve ,
58003010	endå dei hadde sett — mine gjerningar i førti år . Difor fekk eg uvilje — mot denne ætta og sa : Dei fer alltid vilt — i sitt hjarta , dei kjenner ikkje mine vegar .
58003011	Så svor eg i min vreide : Dei skal aldri koma inn — til mi kvile !
58003012	Sjå til , brør , at ikkje nokon av dykk har eit vondt , vantruande hjarta , så han fell frå den levande Gud .
58003013	Set mot i kvarandre kvar dag så lenge det heiter « i dag » , så ikkje nokon av dykk skal la seg dåra av synda og verta forherda .
58003014	For vi har fått del i Kristus . Lat oss berre heilt til enden halda fast på det grunnlaget som vi hadde i den fyrste tida .
58003015	Når det heiter : I dag , om de høyrer hans røyst , så gjer ikkje hjarto dykkar — harde som den gongen dei trassa meg ,
58003016	kven var det då som høyrde , men likevel var trassige ? Var det ikkje alle dei som Moses hadde ført ut or Egypt ?
58003017	Kven var det han hadde uvilje mot i førti år ? Var det ikkje dei som synda og fall døde om i øydemarka ?
58003018	Og kven var det han meinte då han svor at dei ikkje skulle koma inn til hans kvile ? Var det ikkje dei som var ulydige ?
58003019	Så ser vi at det var vantru som gjorde at dei ikkje kunne koma inn .
58004001	Sidan lovnaden om å få koma inn til Guds kvile enno ikkje er oppfylt , må vi vera på vakt , så ikkje det skal henda at nokon av dykk vert liggjande etter .
58004002	For den glade bodskapen er forkynt både for oss og for dei . Men ordet dei høyrde , gagna dei ikkje , fordi det ikkje ved trua vart eitt med dei som høyrde det .
58004003	Det er vi som går inn til kvila , vi som trur . For han sa : Så svor eg i min vreide : Dei skal aldri koma inn — til mi kvile ! Guds verk var nok fullført då verda vart skapt .
58004004	For ein stad står det om den sjuande dagen : Så kvilte Gud den sjuande dagen etter at han hadde fullført heile sitt verk .
58004005	Men her seier han : Dei skal aldri koma inn til mi kvile !
58004006	Så står det då fast at nokre skal koma inn til kvila . Dei som fyrst fekk den glade bodskapen , kom ikkje inn , for dei var ulydige .
58004007	Difor fastset han atter ein dag : « i dag » , når han lenge etter gjennom David talar det ordet som før er nemnt : I dag , om de høyrer hans røyst , så gjer ikkje hjarto dykkar — harde .
58004008	Hadde Josva ført folket inn til kvila , då hadde ikkje Gud seinare tala om ein annan dag .
58004009	Så er det då ein kviledag i vente for Guds folk .
58004010	Den som er komen inn til hans kvile , han får kvila etter sine gjerningar , liksom Gud kvilte etter sine gjerningar .
58004011	Lat oss difor streva etter å koma inn til denne kvila , så ingen er ulydig og fell . Vi må ikkje ha dei til føredøme som var ulydige i øydemarka .
58004012	For Guds ord er levande og kraftig og kvassare enn noko tvieggja sverd . Det trengjer igjennom til det kløyver sjel og ånd , merg og bein , og dømer hjartans tankar og planar .
58004013	Ingen skapning er løynd for hans augo . Alt er nake og bert for han som vi skal gjera rekneskap for . Jesus , den store øvstepresten
58004014	Sidan vi no har ein stor øvsteprest som har gått gjennom himlane , Jesus , Guds Son , så lat oss halda fast på vedkjenninga !
58004015	For vi har ikkje ein øvsteprest som ikkje kan ha medynk med oss i vår vesaldom , men ein som er prøvd i alt på same måten som vi , men utan synd .
58004016	Lat oss difor med frimod gå fram for nådens kongsstol , så vi kan få miskunn og finna nåde til hjelp i rette tid .
58005001	Ein øvsteprest vert alltid teken blant menneske og innsett til å gjera teneste for menneske framfor Gud . Han skal bera fram gåver og offer for synder .
58005002	Han kan vera mild mot dei som feilar og fer vilt , av di han sjølv ligg under vesaldom
58005003	og difor må bera fram syndoffer for seg sjølv og ikkje berre for folket .
58005004	Ingen tek seg sjølv den æra , men han vert kalla av Gud liksom Aron .
58005005	Så har heller ikkje Kristus teke seg den æra å vera øvsteprest . Han fekk henne av Gud som sa til han : Du er son min , eg har født deg i dag .
58005006	Og som han seier ein annan stad : Du skal vera prest til evig tid på Melkisedeks vis .
58005007	Då Jesus levde på jorda , bar han med høge rop og tårer fram bøner og naudrop til Gud som kunne berga han frå døden , og han vart bønhøyrd fordi han hadde age for Gud .
58005008	Endå han var Son , lærte han lydnad av det han leid .
58005009	Då han hadde nått fullendinga , vart han opphav til evig frelse for alle som lyder han ;
58005010	Gud hadde då kalla han øvsteprest på Melkisedeks vis .
58005011	Om dette har vi mykje å seia , men det er vanskeleg å forklara sidan de har vorte så trege til å høyra .
58005012	Etter så lang tid burde de sjølve vore lærarar , men de treng einkvan som atter lærer dykk dei fyrste og grunnleggjande ting i Guds ord . De må ha mjølk og toler ikkje fast føde .
58005013	For den som får mjølk , ser ikkje djupt inn i bodskapen om rettferd ; han er umogen .
58005014	Men fast føde er for dei mogne , for dei som med øving har vant sansane til å skilja mellom godt og vondt .
58006001	Lat oss difor leggja bak oss det vi fyrst lærte om Kristus og skrida fram mot full mognad . Vi vil ikkje på nytt leggja grunnvollen og tala om omvending frå døde gjerningar og om tru på Gud ,
58006002	eller undervisa om reinsingsbad og handspålegging , om oppstoda frå dei døde og den evige domen .
58006003	På den måten vil vi gå fram , om Gud så vil .
58006004	Det er uråd at dei som ein gong har fått ljoset , har smaka den himmelske gåva og fått del i Den Heilage Ande ,
58006005	har smaka Guds gode ord og kreftene som høyrer den komande verda til ,
58006006	og så fell frå , atter kan fornyast til omvending . Dei krossfester sjølve Guds Son på nytt og gjer han til spott .
58006007	Den jord som drikk regnet som ofte fell på henne , og ber grøde til gagn for dei som dyrkar henne , får velsigning frå Gud .
58006008	Men den jord som ber torn og tistel , er til inga nytte . Forbanninga er ikkje langt borte , og det endar med at ho vert avsvidd .
58006009	Men når det gjeld dykk , kjære vener , er vi visse om at det står betre til , og at de er på frelsevegen , endå vi talar som vi gjer .
58006010	For Gud er ikkje urettferdig så han gløymer det de har gjort , og den kjærleiken de har synt namnet hans med å tena dei kristne , no som før .
58006011	Vi ynskjer berre at kvar ein av dykk må vera like ivrig etter å eiga full visse i vona heilt til det siste .
58006012	Då må de ikkje vera likesæle , men fylgja etter dei som ved tru og tolmod får del i lovnadene .
58006013	Då Gud gav Abraham lovnaden , svor han ved seg sjølv ; for han hadde ingen større å sverja ved .
58006014	Han sa : « Sanneleg , eg vil velsigna deg rikt og gjera ætta di stor . »
58006015	Og så fekk Abraham lovnaden oppfylt fordi han venta med tolmod .
58006016	Menneske sver då ved ein som er større , og eiden er ei stadfesting som gjer ende på all motsegn .
58006017	Fordi Gud ville gjera det heilt klårt for dei som skulle arva lovnaden , kor urikkande hans avgjerd var , gjekk han god for han med eid .
58006018	Med to ting som ikkje kan endrast , lovnad og eid — og Gud kan ikkje lyga — skulle vi ha ei sterk trøyst , vi som har gripe den vona som ligg framfor oss og såleis søkt berging .
58006019	Denne vona er eit trygt og fast anker for sjela . Det når innom forhenget i heilagdomen ,
58006020	dit Jesus gjekk inn og opna vegen for oss , han som til evig tid har vorte øvsteprest på Melkisedeks vis .
58007001	Denne Melkisedek var konge i Salem og prest for Den Høgste Gud . Han gjekk til møtes med Abraham og velsigna han då Abraham kom att etter sigeren over kongane .
58007002	Og Abraham gav han tiend av alt . I namnet Melkisedek ligg for det fyrste at han er rettferds konge , og dernest at han er Salems konge , det vil seia freds konge .
58007003	Han er utan far og utan mor og har inga ættetavle . Dagane hans har inga byrjing , og livet hans tek aldri ende . Slik er han eit bilete på Guds Son og vert verande prest for alltid .
58007004	Legg merke til kor stor han er , denne mannen som Abraham , patriarken , gav tiend av det beste hærfanget .
58007005	Rett nok skal dei av Levi søner som vert prestar , etter lova ta tiend av folket , det vil seia av sine eigne brør , endå desse er ætta frå Abraham .
58007006	Men Melkisedek , som ikkje er av deira ætt , tok tiend av Abraham og velsigna han som hadde fått Guds lovnader .
58007007	No kan ingen nekta for at den som vert velsigna , står lågare enn den som velsignar .
58007008	Elles er det døyelege menneske som tek tiend , men her er det ein som får det vitnemålet at han lever .
58007009	Ja , i og med Abraham har Levi , han som elles tek tiend , på sett og vis sjølv gjeve tiend .
58007010	For medan han endå var ein ufødd ætling , var han i ættefar sin då Melkisedek gjekk til møtes med Abraham .
58007011	Lova som folket fekk , kviler på det levittiske prestedømet . Dersom dette prestedømet hadde ført til fullending , kvifor måtte det då koma ein prest av anna slag , ein som vert kalla prest på Melkisedeks vis og ikkje på Arons vis ?
58007012	Men når prestedømet vert endra , vil det seia at lova òg vert endra .
58007013	For han som det her er tale om , høyrde til ei anna ætt , og ingen frå den ætta har gjort teneste ved altaret .
58007014	Det er kjent nok at vår Herre er runnen av Juda ætt , og Moses har aldri sagt noko om prestar frå den ætta .
58007015	Alt dette vert endå klårare når det stig fram ein annan prest , ein som er lik Melkisedek .
58007016	Han har ikkje vorte prest etter ei lov som krev ei viss nedætting , men på grunn av krafta i eit uforgjengeleg liv .
58007017	Han får då det vitnemålet : Du skal vera prest til evig tid på Melkisedeks vis .
58007018	Med dette har eit eldre bod slutta å gjelda av di det var veikt og gagnlaust .
58007019	For lova førte ikkje noko til fullending . Men no vert ho avløyst av noko betre , ei von som gjer at vi kan nærma oss Gud .
58007020	Dette har ikkje hendt utan eid . Dei andre vart prestar utan eid ,
58007021	men denne vart innsett med eid av Gud som seier : Herren har svore — og angrar det ikkje : Du skal vera prest til evig tid .
58007022	Difor er ho òg så mykje betre , den pakta Jesus går god for .
58007023	Dessutan har det vore fleire av desse prestane , for døden hindra dei i å halda fram .
58007024	Men Jesus har eit prestedøme som ikkje tek ende , av di han vert verande til evig tid .
58007025	Difor kan han òg fullt og heilt frelsa dei som kjem til Gud ved han , sidan han alltid lever og går i forbøn for dei .
58007026	Ja , ein slik øvsteprest var det vi måtte ha : heilag , god og rein , utskild frå syndarar og opphøgd over himlane .
58007027	Han treng ikkje , som andre øvsteprestar , bera fram offer kvar dag , fyrst for sine eigne synder og så for syndene åt folket . For offeret bar han fram éin gong for alle då han ofra seg sjølv .
58007028	Dei som lova set til øvsteprestar , er veike og vesale menneske . Men det ordet som vart stadfest med eid , og som kom seinare enn lova , set inn Sonen , han som har nått fullending til evig tid .
58008001	Hovudsaka i det vi her talar om , er dette : Ein slik øvsteprest er det vi har , og han har sett seg på høgre sida av Majestetens kongsstol i himmelen .
58008002	Der gjer han presteteneste i heilagdomen , i det sanne møteteltet , som ikkje er reist av menneske , men av Herren .
58008003	Kvar øvsteprest vert innsett til å bera fram gåver og offer . Difor må Kristus òg ha noko å bera fram .
58008004	Hadde han no vore på jorda , hadde han ikkje vore prest ; for her er det andre som etter lova ber fram offergåvene .
58008005	Men dei gjer teneste ved eit telt som berre er ei etterlikning og ein skugge av det himmelske . Det ser vi av det ordet Moses fekk frå Gud då han skulle reisa møteteltet : « Sjå til at du gjer alt etter det førebiletet du fekk sjå på fjellet . »
58008006	Men no har Kristus fått ei mykje større presteteneste ; for han er mellommann for ei pakt som er så mykje betre og kviler på betre lovnader .
58008007	For hadde det ikkje vore noko å utsetja på den fyrste pakta , hadde det ikkje vore grunn til å setja ei anna i staden .
58008008	Men Gud har noko å utsetja på henne når han seier til folket : Sjå , dagar skal koma , — seier Herren , då eg gjer ei ny pakt med Israels ætt og Judas ætt ,
58008009	ei pakt som er annleis enn den eg gjorde — med fedrane deira den gongen eg tok dei i handa og førte dei ut or Egypt . For dei vart ikkje ståande — i mi pakt , og eg brydde meg ikkje om dei , — seier Herren .
58008010	Nei , såleis er den pakta — eg vil gjera med Israels folk i dagar — som kjem , seier Herren : Eg vil leggja mine bod — i hugen deira og skriva dei i hjarto deira . Eg vil vera deira Gud , og dei skal vera mitt folk .
58008011	Då skal ingen lenger læra sin landsmann og sin bror og seia : « Kjenn Herren ! » For dei skal alle kjenna meg , både små og store .
58008012	For eg vil sjå på deira urett — med miskunn og aldri meir koma deira synder — i hug .
58008013	Når Gud talar om ei ny pakt , har han dermed sagt at den fyrste er forelda . Men det som vert gamalt og forelda , vert snart borte .
58009001	Den fyrste pakta hadde òg sine føreskrifter om gudsteneste , og ho hadde ein jordisk heilagdom .
58009002	Det var reist eit telt , og i dette fremste teltet , som vert kalla Det heilage , var ljosestaken og bordet og skodebrøda .
58009003	Attom det inste forhenget var det eit anna telt som vert kalla Det høgheilage .
58009004	Det hadde eit røykjelsesaltar av gull og paktkista som var kledd med gull over det heile . I kista var det ei gullkrukke med manna , Arons stav som sette friske skot , og pakttavlene .
58009005	Over kista var herlegdomens kjerubar ; dei skygde over soningsstaden . Dette kan vi ikkje no gå nærare inn på .
58009006	På denne måten var alt tilskipa . Det fremste teltet går prestane støtt inn i når dei skal gjera si teneste .
58009007	Men i det andre går berre øvstepresten inn , ein gong om året , og då aldri utan offerblod . Det ber han fram for seg sjølv og for misgjerdene åt folket .
58009008	Dermed syner Den Heilage Ande at vegen inn i heilagdomen ikkje er opna så lenge det fremste teltet enno står .
58009009	Dette er eit bilete på den tid som no er . Dei gåver og offer som her vert framborne , kan ikkje gjera den som dyrkar Gud , fullkomen , så samvitet vert reint .
58009010	Liksom føresegnene om mat og drikke og om alle slag reinsingar er dette berre ytre påbod , som galdt til den tid då alt skulle setjast i rett skikk .
58009011	Men Kristus er komen som øvsteprest for dei frelsesgode som vi no har . Han har gått gjennom det teltet som er større og meir fullkome , og som ikkje er laga av menneskehand , det vil seia : som ikkje høyrer denne skapte verda til .
58009012	Ikkje med blod av bukkar og kalvar , men med sitt eige blod gjekk han inn i heilagdomen éin gong for alle . Og såleis vann han ei evig utløysing .
58009013	For når blodet av bukkar og oksar og oska av ei kvige gjer heilag og rein i det ytre når det vert skvett på det som er ureint ,
58009014	kor mykje meir skal ikkje då Kristi blod reinsa samvitet vårt frå døde gjerningar , så vi kan tena den levande Gud ! For ved ein evig Ande har Kristus bore seg sjølv fram som eit lytelaust offer for Gud .
58009015	Så er då Kristus mellommann for ei ny pakt . Han døydde , og det vart til utløysing frå misgjerningane i den fyrste pakta , så dei som er kalla , skal få den evige arven som var lova .
58009016	Det er med pakta som med eit testamente : Det må stadfestast at den som har gjort det , er død .
58009017	Det tek fyrst til å gjelda når han døyr ; det gjeld ikkje så lenge han lever .
58009018	Difor vart heller ikkje den fyrste pakta innvigd utan blod .
58009019	For då Moses hadde kunngjort for alt folket alle boda i lova , tok han blodet av kalvane og bukkane saman med vatn , skarlaksraud ull og isop og skvette blodet både på bokrullen og på alt folket
58009020	og sa : « Dette er blodet til den pakta Gud har fastsett for dykk . »
58009021	Sameleis skvette han blod på teltet og på alle dei kar som vart nytta i gudstenesta .
58009022	Etter lova vert mest alt reinsa med blod , og utan at blod vert utrent , får ingen tilgjeving .
58009023	Så må då dei jordiske bileta av det som er i himmelen , reinsast på denne måten . Men den himmelske heilagdomen må reinsast med betre offer enn desse .
58009024	For Kristus gjekk ikkje inn i ein heilagdom som er laga av menneskehand og berre er eit bilete av den sanne heilagdomen . Han gjekk inn i sjølve himmelen , og no stig han fram for Guds åsyn for vår skuld .
58009025	Han gjekk heller ikkje inn for å ofra seg sjølv fleire gonger , liksom øvstepresten kvart år går inn i heilagdomen med blod som ikkje er hans eige .
58009026	Då måtte han ha lide mange gonger etter at verda vart grunnlagd . Men no , ved enden av tidene , har han openberra seg éin gong for alle for å ta bort synda med sitt offer .
58009027	Like visst som det er så laga at menneska må døy éin gong og sidan koma for domen ,
58009028	såleis er òg Kristus ofra éin gong for å ta bort syndene åt dei mange , og så skal han andre gongen koma til synes , ikkje for synda skuld , men for å frelsa dei som ventar på han .
58010001	Lova har berre ein skugge av dei gode ting som skulle koma , ikkje tinga sjølve som dei verkeleg er . År etter år vert det bore fram offer som støtt er dei same , men med dei kan ikkje lova gjera dei som ofrar , fullkomne .
58010002	Elles hadde dei vel halde opp med å ofra ? For hadde dei som er med i gudstenesta , vorte reinsa éin gong for alle , hadde dei ikkje lenger vore medvitne om synd .
58010003	Men offera er kvart år ei påminning om synd .
58010004	For blod av oksar og bukkar kan umogeleg ta bort synder .
58010005	Difor seier Kristus når han stig inn i verda : Slaktoffer og gåve — ville du ikkje ha , men ein lekam laga du til meg ;
58010006	brennoffer og syndoffer — hadde du ikkje hug på .
58010007	Då sa eg : Sjå , her kjem eg og vil gjera din vilje , Gud . I bokrullen er det skrive — om meg .
58010008	Fyrst seier han : « Slaktoffer og gåver , brennoffer og syndoffer ville du ikkje ha og hadde du ikkje hug på , » endå det er slike offer som vert framborne etter lova .
58010009	Deretter seier han : « Sjå , her kjem eg og vil gjera din vilje . » Han tek bort det fyrste , så han kan setja inn det andre .
58010010	På grunn av denne viljen er vi helga ved at Jesu Kristi lekam vart ofra éin gong for alle .
58010011	Alle andre prestar står dagleg og gjer teneste og ber gong på gong fram dei same offer , som likevel aldri kan ta bort synder .
58010012	Men Jesus har bore fram eit einaste offer for synder og har så sett seg ved Guds høgre hand for alltid .
58010013	No ventar han berre på at fiendane hans skal leggjast til skammel for føtene hans .
58010014	For med eit einaste offer har han for alltid gjort dei som vert helga , fullkomne .
58010015	Den Heilage Ande vitnar òg for oss om dette . For fyrst seier Herren :
58010016	Såleis er den pakta eg vil gjera med dei i dagar som kjem . Og så seier han : Eg vil leggja mine bod — i hjarto deira og skriva dei i hugen deira .
58010017	Og syndene — og misgjerningane deira vil eg aldri meir koma i hug .
58010018	Men der syndene er tilgjevne , trengst det ikkje lenger noko offer for synd .
58010019	Så har vi då , brør , i Jesu blod frimod til å gå inn i heilagdomen .
58010020	Dit inn har han opna ein ny og levande veg for oss gjennom forhenget , det vil seia hans jordiske lekam .
58010021	Og når vi har så stor ein prest over Guds hus ,
58010022	så lat oss stiga fram med ærleg hjarta , med full visse i trua , med hjarta reinsa for vondt samvit og lekamen lauga i reint vatn .
58010023	Lat oss halda urikkeleg fast på vedkjenninga av vår von ; for han er trufast , han som gav lovnaden .
58010024	Og lat oss ha omtanke for kvarandre , så vi oppgløder kvarandre til kjærleik og gode gjerningar .
58010025	Lat oss ikkje halda oss borte når kyrkjelyden vår samlast , som somme plar gjera ; men lat oss setja mot i kvarandre , og det så mykje meir som de ser at dagen nærmar seg .
58010026	Syndar vi med vitende og vilje etter at vi har lært sanninga å kjenna , då finst det ikkje lenger noko offer for synder .
58010027	Fælsleg er det vi då har i vente : domen og Guds brennhug som skal øyda dei som står han imot .
58010028	Den som vrakar Moselova , får ikkje miskunn , men må døy etter to eller tre manns vitnemål .
58010029	Kor mykje strengare straff tykkjer de ikkje den fortener som har trøtt Guds Son under fot , vanhelga paktblodet som han sjølv vart helga med , og spotta nådens Ande ?
58010030	For vi kjenner han som har sagt : « Straffa høyrer meg til , eg skal gje attergjeld . » Og vidare : « Herren skal døma folket sitt . »
58010031	Det er fælt å falla i hendene på den levande Gud !
58010032	Men tenk no attende på den fyrste tida , då de fekk ljoset og sidan heldt ut i dei lidingane de hadde å strida med .
58010033	Snart vart de hånte og plaga for augo på folk ; snart gjorde de sams sak med andre som måtte gå gjennom det same .
58010034	De leid med dei som sat i fengsel , og fann dykk med glede i at det de åtte , vart røva frå dykk . De visste at de eig noko som er betre og som varer .
58010035	Kast ikkje bort frimodet dykkar ! Det gjev stor løn .
58010036	De treng tolmod , så de kan gjera Guds vilje og vinna det som er lova .
58010037	For enno er det berre — ei lita stund , så kjem han som koma skal , og han skal ikkje drya .
58010038	Min rettferdige — skal leva ved tru ; men dreg han seg unna , har eg ikkje hugnad i han .
58010039	Men vi er ikkje av dei som dreg seg unna og går fortapt , men av dei som trur og bergar si sjel .
58011001	Trua er pantet på det vi vonar , vissa om ting vi ikkje ser .
58011002	For si tru fekk menneske i gamal tid godt vitnemål .
58011003	I tru skjønar vi at verda er skapt ved Guds ord , og at det vi ser , ikkje har vorte til av det synlege .
58011004	I tru bar Abel fram for Gud eit betre offer enn Kain . Av di han trudde , fekk han det vitnemålet at han var rettferdig ; for Gud godkjende offergåvene hans . Og med si tru talar han enno , etter sin død .
58011005	Fordi Enok trudde , vart han bortrykt utan å døy . Ingen såg han meir , for Gud hadde teke han til seg . Før han vart bortrykt , fekk han det vitnemålet at han var til hugnad for Gud .
58011006	Utan tru er det umogeleg å vera til hugnad for Gud . For den som stig fram for Gud , må tru at han er til , og at han løner dei som søkjer han .
58011007	I tru bygde den gudfryktige Noah ei ark då han vart varsla om det dei endå ikkje såg . Slik berga han huslyden sin . Trua hans vart ein dom over verda , og sjølv vart han arving til den rettferd som trua gjev .
58011008	I tru var Abraham lydig då han vart kalla , så han drog ut til eit land som han skulle få til odel og eige . Han tok ut endå han ikkje visste kvar han skulle koma .
58011009	I tru levde han som innflyttar i det landet Gud hadde lova han . Han budde i telt saman med Isak og Jakob , som var medarvingar til den same lovnaden .
58011010	For han venta på byen med dei faste grunnvollane , den som har Gud til byggmeister og skapar .
58011011	I tru fekk òg Sara , gamal som ho var , kraft til å grunnleggja ei ætt . For ho leit på at han som hadde gjeve lovnaden , var trufast .
58011012	Frå éin mann , som jamvel var utan livskraft , kom det difor ei ætt så talrik som stjernene på himmelen og så tallaus som sanden på havsens strand .
58011013	I tru døydde alle desse utan å ha fått det som var lova . Dei berre såg det langt borte og helsa det , og dei sanna at dei var framande og utlendingar på jorda .
58011014	Dei som talar slik , syner at dei søkjer eit fedreland .
58011015	Om dei hadde tenkt på det landet dei drog ut frå , hadde dei hatt tid til å fara attende .
58011016	Men no er det eit betre land dei lengtar etter : det himmelske . Difor skjemmest ikkje Gud ved dei , men kallar seg deira Gud ; for han har gjort ein by ferdig åt dei .
58011017	I tru bar Abraham fram Isak som offer då han vart sett på prøve . Einaste son sin var han viljug til å ofra , han som hadde fått lovnadene ,
58011018	og han som det var sagt til : « Det er gjennom Isak du skal få ei ætt . »
58011019	Han rekna med at Gud hadde makt jamvel til å vekkja opp døde . Difor fekk han sonen att ; i dette ligg eit førebilete .
58011020	I tru velsigna Isak Jakob og Esau med tanke på det som skulle koma .
58011021	I tru velsigna Jakob , då han skulle døy , begge sønene til Josef . Så bøygde han seg i bøn over knappen på staven sin .
58011022	I tru tala Josef , då han låg på det siste , om at israelittane skulle gå ut or Egypt , og han gav påbod om kva dei skulle gjera med beina hans .
58011023	I tru var det at foreldra til Moses gøymde den nyfødde guten i tre månader ; for dei såg at det var så vent eit barn . Dei lét seg ikkje skræma av kongens bod .
58011024	I tru nekta Moses , då han vart stor , å vera dotterson til farao .
58011025	Han ville heller lida vondt saman med Guds folk enn ha ei stuttvarig nyting av synda .
58011026	Han heldt Kristi vanære for ein større rikdom enn skattane i Egypt . For han såg fram til løna som venta .
58011027	I tru drog han bort frå Egypt utan å vera redd kongens vreide . Det var som om han såg den usynlege , og difor heldt han ut .
58011028	I tru heldt han påske og strauk blodet på dørkarmane , så tyningsengelen ikkje skulle røra dei fyrstefødde av israelittane .
58011029	I tru gjekk dei gjennom Raudehavet som over turt land ; men då egyptarane freista på det same , drukna dei .
58011030	På grunn av tru fall Jerikos murar då folket hadde gått ikring dei i sju dagar .
58011031	Ved tru vart skjøkja Rahab berga , så ho ikkje miste livet saman med dei vantruande ; for ho hadde teke vel imot speidarane .
58011032	Og kva meir skal eg nemna ? Tida strekk ikkje til om eg skal fortelja om Gideon , Barak , Samson og Jefta , om David , Samuel og profetane .
58011033	Ved tru vann dei over kongerike , heldt oppe retten , fekk lovnader oppfylte , stoppa gapet på løver ,
58011034	sløkte veldig eld , slapp unna kvasse sverd , gjekk frå vesaldom til styrke , vart sterke i krig og slo fiendehærar på flukt .
58011035	Kvinner fekk att sine døde ; dei stod opp . Somme vart lagde på pinebenken og sa nei til frigjeving . Dei ville heller vera med i oppstoda til eit betre liv .
58011036	Andre laut tola spott og piskeslag , ja , jamvel lekkjer og fengsel .
58011037	Somme vart steina og pinte , gjennomsaga eller drepne med sverd . Andre laut fara ikring i saueskinn og geiteskinn ; dei leid naud , var i trengsle og fekk hard medferd .
58011038	Dei var for gode for denne verda . Dei flakka omkring i øydemarker og fjell og heldt til i holer og hellerar .
58011039	Alle desse fekk godt vitnemål for si tru , men dei opplevde ikkje å få det som var lova .
58011040	For Gud hadde for vår skuld noko betre i tankar ; dei skulle ikkje nå fullendinga utan oss .
58012001	Når vi har så stor ei sky av vitne ikring oss , så lat oss leggja av alt som tyngjer , og synda som har så lett for å hanga ved oss , og med tolmod fullføra det laupet som er lagt framfor oss ,
58012002	med augo feste på han som er trua sin opphavsmann og fullendar , Jesus . For å få den gleda som venta , tolte han krossen utan å bry seg om vanæra , og no har han sett seg på høgre sida av Guds kongsstol .
58012003	Ja , tenk på han som heldt ut ein slik motstand frå syndarar , så de ikkje skal trøytna og verta motlause .
58012004	I striden mot synda har de enno ikkje gjort slik motstand at det stod om livet .
58012005	Har de gløymt dei manande ord som talar til dykk som til søner : Son min , vanvørd ikkje — Herrens tukt , miss ikkje motet — når han refser deg .
58012006	For den Herren elskar , — tuktar han , og han refser kvar son — han tek seg av .
58012007	At de må lida , tener til å oppseda dykk ; Gud steller med dykk som med born . Finst det ein son som faren ikkje tuktar ?
58012008	Får de ikkje tukt som alle andre , då er de ikkje søner , men uekte born .
58012009	Vi har hatt våre jordiske fedrar som tukta oss , og vi hadde age for dei . Skal vi ikkje mykje heller bøya oss under han som er Far til åndene , så vi kan vinna livet ?
58012010	For fedrane tukta oss berre ei stutt tid etter sitt eige skjøn , men han gjer det til vårt beste , så vi skal få del i hans heilagdom .
58012011	All tukt tykkjest vel , medan ho står på , å vera meir til sorg enn til glede . Men sidan ber ho freds - og rettferds-frukt hjå dei som er oppøvde med tukt .
58012012	Difor , rett dei hangande hender og styrk dei skjelvande kne !
58012013	Lat føtene gå rett fram på vegen , så det halte ikkje går or led , men heller vert lækt .
58012014	Legg vinn på å leva i fred med alle , og streva etter helging ; for utan helging skal ingen sjå Herren .
58012015	Sjå til at ikkje nokon lèt Guds nåde gå frå seg ! Lat inga beisk rot få renna opp og gjera skade , så mange vert smitta .
58012016	Sjå til at ingen driv hor og lever gudlaust som Esau , han som selde fyrstefødselsretten sin for eit måltid mat .
58012017	De veit at då han sidan ville få velsigninga frå far sin , vart han bortvist , endå han gråtande bad om henne . Han fann ikkje høve til omvending .
58012018	De er ikkje komne til eit fjell som ein kan ta og kjenna på , med logande eld , med skyer , mørker og storm ,
58012019	med gjallande horn og med ei røyst som tala slik at dei som høyrde på , bad om å få sleppa å høyra meir .
58012020	For dei kunne ikkje tola det påbodet som vart gjeve : « Om så eit dyr kjem innåt fjellet , skal det steinast . »
58012021	Ja , så gruvekkjande var synet at Moses sa : « Eg er så redd at eg skjelv . »
58012022	Nei , de er komne til Sion-fjellet , til den levande Guds by , det himmelske Jerusalem , til dei mange tusen englar , til ei høgtidsstemne ,
58012023	til samlinga av dei fyrstefødde som er oppskrivne i himmelen . De er komne til ein domar som er Gud for alle , til åndene åt dei rettferdige som har nått fullendinga ,
58012024	til Jesus , mellommannen for ei ny pakt og til reinsingsblodet som talar sterkare enn Abels blod .
58012025	Sjå til at de ikkje viser frå dykk han som talar ! Dei som viste frå seg han som tala sitt ord her på jorda , slapp ikkje unna . Endå mindre skal vi sleppa unna om vi vender oss bort frå han som talar frå himmelen .
58012026	Hans røyst fekk den gongen jorda til å skjelva . Men no har han lova : « Endå ein gong vil eg skaka , ikkje berre jorda , men himmelen med . »
58012027	Her står det : « endå ein gong » . Det syner at det som kan rikkast , fordi det er skapt , skal skiftast ut , så det som ikkje kan rikkast , skal verta ståande .
58012028	Sidan vi får eit rike som ikkje kan rikkast , så lat oss vera takksame og såleis tena Gud til hans hugnad , med otte og age .
58012029	For Gud er ein øydande eld .
58013001	Lat kjærleiken til brørne haldast levande !
58013002	Gløym ikkje å vera gjestmilde , for på den måten har nokre , utan å vita det , hatt englar til gjester .
58013003	Kom i hug dei som er i fengsel , som om de var fangar saman med dei . Og tenk på dei som vert pinte og plaga ; de har då ein lekam , de òg .
58013004	Ekteskapet skal haldast i ære av alle , og samlivet må ikkje skitnast til . For Gud vil døma dei som driv hor eller bryt ekteskapet .
58013005	Ver ikkje glade i pengar , men ver nøgde med det de har . For Gud har sagt : Eg slepper deg ikkje og går ikkje frå deg .
58013006	Difor kan vi vera trygge og seia : Herren er min hjelpar , — eg er ikkje redd . Kva kan eit menneske — gjera meg ?
58013007	Kom i hug leiarane dykkar , dei som tala Guds ord til dykk . Tenk på korleis dei levde og døydde , og ta deira tru til føredøme !
58013008	Jesus Kristus er i går og i dag den same , ja til evig tid .
58013009	Lat dykk ikkje riva med av allslags framande lærdomar . Det er godt at hjarta vert styrkt ved nåden , ikkje ved mat , for dei som held seg til dette , har ikkje hatt noko gagn av det .
58013010	Vi har vårt eige altar , og dei som gjer teneste i møteteltet , har ikkje rett til å eta frå det .
58013011	Øvstepresten ber blodet av offerdyra inn i heilagdomen til soning for synd , men kroppen vert oppbrend utanfor leiren .
58013012	Difor leid Jesus òg utanfor porten , så han kunne helga folket med sitt eige blod .
58013013	Lat oss då gå ut til han utanfor leiren og bera hans vanære .
58013014	For her på jorda har vi ingen verande by , men vi lengtar etter den som skal koma .
58013015	Lat oss då ved han alltid bera fram for Gud vårt lovprisingsoffer , det vil seia : frukt av lipper som lovar hans namn .
58013016	Men gløym ikkje å gjera godt og dela med andre . For slike offer er til hugnad for Gud .
58013017	Ver lydige mot leiarane dykkar og rett dykk etter dei ! For dei vaker over sjelene dykkar og skal ein gong gjera rekneskap . Sjå til at dei kan gjera det med glede , utan å sukka . Elles vert det ikkje til gagn for dykk .
58013018	Bed for oss ! For vi veit at vi har eit godt samvit ; vi vil då gjerne ferdast rett på alle måtar .
58013019	Serleg bed eg dykk å gjera dette , så de kan få meg att så mykje snarare .
58013020	Fredens Gud , han som førte den store hyrdingen for sauene , vår Herre Jesus Kristus , opp frå dei døde i kraft av ei evig pakts blod ,
58013021	han gjere dykk skikka til alt som godt er , så de kan gjera hans vilje . Ja , gjev han ved Jesus Kristus får verka i oss det som er etter Guds gode vilje . Han skal ha ære i all æve ! Amen .
58013022	Eg bed dykk , brør , ta vel imot desse orda som skal vera ei rettleiing for dykk . Eg måtte skriva så kort til dykk .
58013023	De skal vita at Timoteus , bror vår , er frigjeven . Kjem han snart , skal eg vitja dykk saman med han .
58013024	Helsa alle leiarane dykkar og alle dei heilage ! Brørne frå Italia sender si helsing .
58013025	Nåden vere med dykk alle !
59001001	Jakob , Guds og Herren Jesu Kristi tenar , helsar dei tolv ættene som lever i framandt land .
59001002	Hald det berre for ei glede , mine brør , når de møter alle slag prøvingar ;
59001003	for de veit at når trua dykkar vert prøvd , lærer de tolmod .
59001004	Men tolmodet må syna seg i fullført gjerning , så de kan vera fullkomne og heile og ikkje liggja etter i noko .
59001005	Dersom nokon av dykk vantar visdom , skal han be til Gud , og han skal få ; for Gud gjev alle , viljug og utan vondord .
59001006	Men han må be i tru , utan å tvila . For den som tvilar , liknar havbåra som vert driven ikring og kasta hit og dit av vinden .
59001007	Ikkje må eit slikt menneske venta å få noko av Herren ,
59001008	tvihuga som det er og ustøtt i all si ferd .
59001009	Den bror som står lågt i verda , skal rosa seg av sitt høge stand .
59001010	Men den rike skal rosa seg av sitt låge stand ; for som blomen i graset skal han gå til grunne .
59001011	Sola stig og brenn , graset visnar , blomen fell og all hans venleik kverv . På same måte skal den rike visna midt i alt sitt arbeid .
59001012	Sæl er den som held ut i freistingar . Når han har stått si prøve , skal han få livsens krone , som Gud har lova dei som elskar han .
59001013	Ingen må seia når han vert freista : « Eg vert freista av Gud . » For Gud vert ikkje freista av det vonde , og sjølv freistar han ingen .
59001014	Når nokon vert freista , vert han lokka og dregen av si eiga lyst .
59001015	Sidan , når lysta er svanger , føder ho synd , og når synda er mogen , føder ho død .
59001016	Far ikkje vilt , mine kjære brør !
59001017	All god gåve og all fullkomen gåve kjem ovantil , frå ljosens Far . Hjå han er det ikkje forandring eller skifte mellom ljos og mørker .
59001018	Av sin frie vilje har han født oss ved sanningsord , så vi skal vera ei fyrstegrøde av hans skapningar .
59001019	Dette må de vita , mine kjære brør : Kvar og ein skal vera snar til å høyra , men sein til å tala og sein til å harmast .
59001020	For harmen åt eit menneske fører ikkje til det som er rett for Gud .
59001021	Legg difor av all ureinskap og all vondskap , og ta viljug imot det ordet som er planta i dykk , og som har kraft til å frelsa sjelene dykkar .
59001022	De må ikkje berre høyra ordet , men gjera etter det , elles kjem de til å dåra dykk sjølve .
59001023	For den som høyrer Ordet og ikkje gjer etter det , han er lik ein mann som ser på andletet sitt i ein spegel :
59001024	Han ser på det , går sin veg og gløymer straks korleis han såg ut .
59001025	Men den som ser inn i fridomens fullkomne lov og held fram med det , han gløymer ikkje det han høyrer , men lever etter det . Han skal vera lukkeleg i si gjerning .
59001026	Den som meiner at han dyrkar Gud , men ikkje tøymer tunga si , han narrar seg sjølv , og hans gudsteneste er gagnlaus .
59001027	Ei rein og rett gudsteneste for Gud og Faderen er dette : å hjelpa enkjer og foreldrelause born i deira naud , og halda seg sjølv uflekka av verda .
59002001	Mine brør , de kan ikkje tru på vår Herre Jesus Kristus , herlegdomens Herre , og samstundes gjera skil på folk .
59002002	Set at det kjem to menn inn i kyrkjelyden vår — den eine i fine klede og med gullring på fingeren , den andre fattig og i skitne klede .
59002003	Så seier de til han i dei fine kleda : « Kom hit og finn deg ein god plass ! » Men til den fattige seier de : « Du kan stå der , » eller : « Set deg her på golvet ved føtene mine ! » Om de berre bryr dykk om han i fine klede ,
59002004	gjer de ikkje då skil på folk ? Har de ikkje vorte domarar med vonde tankar ?
59002005	Høyr no , mine kjære brør : Har ikkje Gud valt ut dei som denne verda reknar for fattige , til å vera rike i trua og arva det riket han har lova dei som elskar han ?
59002006	Men de har vanvørdt den fattige ! Er det ikkje dei rike som held dykk nede og dreg dykk fram for domstolen ?
59002007	Er det ikkje dei som spottar det gode namnet som er nemnt over dykk ?
59002008	Dersom de oppfyller den kongelege lov i Skrifta : Du skal elska nesten din som deg sjølv , då gjer de rett .
59002009	Men gjer de skil på folk , syndar de , og lova klagar dykk som lovbrytarar .
59002010	For den som held heile lova , men bryt eitt av bodorda , han har gjort seg skuldig i brot på alle .
59002011	For han som sa : « Du skal ikkje bryta ekteskapet » , han sa òg : « Du skal ikkje slå i hel » . Om du då ikkje bryt ekteskapet , men slår i hel , så har du vorte ein lovbrytar .
59002012	De skal dømast etter fridoms lov , og i samsvar med det må de leva , i ord og i gjerning .
59002013	For domen skal vera utan miskunn mot den som ikkje har vist miskunn . Men miskunn rosar seg mot domen .
59002014	Mine brør ! Kva gagnar det om nokon seier at han har tru , når han ikkje har gjerningar ? Kan vel trua frelsa han ?
59002015	Set at ein bror eller ei syster ikkje har klede og vantar mat for dagen ,
59002016	og ein av dykk seier til dei : « Far vel , kled dykk varmt og et dykk mette ! » Kva hjelper det , om de ikkje gjev dei det kroppen treng ?
59002017	Sameleis er det med trua : Har ho ikkje gjerningar , er ho beint fram død .
59002018	Einkvan kan seia : « Den eine har tru , den andre har gjerningar . » Vis meg di tru utan gjerningar , så skal eg visa deg mi tru av mine gjerningar .
59002019	Du trur at Gud er éin ? Det gjer du rett i . Dei vonde åndene trur det same — og skjelv !
59002020	Veit du ikkje , du tankelause menneske , at tru utan gjerningar er gagnlaus ?
59002021	Var det ikkje gjerningar som gjorde at Abraham , far vår , vart sagd rettferdig då han ofra Isak , son sin , på altaret ?
59002022	Der ser du : Trua verka saman med gjerningane hans , og gjennom gjerningane vart trua fullenda .
59002023	På den måten vart det skriftordet oppfylt : Abraham trudde Gud , og difor rekna Gud han for rettferdig , og han vart kalla « Guds ven » .
59002024	Der ser de at eit menneske vert sagt rettferdig ved gjerningar og ikkje berre ved tru .
59002025	Sameleis var det med skjøkja Rahab : Vart ikkje ho sagd rettferdig ved gjerningar fordi ho tok imot sendemennene og sleppte dei ut or byen ein annan veg ?
59002026	For liksom kroppen er død utan ånd , er trua død utan gjerningar .
59003001	Mine brør ! Ikkje mange av dykk bør verta lærarar ; for de veit at vi skal få dess strengare dom .
59003002	Alle misfer vi oss ofte . Den som ikkje misfer seg i ord , er ein fullkomen mann som greier å styra heile lekamen .
59003003	Vi legg beisel i munnen på hesten så han skal lystra oss , og då kan vi styra heile hesten .
59003004	Ja , jamvel store skip som vert drivne av sterke vindar , kan styrast med eit lite ror dit styrmannen vil .
59003005	Sameleis er det med tunga : Ho er ein liten lem , men kan skryta av store ting . Tenk på at ein liten eld kan setja den største skog i brann !
59003006	Men tunga er òg ein eld . Som ei verd av vondskap har ho sin plass blant lemene våre . Ho smittar heile lekamen og set livsens hjul i brann , men vert sjølv sett i brann av helvete .
59003007	Mennesket er slik skapt at det kan temja alle andre skapningar , både ville dyr og fuglar , krypdyr og fiskar .
59003008	Men tunga kan ikkje noko menneske temja , ustyrleg og vond som ho er , full av drepande gift .
59003009	Med henne lovprisar vi Herren og Faderen , og med henne forbannar vi menneska som er skapte i Guds bilete .
59003010	Or same munnen kjem det både lovprising og forbanning . Såleis må det ikkje vera , mine brør !
59003011	Kan det vel strøyma både friskt og beiskt vatn or same kjelda ?
59003012	Mine brør , kan eit fikentre bera oliven , eller eit vintre bera fiken ? Like lite kan ei salt kjelde gje ferskt vatn .
59003013	Er nokon av dykk vis og vitug , må han syna det i gjerning , i eit rett liv merkt av den tolsemd som visdomen gjev .
59003014	Men ber de på bitter misunning og sjølvhevding i hjarta , då har de ikkje noko å rosa dykk av . Lyg ikkje mot sanninga !
59003015	Ein slik visdom kjem ikkje ovanfrå , men er jordisk , reint menneskeleg , ja djevelsk .
59003016	For der misunning og sjølvhevding rår , der er det ugreie og alt det som vondt er .
59003017	Men visdomen ovanfrå er fyrst og fremst rein , dinest fredsæl , mild og ettergjevande , rik på miskunn og gode frukter , upartisk og ærleg .
59003018	Og rettferds frukt vert sådd i fred , og veks fram for dei som skaper fred .
59004001	Kvar kjem han frå , all denne striden og ufreden hjå dykk ? Er det ikkje frå lystene som fører krig i lemene dykkar ?
59004002	De vil ha , men får ikkje ; de drep og misunner , men oppnår ingen ting . De ligg i strid og ufred . De har ikkje , fordi de ikkje bed .
59004003	Og bed de , så får de ikkje , fordi de bed gale ; de vil øyda det i nyting .
59004004	De trulause , veit de ikkje at venskap med verda er fiendskap mot Gud ? Den som vil ha verda til ven , vert Guds fiende .
59004005	Eller meiner de at det er tome ord når Skrifta seier : Med brennhug krev Gud den ånd han har late bu i oss .
59004006	Men endå større er den nåden han gjev . Difor heiter det : Gud står dei stolte imot , men dei audmjuke gjev han nåde .
59004007	Så bøy dykk for Gud ! Men stå djevelen imot , så skal han røma frå dykk .
59004008	Hald dykk nær til Gud , så skal han halda seg nær til dykk . Vaska hendene , de syndarar , og reinsa hjarto , de tvihuga !
59004009	Klag dykkar naud , syrg og gråt ! Lat låtten vendast til jammer og gleda til sorg !
59004010	Audmyk dykk for Herren , så skal han opphøgja dykk .
59004011	Tal ikkje vondt om kvarandre , brør ! Den som talar vondt om ein bror eller dømer ein bror , han talar vondt om lova og dømer lova . Men dersom du dømer lova , då gjer du ikkje det ho seier , men set deg til doms over henne .
59004012	Det er berre éin lovgjevar og domar , han som har makt både til å frelsa og tyna . Men kven er du som dømer nesten din ?
59004013	Og no , de som seier : « I dag eller i morgon fer vi til den eller den byen og er der eit år , driv handel og tener pengar » —
59004014	og så kjenner de ikkje morgondagen og det som ventar dykk då ! For de er berre ein røyk som er synleg ei lita stund og så vert borte .
59004015	De skulle heller seia : « Om Herren vil , får vi leva og kan gjera dette eller hitt . »
59004016	Men no rosar de dykk sjølve og brukar store ord . All slik ros er av det vonde .
59004017	Den som veit kva godt han burde gjera , men ikkje gjer det , han syndar .
59005001	Og no , de rike ! Gråt og jamra over all den ulukke som ventar dykk !
59005002	Rikdomen dykkar rotnar , og kleda vert mòletne ;
59005003	gullet og sølvet rustar bort , og rusta skal vitna mot dykk og eta dykkar kjøt som eld . De har nytta endetida til å samla rikdom .
59005004	Men høyr : Den løna de heldt att for dei som skar åkrane dykkar , ropar høgt , og klageropet frå onnefolket har nått fram til Herren Sebaot .
59005005	I vellivnad og overflod har de levt på jorda og gjort hjarto dykkar feite til slaktedagen .
59005006	Den rettferdige har de dømt og drepe , og ingen gjer motstand mot dykk .
59005007	Ver då tolmodige , brør , til dess Herren kjem ! Ein bonde må venta med tolmod på den dyre grøda som jorda gjev , til både haustregnet og vårregnet har falle .
59005008	Så må de òg vera tolmodige og ved godt mot , for Herren kjem snart .
59005009	Hald opp med å klaga på kvarandre , brør , elles vert de dømde . Domaren står alt for døra .
59005010	Brør , ta profetane til føredøme , dei som tala i Herrens namn ; dei heldt tolmodig ut når dei måtte lida vondt .
59005011	Og sæle prisar vi alle som held ut . De har høyrt korleis Job heldt ut og har sett korleis Herren lét det gå han til sist . For Herren er rik på medkjensle og miskunn .
59005012	Men framfor alt , brør , må de ikkje sverja , korkje ved himmelen eller jorda eller ved noko anna . Lat eit ja vera ja og eit nei vera nei , så de ikkje skal koma under domen !
59005013	Er det nokon av dykk som har det vondt ? Då skal han be . Er nokon ved godt mot ? Då skal han syngja lovsongar .
59005014	Er nokon av dykk sjuk , skal han kalla til seg dei eldste i kyrkjelyden , og dei skal be over han og salva han med olje i Herrens namn .
59005015	Då skal bøna , beden i tru , berga den sjuke , og Herren skal reisa han opp . Og har han gjort synder , skal han få dei tilgjevne .
59005016	Sanna då syndene for kvarandre og bed for kvarandre , så de kan verta lækte . Rettferdig manns bøn har stor kraft og verknad .
59005017	Elia var eit menneske under same kår som vi . Han bad at det ikkje skulle regna , og det regnde ikkje i landet på tre år og seks månader .
59005018	Så bad han på nytt , og himmelen gav regn , og jorda bar atter si grøde .
59005019	Mine brør ! Om ein av dykk fer vilt og kjem bort frå sanninga , og ein annan fører han attende ,
59005020	då skal de vita : Den som får ein syndar til å venda om frå sine ville vegar , han bergar ei sjel frå døden og løyner ei mengd med synder .
60001001	Peter , Jesu Kristi apostel , helsar dei utvalde som lever i framande land , spreidde omkring i Pontos , Galatia , Kappadokia , Asia og Bitynia ,
60001002	dei som er utvalde slik Gud Fader føreåt hadde fastsett , og ved Anden vigde til lydnad og til reinsing ved Jesu Kristi blod . Nåde og fred vere med dykk i rikt mål !
60001003	Lova vere Gud , vår Herre Jesu Kristi Far , han som i si store miskunn har atterfødt oss til ei levande von ved Jesu Kristi oppstode frå dei døde ,
60001004	til ein uforgjengeleg og uflekka og uvisneleg arv som er gøymd i himmelen for dykk ,
60001005	de som gjennom Guds kraft vert haldne oppe ved trua , så de skal nå den frelsa som alt ligg ferdig til å verta openberra i den siste tid .
60001006	Det kan de gleda dykk over , om de no ei lita stund , når så skal vera , må ha det vondt i mange slag prøvingar .
60001007	Såleis vert trua dykkar prøvd . For når jamvel forgjengeleg gull må prøvast i eld , då må òg trua som er så mykje meir verd , prøvast , så ho kan verta til pris og herlegdom og ære for dykk når Jesus Kristus openberrar seg .
60001008	Og han elskar de , endå de ikkje har sett han ; han trur de på , endå de no ikkje ser han . Og de jublar og er fylte av ei glede så herleg at ho ikkje kan tolkast med ord ;
60001009	for de skal nå målet for trua : frelse for sjelene .
60001010	Denne frelsa var det profetane grunda på og granska , då dei spådde om den nåden de skulle få .
60001011	Dei freista å finna ut kva tid Kristi Ande , som var i dei , viste fram til , og korleis den tida skulle vera . Anden vitna om korleis Kristus skulle lida og sidan opphøgjast i herlegdom .
60001012	Det vart openberra for dei at det ikkje var seg sjølve , men dykk dei tente med bodskapen sin . Og denne bodskapen har de no fått høyra av dei som forkynte evangeliet for dykk ved Den Heilage Ande , som er send frå himmelen . Dette er ting som jamvel englar lengtar etter å sjå inn i .
60001013	Så spenn då beltet om livet , ver budde i hug og tanke og hald dykk vakne ! Set dykkar von fullt og fast til den nåden de skal få når Jesus Kristus openberrar seg .
60001014	Som lydige born skal de ikkje lenger fylgja dei lystene de levde etter den tid de var uvitande .
60001015	Han som kalla dykk , er heilag ; så skal de òg vera heilage i all dykkar ferd .
60001016	For det står skrive : De skal vera heilage , for eg er heilag .
60001017	De påkallar Gud som Far , han som ikkje gjer skil på folk , men dømer kvar og ein etter det han har gjort . Då må de òg ferdast i age for Gud den tid de er her som framande .
60001018	De veit at det ikkje var med forgjengelege ting , sølv eller gull , de vart frikjøpte frå det tome livet de arva frå fedrane ;
60001019	det var med Kristi dyre blod , blodet av eit ulastande og lytelaust lam .
60001020	Han var etla til dette før verda vart skapt , og for dykkar skuld har han vorte openberra i dei siste tider .
60001021	Ved han er de komne til tru på Gud , som reiste Kristus opp frå dei døde og gav han herlegdom . Difor er trua dykkar òg von til Gud .
60001022	I lydnad mot sanninga har de reinsa dykk , så de kan leva i ekte kjærleik til brørne . Difor må de elska kvarandre inderleg av hjarta !
60001023	For de er fødde på nytt , ikkje av forgjengeleg , men uforgjengeleg sæd , ved Guds ord som lever og varer .
60001024	For alt levande er som gras og all deira herlegdom — som blomen på graset . Graset visnar , — og blomen fell av .
60001025	Men Herrens ord varer — til evig tid . Dette er det ordet som er forkynt dykk i evangeliet .
60002001	Legg difor av all vondskap , svik og hyklarskap , misunning og baktale ,
60002002	og lengta som nyfødde born etter den ekte , åndelege mjølk , så de kan veksa ved henne til frelsa er nådd .
60002003	De har då smaka at Herren er god .
60002004	Kom til han , den levande steinen , som vart vraka av menneske , men er utvald og dyr for Gud .
60002005	Ver de òg levande steinar som vert oppbygde til eit åndeleg tempel ! Ver eit heilagt presteskap og ber fram åndelege offer , som er til hugnad for Gud ved Jesus Kristus .
60002006	For det heiter i Skrifta : Sjå , eg legg på Sion — ein hjørnestein , som er utvald og dyrverdig ; den som trur på han , skal ikkje verta til skammar .
60002007	Så vert han til ære for dykk som trur . Men for dei som ikkje trur , har den steinen bygningsmennene vraka , vorte hjørnestein ,
60002008	ja , ein støytestein og eit berg til fall . Fordi dei ikkje trur Ordet , snåvar dei — det var dei òg etla til .
60002009	Men de er ei utvald ætt , eit kongeleg presteskap , eit heilagt folk , eit folk som høyrer Gud til , så de skal forkynna hans storverk , han som kalla dykk ut or mørker til sitt underfulle ljos .
60002010	Før var de ikkje eit folk , men no er de Guds folk . Før hadde de ikkje fått miskunn , men no har de funne miskunn .
60002011	Eg legg dykk på hjarta , mine kjære , de som no er framande og utlendingar , at de skal sky alle sanselege lyster , som strider mot sjela .
60002012	Lat dykkar ferd mellom heidningane vera rett og god ! Og medan dei baktalar dykk og kallar dykk illgjerdsmenn , skal dei sjå dei gode gjerningane dykkar og prisa Gud for deira skuld den dagen han kjem .
60002013	For Herrens skuld skal de lyda all styremakt blant menneske , anten det er keisaren , den øvste ,
60002014	eller landshovdingane som han har sendt ; dei skal straffa dei som gjer vondt , og rosa dei som gjer godt .
60002015	For det er Guds vilje at de skal gjera det gode og målbinda uforstandige menneske som ikkje veit kva dei talar om .
60002016	De er frie ; bruk berre ikkje fridomen som påskot til å gjera det som vondt er ; men bruk han som Guds tenarar !
60002017	De skal ha vørdnad for alle , elska brorskapen , ottast Gud og æra keisaren .
60002018	De tenestfolk skal underordna dykk herrane dykkar og ha age for dei , ikkje berre dei gode og milde , men dei urimelege òg .
60002019	Om nokon finn seg i ufortent liding fordi han kjenner seg bunden til Gud i samvitet , så har Gud hugnad i det .
60002020	For kva er det å rosa seg av om de toler straff når de har gjort noko gale ? Men om de tek det med tol når de gjer godt og endå må lida , då er det til hugnad for Gud .
60002021	Det var dette de vart kalla til . For Kristus leid for dykk og gav dykk eit føredøme , så de skulle fylgja i hans fotefar .
60002022	Han gjorde ikkje synd , og det fanst ikkje svik i hans munn .
60002023	Han skjelte ikkje att når han vart utskjelt , han truga ikkje når han leid , men overlét si sak til han som dømer rettferdig .
60002024	Han bar syndene våre på lekamen sin opp på krosstreet , så vi skulle døy bort frå syndene og leva for rettferda , og ved hans sår har de fått lækjedom .
60002025	De var som bortkomne sauer , men no har de vendt om til han som er hyrding og tilsynsmann for sjelene dykkar .
60003001	Like eins skal de gifte kvinner vera mennene dykkar underordna . Så kan dei mennene som står Ordet imot , verta vunne , ikkje med ord , men med det liv kona lever ,
60003002	når dei ser dykkar reine ferd i age for Gud .
60003003	Lat ikkje ytre stas , hårflettingar , gullkjeder eller fine klede vera dykkar prydnad ,
60003004	men det indre , løynde menneske , den mjuke og stille ånd , som er uforgjengeleg og gjæv for Gud .
60003005	For slik prydde dei heilage kvinnene seg før i tida , dei som sette si lit til Gud . Dei var mennene sine underordna ,
60003006	liksom Sara var lydig mot Abraham og kalla han herre . Og hennar born har de vorte når de gjer det gode og ikkje lèt noko skræma dykk .
60003007	Like eins de menn : Ver skjønsame i samlivet med kona , som er den veikaste av dykk . Vis henne ære , for saman skal de arva nåden og livet . Gjer dette , så bønene dykkar ikkje vert hindra .
60003008	Og til slutt eit ord til dykk alle : Ver samhuga og syn medkjensle , elska kvarandre som sysken , ver miskunnsame og audmjuke .
60003009	Løn ikkje vondt med vondt eller skjellsord med skjellsord . Men velsigna heller . For de er kalla til å få velsigning .
60003010	Den som elskar livet og vil sjå gode dagar , skal halda tunga frå det vonde og lippene frå svikefulle ord .
60003011	Han må venda seg frå det vonde og gjera det gode , søkja fred og jaga etter han .
60003012	For Herrens augo — fylgjer dei rettferdige , og han vender øyra — til deira bøn . Men Herren vender seg mot dei — som gjer vondt .
60003013	Og kven kan gjera dykk vondt , når de brenn for det gode ?
60003014	Men sæle er de om de lid for rettferd skuld . Ver ikkje redde for dei og lat dykk ikkje skræma ,
60003015	men helga Kristus til Herre i hjarto dykkar ! Ver alltid budde , så de kan svara for dykk når nokon krev dykk til rekneskap for den von de eig .
60003016	Men gjer det audmjukt og med age , så de kan ha reint samvit . Då skal dei som talar vondt om dykkar rette livsferd i Kristus , verta til skammar med skuldingane sine .
60003017	For det er betre å lida når ein gjer godt , om Gud så vil , enn når ein gjer vondt .
60003018	For Kristus døydde for synder , éin gong for alle . Han som var rettferdig , leid for urettferdige , så han kunne føra dykk fram til Gud . Han døydde lekamleg , men vart levandegjord ved Anden ,
60003019	og slik gjekk han bort og forkynte for åndene som var i fangenskap .
60003020	Det var dei som hadde vore ulydige i Noahs dagar , den gongen Gud i sitt langmod venta medan arka vart bygd . I henne vart nokre få menneske , åtte i talet , frelste gjennom vatn ,
60003021	det som no frelser dykk i sitt motbilete , dåpen . Dåpen er ikkje ei reinsing frå ytre ureinskap , men eit godt samvits vedkjenning til Gud , med grunnlag i Jesu Kristi oppstode —
60003022	han som fór opp til himmelen og no sit ved Guds høgre hand , etter at englar og makter og krefter er han underlagde .
60004001	Når Kristus no har lide i sitt jordeliv , skal de væpna dykk med denne tanken : Den som har lide her i livet , er ferdig med synda .
60004002	Difor skal han ikkje lenger leva etter menneskelege lyster , men etter Guds vilje den stund han har att på jorda .
60004003	Det er nok at de i farne tider har levt på heidensk vis , i sedløyse og sanselege lyster , i drikk og svir , og i stygg avgudsdyrking .
60004004	No undrar dei seg når de ikkje lenger kastar dykk ut i denne straumen av skamløyse saman med dei , og spottar dykk .
60004005	Men dei skal få gjera rekneskap for han som står ferdig til å døma levande og døde .
60004006	For evangeliet vart forkynt for døde òg , så dei ved Anden skulle leva , liksom Gud lever , jamvel om dei her i verda var komne under den domen som kjem over alle menneske .
60004007	Enden på alle ting er nær . Ver difor vislege og årvakne , så de kan be .
60004008	Og ha framfor alt inderleg kjærleik til kvarandre , for kjærleiken løyner ei mengd med synder .
60004009	Ver gjestmilde mot kvarandre utan å klaga .
60004010	Ten kvarandre , kvar med den nådegåve han har fått , og ver gode hushaldarar over Guds mangfaldige nåde .
60004011	Den som talar , må sjå til at han talar som Guds ord . Og den som tener , må tena med den styrke Gud gjev . Slik skal Gud i eitt og alt få ære , ved Jesus Kristus . Han skal ha herlegdomen og makta i all æve ! Amen .
60004012	Mine kjære ! Undra dykk ikkje over den eldprøva de må igjennom , som om det hende dykk noko uhøyrt .
60004013	Men i same mon som de får del i Kristi lidingar , skal de gleda dykk , så de kan gleda og fagna dykk også når han openberrar seg i sin herlegdom .
60004014	Sæle er de når dei spottar dykk for Kristi namn skuld ; for Guds Ande , herlegdomens Ande , kviler over dykk .
60004015	Sjå berre til at ingen av dykk må lida straff fordi han er ein mordar , tjuv eller ugjerningsmann , eller fordi han har gjort urett mot andre .
60004016	Men lid han fordi han er ein kristen , skal han ikkje skjemmast , men prisa Gud for dette namnet .
60004017	For no er tida komen då domen skal ta til , og han skal ta til med Guds eige folk . Men kjem domen over oss fyrst , kva ende skal så dei få som er ulydige mot Guds evangelium ?
60004018	Og er det vanskeleg for den rettferdige å verta frelst , korleis skal det då gå den ugudelege og syndaren ?
60004019	Difor skal dei som lid , når det er Guds vilje , overgje si sjel til den trufaste Skaparen og så gjera det gode .
60005001	Dei eldste mellom dykk legg eg på hjarta , eg som sjølv er ein eldste og eit vitne om Kristi lidingar og har del i den herlegdomen som skal openberrast :
60005002	Ver hyrdingar for den Guds hjord som er hjå dykk ! Ha tilsyn med henne , ikkje av tvang , men av fri vilje , så som Gud vil , ikkje for vinning skuld , men med ein viljug hug .
60005003	Gjer dykk ikkje til herrar over den kyrkjelyden som de har fått ansvar for , men ver eit føredøme for hjorda .
60005004	Og når overhyrdingen openberrar seg , skal de få den uvisnelege ærekransen .
60005005	De unge skal underordna dykk dei eldste . Og alle skal de vera kledde i audmykt mot kvarandre . For Gud står dei stolte imot , men dei audmjuke gjev han nåde .
60005006	Audmyk dykk då under Guds mektige hand , så han kan opphøgja dykk i si tid .
60005007	Kast all dykkar sut på han , for han har omsut for dykk .
60005008	Ver edrue og vak ! Dykkar motstandar djevelen går omkring som ei brølande løve for å finna nokon å gløypa .
60005009	Stå han imot , faste i trua ! For de veit at brørne dykkar rundt om i verda lyt gå gjennom dei same lidingar .
60005010	Enno må de lida ei lita stund , men all nådes Gud , som ved Kristus har kalla dykk til sin evige herlegdom , han skal gjera dykk fullt dugande , faste , sterke og grunnfeste .
60005011	Han høyrer makta til i all æve . Amen .
60005012	Med hjelp frå Silvanus , ein bror eg har tillit til , har eg skrive dette vesle brevet for å rettleia dykk og vitna om Guds sanne nåde . Stå fast i den !
60005013	Kyrkjelyden i dette Babylon , den som er utvald saman med dykk , sender si helsing . Det same gjer Markus , son min .
60005014	Helsa kvarandre med venekyss ! Fred vere med alle dykk som høyrer Kristus til !
61001001	Simeon Peter , Jesu Kristi tenar og apostel , helsar dei som ved vår Gud og frelsar Jesu Kristi rettferd har fått den same dyre tru som vi .
61001002	Nåde og fred vere med dykk i rikt mål gjennom kunnskapen om Gud og vår Herre Jesus !
61001003	Då vi lærte han å kjenna som kalla oss ved sin eigen herlegdom og styrke , gav han oss i si guddommelege makt alt som tener til liv og gudsfrykt .
61001004	Dermed har han gjeve oss dei dyraste og største lovnader ; ved dei skulle de få del i guddommeleg natur etter at de har sloppe bort frå oppløysinga i verda , den som kjem av lystene .
61001005	Gjer difor alt de kan så trua viser seg i eit rett liv , og det rette livet i skjøn ,
61001006	skjønet i sjølvtøyming , sjølvtøyminga i tolmod , tolmodet i kristen livsferd ,
61001007	den kristne livsferda i brorskap og brorskapen i kjærleik .
61001008	For når alt dette finst hjå dykk og får veksa , då vert de ikkje yrkeslause eller utan frukt i kunnskapen om vår Herre Jesus Kristus .
61001009	Men den som ikkje har dette , han er nærsynt , ja , blind ; han har gløymt at han er reinsa for sine førre synder .
61001010	Difor , brør , må de setja endå meir inn på å gjera dykkar kall og utveljing fast . For gjer de dette , skal de aldri falla .
61001011	Då skal de få ein fri og open inngang i vår Herre og frelsar Jesu Kristi evige rike .
61001012	Difor vil eg alltid minna dykk om dette , endå de kjenner til det og er grunnfeste i den sanninga som har kome til dykk .
61001013	Eg meiner at det er rett å halda dykk vakne med slike påminningar , så lenge eg er i denne lekams telt .
61001014	For eg veit at det snart skal leggjast bort ; det har vår Herre Jesus Kristus late meg vita .
61001015	Og det er om å gjera for meg at de alltid skal minnast dette , når eg er borte .
61001016	For det var ikkje oppdikta eventyr vi fór med då vi kunngjorde dykk vår Herre Jesu Kristi makt og kome . Nei , vi var augnevitne som såg hans guddommelege velde .
61001017	For Gud Fader gav han ære og herlegdom den gongen røysta kom til han frå høgste herlegdomen : « Dette er Son min , han som eg elskar , han som eg har hugnad i . »
61001018	Vi høyrde sjølve denne røysta koma frå himmelen , då vi var saman med han på det heilage fjellet .
61001019	Difor står profetordet dess fastare for oss . Og dette ordet gjer de vel i å akta på ; det er eit ljos som skin på ein mørk stad , til dagen strålar fram og morgonstjerna går opp i hjarto dykkar .
61001020	Men framom alt skal de vita at ingen kan tyda eit profetord i Skrifta på eiga hand .
61001021	For aldri er noko profetord framkome ved menneskevilje ; men drivne av Den Heilage Ande tala menneske ord frå Gud .
61002001	Men det fanst òg falske profetar i folket , og sameleis skal det stå fram vranglærarar mellom dykk . Dei skal lura inn vranglære som fører til undergang , og jamvel fornekta Herren som har kjøpt dei frie . Dermed fører dei seg sjølve i ei brå fortaping .
61002002	Mange kjem til å fylgja dei i deira syndige liv , og for deira skuld vert sanningsvegen spotta .
61002003	Havesjuke som dei er , fer dei med dikt og lygn for å få pengar ut av dykk . Men alt lenge har dei hatt domen hangande over seg , og fortapinga ventar på dei .
61002004	For Gud sparte ikkje eingong englar som hadde synda , men støytte dei ned i avgrunnen , der dei vert haldne i varetekt i mørke holer heilt til domen .
61002005	Heller ikkje sparte han den gamle verda . Det var berre Noah , rettferdsforkynnaren , og sju andre han berga då han lét storflaumen koma over ei verd med ugudelege menneske .
61002006	Byane Sodoma og Gomorra dømde han til undergang og la dei i oske ; han gjorde dei til ei åtvaring for dei som seinare ville leva eit ugudeleg liv .
61002007	Men han berga den skuldlause Lot , som leid når han såg kor vilt dei levde , desse agelause menneska .
61002008	Ja , denne rettferdige mannen , som budde midt imellom dei , pintest dag ut og dag inn i si rettferdige sjel når han såg og høyrde alt det vonde dei gjorde .
61002009	Så veit då Herren å fria dei gudfryktige ut or prøvingar , men å halda dei vonde i varetekt til straffa på domedag ,
61002010	fyrst og fremst dei som fylgjer si ureine , sanselege lyst og vanvørder det herreveldet dei har over seg . Desse menneska er frekke og sjølvtrygge , og utan å skjelva spottar dei englemakter .
61002011	Ikkje eingong englar , som står høgare i makt og styrke , kjem med spottande ord når dei klagar dei for Herren .
61002012	Men desse spottar det dei ikkje kjenner ; dei er som vitlause dyr , av naturen etla til å fangast og gå til grunne . Så skal dei òg gå under i sitt forfall
61002013	og lida vondt for det vonde dei har gjort . Det likaste dei veit , er å svira midt på ljose dagen . Dei er til skam og vanære for dykk når dei et saman med dykk og finn si glede i å fylla seg .
61002014	Dei er stadig på utkikk etter skjøkjer , og på synd er dei umettande . Dei forfører ustøe sjeler , og dei kan kunsten å kara til seg . Under forbanning er dei !
61002015	For dei har vike av frå den beine vegen og villa seg bort . Dei går same vegen som Bileam , son til Beor , han som berre hadde sans for den løn han kunne få ved å gjera urett .
61002016	Men han vart tala til rettes for si misgjerning ; eit umælande esel tala med mannemål og stogga profeten i hans vitlause framferd .
61002017	Slike menneske er som brunnar utan vatn , skodde som driv med vinden . Det svartaste mørker har dei i vente .
61002018	For dei talar store ord om det som ingen ting er , og med sanselege lyster og syndig liv lokkar dei menneske som nett har kome seg unna dei som fer vilt .
61002019	Dei lovar fridom , men sjølve er dei slavar av det moralske forfallet . Det ein ligg under for , er ein òg slave av .
61002020	For når nokon har lært å kjenna vår Herre og frelsar Jesus Kristus og har kome fri frå det ureine i verda , og dei så atter lèt seg fanga av dette og ligg under for det , då er dei verre farne enn før .
61002021	Det hadde vore betre for dei om dei aldri hadde lært rettferds veg å kjenna , enn at dei fyrst kjende han og så vende seg bort frå det heilage bodet dei hadde fått overlate .
61002022	Då har det gått med dei som det så råkande heiter i ordtaket : Hunden snur seg til sitt eige spy , og : Ikkje før er grisen vaska , så velter han seg i søla .
61003001	Dette er no alt det andre brevet eg skriv til dykk , de kjære . Med desse breva ville eg vekkja dykk opp , så de kan vera reine i hug og tanke . Eg vil minna dykk om
61003002	det dei heilage profetane har sagt , og om det bodet dykkar eigne apostlar har frå Herren og Frelsaren , dette må de koma i hug .
61003003	Fyrst og fremst skal de vita at i dei siste dagar skal det koma folk som fer med spott og fylgjer sine eigne lyster .
61003004	Hånleg seier dei : « Kva med lovnaden om at han skal koma att ? Fedrane våre er døde , men alt er som det har vore frå verda vart skapt . »
61003005	Dei som seier så , gløymer at himlar var det frå eldgamal tid og ei jord som i kraft av Guds ord steig opp or vatnet og vert halden oppe ved vatn .
61003006	Og ved vatn gjekk den fyrste verda under då ho vart overfløymd .
61003007	Men dei himlar og den jord som no er , har dette Guds ord spart til elden ; dei vert haldne oppe til domedag då dei gudlause skal gå fortapt .
61003008	Men ein ting må de ikkje gløyma , de kjære : For Herren er éin dag som tusen år , og tusen år som éin dag .
61003009	Det er ikkje så som somme meiner , at Herren er sein med å oppfylla lovnaden . Nei , han er tolmodig med dykk og vil ikkje at nokon skal gå fortapt , men at alle skal nå fram til omvending .
61003010	Men Herrens dag skal koma som ein tjuv . Då skal himmelen forgå med eit brak , elementa skal koma i brann og løysast opp , og jorda og alle gjerningane som er gjorde på jorda , skal koma fram i ljoset .
61003011	Når no alt dette skal gå i oppløysing , kor heilagt og gudfryktig må de ikkje då leva ,
61003012	medan de ventar på at Guds dag skal koma , og skundar han fram . Då skal himlane øydast i eld og elementa brenna og bråna .
61003013	Men vi ser fram til det han har lova : ein ny himmel og ei ny jord , der rettferd bur .
61003014	Difor , mine kjære : Sidan de ventar på dette , må de leggja vinn på å verta ståande for han med fred , utan flekk og lyte .
61003015	Og når Herren i sitt langmod dryer med å koma , skal de sjå det som eit høve til frelse . Det same har vår kjære bror Paulus skrive til dykk , ut frå den visdom han har fått .
61003016	Om dette talar han i alle dei brev der han kjem inn på desse spørsmåla . Det er nok somt der som er vanskeleg å skjøna , og dei ukunnige og ustøe vrir på det ; det same gjer dei òg med dei andre skriftene , og det fører til deira eigen undergang .
61003017	No veit de dette på førehand , mine kjære . Ta dykk difor i vare , så de ikkje fell ut or dykkar faste stand . Lat dykk ikkje riva med og føra vilt av menneske som ikkje har noko å halda seg til .
61003018	De skal veksa i nåden og i kjennskapen til vår Herre og frelsar Jesus Kristus . Han skal ha æra , no og i all æve ! Amen .
62001001	Det som var frå opphavet , det vi har høyrt , det vi har sett med augo våre , det vi såg og det hendene våre tok på , om det ber vi bod , om livsens ord .
62001002	Og livet vart openberra , vi har sett det og vitnar om det og forkynner dykk det evige livet som var hjå Faderen og vart openberra for oss .
62001003	Det vi har sett og høyrt , forkynner vi for dykk òg , så de skal ha samfunn med oss , vi som har samfunn med Faderen og med Son hans , Jesus Kristus .
62001004	Og dette skriv vi så gleda vår skal vera fullkomen .
62001005	Dette er den bodskapen vi har høyrt av han og forkynner for dykk : Gud er ljos , og det finst ikkje mørker i han .
62001006	Seier vi at vi har samfunn med han , men ferdast i mørkret , då lyg vi og fylgjer ikkje sanninga .
62001007	Men dersom vi ferdast i ljoset , liksom han er i ljoset , då har vi samfunn med kvarandre , og Jesu , hans Sons blod reinsar oss for all synd .
62001008	Seier vi at vi ikkje har synd , dårar vi oss sjølve , og sanninga er ikkje i oss .
62001009	Men dersom vi sannar syndene våre , er han trufast og rettferdig , så han tilgjev oss syndene og reinsar oss for all urettferd .
62001010	Seier vi at vi ikkje har synda , gjer vi han til lygnar , og hans ord er ikkje i oss .
62002001	Mine born , dette skriv eg til dykk , så de ikkje skal synda . Men om nokon syndar , har vi ein talsmann hjå Faderen , Jesus Kristus , Den Rettferdige .
62002002	Og han er ei soning for syndene våre , ja , ikkje berre for våre , men for alle i heile verda .
62002003	Og på dette veit vi at vi kjenner han : om vi held boda hans .
62002004	Den som seier at han kjenner han , men ikkje held boda hans , er ein lygnar , og sanninga er ikkje i han .
62002005	Men den som held ordet hans , i han har kjærleiken til Gud vorte fullenda . Av dette veit vi at vi er i han .
62002006	Den som seier at han er i han , må leva som Jesus levde .
62002007	De kjære ! Det er ikkje eit nytt bod eg skriv til dykk , men eit gamalt bod som de har hatt frå fyrste stund . Dette gamle bodet er det ordet de har høyrt .
62002008	Likevel er det eit nytt bod eg kjem med , fordi det no har vorte røyndom i han og mellom dykk . For mørkret kverv , og det sanne ljoset skin alt no .
62002009	Den som seier at han er i ljoset , men hatar bror sin , han er enno i mørkret .
62002010	Den som elskar bror sin , er i ljoset , og han fører ingen til fall .
62002011	Men den som hatar bror sin , er i mørkret og ferdast i mørkret . Han veit ikkje kvar han går , for mørkret har blinda augo hans .
62002012	Eg skriv til dykk , mine born , fordi de har fått syndene tilgjevne for hans namn skuld .
62002013	Eg skriv til dykk , fedrar , fordi de kjenner han som er frå opphavet . Eg skriv til dykk , de unge , fordi de har vunne over den vonde .
62002014	Eg skriv til dykk , mine born , fordi de kjenner Faderen . Eg skriv til dykk , fedrar , fordi de kjenner han som er frå opphavet . Eg skriv til dykk , de unge , fordi de er sterke . Guds ord vert verande i dykk , og de har vunne over den vonde .
62002015	Elska ikkje verda og heller ikkje det som er i verda ! Den som elskar verda , har ikkje kjærleiken til Faderen i seg .
62002016	For alt her i verda , sanseleg lyst , augnelyst og hovmod fordi ein er rik , det er ikkje av Faderen , men av verda .
62002017	Verda forgår med all si lyst , men den som gjer Guds vilje , vert verande til evig tid .
62002018	Mine born , den siste tida er komen . De har høyrt at Antikrist skal koma , og mange antikristar har alt stått fram . Av dette skjønar vi at den siste tida er komen .
62002019	Dei har gått ut frå oss , men dei var ikkje av oss . Hadde dei vore av oss , hadde dei vorte verande hjå oss . Såleis skulle det syna seg at ikkje alle er av oss .
62002020	Men de er salva av Den Heilage , og alle har de kunnskap .
62002021	Så skriv eg ikkje til dykk fordi de ikkje kjenner sanninga , men fordi de kjenner henne og veit at inga lygn kjem frå sanninga .
62002022	Og kven er lygnaren , om ikkje den som nektar at Jesus er Kristus ? Han er Antikrist , han som fornektar Faderen og Sonen .
62002023	Den som fornektar Sonen , har heller ikkje samfunn med Faderen . Den som vedkjennest Sonen , har samfunn med Faderen òg .
62002024	Lat det då verta verande i dykk , det som de har høyrt frå fyrst av . For dersom det vert verande i dykk , det som de har høyrt frå fyrst av , vert de òg verande i Sonen og Faderen .
62002025	Og dette er det han har lova oss : det evige livet .
62002026	Når eg skriv dette , tenkjer eg på dei som fører dykk vilt .
62002027	Men de har fått salving av han ; ho vert verande i dykk , og de treng ikkje til at nokon lærer dykk . For hans salving lærer dykk alt og er sannferdig og utan lygn . Vert difor verande i han , så som de har lært .
62002028	Ja , mine born , ver i han ! Då kan vi vera frimodige når Kristus openberrar seg , og ikkje verta bortviste med skam når han kjem att .
62002029	De veit at han er rettferdig , og då skjønar de at den som lever rett , er fødd av han .
62003001	Sjå kor stor kjærleik Faderen har synt oss : Vi skal kallast Guds born . Og det er vi . Difor kjenner ikkje verda oss , fordi ho ikkje kjenner han .
62003002	De kjære , no er vi Guds born ; og det er enno ikkje openberra kva vi skal verta . Vi veit at når han openberrar seg , skal vi verta han like , for vi skal sjå han som han er .
62003003	Kvar den som har denne vona til han , reinsar seg , liksom Kristus er rein .
62003004	Den som syndar , bryt lova , for synd er lovbrot .
62003005	Og de veit at han openberra seg for å ta bort syndene våre , han som sjølv er utan synd .
62003006	Den som er i han , lever ikkje i synd . Den som syndar , har ikkje sett han og ikkje kjent han .
62003007	Mine born , lat ingen føra dykk vilt ! Den som lever rett , han er rettferdig , liksom Kristus er rettferdig .
62003008	Den som syndar , er av djevelen , for djevelen har synda frå opphavet . Og det var for å gjera ende på djevelens verk at Guds Son openberra seg .
62003009	Den som er fødd av Gud , syndar ikkje . For det sædet Gud har lagt ned i han , er i han ; han kan ikkje synda lenger , fordi han er fødd av Gud .
62003010	Såleis syner det seg kven som er Guds born og kven som er djevelens born : Den som ikkje lever rett og ikkje elskar bror sin , han er ikkje av Gud .
62003011	For dette er den bodskapen de har høyrt frå fyrste stund : Vi skal elska kvarandre .
62003012	Vi må ikkje vera som Kain ; han var av den vonde og drap bror sin . Og kvifor drap han broren ? Fordi hans eigne gjerningar var vonde , men dei bror hans gjorde , var rettferdige .
62003013	De må ikkje undra dykk , brør , om verda hatar dykk .
62003014	Vi veit at vi har gått over frå døden til livet , vi som elskar brørne . Den som ikkje elskar , er enno i døden .
62003015	Den som hatar bror sin , er ein mordar , og de veit at ingen mordar har evig liv i seg .
62003016	Kva kjærleik er , har vi lært av at Jesus gav livet for oss . Så er det vår skyldnad å gje livet for brørne .
62003017	Men den som har meir enn nok å leva av , og likevel lèt att hjarta sitt når han ser bror sin lida naud , korleis kan han ha Guds kjærleik i seg ?
62003018	Mine born , lat oss elska , ikkje med tome ord , men i gjerning og sanning !
62003019	På dette skal vi vita at vi er av sanninga , og så skal vi roa hjarto våre for hans åsyn .
62003020	For jamvel om hjarta vårt fordømer oss , er Gud større enn hjarta og veit alt .
62003021	De kjære , dersom hjarta vårt ikkje fordømer oss , har vi frimod for Gud .
62003022	Og det vi bed om , skal vi få av han , for vi held hans bod og gjer det som er til hugnad for han .
62003023	Og dette er hans bod : Vi skal tru på namnet åt Son hans , Jesus Kristus , og elska kvarandre , så som han baud oss .
62003024	Den som held hans bod , vert verande i Gud og Gud i han . Og at han er i oss , det veit vi fordi han har gjeve oss sin Ande .
62004001	De kjære , tru ikkje kvar ei ånd ! Prøv åndene om dei er av Gud ! For mange falske profetar har gått ut i verda .
62004002	På det kjenner de Guds Ande : Kvar ånd som sannar at Jesus Kristus er komen i kjøt og blod , er av Gud .
62004003	Men kvar ånd som ikkje vedkjennest Jesus , er ikkje av Gud . Det er ånda til Antikrist , som de har høyrt skal koma . Og ho er alt i verda .
62004004	Men de , mine born , er av Gud , og har sigra over dei . For han som er i dykk , er større enn han som er i verda .
62004005	Dei er av verda , difor er òg deira tale av verda , og verda høyrer på dei .
62004006	Men vi er av Gud , og den som kjenner Gud , høyrer på oss . Den som ikkje er av Gud , høyrer ikkje på oss . Såleis kan vi skilja sannings-ånda frå villfarings-ånda .
62004007	De kjære , lat oss elska kvarandre ! For kjærleiken er frå Gud , og den som elskar , er fødd av Gud og kjenner Gud .
62004008	Den som ikkje elskar , har aldri kjent Gud , for Gud er kjærleik .
62004009	Og Guds kjærleik vart openberra mellom oss då han sende sin einborne Son til verda så vi skulle ha liv ved han .
62004010	Kjærleiken er ikkje det at vi har elska Gud , men at han har elska oss og sendt Son sin til soning for syndene våre .
62004011	De kjære , har Gud elska oss så , då er vi òg skuldige å elska kvarandre .
62004012	Ingen har nokon gong sett Gud , men dersom vi elskar kvarandre , vert Gud verande i oss , og hans kjærleik har vorte fullenda i oss .
62004013	At vi er i han , og han i oss , det veit vi fordi han har gjeve oss av sin Ande .
62004014	Og vi har sett og vitnar at Faderen har sendt Sonen til frelsar for verda .
62004015	Den som sannar at Jesus er Guds Son , i han vert Gud verande og han i Gud .
62004016	Vi har lært å kjenna den kjærleiken Gud har til oss , og vi har trutt på den . Gud er kjærleik , og den som vert verande i kjærleiken , vert verande i Gud og Gud i han .
62004017	Det er målet som kjærleiken har for oss , at vi skal ha frimod på domedag ; for som han er , slik er vi òg , midt i denne verda . Det finst ikkje otte i kjærleiken .
62004018	Den fullkomne kjærleiken driv otten ut . For otten ber straffa i seg , og i den som ottast , har ikkje kjærleiken vorte fullenda .
62004019	Vi elskar av di han elska oss fyrst .
62004020	Om nokon seier at han elskar Gud , men likevel hatar bror sin , då er han ein lygnar . Den som ikkje elskar bror sin , som han har sett , han kan ikkje elska Gud , som han ikkje har sett .
62004021	Og dette er det bodet vi har frå han : Den som elskar Gud , må elska bror sin òg .
62005001	Kvar den som trur at Jesus er Kristus , er fødd av Gud . Og den som elskar Gud , elskar det som er født av han .
62005002	På dette kjenner vi at vi elskar Guds born , at vi elskar Gud og held hans bod .
62005003	Å elska Gud er å halda hans bod , og hans bod er ikkje tunge .
62005004	For alt som er født av Gud , sigrar over verda . Og det som har sigra over verda , er vår tru .
62005005	Kven andre vinn over verda enn den som trur at Jesus er Guds Son ?
62005006	Han er den som kom med vatn og blod , Jesus Kristus , ikkje berre med vatnet , men med vatnet og blodet . Og Anden sjølv er vitne , for Anden er sanninga .
62005007	Det er tre som vitnar :
62005008	Anden og vatnet og blodet , og desse tre seier det same .
62005009	Vi godtek vitnemål frå menneske , men Guds vitnemål er sterkare . For dette er Guds vitnemål : Han har vitna om sin eigen Son .
62005010	Den som trur på Guds Son , har vitnemålet i seg . Men den som ikkje trur Gud , har gjort han til lygnar , fordi han ikkje har trutt Guds eige vitnemål om Son sin .
62005011	Og dette er vitnemålet : Gud har gjeve oss evig liv , og dette livet er i Son hans .
62005012	Den som har Sonen , har livet . Den som ikkje har Guds Son , har ikkje livet .
62005013	Dette har eg skrive til dykk så de skal vita at de har evig liv , de som trur på namnet åt Guds Son .
62005014	Og denne frimodige tillit har vi til han at han høyrer oss når vi bed om noko som er etter hans vilje .
62005015	Og når vi veit at han høyrer oss , kva vi så bed om , då veit vi òg at vi alt har det vi har bede han om .
62005016	Om nokon ser bror sin gjera ei synd som ikkje fører til død , då skal han be for han , og Gud skal gje han liv — så sant han ikkje er av dei som syndar til døden . Det finst synd som fører til død , men eg talar ikkje om bøn for slik synd .
62005017	All urett er synd , men ikkje all synd fører til død .
62005018	Vi veit at den som er fødd av Gud , syndar ikkje ; for han som er fødd av Gud , vernar han , og den vonde rører han ikkje .
62005019	Vi veit at vi er av Gud , og at heile verda ligg i det vonde .
62005020	Vi veit at Guds Son er komen , og han har gjeve oss skjøn , så vi kjenner Den Sanne . Og vi er i han , Den Sanne , vi som er i Son hans , Jesus Kristus . Han er den sanne Gud og det evige livet .
62005021	Mine born , ta dykk i vare for dei falske gudane !
63001001	Den eldste helsar den utvalde frua og borna hennar , som eg elskar med ein sann kjærleik , ja , ikkje berre eg , men alle som har lært sanninga å kjenna .
63001002	Vi gjer det fordi sanninga bur i oss og vil vera med oss til evig tid .
63001003	Nåde , miskunn og fred frå Gud , Faderen , og frå Jesus Kristus , Faderens Son , vere med oss — i sanning og kjærleik .
63001004	Eg vart inderleg glad då eg såg at nokre av borna dine lever i sanninga , så som Faderen har gjeve oss påbod om .
63001005	Og det eg no legg deg på hjarta , frue , er ikkje eit nytt bod som eg kjem med . Det er det bodet vi har hatt frå fyrste stund : Vi skal elska kvarandre .
63001006	Og dette er kjærleiken : at vi lever etter hans bod . Dette bodet har de høyrt frå fyrste stund , og det skal de halda .
63001007	For det har gått mange forførarar ut i verda , slike som ikkje sannar at Jesus Kristus er komen i kjøt og blod . Det er forføraren , det er Antikrist !
63001008	Ta dykk i vare , så de ikkje misser det de har vunne med arbeidet dykkar , men får full løn .
63001009	Den som ikkje held seg til Kristi lære , men går ut over den , har ikkje samfunn med Gud . Den som held fast ved læra , han har samfunn med Faderen og Sonen .
63001010	Kjem det nokon til dykk som ikkje fører denne læra , skal de ikkje ta han inn i huset og ikkje helsa han vel møtt !
63001011	For den som helsar han , vert medskuldig i alt det vonde han gjer .
63001012	Eg har enno mykje meir å seia dykk , men vil ikkje gjera det i brev . For eg vonar at eg skal få koma til dykk og samtala med dykk , så gleda vår kan vera fullkomen .
63001013	Borna åt den utvalde syster di helsar deg .
64001001	Den eldste helsar den kjære Gaius , som eg elskar hjarteleg .
64001002	Kjære ven , mest av alt ynskjer eg at du må få vera frisk og ha det godt , like godt som du har det åndeleg .
64001003	Eg vart inderleg glad då nokre av brørne kom og fortalde kor trufast du er mot sanninga ; den lever du i .
64001004	Ikkje noko gleder meg meir enn å høyra at borna mine lever i sanninga .
64001005	Kjære ven , du er trufast i all di gjerning for brørne , ja , jamvel for dei som er framande .
64001006	I kyrkjelyden her har dei vitna om din kjærleik . Du gjer vel om du hjelper dei vidare på ferda , som rett er for Gud .
64001007	Det var for å forkynna Namnet dei drog ut , og dei tek ikkje imot hjelp frå heidningane .
64001008	Difor bør vi ta oss av dei , så vi kan vera medarbeidarar for sanninga .
64001009	Eg har skrive nokre ord til kyrkjelyden . Men Diotrefes , som gjerne vil vera den fremste der , vil ikkje ha noko med oss å gjera .
64001010	Når eg kjem , skal eg minna han om det han har gjort . For han fer med stygg baktale om oss . Men han nøyer seg ikkje med det . Sjølv nektar han å ta imot brørne , og når andre vil gjera det , hindrar han dei og støyter dei ut or kyrkjelyden .
64001011	Kjære ven , ta ikkje det vonde til føredøme , men det gode ! Den som gjer det gode , er av Gud . Den som gjer det vonde , har ikkje sett Gud .
64001012	Om Demetrius har alle berre godt å seia , ja , sanninga sjølv vitnar for han . Det same gjer vi , og du veit at vårt vitnemål er sant .
64001013	Eg har enno mykje å seia deg , men vil ikkje gjera det i brev .
64001014	For eg vonar å sjå deg snart , så vi kan tala saman .
64001015	Fred vere med deg ! Venene her helsar deg . Du må sjølv helsa venene , kvar einskild av dei .
65001001	Judas , Jesu Kristi tenar og Jakobs bror , helsar dei som er kalla , som er elska av Gud Fader og haldne oppe for Jesus Kristus .
65001002	Miskunn , fred og kjærleik vere med dykk i rikt mål !
65001003	Mine kjære ! Eg har hatt eit inderleg ynske om å skriva til dykk om den frelsa som vi har saman . Men no ser eg meg nøydd til å senda dykk nokre formanande ord om å strida for den tru som ein gong for alle er overgjeven til dei heilage .
65001004	For det har snike seg inn visse folk mellom dykk , ugudelege menneske som etter skriftene for lenge sidan er etla til dom . Dei misbrukar vår Guds nåde , så dei kan leva eit usedeleg liv , og dei fornektar vår einaste hovding og Herre , Jesus Kristus .
65001005	Då er det noko eg vil minna dykk om , endå de alt kjenner vel til det : Herren berga folket ut or Egypt , men sidan gjorde han ende på dei som ikkje ville tru .
65001006	Og dei englane som ikkje tok vare på sitt høge stand , men drog bort frå staden der dei budde , dei held han bundne i mørker med evige lekkjer til domen på den store dagen .
65001007	Sameleis var det med Sodoma og Gomorra og grannebyane , der folk levde i hor liksom desse englane , og i unaturlege lyster . No ligg dei der som eit døme på straffa i ein evig eld .
65001008	Likevel gjer desse menneska det same . Drivne av sine syner sulkar dei til lekamen sin , vanvørder herredøme og spottar englemakter .
65001009	Men då overengelen Mikael låg i strid med djevelen om lekamen åt Moses , våga han ikkje å spotta djevelen og døma han , men sa : « Herren straffe deg ! »
65001010	Desse derimot spottar det dei ikkje kjenner ; og det dei skjønar med sansane sine , liksom vitlause dyr , det tener berre til å tyna dei sjølve .
65001011	Ve dei ! Dei har slege inn på same vegen som Kain ; dei har kasta seg ut i same villfaring som Bileam , han som var ute etter eiga vinning ; dei har gjort opprør som Korah ; difor har dei gått til grunne .
65001012	Dei er skamflekker ved kjærleiksmåltida dykkar , der dei utan blygsle et og drikk . Dei er hyrdingar som berre syter for seg sjølve , vasslause skyer som driv med vinden . Dei er tre som ikkje ber frukt om hausten , to gonger døde , ja , rivne opp med rot .
65001013	Dei er ville havbylgjer , skummande opp si eiga skam , vegville stjerner som det evige nattmørkret ventar på .
65001014	Det var om desse Enok , Adams etterkomar i sjuande leden , spådde då han sa : « Sjå , Herren kjem med sine heilage englar i tusental .
65001015	Han vil halda dom over alle og krevja alle gudlause til rekneskap for alle deira ugudelege gjerningar , og for alle harde ord dei har tala mot han , desse gudlause syndarane . »
65001016	Dette er folk som murrar og klagar over lagnaden sin , men lever etter lystene sine . Dei skryter og fer med store ord , og smigrar folk når det gagnar dei sjølve .
65001017	Men de , mine kjære , kom i hug dei ord som vår Herre Jesu Kristi apostlar føreåt har tala .
65001018	Dei sa til dykk : « I dei siste tider skal det koma folk som spottar og lever etter sine eigne ugudelege lyster . »
65001019	Dette er dei som skaper kløyving mellom dykk ; dei har sjel , men Anden vantar dei .
65001020	Men de , mine kjære , oppbygg dykk på dykkar høgheilage tru og bed alltid i Den Heilage Ande .
65001021	Hald dykk i Guds kjærleik , medan de ventar på vår Herre Jesu Kristi miskunn , som gjev dykk evig liv .
65001022	Dei som tvilar , skal de ha medkjensle med ,
65001023	andre skal de riva ut or elden og berga . Atter andre skal de ta dykk av , men ver varsame så de jamvel skyr kappa som dei har flekka til i si sanselege lyst .
65001024	Han som har makt til å verna dykk , så de ikkje fell , og føra dykk feilfrie og jublande fram for sin herlegdom ,
65001025	han , den einaste Gud , vår frelsar ved Jesus Kristus , vår Herre : Han tilhøyrer ære og majestet , velde og makt før all tid , no og i all æve ! Amen .
66001001	Dette er Jesu Kristi openberring , som Gud gav han for at han skulle visa tenarane sine det som snart skal henda . Han sende engelen sin og kunngjorde det for tenaren sin , Johannes .
66001002	Han er det som her vitnar og ber fram Guds ord og Jesu Kristi vitnemål , alt det han har sett .
66001003	Sæl er den som les orda i denne profetien , og dei som høyrer dei og held fast på det som der står skrive ! For tida er nær .
66001004	Johannes helsar dei sju kyrkjelydane i provinsen Asia : Nåde vere med dykk og fred frå han som er og som var og som kjem , og frå dei sju åndene som står framfor hans kongsstol ,
66001005	og frå Jesus Kristus , det truverdige vitnet , den fyrstefødde av dei døde og herren over kongane på jorda . Han som elskar oss og har fria oss frå syndene våre med sitt blod ,
66001006	og har gjort oss til eit kongerike , til prestar for Gud , sin Far , han skal ha æra og makta i all æve . Amen .
66001007	Sjå , han kjem med skyene ! Kvart auga skal sjå han , også dei som har gjennomstunge han , og alle folk på jorda skal gråta sårt over han . Ja , sanneleg , amen !
66001008	Eg er Alfa og Omega , seier Gud Herren , han som er og som var og som kjem , Den Allmektige .
66001009	Eg , Johannes , som er bror dykkar , og har del med dykk i trengsla og riket og vona i Jesus , eg var på øya Patmos . Dit var eg komen på grunn av Guds ord og vitnemålet om Jesus .
66001010	På Herrens dag kom Anden over meg , og eg høyrde ei sterk røyst bak meg , med klang som ein basun .
66001011	Ho sa : « Det du får sjå , skal du skriva i ei bok og senda til dei sju kyrkjelydane : til Efesos , Smyrna , Pergamon , Tyatira , Sardes , Filadelfia og Laodikea . »
66001012	Eg snudde meg og ville sjå kven det var som tala til meg . Då såg eg sju ljosestakar av gull ,
66001013	og midt imellom ljosestakane ein som var lik ein menneskeson , kledd i fotsid kappe og med eit gullbelte under bringa .
66001014	Hovudet og håret hans var kvitt som kvit ull eller som snø , og augo som logande eld ,
66001015	føtene var som bronse , glødd i omnen , og røysta lydde som bruset av veldige vassmengder .
66001016	I si høgre hand hadde han sju stjerner , og or munnen hans gjekk det ut eit kvast , tvieggja sverd . Andletet var som sola når ho skin i all si kraft .
66001017	Då eg såg han , fall eg ned for føtene hans som eg var død . Men han la høgre handa si på meg og sa : Ver ikkje redd ! Eg er den fyrste og den siste
66001018	og den levande . Eg var død , men sjå , eg lever i all æve og har nyklane til døden og dødsriket .
66001019	Skriv opp det du har sett , det som no er og det som heretter skal koma .
66001020	Dette er løyndomen med dei sju stjernene som du såg i mi høgre hand , og dei sju ljosestakane av gull : Dei sju stjernene er englane for dei sju kyrkjelydane , og dei sju ljosestakane er kyrkjelydane .
66002001	Skriv til engelen for kyrkjelyden i Efesos : Dette seier han som held dei sju stjernene i si høgre hand , han som går omkring mellom dei sju gull-ljosestakane :
66002002	Eg veit om gjerningane dine ; du har arbeidt , og du har halde ut . Eg veit òg at du ikkje kan tola dei vonde . Du har prøvt dei som kallar seg apostlar , men ikkje er det , og du har funne at dei er lygnarar .
66002003	Du har halde ut , og du har tolt mykje for mitt namn skuld og ikkje gått trøytt .
66002004	Men det har eg imot deg at du har gjeve opp din fyrste kjærleik .
66002005	Kom i hug kvar du stod før du fall ! Vend om og gjer på nytt dei fyrste gjerningane dine ! Elles kjem eg over deg og tek ljosestaken din bort — om du ikkje vender om .
66002006	Men den ros skal du ha , at du hatar gjerningane åt nikolaittane , som eg sjølv gjer .
66002007	Den som har øyro , han høyre kva Anden seier til kyrkjelydane ! Den som sigrar , han vil eg la eta av livsens tre , som er i Guds paradis .
66002008	Skriv til engelen for kyrkjelyden i Smyrna : Dette seier den fyrste og den siste , han som var død og har vorte levande :
66002009	Eg veit om trengsla di og fattigdomen din — men du er rik . Eg veit òg at du vert spotta av dei som kallar seg jødar , men ikkje er det , for dei er Satans synagoge .
66002010	Ver ikkje redd for det du skal lida ! Djevelen kjem til å kasta nokre av dykk i fengsel , så de skal setjast på prøve , og de skal lida vondt i ti dagar . Ver tru til døden , så skal eg gje deg livsens krone !
66002011	Den som har øyro , han høyre kva Anden seier til kyrkjelydane ! Den som sigrar , skal ikkje skadast av den andre døden .
66002012	Skriv til engelen for kyrkjelyden i Pergamon : Dette seier han som har det kvasse tvieggja sverdet :
66002013	Eg veit kvar du bur , der Satan har kongsstolen sin . Likevel held du fast på mitt namn . Og du har ikkje fornekta trua på meg , ikkje eingong i dei dagane då Antipas , mitt trufaste vitne , vart ihelslegen i byen dykkar , der Satan bur .
66002014	Men noko har eg imot deg : Du har nokre hjå deg som held seg til Bileams lære , han som lærte Balak korleis israelittane skulle lokkast til synd , så dei åt avgudsoffer og dreiv hor .
66002015	Du har òg nokre hjå deg av same slaget , dei som held seg til læra åt nikolaittane .
66002016	Vend om ! Elles kjem eg snart over deg og vil strida mot dei med sverdet som går ut or min munn .
66002017	Den som har øyro , han høyre kva Anden seier til kyrkjelydane ! Den som sigrar , han vil eg gje av den løynde manna . Og eg vil gje han ein kvit stein , med eit nytt namn rita inn , eit namn som ingen kjenner utan den som får steinen .
66002018	Skriv til engelen for kyrkjelyden i Tyatira : Dette seier Guds Son , han som har augo som logande eld og føter som bronse :
66002019	Eg veit om gjerningane dine , kjærleiken din og trua di , tenesta di og tolmodet ditt . Ja , dei siste gjerningane dine er betre enn dei fyrste !
66002020	Men det har eg imot deg at du lèt kvinna Jesabel halda på , ho som kallar seg profet , men som med læra si lokkar tenarane mine til å driva hor og eta avgudsoffer .
66002021	Eg har gjeve henne tid til å venda om , men ho vil ikkje venda om frå sitt horeliv .
66002022	Sjå , no kastar eg henne på sjukeseng , og dei som gjer ekteskapsbrot med henne , skal koma i stor naud , om dei ikkje vender om frå gjerningane hennar ;
66002023	og borna hennar vil eg la døden riva bort . Då skal alle kyrkjelydane sanna at eg er den som granskar nyrer og hjarto , og som løner kvar og ein av dykk etter det han har gjort .
66002024	Men til dykk andre i Tyatira , alle som ikkje fylgjer denne læra og ikkje har « kjent Satans avgrunnar » , som dei kallar det , til dykk seier eg : Eg legg inga ny bør på dykk .
66002025	Hald berre fast på det de har , til dess eg kjem .
66002026	Den som sigrar og til det siste held fast på dei gjerningar eg vil de skal gjera , han skal eg gje makt over folkeslaga .
66002027	Med jernstav skal han styra dei , og som leirkar skal dei knusast .
66002028	Ei slik makt har eg fått av Far min . Og eg vil gje han morgonstjerna .
66002029	Den som har øyro , han høyre kva Anden seier til kyrkjelydane !
66003001	Skriv til engelen for kyrkjelyden i Sardes : Dette seier han som har dei sju Guds ånder og dei sju stjernene : Eg veit om gjerningane dine ! Du har ord på deg for å leva , men du er død .
66003002	Vakna , og styrk dei andre som held på å døy ! For eg har funne at gjerningane dine ikkje held mål for min Gud .
66003003	Kom i hug korleis du tok imot og høyrde ! Hald fast på det og vend om ! Men om du ikkje vaker , skal eg koma som ein tjuv , og du skal ikkje vita kva time eg kjem over deg .
66003004	Men du har nokre få i Sardes som ikkje har sulka til kleda sine . Og dei skal gå med meg i kvite klede , for dei er verdige til det .
66003005	Ja , den som sigrar , skal verta kledd i kvite klede , og eg skal aldri stryka namnet hans ut or livsens bok , men kjennast ved namnet hans for Far min og englane hans .
66003006	Den som har øyro , han høyre kva Anden seier til kyrkjelydane !
66003007	Skriv til engelen for kyrkjelyden i Filadelfia : Dette seier Den Heilage og Sannferdige , han som har Davids nykel , han som opnar så ingen kan stengja , og stengjer så ingen kan opna :
66003008	Eg veit om gjerningane dine . Sjå , eg har sett framfor deg ei opna dør , som ingen kan stengja . For du har lita kraft , og likevel har du halde fast på mitt ord og ikkje fornekta mitt namn .
66003009	Sjå , eg lèt nokre koma frå Satans synagoge , av dei som lyg og seier dei er jødar , men ikkje er det . Dei skal koma og kasta seg ned for føtene dine , og dei skal skjøna at eg har elska deg .
66003010	Du har halde fast på mitt ord om tolmod . Difor vil eg halda fast på deg i den prøvingstid som skal koma over heile verda , for å prøva dei som bur på jorda .
66003011	Eg kjem snart . Hald fast på det du har , så ingen skal ta krona di !
66003012	Den som sigrar , han vil eg gjera til ei søyle i min Guds tempel , og han skal aldri meir gå ut derifrå . Eg vil skriva min Guds namn på han og namnet på min Guds by — det nye Jerusalem , som kjem ned frå himmelen , frå min Gud — og like eins mitt eige nye namn .
66003013	Den som har øyro , han høyre kva Anden seier til kyrkjelydane !
66003014	Skriv til engelen for kyrkjelyden i Laodikea : Dette seier han som er Amen , det trufaste og sannferdige vitnet , opphavet til Guds skaparverk :
66003015	Eg veit om gjerningane dine ; du er korkje kald eller varm . Gjev du var kald eller varm !
66003016	Men du er lunka , ikkje kald og ikkje varm . Difor vil eg spytta deg ut or min munn .
66003017	« Eg er rik , » seier du , « eg har overflod og vantar ingen ting . » Men du veit ikkje at nett du er arm og ynkeleg , blind , fattig og naken .
66003018	Difor rår eg deg til å kjøpa av meg gull som er lutra i eld , så du kan verta rik , og kvite klede som du kan kle deg med og løyna di nakne skam , og salve til å ha på augo dine , så du kan sjå .
66003019	Alle dei eg har kjær , refser og tuktar eg . Gjer alvor av å venda om !
66003020	Sjå , eg står for døra og bankar på . Om nokon høyrer mi røyst og opnar døra , då vil eg gå inn til han og halda måltid , eg med han og han med meg .
66003021	Den som sigrar , han vil eg la sitja med meg på min kongsstol , liksom eg sjølv har sigra og sett meg med Far min på hans kongsstol .
66003022	Den som har øyro , han høyre kva Anden seier til kyrkjelydane !
66004001	Deretter hadde eg eit syn : Eg såg at det var opna ei dør inn til himmelen . Og den røysta eg før hadde høyrt tala med klang som ein basun , sa til meg : « Stig hit opp , så skal eg syna deg det som heretter skal henda . »
66004002	I det same kom Anden over meg . Og sjå , i himmelen stod det ein kongsstol , og det sat ein på kongsstolen .
66004003	Han som sat der , var å sjå til som jaspis og karneol , og kring kongsstolen var ein regnboge ; han var som smaragd .
66004004	I ein ring kring kongsstolen såg eg tjuefire andre stolar , og på dei sat tjuefire eldste , kledde i kvite klede og med gullkransar på hovudet .
66004005	Frå kongsstolen gjekk det ut lyn og drønn og torebrak , og framfor stolen brann det sju faklar ; det er dei sju Guds ånder .
66004006	Framfor kongsstolen var det som eit glashav , likt krystall . Og kringom kongsstolen , midt på kvar side , var det fire skapningar . Dei hadde fullt av augo framme og bak .
66004007	Den fyrste skapningen var lik ei løve , den andre var lik ein okse , den tredje hadde andlet som eit menneske , og den fjerde var lik ei ørn i flòg .
66004008	Kvar av dei fire skapningane hadde seks venger , og overalt hadde dei augo , både rundt om og under vengene . Natt og dag ropar dei , utan stans : Heilag , heilag , heilag er Herren Gud , Den Allmektige , han som var og som er — og som kjem .
66004009	Kvar gong dei fire skapningane prisar og hyllar og takkar han som sit på kongsstolen , han som lever i all æve ,
66004010	fell dei tjuefire eldste ned for han som sit på stolen , og dei tilbed han som lever i all æve . Dei kastar kransane sine ned framfor kongsstolen og ropar :
66004011	Verdig er du , vår Herre og Gud , til å få all pris og ære og makt . For du har skapt alle ting ; du ville det , og dei vart til , — skapte av deg .
66005001	Eg såg at han som sat på kongsstolen , hadde ein bokrull i høgre handa . Det var skrive på rullen , både inni og utanpå , og han var forsegla med sju segl .
66005002	Då såg eg ein mektig engel , som ropa med høg røyst : « Kven er verdig til å opna boka og bryta segla på henne ? »
66005003	Men korkje i himmelen eller på jorda eller under jorda var det nokon som kunne opna boka eller sjå i henne .
66005004	Då gret eg sårt , fordi ingen vart funnen verdig til å opna boka eller sjå i henne .
66005005	Men ein av dei eldste sa til meg : « Gråt ikkje ! For løva av Juda ætt , Davids rotrenning , han har sigra og kan opna boka med dei sju segla . »
66005006	Og eg såg eit lam : Det stod midt i krinsen , mellom kongsstolen og dei fire skapningane og dei eldste , og Lammet såg ut som det var slakta . Det hadde sju horn og sju augo , og augo er dei sju Guds ånder som er utsende over heile jorda .
66005007	Lammet kom bort til han som sat på kongsstolen , og tok imot boka frå hans høgre hand .
66005008	Då det tok boka , fall dei fire skapningane og dei tjuefire eldste ned for Lammet . Dei hadde kvar si harpe og gullskåler fulle av røykjelse , det er bønene åt dei heilage .
66005009	Og dei song ein ny song : Verdig er du til å ta imot boka og bryta segla på henne . For du vart slakta og har med ditt blod frikjøpt — for Gud menneske av alle ætter — og tungemål , av alle folk og folkeslag .
66005010	Du har gjort dei — til eit kongerike , til prestar for vår Gud , og dei skal råda på jorda .
66005011	I synet mitt høyrde eg røysta av dei mange englane som stod kring kongsstolen og dei fire skapningane og dei eldste — dei var titusen på titusen og tusen på tusen .
66005012	Dei ropa med høg røyst : Verdig er Lammet — som vart slakta , verdig til å få all makt — og rikdom , visdom og styrke , ære og pris og takk .
66005013	Og kvar skapning i himmelen og på jorda og under jorda og på havet , ja , alt som der finst , høyrde eg seia : Han som sit på kongsstolen , han og Lammet — skal ha all takk og ære , pris og makt i all æve .
66005014	Dei fire skapningane svara : Amen . Og dei eldste kasta seg ned og tilbad .
66006001	I synet såg eg Lammet bryta det fyrste av dei sju segla , og eg høyrde ein av dei fire skapningane ropa med torerøyst : « Kom ! »
66006002	Då såg eg ein kvit hest , og han som sat på hesten , hadde ein boge . Det vart gjeve han ein sigerskrans , og med siger drog han ut for å sigra .
66006003	Då Lammet braut det andre seglet , høyrde eg den andre skapningen seia : « Kom ! »
66006004	Og det kom fram ein annan hest , raud som eld . Han som sat på hesten , fekk makt til å ta freden bort frå jorda , så folk skulle slakta kvarandre ; og det vart gjeve han eit stort sverd .
66006005	Då Lammet braut det tredje seglet , høyrde eg den tredje skapningen seia : « Kom ! » Då fekk eg sjå ein svart hest , og han som sat på hesten , hadde ei vekt i handa .
66006006	Og eg høyrde liksom ei røyst inne mellom dei fire skapningane : « Ein liter kveite for ei dagløn ! Tre liter bygg for ei dagløn ! Men oljen og vinen må du ikkje skada . »
66006007	Då Lammet braut det fjerde seglet , høyrde eg den fjerde skapningen ropa : « Kom ! »
66006008	Då fekk eg sjå ein gulbleik hest . Han som sat på hesten , bar namnet Døden , og dødsriket fylgde han . Dei fekk makt over fjerdeparten av jorda , så dei kunne drepa med sverd , hungersnaud og pest , og med hjelp frå villdyra på jorda .
66006009	Då Lammet braut det femte seglet , såg eg under altaret sjelene åt dei som var ihelslegne for Guds ord skuld og for det vitnemålet dei hadde .
66006010	Dei ropa med høg røyst : « Herre , du heilage og truverdige , kor lenge vil du venta før du held dom og straffar dei som bur på jorda , fordi dei rende ut blodet vårt ? »
66006011	Då fekk kvar av dei ei kvit kappe , og det vart sagt dei at dei skulle halda seg i ro endå ei lita stund , til det var fullt , talet på medtenarane og brørne deira , dei som skulle verta ihelslegne liksom dei sjølve .
66006012	Og eg såg Lammet bryta det sjette seglet . Då kom det eit stort jordskjelv . Sola vart svart som ein syrgjebunad , heile månen vart som blod ,
66006013	og stjernene på himmelen fall ned på jorda liksom umogne frukter drys frå eit fikentre i storm .
66006014	Himmelen rivna og rulla seg saman som ein bokrull , og kvart fjell og kvar øy vart flytte frå sin stad .
66006015	Kongane på jorda , stormenn og hærførarar , dei rike og dei mektige , kvar træl og kvar fri mann , alle gøymde seg i holer og mellom berghamrar .
66006016	Og dei sa til fjella og hamrane : « Fall over oss og løyn oss for han som sit på kongsstolen , og for vreiden åt Lammet .
66006017	For den store dagen er komen , vreidedagen , og kven kan stå seg då ? »
66007001	Deretter såg eg fire englar som stod på dei fire verdshjørna og heldt dei fire vindane på jorda , så det ikkje skulle blåsa nokon vind på jorda eller over havet eller mot trea .
66007002	Og eg såg ein annan engel : Han steig fram i aust og bar den levande Guds segl . Med høg røyst ropa han til dei fire englane som hadde fått makt til å skada jorda og havet :
66007003	« Rør ikkje jorda eller havet eller trea før vi har sett segl på panna til tenarane åt vår Gud ! »
66007004	Og eg høyrde talet på dei som bar seglet : Det var 144000 , frå alle ættene i Israels-folket .
66007005	Av Juda-ætta var det 12000 — med segl , av Rubens-ætta 12000 , av Gads-ætta 12000 ,
66007006	av Asjers-ætta 12000 , av Naftali-ætta 12000 , av Manasse-ætta 12000 ,
66007007	av Simeons-ætta 12000 , av Levi-ætta 12000 , av Jissakars-ætta 12000 ,
66007008	av Sebulons-ætta 12000 , av Josefs-ætta 12000 , og av Benjamins-ætta 12000 — med segl .
66007009	Deretter såg eg ein flokk så stor at ingen kunne telja han , av alle folkeslag og ætter , av alle folk og tungemål . Dei stod framfor kongsstolen og Lammet , kledde i kvite klede og med palmegreiner i hendene .
66007010	Og dei ropa med høg røyst : Sigeren tilhøyrer vår Gud , han som sit på kongsstolen , — og Lammet .
66007011	Alle englane stod i ein krins om kongsstolen og dei eldste og dei fire skapningane . Dei kasta seg ned framfor kongsstolen med andletet mot jorda og tilbad Gud
66007012	og sa : Amen . All lov og pris og visdom , takk og ære , makt og velde høyrer vår Gud til i all æve . Amen .
66007013	Då tok ein av dei eldste til ords og spurde meg : « Desse som er kledde i kvite klede , kven er dei og kvar kjem dei frå ? »
66007014	« Herre , » svara eg , « du veit det . » Då sa han til meg : « Dette er dei som kjem ut or den store trengsla og har vaska kleda sine og gjort dei kvite i Lammets blod .
66007015	Difor står dei for Guds kongsstol og tener han dag og natt i hans tempel . Og han som sit på kongsstolen , skal reisa sin bustad over dei .
66007016	Dei skal ikkje lenger svelta eller tyrsta , og sola skal ikkje falla på dei eller brennande hete .
66007017	For Lammet , som står midt framfor kongsstolen , skal vera hyrdingen deira og føra dei til kjelder med livsens vatn , og Gud skal turka kvar tåre frå augo deira . »
66008001	Då Lammet braut det sjuande seglet , vart det stilt i himmelen om lag ein halv time . Dei sju basunane
66008002	Og eg såg dei sju englane som står for Guds åsyn , og det vart gjeve dei sju basunar .
66008003	Ein annan engel , som hadde eit røykjelsefat av gull , kom og stod ved altaret . Og det vart gjeve han ei mengd røykjelse , som han skulle leggja til bønene frå alle dei heilage på det gullaltaret som var framfor kongsstolen .
66008004	Og frå engelens hand steig det opp for Guds åsyn ei sky av røykjelse saman med bønene åt dei heilage .
66008005	Så tok engelen røykjelsefatet , fylte det med eld frå altaret og kasta han på jorda . Då kom det torebrak og drønn , lyn og jordskjelv .
66008006	Dei sju englane med dei sju basunane budde seg no til å blåsa .
66008007	Den fyrste engelen bles i basun . Då kom det hagl og eld , blanda med blod , og det vart kasta ned på jorda . Tredjeparten av jorda gjekk opp i logar , og tredjeparten av trea brann opp saman med alt det grøne graset .
66008008	Den andre engelen bles i basun . Då vart noko som likna eit stort , brennande fjell kasta i havet . Tredjeparten av havet vart til blod ,
66008009	og tredjeparten av alle levande skapningar i havet døydde , og tredjeparten av skipa gjekk under .
66008010	Den tredje engelen bles i basun . Då fall ei stor stjerne frå himmelen , logande som ein fakkel ; og ho fall på tredjeparten av elvane og på vasskjeldene .
66008011	Namnet på stjerna er Malurt , og tredjeparten av vatnet vart til malurt ; og mange menneske døydde av vatnet fordi det hadde vorte giftig .
66008012	Den fjerde engelen bles i basun . Då vart tredjeparten av sola og av månen og av stjernene råka , så tredjeparten av dei vart mørk ; dagen miste tredjeparten av ljoset sitt , og natta like eins .
66008013	Då såg eg ei ørn , som flaug høgt oppe under himmelkvelven , og eg høyrde henne ropa med høg røyst : « Ve , ve , ve over dei som bur på jorda , når dei tre siste englane lèt basunane sine lyda . »
66009001	Den femte engelen bles i basun . Då såg eg ei stjerne som hadde falle frå himmelen og ned på jorda . Ho fekk nykelen til brunnen som fører ned i avgrunnen .
66009002	Og då ho opna brunnen , steig det opp røyk som or ein stor omn , så sola og lufta mørktest .
66009003	Ut or røyken kom det grashopper som spreidde seg over jorda , og dei fekk same makt som skorpionane på jorda .
66009004	Det vart sagt dei at dei ikkje måtte skada graset på jorda eller noko anna grønt eller noko tre , men berre dei menneske som ikkje hadde Guds segl på panna .
66009005	Dei fekk ikkje lov til å drepa dei , men dei skulle pina dei i fem månader . Og pinsla var som den pinsle ein skorpion valdar når han stikk eit menneske .
66009006	I dei dagane skal menneska søkja døden , men ikkje finna han . Dei skal lengta etter å få døy , men døden skal røma frå dei .
66009007	Grashoppene var liksom hestar budde til strid ; på hovudet hadde dei noko som likna kransar av gull , og andleta var som menneskeandlet .
66009008	Håret deira var som kvinnehår , tennene som løvetenner
66009009	og bringa som ei jernbrynje . Lyden av vengene deira var som larmen av mange hestar og vogner når dei rasar fram til strid .
66009010	Dei hadde halar med brodd som skorpionar , og i halane låg makta til å plaga menneska i fem månader .
66009011	Til konge over seg hadde dei avgrunnsengelen , han som på hebraisk heiter Abaddon , og på gresk Apollyon .
66009012	Det fyrste ve er over , men det kjem endå to .
66009013	Den sjette engelen bles i basun . Då høyrde eg ei røyst frå dei fire horna på gullaltaret for Guds åsyn .
66009014	Røysta sa til den sjette engelen , som hadde basunen : « Løys dei fire englane som står bundne ved den store elva Eufrat ! »
66009015	Og dei fire englane vart løyste , dei som stod ferdige og venta på denne timen , denne dagen , denne månaden og dette året ; dei skulle drepa tredjeparten av menneska .
66009016	Talet på hestfolk i hæren deira var tjue tusen gonger ti tusen ; eg høyrde talet .
66009017	Og såleis var dei hestane og det hestfolket eg såg i synet : Mennene hadde brynjer som var eldraude , mørkeblå og svovelgule ; hestane hadde hovud som løver , og ut or munnen deira fór det eld og røyk og svovel .
66009018	Tredjeparten av menneska sette livet til i desse tre plagene , i elden og røyken og svovelen som kom ut or munnen på hestane .
66009019	For makta deira ligg ikkje berre i munnen , men i halane òg . For halane deira liknar ormar som har hovud , og med dei gjer dei skade .
66009020	Men dei som slapp frå desse plagene og ikkje vart drepne , dei vende ikkje om , og heldt ikkje opp med å tilbe det dei hadde laga med hendene sine ; men dei tilbad vonde ånder og avgudsbilete av gull , sølv og bronse , stein og tre , dei som korkje kan sjå eller høyra eller gå .
66009021	Dei vende ikkje om frå sine mord og sine trolldomskunster , frå sitt horeliv og si steling .
66010001	Eg såg ein annan , mektig engel stiga ned frå himmelen . Han var kledd i ei sky og hadde regnbogen om hovudet ; andletet var som sola og føtene som eldsøyler .
66010002	I handa hadde han ei lita , opna bok . Han sette den høgre foten på havet og den venstre på jorda
66010003	og ropa med kraftig røyst som ei brølande løve . Då han hadde ropa , ljoma røystene frå dei sju torene .
66010004	Etter at dei hadde tala , ville eg til å skriva ; men eg høyrde ei røyst frå himmelen som sa : « Set segl for det som dei sju torene har sagt , skriv det ikkje opp ! »
66010005	Og engelen som eg hadde sett stå på havet og på jorda , lyfte den høgre handa mot himmelen
66010006	og svor ved han som lever i all æve , han som skapte himmelen og jorda og havet og alt som finst der : « Tida er ute .
66010007	Men når den sjuande engelen lèt basunen lyda , i dei dagane skal Guds løynlege plan vera fullført , så som han kunngjorde for tenarane sine , profetane . »
66010008	Den røysta eg hadde høyrt frå himmelen , tala atter til meg : « Gå bort og få den opne boka frå engelens hand , han som står på havet og på jorda . »
66010009	Då gjekk eg bort til engelen og sa til han : « Gjev meg den vesle boka . » Han sa til meg : « Ta og et henne ! Ho skal vera beisk i magen din , men søt som honning i munnen . »
66010010	Så tok eg den vesle boka or handa på engelen og åt henne , og i munnen smaka ho søtt som honning ; men då eg hadde svelgt henne , kjende eg at det sveid i magen .
66010011	Då vart det sagt til meg : « Endå ein gong skal du tala profetord mot folk og folkeslag og tungemål , og mot mange kongar . »
66011001	Og eg fekk ei mælestong , på skap som ein stav , og det vart sagt til meg : « Reis deg og mæl Guds tempel og altaret og dei som tilbed der !
66011002	Men føregarden utanfor templet skal du la vera ; den skal du ikkje mæla . For han er overlaten til heidningane , og dei skal trø ned den heilage byen i 42 månader .
66011003	Men eg vil setja dei to vitna mine , kledde i syrgjeklede , til å vera profetar i 1260 dagar . »
66011004	Dette er dei to oliventrea og dei to ljosestakane som står framfor herren over jorda .
66011005	Og vil nokon skada dei , går det eld ut or munnen på dei og gjer ende på fiendane deira . Ja , om nokon vil skada dei , skal han døy på den måten .
66011006	Dei har makt til å lata att himmelen , så det ikkje fell regn i den tida dei er profetar ; dei har makt over vatnet og kan gjera det til blod , og makt til å slå jorda med alle slag plager , så ofte dei vil .
66011007	Men når dei har fullført vitnemålet sitt , skal dyret som stig opp or avgrunnen , føra krig mot dei , vinna over dei og drepa dei .
66011008	Lika deira skal liggja på gata i den store byen som åndeleg tala vert kalla Sodoma eller Egypt , der Herren deira vart krossfest .
66011009	Menneske av mange folk og ætter og tungemål og folkeslag skal sjå dei liggja der i tre og ein halv dag , og dei skal ikkje la nokon få gravleggja dei .
66011010	Og dei som bur på jorda , skal gleda og fagna seg over lagnaden deira og senda kvarandre gåver . For desse to profetane hadde vore ei stor plage for dei som bur på jorda .
66011011	Men etter tre og ein halv dag kom det livsande frå Gud i dei ; dei reiste seg opp og stod på føtene , og alle som såg dei , vart skjelvande redde .
66011012	Då høyrde dei ei høg røyst frå himmelen som sa til dei : « Stig opp her ! » Og dei steig opp til himmelen i ei sky , midt for augo på fiendane sine .
66011013	I same stunda kom det eit stort jordskjelv . Tiandeparten av byen rasa saman , sju tusen menneske vart drepne , og dei som var att , vart forfærde og gav Gud i himmelen ære .
66011014	Det andre ve er over . Men det tredje ve kjem snart .
66011015	Den sjuande engelen bles i basun . Då høyrdest det i himmelen røyster som ropa høgt : Vår Herre og hans salvevigde har fått herredøme , og han skal vera konge i all æve .
66011016	Dei tjuefire eldste som sit på tronene sine for Guds åsyn , kasta seg ned på andletet , tilbad Gud
66011017	og sa : Vi takkar deg , Herre Gud , — du Allmektige , du som er og som var , fordi du har teke di store makt og vorte konge .
66011018	Heidningfolka vart harme , men no er din vreidedag — komen , og tida då dei døde skal dømast . Då skal du løna tenarane dine profetane , dei heilage og dei som har age — for ditt namn , små og store , og øyda dei som øyder jorda .
66011019	Då vart Guds tempel i himmelen opna , og kista som er teiknet på pakta hans , vart synleg der inne . Og det kom lyn og drønn , torebrak og jordskjelv og store hagl .
66012001	Det synte seg eit stort teikn på himmelen : ei kvinne sveipt i sola , med månen under føtene og med ein krans av tolv stjerner på hovudet .
66012002	Ho var med barn og skreik i barnsnaud og føderier .
66012003	På himmelen synte det seg eit anna teikn òg : ein stor eldraud drake ; han hadde sju hovud og ti horn og på hovuda sju kroner .
66012004	Med halen drog han med seg tredjeparten av stjernene og kasta dei ned på jorda . Draken steig fram for kvinna som skulle føda ; han ville sluka barnet så snart det var født .
66012005	Då fødde ho eit gutebarn , som ein gong skal styra alle folkeslag med jernstav . Og barnet vart rykt opp til Gud , til hans kongsstol .
66012006	Men kvinna rømde ut i øydemarka , til ein stad som Gud har laga til for henne ; der skulle ho få mat og det ho elles trong i 1260 dagar .
66012007	Då braut det ut krig i himmelen : Mikael og englane hans gjekk til strid mot draken . Draken stridde saman med englane sine ;
66012008	men dei vart slegne , og det fanst ikkje lenger rom for dei i himmelen .
66012009	Den store draken vart styrta , det er den gamle ormen , han som vert kalla djevelen og Satan , og som forfører heile verda . Han vart kasta ned på jorda og englane hans saman med han .
66012010	Og eg høyrde ei høg røyst i himmelen som sa : « Frå no av høyrer sigeren og makta og riket vår Gud til , og den han har salva , har herredømet . For klagaren er kasta , han som dag og natt førte klagemål mot brørne våre for vår Gud .
66012011	Dei har vunne over han i kraft av Lammets blod og det ordet dei vitna om ; dei hadde ikkje livet for kjært til å gå i døden .
66012012	Difor skal de jubla , de himlar og de som bur i dei ! Men arme jord og hav ! For djevelen har kome ned til dykk , og vreiden hans er stor , av di han veit at han har berre ei stutt tid att . »
66012013	Då draken såg at han var kasta ned på jorda , forfylgde han kvinna som hadde født gutebarnet .
66012014	Men ho fekk dei to vengene til den store ørna , så ho kunne flyga ut til staden sin i øydemarka og få mat og det ho elles trong i ei tid og to tider og ei halv tid , langt borte frå ormen .
66012015	Ut or gapet sitt spruta ormen vatn som ei elv etter kvinna , og ville riva henne bort i straumen .
66012016	Men jorda kom kvinna til hjelp . Ho opna munnen sin og svelgde elva som draken hadde sendt ut or gapet .
66012017	Draken vart harm på kvinna og drog av stad og ville føra krig mot dei andre i ætta hennar , mot dei som rettar seg etter Guds bod og held fast på vitnemålet om Jesus .
66013001	Og han vart ståande på stranda ved havet . Då såg eg eit dyr stiga opp or havet . Det hadde ti horn og sju hovud og ei krone på kvart horn . På hovuda stod namn som var spott mot Gud .
66013002	Dyret eg såg , var likt ein leopard , men det hadde føter som ein bjørn og gap som ei løve . Draken gav dyret si kraft og sin kongsstol og stor makt .
66013003	Eit av hovuda på dyret såg ut som om det hadde fått banesår , men ulivssåret vart lækt , og heile verda undra seg over dyret og fylgde det .
66013004	Folk tilbad draken fordi han hadde gjeve dyret makt , og dei tilbad dyret og sa : « Kven er som dyret , og kven kan strida mot det ? »
66013005	Det vart gjeve dyret ein munn som kunne tala store og spottande ord , og det fekk makt til å halda på i 42 månader .
66013006	Då opna det munnen for å spotta Gud , og det tok til å håna namnet og bustaden hans , ja , alle som bur i himmelen .
66013007	Det fekk lov til å føra krig mot dei heilage og vinna over dei , og det fekk makt over kvar ætt og kvart folk , kvart tungemål og kvart folkeslag .
66013008	Og alle som bur på jorda , skal tilbe dyret , alle som frå verda vart grunnlagd , ikkje har fått namnet sitt skrive i livsens bok hjå Lammet som vart slakta .
66013009	Den som har øyro , han høyre dette !
66013010	Den som skal i fangenskap , han må gå i fangenskap . Den som skal drepast med sverd , han må døy for sverd . Her gjeld det at dei heilage held ut og har tru .
66013011	Då såg eg eit anna dyr stiga opp or jorda . Det hadde to horn som eit lam , men tala som ein drake .
66013012	All den makt det fyrste dyret har , brukar det andre dyret slik det fyrste vil . Det får heile jorda og folket der til å tilbe det fyrste dyret — det som hadde fått banesåret sitt lækt .
66013013	Det gjer store under , så det jamvel lèt eld frå himmelen fara ned på jorda beint for augo på folk .
66013014	Det forfører dei som bur på jorda , med dei teikn det har fått makt til å gjera i teneste for dyret . Og det seier til folka på jorda at dei skal laga ei biletstøtte til ære for dyret — det som vart såra med sverd , men livna til att .
66013015	Det fekk makt til å blåsa liv i biletet av dyret , så det jamvel kunne tala , og til å drepa alle som ikkje ville tilbe biletet av dyret .
66013016	Det syter for at alle , små og store , rike og fattige , frie og trælar , får eit merke på høgre handa eller på panna .
66013017	Og ingen kan kjøpa eller selja utan å ha dette merket : namnet på dyret eller det talet som svarar til namnet .
66013018	Her trengst det visdom . Den som har vit , lat han rekna ut talet for dyret ! For det er talet for eit menneske , og talet for det er 666 .
66014001	I same synet fekk eg sjå Lammet stå på Sion-fjellet , og saman med det dei 144000 som hadde namnet til Lammet og namnet til Far åt Lammet skrive på panna .
66014002	Frå himmelen høyrde eg ein lyd som brusen av veldige vassmengder og drønn av sterk tore . Og lyden var som når harpespelarar spelar på harpene sine .
66014003	Og dei song ein ny song framfor kongsstolen og dei fire skapningane og dei eldste , ein song som ingen kunne læra utan dei 144000 , dei som er frikjøpte frå jorda .
66014004	Det er dei som ikkje har gjort seg ureine med kvinner , for dei er som møyar . Det er dei som fylgjer Lammet kvar det går . Det er dei av menneska som er frikjøpte og skal vera ei fyrstegrøde for Gud og Lammet .
66014005	Det vart ikkje funne lygn i deira munn ; dei er utan lyte .
66014006	Eg såg endå ein engel , som flaug høgt oppe under himmelkvelven . Han hadde eit evig evangelium å forkynna for dei som bur på jorda , for alle folkeslag og ætter , tungemål og folk .
66014007	Og han ropa med høg røyst : « Ottast Gud og gjev han æra ! For no er timen komen då han skal halda dom . Tilbed han som skapte himmel og jord , hav og kjelder ! »
66014008	Så fylgde ein annan engel etter , og han ropa : « Fallen , fallen er Babylon den store , ho som med sitt horeliv har skjenkt vin til alle folkeslag , ein vreidevin . »
66014009	Ein tredje engel fylgde etter dei og ropa med høg røyst : « Om nokon tilbed dyret og biletet av det og tek imot merket på panna eller handa ,
66014010	skal han drikka av Guds vreidevin , som er skjenkt ublanda i hans harmes skål ; og han skal pinast med eld og svovel for augo på dei heilage englane og Lammet .
66014011	Røyken frå pinsla deira stig opp i all æve , og dei har ikkje ro natt eller dag , dei som tilbed dyret og biletet av det , og alle som tek namnet åt dyret til merke . »
66014012	Her gjeld det at dei heilage held ut , dei som held fast på Guds bod og trua på Jesus .
66014013	Frå himmelen høyrde eg ei røyst som sa : « Skriv : Sæle er dei døde som døyr i Herren heretter ! Ja , seier Anden , dei skal få kvila frå strevet sitt , for gjerningane deira fylgjer med dei . »
66014014	Då såg eg ei kvit sky , og på skya sat ein som var lik ein menneskeson . Han hadde ei gullkrone på hovudet og ein kvass sigd i handa .
66014015	Og ein annan engel kom ut frå templet og ropa med høg røyst til han som sat på skya : « Sving sigden din og hausta inn ! For det er skurdtid , og grøda på jorda er fullmogen . »
66014016	Og han som sat på skya , lét sigden fara over jorda , og jorda vart hausta .
66014017	Då kom det endå ein engel ut or templet i himmelen ; han òg hadde ein kvass sigd .
66014018	Så kom det ein engel frå altaret ; han hadde makt over elden og ropa med høg røyst til engelen som hadde den kvasse sigden : « Sving den kvasse sigden din og hausta drueklasane i verdsens vingard , for no er druene mogne ! »
66014019	Og engelen lét sigden fara over jorda , hausta druene i verdsens vingard og kasta dei i den store vinpressa , som er Guds vreide .
66014020	Utanfor byen vart vinpressa trødd , og blodet flaut , så det stod opp til beiselet på hestane 1600 stadier borte .
66015001	Eg såg eit anna teikn i himmelen , stort og underfullt : Sju englar med sju plager , som er dei siste , for med dei er Guds vreide fullført .
66015002	Og eg såg noko som likna eit glashav , blanda med eld ; og på glashavet såg eg dei stå som hadde sigra over dyret og biletet av det og talet som står for namnet åt dyret . Dei har Guds harper i hendene
66015003	og syng lovsongen åt Moses , Guds tenar , som òg er songen for Lammet : Store og underfulle — er dine gjerningar , Herre Gud , du Allmektige . Rettferdige og sanne — er dine vegar , du konge over alle folkeslag .
66015004	Kven skulle ikkje ottast deg , — Herre , og æra ditt namn ? For einast du er heilag . Alle folkeslag skal koma og tilbe for ditt åsyn , fordi dine rettferdige domar — har vorte openberre .
66015005	Etter dette såg eg at templet i himmelen , vitnemålsteltet , vart opna .
66015006	Og ut or templet kom dei sju englane som hadde dei sju plagene . Dei var kledde i reint og skinande lin og hadde gullbelte om bringa .
66015007	Og ein av dei fire skapningane gav dei sju englane sju gullskåler fylte med Guds vreide , han som lever i all æve .
66015008	Då vart templet fylt med røyk frå Guds herlegdom og makt , og ingen kunne gå inn i templet før dei sju plagene frå dei sju englane var fullførte .
66016001	Så høyrde eg ei høg røyst frå templet som sa til dei sju englane : « Gå av stad og tøm dei sju skålene med Guds vreide ut over jorda ! »
66016002	Då gjekk den fyrste og tømde si skål ut over jorda . Og vonde , farlege svullar braut ut på dei menneska som bar merket åt dyret , og som tilbad biletet av dyret .
66016003	Den andre engelen tømde si skål i havet , og det vart til blod som av ein død , og alt liv i havet døydde .
66016004	Den tredje engelen tømde si skål i elvane og kjeldene , og dei vart til blod .
66016005	Og eg høyrde engelen over vatnet seia : « Rettferdig er du som dømer slik , du som er og som var , du heilage .
66016006	For dei har rent ut blod frå heilage menn og profetar , og du har gjeve dei blod å drikka . Det har dei fortent . »
66016007	Og eg høyrde altaret seia : « Ja , Herre Gud , du Allmektige , sanne og rettferdige er dine domar . »
66016008	Den fjerde engelen tømde si skål ut over sola . Då fekk ho makt til å svi menneska med eld ,
66016009	og menneska vart brende i sterk hete . Likevel spotta dei Guds namn , han som har makt over desse plagene , og dei vende ikkje om og gav Gud ære .
66016010	Den femte engelen tømde si skål ut over kongsstolen åt dyret . Då vart riket til dyret lagt i mørker , og folk beit seg i tunga av pinsle .
66016011	Men pinslene og svullane deira gjorde at dei spotta Gud i himmelen , og dei vende ikkje om frå sine gjerningar .
66016012	Den sjette engelen tømde si skål i den store elva Eufrat . Då turka vatnet i elva bort , så det kunne rydjast veg for kongane frå Austerland .
66016013	Og eg såg at det kom tre ureine ånder or gapet på draken og or gapet på dyret og or munnen på den falske profeten ; dei likna froskar .
66016014	Dette er djevleånder som gjer under og teikn , og dei går ut til kongane i heile verda og vil samla dei til krigen på den store dagen åt Gud , Den Allmektige . —
66016015	« Sjå , eg kjem som ein tjuv . Sæl er den som vaker og som vaktar kleda sine , så han ikkje må gå naken og visa si skam . » —
66016016	Og dei samla kongane på den staden som på hebraisk heiter Harmageddon .
66016017	Den sjuande engelen tømde si skål i lufta . Då høyrdest det frå kongsstolen i templet ei veldig røyst som sa : « Det har hendt ! »
66016018	Og det kom lyn og drønn og torebrak , og eit jordskjelv som det ikkje har vore maken til så lenge det har levt menneske på jorda — så kraftig var det .
66016019	Den store byen vart kløyvd i tre delar , og byane til folka vart lagde i grus . Gud kom i hug det store Babylon , og det laut ta imot staupet med hans harme - og vreidevin .
66016020	Kvar øy vart borte , og fjella fanst ikkje meir .
66016021	Svære hagl på hundre pund fall ned frå himmelen over menneska . Men dei spotta Gud for den plaga som haglet var , for plaga var fælsleg .
66017001	Ein av dei sju englane som hadde dei sju skålene , kom hit til meg og sa : « Kom , eg skal syna deg korleis den store skjøkja får sin dom , ho som tronar attmed veldige vatn .
66017002	Kongane på jorda har drive hor med henne , og horelivet hennar har vore som sterk vin for dei som bur på jorda . »
66017003	I Anden førte han meg ut i øydemarka , og der fekk eg sjå ei kvinne som sat på eit dyr , raudt som skarlak . Dyret var fullsett med namn som var ein spott mot Gud , og det hadde sju hovud og ti horn .
66017004	Kvinna var kledd i purpur og skarlak og lyste av gull og dyre steinar og perler . I handa hadde ho eit gullstaup fullt med heidensk styggedom og allslags ureinskap frå hennar utukt .
66017005	På panna hennar stod det skrive eit namn med duld meining : « Babylon den store , mor til skjøkjene og all styggedomen på jorda . »
66017006	Og eg såg at kvinna var drukken av blodet frå alle dei heilage og frå Jesu vitne . Eg vart full av undring då eg såg henne .
66017007	Men engelen sa til meg : « Kvifor undrar du deg ? Eg skal fortelja deg løyndomen med kvinna og med dyret som ber henne og har sju hovud og ti horn .
66017008	Dyret du såg , det var og er ikkje ; men det skal koma opp or avgrunnen og gå sin undergang i møte . Og dei som bur på jorda , og som ikkje har fått namnet sitt skrive i livsens bok frå verda vart grunnlagd , dei skal undra seg når dei ser dyret som var og ikkje er , men som skal koma att .
66017009	Her trengst det både vit og visdom . Dei sju hovuda er sju høgder , og på dei sit kvinna . Og dei er sju kongar :
66017010	Fem av dei er falne , éin er no , og éin er enno ikkje komen ; og når han kjem , skal han halda seg berre ei lita stund .
66017011	Dyret som var og ikkje er , det er sjølv den åttande , men på same tid ein av dei sju og går sin undergang i møte .
66017012	Dei ti horna du såg , er ti kongar som enno ikkje har fått rike ; men saman med dyret skal dei få kongsmakt i éin time .
66017013	Alle vil dei eitt og det same og gjev si makt og mynd til dyret .
66017014	Dei skal føra krig mot Lammet ; men fordi Lammet er herren over herrane og kongen over kongane , skal det sigra over dei , saman med sine , dei som er kalla og utvalde og trufaste . »
66017015	Så seier han til meg : « Dei vatna du såg der skjøkja tronar , er folk og folkemengder , folkeslag og menneske med ulikt tungemål .
66017016	Og dei ti horna du såg , og dyret , dei skal hata skjøkja , leggja henne øyde og gjera henne naken , eta kjøtet hennar og brenna henne opp med eld .
66017017	For Gud gav dei den tanken at dei skulle fullføra hans plan , så dei ville eitt og det same : gje si kongsmakt til dyret , til Guds ord er oppfylt .
66017018	Men kvinna du såg , er den store byen som har kongsmakt over kongane på jorda . »
66018001	Deretter såg eg ein annan engel stiga ned frå himmelen . Han hadde stor makt , og jorda vart opplyst av glansen omkring han .
66018002	Han ropa med veldig røyst : « Fallen , fallen er Babylon den store ! Ho har vorte ein bustad for vonde ånder , ein tilhaldsstad for alle ureine ånder , ja , ei livd for alle slag ureine og avskyelege fuglar .
66018003	For alle folkeslag har drukke av hennar utukts vin , ein vreidevin . Kongane på jorda har drive hor med henne , og kjøpmennene jorda rundt har vorte rike av hennar store vellivnad . »
66018004	Frå himmelen høyrde eg ei anna røyst : Far bort frå henne , folket mitt , så de ikkje vert medskuldige i syndene hennar og ikkje råka av plagene hennar .
66018005	For syndene hennar når opp til himmelen , og Gud har kome i hug all uretten ho har gjort .
66018006	Gjev henne att likt for likt , ja , gjev henne dobbelt att for det ho har gjort , og skjenk henne to gonger i det staupet ho sjølv har fylt .
66018007	Gjev henne like mykje pine og sorg som det ho sjølv har unnt seg av stas og vellivnad . Ho tenkjer med seg : « Her sit eg som dronning , eg er ikkje enkje , og sorg skal eg aldri vita av . »
66018008	Difor skal plagene hennar koma på éin dag : pest og sorg og hungersnaud , og ho skal brennast opp med eld . For veldig er Herren Gud som dømer henne .
66018009	Kongane på jorda , som har levt med henne i hor og vellivnad , skal gråta og jamra seg over henne når dei ser røyken stiga opp der ho brenn .
66018010	Skræmde av lidingane hennar skal dei stå langt borte og ropa : « Ve , ve , du store by , du mektige Babylon by ! På éin time kom domen over deg . »
66018011	Kjøpmennene på jorda skal gråta og syrgja over henne , fordi ingen kjøper varene deira lenger :
66018012	skipslaster av gull og sølv , dyre steinar og perler , fint lin og purpur , silke og skarlak ; alle slag angande tre , alle slag ting av elfenbein og verdfullt tre og kopar , jern og marmor ;
66018013	kanel og krydder , røykjelse , salveolje og virak ; vin og olje , fint mjøl og kveite ; storfe og småfe , hestar , vogner og trælar , levande menneske .
66018014	Fruktene som var di hjartans lyst , er borte for deg , og alle dine dyre eigneluter og all din stas har du tapt ; aldri skal det finnast meir .
66018015	Dei som handlar med slikt , kjøpmenn som har tent seg rike på henne , skal stå langt borte , skræmde av hennar liding . Dei skal gråta og syrgja
66018016	og seia : « Ve , ve deg , du store by , du som var kledd i fint lin og purpur og skarlak , og som lyste av gull og dyre steinar og perler !
66018017	På éin time er all denne rikdomen tapt . » Alle som fører skip på havet , og dei som ferdast langs kystane , sjømennene og alle som har sitt arbeid på havet , stod langt borte .
66018018	Dei såg røyken då ho brann og ropa : « Kvar finst maken til denne store byen ? »
66018019	Og dei kasta støv over hovudet , og gråtande og syrgjande ropa dei : « Ve , ve den store byen , der alle som har skip i sjøen , har vorte rike av dei dyre eignelutene hennar ! På éin time er alt lagt øyde . »
66018020	Gled dykk over hennar fall , du himmel og de heilage , de apostlar og profetar ! For Gud har dømt og straffa henne for det ho gjorde mot dykk .
66018021	Då tok ein mektig engel opp ein stein , stor som ein kvernstein , kasta han i havet og sa : « Såleis skal Babylon , den store byen , kastast ned med veldig kraft , og aldri meir skal han finnast .
66018022	Harpespelarar og songarar , fløytespelarar og basunblåsarar , aldri meir skal dei høyrast i deg . Handverkarar av alle slag , i deg skal dei aldri meir finnast . Kverna som durar , i deg skal ho aldri meir verta høyrd .
66018023	Ljoset frå lampa , i deg skal det aldri meir lysa . Røyster frå brur og brudgom , i deg skal dei aldri meir høyrast . For kjøpmennene dine var stormenn på jorda , og med trolldomen din vart alle folkeslag forførte .
66018024	I denne byen vart det funne blod av profetar og heilage , ja , av alle dei som er myrda på jorda . »
66019001	Så høyrde eg noko som likna eit stort og mektig kor i himmelen . Dei song : Halleluja ! Sigeren og æra og makta — høyrer vår Gud til ,
66019002	for sanne og rettferdige — er hans domar . Han har dømt den store skjøkja , ho som øydela jorda — med si utukt , og blodet av tenarane sine har han kravt av hennar hand .
66019003	Endå ein gong ropa dei : Halleluja ! Røyken frå henne stig opp — i all æve .
66019004	Dei tjuefire eldste og dei fire skapningane kasta seg ned og tilbad Gud som sit på kongsstolen , og sa : « Amen . Halleluja ! »
66019005	Og frå kongsstolen kom det ei røyst som sa : « Lova vår Gud , alle tenarane hans , de som ottast han , små og store ! »
66019006	Då var det som eg høyrde eit stort kor av røyster , som eit brus frå veldige vassmengder og drønn av sterk tore . Dei ropa : Halleluja ! Herren vår Gud , — Den Allmektige , har vorte konge !
66019007	Lat oss gleda og fagna oss — og gje han æra ! Tida er komen då Lammet — skal halda bryllaup ! Brura har butt seg ;
66019008	ho har fått ein bunad — av skinande reint lin . — Lin er her dei rettferdige gjerningane åt dei heilage .
66019009	Og han seier til meg : « Skriv : Sæle er dei som er bedne til bryllaupsmåltidet åt Lammet . » Og han la til : « Dette er Guds sanne ord . »
66019010	Då kasta eg meg ned for føtene hans og ville tilbe han ; men han seier til meg : « Gjer ikkje det ! Eg er ein tenar saman med deg og brørne dine , dei som har Jesu vitnemål . Gud skal du tilbe ! » Jesu vitnemål er Anden som er i profetordet . Kristus kjem att og sigrar
66019011	Eg såg himmelen open , og der fekk eg sjå ein kvit hest . Han som sat på hesten , heiter « Trufast og Sannferdig » , for han dømer og strider med rettferd .
66019012	Augo hans er som logande eld , på hovudet har han mange kroner , og han ber ei innskrift med eit namn som berre han sjølv kjenner .
66019013	Han er kledd i ei kappe som er duppa i blod , og namnet hans er « Guds ord » .
66019014	Himmelhærane fylgjer han på kvite hestar , kledde i fint lin , kvitt og reint .
66019015	Og or munnen hans går det ut eit kvast sverd ; med det skal han slå folkeslaga . Han skal styra dei med jernstav og trø vinpressa som er fylt av vreidevin , av harmen åt Gud , Den Allmektige .
66019016	På kappa si , ved hofta , har han eit namn skrive : Kongen over kongane , Herren over herrane .
66019017	Og eg såg ein engel som stod i sola . Han ropa med høg røyst til alle fuglane som flyg under himmelkvelven : « Kom hit , samla dykk til Guds store gjestebod !
66019018	De skal få eta kjøt av kongar og hærførarar og heltar , kjøt av hestar og dei som sat på dei , kjøt av alle , frie og trælar , små og store . »
66019019	Då såg eg dyret og kongane på jorda og hærane deira samla til krig mot han som sat på hesten , og mot hæren hans .
66019020	Men dyret vart gripe og saman med det den falske profeten , han som tente dyret og gjorde under og med dei forførte alle som tok merket åt dyret og tilbad biletet av det . Begge vart kasta levande i eldsjøen som brenn med svovel .
66019021	Dei andre vart drepne med sverdet til han som sat på hesten , det som gjekk ut or munnen hans . Og alle fuglane åt seg mette av kjøtet deira .
66020001	Eg såg ein engel stiga ned frå himmelen ; i handa hadde han nykelen til avgrunnen og ei stor lekkje .
66020002	Han greip draken , den gamle ormen , som er djevelen og Satan , og batt han for tusen år .
66020003	Han kasta han i avgrunnen , låste att og sette segl over , så han ikkje lenger skulle forføra folka , ikkje før det hadde gått tusen år . Etter den tid skal han sleppast laus for ei lita stund .
66020004	Eg såg troner , og nokre sette seg på dei ; dei fekk makt til å halda dom . Og eg såg sjelene til dei som hadde vorte halshogne fordi dei hadde halde fast på Jesu vitnemål og på Guds ord , og alle som ikkje hadde tilbede dyret eller biletet av det og ikkje teke merket på panna eller handa . Dei vart levande att og rådde saman med Kristus i tusen år .
66020005	Men dei andre døde vart ikkje levande før dei tusen år var lidne . Dette er den fyrste oppstoda .
66020006	Sæl og heilag er den som får vera med i den fyrste oppstoda . Over dei har den andre døden inga makt . Dei skal vera Guds og Kristi prestar og råda med han i tusen år .
66020007	Og når dei tusen år er til ende , skal Satan sleppast laus or fengslet sitt .
66020008	Han skal dra ut og forføra folka ved dei fire heimshjørna , Gog og Magog , og samla dei til strid ; og talet på dei er som havsens sand .
66020009	Dei drog opp til høgsletta på jorda og kringsette leiren til dei heilage og den byen som var elska . Men det fór eld ned frå himmelen og gjorde ende på dei .
66020010	Og djevelen , som hadde forført dei , vart kasta i sjøen med eld og svovel , der dyret og den falske profeten er . Der skal dei pinast dag og natt i all æve .
66020011	Eg såg ein stor , kvit kongsstol og han som sat på stolen . Jorda og himmelen kvarv for hans åsyn , og dei fanst ikkje meir .
66020012	Og eg såg dei døde , store og små : Dei stod framfor kongsstolen , og bøker vart opna . Så vart ei anna bok opna , livsens bok . Og dei døde vart dømde etter det som stod skrive i bøkene , etter gjerningane sine .
66020013	Havet gav frå seg dei døde som var i det , og døden og dødsriket gav frå seg dei døde som var der ; og dei vart dømde , kvar etter sine gjerningar .
66020014	Så vart døden og dødsriket kasta i eldsjøen — og eldsjøen , det er den andre døden .
66020015	Og dersom nokon ikkje fanst oppskriven i livsens bok , vart han kasta i eldsjøen .
66021001	Eg såg ein ny himmel og ei ny jord . For den fyrste himmel og den fyrste jord hadde kvorve bort , og havet var ikkje meir .
66021002	Og eg såg den heilage byen , det nye Jerusalem , koma ned frå himmelen , frå Gud , budd som ei brur som er pynta for sin brudgom .
66021003	Frå kongsstolen høyrde eg ei høg røyst som sa : « Sjå , Guds bustad er hjå menneska . Han skal bu hjå dei , og dei skal vera hans folk , og Gud sjølv skal vera hjå dei .
66021004	Han skal turka kvar tåre frå augo deira , og døden skal ikkje vera meir , og ikkje sorg og ikkje skrik og ikkje pinsle . For det som før var , er borte . »
66021005	Då sa han som sit på kongsstolen : « Sjå , eg gjer alle ting nye ! » Og han la til : « Skriv det opp ! For desse orda er pålitelege og sanne . »
66021006	Så sa han til meg : « Det har hendt ! Eg er Alfa og Omega , opphavet og enden . Eg vil gje den tyrste av kjelda med livsens vatn for inkje .
66021007	Den som sigrar , skal arva dette , og eg vil vera hans Gud , og han skal vera min son .
66021008	Men dei som er reddhuga og vantruande og vanheilage , dei som myrdar og driv hor , trollmennene og avgudsdyrkarane og alle lygnarane , deira plass skal vera i sjøen som brenn med eld og svovel . Det er den andre døden . »
66021009	Ein av dei sju englane som hadde dei sju skålene , fylte med dei sju siste plagene , kom og sa til meg : « Kom , så skal eg visa deg brura , maken åt Lammet . »
66021010	I ånda førte han meg opp på eit stort og høgt fjell og viste meg den heilage byen , Jerusalem , som kom ned frå himmelen , frå Gud .
66021011	Byen hadde Guds herlegdom , og han stråla som den dyraste edelstein , som krystallklår jaspis .
66021012	Han hadde ein stor og høg mur med tolv portar . Ved portane stod det tolv englar , og namna på dei tolv Israels-ættene var skrivne der .
66021013	Tre portar vende mot aust , tre mot nord , tre mot sør og tre mot vest .
66021014	Bymuren hadde tolv grunnsteinar , og på dei var det skrive tolv namn , namna på dei tolv apostlane åt Lammet .
66021015	Han som tala med meg , hadde ei mælestong av gull ; med den skulle han mæla både byen og portane og muren .
66021016	Byen var ein firkant , like lang som brei . Og engelen mælte byen med mælestonga : Han var 12000 stadier lang og like brei og høg .
66021017	Så mælte han bymuren : Han var 144 alner høg etter menneskemål , som òg er englemål .
66021018	Muren var bygd av jaspis , og sjølve byen var av reint gull , lik det klåraste glas .
66021019	Grunnsteinane i bymuren var prydde med alle slag dyre steinar . Den fyrste grunnsteinen var av jaspis , den andre av safir , den tredje av kalsedon , den fjerde av smaragd ,
66021020	den femte av sardonyks , den sjette av karneol , den sjuande av krysolitt , den åttande av beryll , den niande av topas , den tiande av krysopras , den ellevte av hyasint , den tolvte av ametyst .
66021021	Dei tolv portane var tolv perler ; kvar port var laga av ei einaste perle . Gata i byen var av reint gull , klår som glas .
66021022	Noko tempel såg eg ikkje i byen , for Gud Herren , Den Allmektige , og Lammet er tempel der .
66021023	Og byen treng ikkje ljos frå sol eller måne , for Guds herlegdom lyser over han , og Lammet er ljoset hans .
66021024	Folkeslaga skal ferdast i ljoset frå byen , og kongane på jorda skal koma dit med alle rikdomane sine .
66021025	Byportane skal aldri stengjast etter dagen , for natt skal ikkje vera der .
66021026	Og alt det verdfulle og herlege som folka har , skal dei føra dit .
66021027	Men noko ureint skal aldri koma inn , og ikkje nokon som fer med heidensk styggedom og lygn , men berre dei som er oppskrivne i livsens bok hjå Lammet .
66022001	Engelen synte meg ei elv med livsens vatn ; klår som krystall renn ho ut frå kongsstolen til Gud og Lammet .
66022002	Midt imellom bygata og elva står livsens tre , fritt til begge sider . Det ber frukt tolv gonger og gjev si frukt kvar månad . Og lauvet på treet er til lækjedom for folka .
66022003	Det skal ikkje lenger finnast noko som er under forbanning . Kongsstolen til Gud og Lammet skal vera i byen , og tenarane hans skal tena han .
66022004	Dei skal sjå Guds åsyn , og namnet hans skal vera på panna deira .
66022005	Natt skal det ikkje vera meir , og dei treng ikkje ljos av lampe eller av sol , for Herren Gud skal lysa over dei . Og dei skal råda i all æve .
66022006	Og engelen sa til meg : « Desse orda er truverdige og sanne . Herren , den Gud som gjev profetane sin Ande , har sendt sin engel for å syna tenarane sine det som snart skal henda .
66022007	Sjå , eg kjem snart . Sæl er den som tek vare på dei profetiske orda i denne boka . »
66022008	Eg , Johannes , er den som høyrde og såg alt dette . Då eg hadde høyrt og sett det , kasta eg meg ned for føtene på den engelen som hadde synt meg det ; eg ville tilbe han .
66022009	Men han sa til meg : « Gjer ikkje det ! Eg er ein tenar liksom du og dine brør profetane , og dei som tek vare på orda i denne boka . Gud skal du tilbe ! »
66022010	Så sa han til meg : « Set ikkje segl for dei profetiske orda i denne boka ! For tida er nær .
66022011	Lat den som gjer urett , halda fram med å gjera urett , og den ureine halda fram med å vera urein ! Lat den rettferdige gjera det som er rett , og den heilage halda fram i helging .
66022012	Sjå , eg kjem snart , og mi løn har eg med meg ; eg vil gje kvar og ein att etter det han har gjort .
66022013	Eg er Alfa og Omega , den fyrste og den siste , opphavet og enden .
66022014	Sæle er dei som vaskar kleda sine , så dei får rett til å eta av livsens tre og gå inn gjennom portane i byen .
66022015	Men utanfor er hundane og trollmennene og dei som driv hor , drapsmennene , avgudsdyrkarane og alle som elskar lygn og talar lygn .
66022016	Eg , Jesus , har sendt min engel til å vitna for dykk om dette i kyrkjelydane . Eg er Davids rotrenning og ætt , den klåre morgonstjerna . »
66022017	Anden og brura seier : « Kom ! » Og den som høyrer det , skal seia : « Kom ! » Den som tyrstar , skal koma , og den som vil , skal få livsens vatn for inkje .
66022018	Eg seier til kvar og ein som høyrer dei profetiske orda i denne boka : Dersom nokon legg noko til dette , då skal Gud leggja på han dei plagene det er skrive om i denne boka ;
66022019	og dersom nokon tek noko bort av orda i denne profetiske boka , då skal Gud ta frå han hans del i livsens tre og i den heilage byen , som det er skrive om i denne boka .
66022020	Han som vitnar dette , seier : « Ja , eg kjem snart . » Amen . Kom , Herre Jesus !
66022021	Vår Herre Jesu Kristi nåde vere med alle !
