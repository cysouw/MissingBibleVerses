# language_name:        Sindhi
# closest ISO 639-3:    snd
# ISO_15924:            Arab
# year_short:           
# year_long:            
# vernacular_title:     
# english_title:        The New Testament of our Lord and Saviour Jesus Christ
# URL:                  http://gospelgo.com/a/sindhi_nt.htm
# copyright_short:      
# copyright_long:       
# notes:                
40001001	ھي عيسيٰ مسيح جو شجرو آھي ، جيڪو دائود ۽ ابراھيم جو اولاد آھي .
40001002	ابراھيم مان اسحاق پيدا ٿيو ، اسحاق مان يعقوب پيدا ٿيو ۽ يعقوب مان يھوداہ ۽ سندس ڀائر پيدا ٿيا .
40001003	يھوداہ کي سندس زال تمر مان فارص ۽ زرح پيدا ٿيا ، فارص مان حصرون پيدا ٿيو ۽ حصرون مان راما پيدا ٿيو .
40001004	راما مان عميناداب پيدا ٿيو ، عميناداب مان نحشون پيدا ٿيو ۽ نحشون مان سلمون پيدا ٿيو .
40001005	سلمون کي سندس زال راحب مان بوعز پيدا ٿيو ، بوعز کي سندس زال رُوت مان عوبيد پيدا ٿيو ۽ عوبيد مان يشي پيدا ٿيو .
40001006	يشيءَ مان دائود بادشاھہ پيدا ٿيو . دائود کي سليمان انھيءَ زال مان پيدا ٿيو جيڪا پھريائين اورياہ جي زال ھئي .
40001007	سليمان مان رحبعام پيدا ٿيو ، رحبعام مان ابياہ پيدا ٿيو ۽ ابياہ مان آسا پيدا ٿيو .
40001008	آسا مان يھوشافاط پيدا ٿيو ، يھوشافاط مان يورام پيدا ٿيو ۽ يورام مان عُزياہ پيدا ٿيو .
40001009	عُزياہ مان يوتام پيدا ٿيو ، يوتام مان آحز پيدا ٿيو ۽ آحز مان حزقياہ پيدا ٿيو .
40001010	حزقياہ مان منسي پيدا ٿيو ، منسي مان آمون پيدا ٿيو ۽ آمون مان يوشياہ پيدا ٿيو .
40001011	جن ڏينھن ۾ بني اسرائيل جا ماڻھو گرفتار ٿي بابل ڏانھن ويا ھئا ، تن ڏينھن ۾ يوشياہ مان يڪنياہ ۽ سندس ڀائر پيدا ٿيا .
40001012	انھن ماڻھن جي بابل ڏانھن گرفتار ٿي وڃڻ کان پوءِ يڪنياہ مان شئلتي ايل پيدا ٿيو ۽ شئلتي ايل مان زربابل پيدا ٿيو .
40001013	زربابل مان ابيئود پيدا ٿيو ، ابيئود مان الياقيم پيدا ٿيو ۽ الياقيم مان عازور پيدا ٿيو .
40001014	عازور مان صدوق پيدا ٿيو ، صدوق مان اخيم پيدا ٿيو ۽ اخيم مان اليئود پيدا ٿيو .
40001015	اليئود مان اليعزر پيدا ٿيو ، اليعزر مان متان پيدا ٿيو ۽ متان مان يعقوب پيدا ٿيو .
40001016	يعقوب مان يوسف پيدا ٿيو جيڪو مريم جو مڙس ھو ۽ انھيءَ مريم جي پيٽان عيسيٰ پيدا ٿيو جيڪو مسيح سڏيو وڃي ٿو .
40001017	اھڙيءَ طرح ابراھيم کان وٺي دائود تائين ڪل چوڏھن پيڙھيون ٿيون ، دائود کان وٺي بابل ڏانھن گرفتار ٿي وڃڻ تائين بہ چوڏھن پيڙھيون ٿيون ۽ بابل ڏانھن گرفتار ٿي وڃڻ کان وٺي مسيح تائين وري بہ چوڏھن پيڙھيون ٿيون .
40001018	عيسيٰ مسيح جي پيدائش ھن ريت ٿي جو جڏھن سندس ماءُ مريم جو مڱڻو يوسف سان ٿيل ھو پر اڃا سندن شادي ڪانہ ٿي ھئي تہ مريم کي معلوم ٿيو تہ کيس پاڪ روح جي قدرت سان پيٽ ٿيو آھي .
40001019	ھن جو مڱيندو ھڪ نيڪ ماڻھو ھو ، تنھنڪري ھن خيال ڪيو تہ ” ڇو نہ مريم کي چپ چاپ ۾ ڇڏي ڏيان ۽ خلق ۾ خوار نہ ڪريانس . “
40001020	پر جڏھن ھو انھن ڳالھين بابت ڳڻتيون ڪري رھيو ھو تہ ھن کي خواب ۾ خداوند جو ھڪڙو ملائڪ ڏسڻ ۾ آيو جنھن چيس تہ ” اي دائود جا اولاد يوسف ! تون پنھنجي مڱينديءَ مريم سان شادي ڪرڻ کان نہ گھٻراءِ ، ڇالاءِ جو پاڪ روح جي قدرت سان کيس پيٽ ٿيو آھي .
40001021	ھن کي پٽ ڄمندو ۽ ان جو نالو عيسيٰ رکجانءِ ، ڇالاءِ جو ھو پنھنجيءَ قوم کي سندن گناھن کان ڇوٽڪارو ڏيندو . “
40001022	اھڙيءَ طرح اھي سڀ ڳالھيون جيڪي خداوند پنھنجي نبيءَ جي معرفت فرمايون ھيون سي پوريون ٿيون تہ
40001023	” ڏسو ، ھڪڙي ڪنواري پيٽ سان ٿيندي ، ۽ کيس پٽ ڄمندو جنھن کي عمانوايل سڏيندا ، “ جنھن جي معنيٰ آھي ” خدا اسان سان . “
40001024	سو جڏھن يوسف ننڊ مان جاڳي اٿيو ، تڏھن جيئن خداوند جي ملائڪ چيو ھوس تيئن ئي ڪيائين ۽ مريم سان ئي شادي ڪيائين .
40001025	پر جيستائين مريم پٽ نہ ڄڻيو تيستائين يوسف کيس ھٿ بہ نہ لاتو ۽ ٻار جو نالو عيسيٰ رکيائين .
40002001	يھوديہ جي بادشاھہ ھيروديس جي ڏينھن ۾ عيسيٰ يھوديہ جي بيت لحم شھر ۾ پيدا ٿيو . ان کان پوءِ ستت ئي ڪي نجومي اڀرندي کان يروشلم ۾ آيا ،
40002002	۽ اچي پڇيائون تہ ” اھو ٻار ڪٿي آھي جيڪو يھودين جو بادشاھہ ٿيڻ لاءِ ڄائو آھي ؟ اسان ھن جو تارو اوڀر ۾ ڏٺو آھي ۽ اسين ھن کي سجدو ڪرڻ لاءِ آيا آھيون . “
40002003	ھيروديس بادشاھہ جڏھن ھي ٻڌو تہ ھو ۽ يروشلم جا سڀيئي ماڻھو ڏاڍا پريشان ٿيا .
40002004	ھن سڀني سردار ڪاھنن ۽ شريعت جي عالمن کي گھرايو ۽ کانئن پڇيو تہ ” مسيح ڪٿي پيدا ٿيندو ؟ “
40002005	انھن وراڻيو تہ ” يھوديہ جي بيت لحم ۾ ، ڇالاءِ جو نبيءَ جي معرفت ھيئن لکيو ويو آھي تہ
40002006	’ اي بيت لحم ! يھوديہ جي ملڪ ۾ ، تون ڪنھن بہ طرح يھوديہ جي شھزادن مان،ڪنھن کان بہ ننڍو نہ آھين.ڇالاءِ جو تو منجھان ھڪ حاڪم نڪرندو،جو منھنجي قوم بني اسرائيل جي رھبري ڪندو . ‘ “
40002007	تنھن تي ھيروديس انھن نجومين کي اڪيلائيءَ ۾ گھرائي پڇيو تہ ” تارو ٺيڪ ڪھڙي وقت نظر آيو ھو ؟ “
40002008	پوءِ ھن انھن کي ھي حڪم ڏيئي بيت لحم ڏانھن موڪليو تہ ” وڃي چڱيءَ طرح سان ٻار جي ڳولا ڪريو ۽ جڏھن اوھين انھيءَ کي لھو تہ اچي مون کي ٻڌائجو تہ جيئن آءٌ بہ اچي کيس سجدو ڪريان . “
40002009	بادشاھہ جي حڪم موجب اھي روانا ٿيا ۽ رستي ۾ جڏھن اھو تارو ڏٺائون جيڪو اوڀر ۾ ڏٺو ھئائون ، تڏھن اھي خوشيءَ وچان ڪپڙن ۾ نہ پيا ماپن . اھو تارو سندن اڳيان ھلندو رھيو ، تان جو اچي ان جاءِ جي مٿان بيٺو جتي ٻارڙو ھو .
40002010	
40002011	ھو گھر ۾ گھڙي ويا ۽ ٻارڙي کي سندس ماءُ مريم سميت ڏٺائون ۽ ان کي گوڏا کوڙي سجدو ڪيائون . پوءِ انھن پنھنجون ڳوٿريون کولي کيس سوکڙيون پيش ڪيون جيڪي سون ، لوبان ۽ مُرَ ھيون .
40002012	خدا انھن کي خواب ۾ چتاءُ ڏنو تہ ” متان وري ھيروديس وٽ ويا آھيو . “ تنھنڪري اُھي ٻيو رستو وٺي پنھنجي ملڪ ڏانھن موٽي ويا .
40002013	جڏھن اُھي ھليا ويا تہ خداوند جو ھڪڙو ملائڪ يوسف کي خواب ۾ نظر آيو ، جنھن چيس تہ ” اُٿ ، ٻار ۽ سندس ماءُ کي وٺي مصر ڏانھن ڀڄي وڃ ۽ جيستائين آءٌ نہ چوانءِ تيستائين اُتي ئي رھجانءِ ، ڇوتہ ھيروديس ٻار جي ڳولا ڪري کيس مارائڻ گھري ٿو . “
40002014	تنھن تي ھو اُٿيو ، ٻار ۽ سندس ماءُ کي ساڻ ڪري راتورات مصر ڏانھن ھليو ويو .
40002015	ھيروديس جي مرڻ تائين ھو اُتي ئي رھيا ، انھيءَ لاءِ تہ خداوند نبيءَ جي معرفت جيڪي چوايو ھو سو پورو ٿئي تہ ” مون پنھنجي فرزند کي مصر مان گھرايو آھي . “
40002016	جڏھن ھيروديس ڏٺو تہ نجومين ساڻس ٺڳي ڪئي آھي ، تڏھن ڏاڍو اچي ڪاوڙيو . ھن حڪم ڏنو تہ ” بيت لحم ۽ ان جي پسگردائيءَ ۾ جيڪي بہ ٻن سالن کان ننڍا يا ٻن سالن جا ٻار ھجن تن سڀني کي ماري ڇڏيو ، “ ڇوتہ ھن کي اھو وقت ياد ھو جڏھن نجومين کيس تاري جي ظاھر ٿيڻ بابت ٻڌايو ھو .
40002017	اھڙيءَ طرح جيڪو يرمياہ نبيءَ چيو ھو سو سچو ثابت ٿيو تہ
40002018	” راما ۾ ھڪڙو آواز ٻڌڻ ۾ آيو،ڏاڍي روئڻ ۽ پٽڻ جو آواز.راخل پنھنجن ٻارن لاءِ روئي ٿي،اھا روئي ٿي ۽ کيس آرام نہ ٿو اچي،ڇاڪاڻ تہ اُھي سڀ مري ويا آھن . “
40002019	ھيروديس جي مرڻ کان پوءِ مصر ۾ يوسف کي خواب ۾ خداوند جو ھڪڙو ملائڪ ڏسڻ ۾ آيو ،
40002020	جنھن چيس تہ ” اُٿ ، ٻار ۽ سندس ماءُ کي وٺي موٽي اسرائيل جي ملڪ وڃ ، ڇاڪاڻ تہ جيڪي ٻار کي مارائڻ جي ڪوشش ڪن پيا سي مري ويا آھن . “
40002021	تنھن تي يوسف اٿيو ، ٻار ۽ سندس ماءُ کي وٺي موٽي اسرائيل جي ملڪ ۾ آيو .
40002022	جڏھن ھن کي خبر پيئي تہ ارڪيلائوس پنھنجي پيءُ ھيروديس جي گاديءَ تي يھوديہ جو بادشاھہ ٿيو آھي تہ ھو اوڏانھن وڃڻ کان ڊڄڻ لڳو . پر ھن کي خواب ۾ وڌيڪ ھدايتون مليون ۽ ھو گليل جي علائقي ۾ آيو ،
40002023	۽ اتي ناصرت شھر ۾ رھيو . اھو ان ڪري ٿيو تہ نبين جيڪي چيو ھو سو پورو ٿئي تہ ” ھو ناصري سڏيو ويندو . “
40003001	انھن ڏينھن ۾ يحيٰ بپتسما ڏيڻ وارو يھوديہ جي رڻ پٽ ۾ تبليغ ڪندو پئي آيو تہ
40003002	” توبھہ ڪريو جو آسمان واري بادشاھت ويجھي آئي آھي . “
40003003	يحيٰ اھو ئي ھو جنھن لاءِ يسعياہ نبي چيو ھو تہ”رڻ پٽ ۾ پڪارڻ واري جو آواز اچي ٿو تہ’خداوند لاءِ رستو تيار ڪريو،ھن لاءِ واٽون سڌيون ڪريو . ‘ “
40003004	يحيٰ کي ملس جا ڪپڙا پھريل ھوندا ھئا ، کيس چيلھہ ۾ چمڙي جو پٽو ٻڌل ھوندو ھو ۽ سندس خوراڪ ماڪڙ ۽ جھنگلي ماکي ھئي .
40003005	ماڻھو ھن وٽ يروشلم کان ، سڄي يھوديہ کان ۽ اردن درياءَ جي چوطرف وارن علائقن کان پئي آيا .
40003006	انھن پنھنجا گناھہ پئي باسيا ۽ ھن کين اردن درياءَ ۾ بپتسما ٿي ڏني .
40003007	يحيٰ جڏھن ڏٺو تہ ڪيئي فريسي ۽ صدوقي بپتسما وٺڻ لاءِ اچي رھيا آھن ، تڏھن انھن کي چيائين تہ ” اي نانگ جا ٻچؤ ! اوھان کي ڪنھن ٻڌايو آھي تہ اوھين خدا جي ايندڙ غضب کان بچي سگھندا ؟
40003008	اھڙا ڪم ڪريو جن مان خبر پوي تہ اوھان سچ پچ پنھنجن گناھن تي پڇتايو آھي .
40003009	ائين نہ سمجھو تہ اوھين ابراھيم جو اولاد آھيو . آءٌ اوھان کي ٻڌايان ٿو تہ خدا ھنن پٿرن مان بہ ابراھيم لاءِ اولاد پيدا ڪري سگھي ٿو .
40003010	ھاڻي تہ وڻن جي پاڙن تي ڪھاڙو تيار رکيو ويو آھي ۽ جيڪو وڻ سٺو ميوو نہ ڏيندو تہ ان کي وڍي باھہ ۾ اڇلائبو .
40003011	آءٌ اوھان کي پاڻيءَ سان بپتسما ٿو ڏيان ان لاءِ تہ اوھان گناھن کان توبھہ ڪئي آھي ، پر جيڪو مون کان پوءِ ايندو اھو اوھان کي پاڪ روح ۽ باھہ سان بپتسما ڏيندو . ھو مون کان وڌيڪ قدرت وارو آھي ، آءٌ سندس جتي کڻڻ جي لائق بہ نہ آھيان .
40003012	ھن جي ھٿ ۾ پنھنجو ڇڄ آھي ۽ ھو پنھنجي ڳاھہ جي پِڙ کي چڱيءَ طرح صاف ڪندو . ھو پنھنجي ڪڻڪ پنھنجن ڀانڊن ۾ انبار ڪندو پر بُھہ کي اھڙي باھہ ۾ ساڙيندو جيڪا ڪڏھن بہ نہ ٿي وسامي . “
40003013	پوءِ عيسيٰ گليل کان اردن درياءَ تي يحيٰ وٽ آيو تہ کانئس بپتسما وٺي .
40003014	پر يحيٰ کيس منع ڪرڻ لڳو ۽ چيائينس تہ ” مون کي تہ پاڻ تو کان بپتسما وٺڻ گھرجي ۽ تون وري مون وٽ آيو آھين ؟ “
40003015	تنھن تي عيسيٰ جواب ڏنس تہ ” في الحال تہ منھنجي مڃ ، ڇالاءِ جو اھڙيءَ طرح اسين خدا جا سڀ فرض پورا ڪنداسين . “ پوءِ يحيٰ کيس بپتسما ڏيڻ قبول ڪئي .
40003016	سو عيسيٰ جيئن ئي بپتسما وٺي پاڻيءَ مان ٻاھر آيو تہ ھن لاءِ آسمان کُلي پيو ۽ خدا جو روح ھڪ ڪبوتر وانگر ھيٺ لھندو ۽ پاڻ تي ويھندو ڏٺائين .
40003017	پوءِ آسمان مان ھڪ آواز آيو تہ ” ھي منھنجو پيارو فرزند آھي ۽ آءٌ ھن مان ڏاڍو خوش آھيان . “
40004001	پوءِ پاڪ روح عيسيٰ کي بيابان ۾ وٺي آيو تہ جيئن شيطان کيس آزمائي .
40004002	جيئن تہ عيسيٰ چاليھہ ڏينھن ۽ چاليھہ راتيون روزي ۾ گذاريو ھو ، تنھنڪري کيس ڏاڍي بک لڳي ھئي .
40004003	سو شيطان ھن وٽ آيو ۽ چيائينس تہ ” جيڪڏھن تون خدا جو فرزند آھين تہ ھنن پٿرن کي حڪم ڪر تہ مانيون ٿي پون . “
40004004	تنھن تي عيسيٰ وراڻيو تہ ” اھو لکيل آھي تہ ’ ماڻھو رڳو مانيءَ تي جيئرو نہ ٿو رھي ، پر ھر انھيءَ لفظ تي جيڪو خدا چوي ٿو . ‘ “
40004005	پوءِ شيطان عيسيٰ کي پاڪ شھر يروشلم ۾ وٺي ويو . ھن کي ھيڪل جي تمام مٿاھين ڪنگريءَ تي بيھاري
40004006	چيائينس تہ ” جيڪڏھن تون خدا جو فرزند آھين تہ ھتان پاڻ کي ھيٺ اڇلاءِ ڇاڪاڻ تہ لکيل آھي تہ’خدا پنھنجن ملائڪن کي تو لاءِ حڪم ڪندو،اھي تو کي پنھنجن ھٿن تي جھليندا،تہ جيئن تنھنجو پير بہ پٿر تي نہ لڳي . ‘ “
40004007	تنھن تي عيسيٰ ورندي ڏنس تہ ” اھو بہ لکيل آھي تہ ’ تون خداوند پنھنجي خدا کي نہ آزماءِ . ‘ “
40004008	وري شيطان عيسيٰ کي ھڪڙي اتانھين جبل تي وٺي ويو ۽ دنيا جون سڀيئي بادشاھتون ۽ سندن شان وَ شوڪت ڏيکاريائينس ،
40004009	۽ چيائينس تہ ” آءٌ تو کي ھي سڀ شيون ڏيندس ، جيڪڏھن تون ھيٺ نِوڙي مون کي سجدو ڪندين . “
40004010	تنھن تي عيسيٰ ورندي ڏنس تہ ” اي شيطان ! ٽري وڃ ، ڇالاءِ جو لکيل آھي تہ ’ خداوند پنھنجي خدا کي سجدو ڪر ۽ رڳو انھيءَ جي ئي عبادت ڪر . ‘ “
40004011	پوءِ شيطان ھن کي ڇڏي ھليو ويو ۽ ملائڪ آيا ۽ اچي عيسيٰ جي خدمت ڪيائون .
40004012	جڏھن عيسيٰ ٻڌو تہ يحيٰ کي جيل ۾ وڌو ويو آھي تڏھن ھو گليل ڏانھن روانو ٿي ويو .
40004013	ھو ناصرت ۾ نہ رھيو پر وڃي ڪفرناحوم ۾ رھيو ، جيڪو گليل ڍنڍ تي زبولون ۽ نفتاليءَ جي حدن اندر آھي .
40004014	اھو انھيءَ ڪري ٿيو تہ جيئن يسعياہ نبيءَ جو چوڻ سچو ثابت ٿئي تہ
40004015	” زبولون جو علائقو ۽ نفتاليءَ جو علائقوجيڪو اردن جي پريان ڍنڍ واري پاسي،غير قومن وارو گليل آھي ،
40004016	اتي جا ماڻھو جيڪي اونداھيءَ ۾ ويٺل ھئا،تن ھڪڙي وڏي روشني ڏٺي.ھائو ، اھي جيڪي موت جي اونداھي ملڪ ۾ ويٺا ھئا،تن تي روشني ظاھر ٿي . “
40004017	سو انھيءَ وقت کان وٺي عيسيٰ پنھنجي پيغام جي تبليغ ڪرڻ لڳو تہ ” پنھنجن گناھن کان توبھہ ڪريو ، ڇاڪاڻ تہ آسمان واري بادشاھت ويجھي آئي آھي . “
40004018	جيئن عيسيٰ گليل ڍنڍ جي ڪناري تان لنگھيو پئي تہ ھن ٻہ ڀائر ڏٺا ، ھڪڙو شمعون جنھن کي پطرس سڏين ٿا ۽ ٻيو سندس ڀاءُ اندرياس . ھنن ڍنڍ ۾ ڄار پئي وڌو ڇالاءِ جو ھو مھاڻا ھئا .
40004019	عيسيٰ انھن کي سڏي چيو تہ ” اچو ۽ منھنجي پٺيان ھلو تہ آءٌ اوھان کي ماڻھو ڦاسائڻ سيکاريان . “
40004020	ھنن ھڪدم پنھنجا ڄار ڦٽا ڪيا ۽ سندس پٺيان ھلڻ لڳا .
40004021	ھو اتان اڳڀرو ٿيو تہ ھن ٻہ ٻيا ڀائر يعقوب ۽ يوحنا ڏٺا ، جيڪي زبديءَ جا پٽ ھئا . اھي پنھنجي پتا زبديءَ سان گڏ ٻيڙيءَ ۾ ڄارن جي مرمت ڪري رھيا ھئا . عيسيٰ انھن کي سڏيو ،
40004022	تہ اھي بہ ھڪدم ٻيڙي ۽ پنھنجي پيءُ کي ڇڏي عيسيٰ جي پٺيان ھلڻ لڳا .
40004023	عيسيٰ سڄي گليل ۾ گھمندو رھيو ۽ اتي جي عبادت خانن ۾ تعليم ڏيندو ، بادشاھت جي خوشخبريءَ جي منادي ڪندو ۽ سڀني قسمن جي مرضن ۽ بيمارين کان ماڻھن کي ڇٽائيندو رھيو .
40004024	سڄي شام ملڪ ۾ ھن جي ھاڪ پئجي ويئي . تنھنڪري ڪيترائي ماڻھو ھن وٽ بيمار وٺي آيا ، جن کي جدا جدا مرض ۽ تڪليفون ھيون ، جھڙوڪ : ڀوتن ورتل ، مرگھيءَ وارا ۽ اڌرنگ وارا . انھن سڀني کي عيسيٰ ڇٽائي چڱو ڀلو ڪيو .
40004025	سو وڏا وڏا ميڙ سندس پويان پئي ھليا جيڪي گليل ، دڪاپلس ، يروشلم ، يھوديہ ۽ اردن جي پرينءَ ڀر کان آيل ھئا .
40005001	جڏھن عيسيٰ ميڙ ڏٺا تہ ھو ٽڪر تي چڙھي ويو ۽ شاگرد سندس چوڌاري مڙي آيا .
40005002	ھو انھن کي ويھي تعليم ڏيڻ لڳو ۽ چيائين تہ
40005003	” سڀاڳا آھن اھي جيڪي دل جا نماڻا آھن،ڇالاءِ جو اھي آسمان واري بادشاھت جون برڪتون ماڻين ٿا .
40005004	سڀاڳا آھن اھي جيڪي ڏکويل آھن،ڇالاءِ جو خدا انھن کي تسلي ڏيندو .
40005005	سڀاڳا آھن اھي جيڪي تابعدار آھن،ڇالاءِ جو خدا انھن کي زمين جو وارث ڪندو .
40005006	سڀاڳا آھن اھي جيڪي سچائيءَ جا بکايل ۽ اڃايل آھن،ڇالاءِ جو خدا انھن کي چڱيءَ طرح ڍءُ ڪرائيندو .
40005007	سڀاڳا آھن اھي جيڪي ٻين تي رحم ڪن ٿا،ڇالاءِ جو خدا انھن تي رحم ڪندو .
40005008	سڀاڳا آھن اھي جيڪي دل جا صاف آھن،ڇالاءِ جو اھي خدا کي ڏسندا .
40005009	سڀاڳا آھن اھي جيڪي ماڻھن ۾ صلح ڪرائين ٿا،ڇالاءِ جو خدا انھن کي پنھنجو ٻار سڏيندو .
40005010	سڀاڳا آھن اھي جيڪي سچائيءَ جي ڪري ستايا وڃن ٿا،ڇالاءِ جو اھي آسمان واري بادشاھت جون برڪتون ماڻين ٿا .
40005011	سڀاڳا آھيو اوھين ، جو ماڻھو منھنجي ڪري اوھان جي بي عزتي ڪن ، اوھان کي ستائين ۽ اوھان تي ھر قسم جون تھمتون ھڻن ،
40005012	ڇوتہ اھڙيءَ طرح ئي نبين کي بہ ستايو ويو ھو . خوش ٿيو ۽ ڏاڍا سرھا ٿيو ، ڇاڪاڻ تہ اوھان کي بھشت ۾ وڏو اجر ملندو . “
40005013	” اوھين انسان ذات لاءِ لوڻ مثل آھيو . پر جيڪڏھن لوڻ پنھنجو سواد ڇڏي ڏئي تہ ان کي وري سوادي بنائڻ لاءِ ڪوبہ طريقو نہ آھي . اھو بيڪار ٿي پوندو ، تنھنڪري ڦٽو ڪيو ويندو ۽ ماڻھن جي پيرن ھيٺان لتاڙيو ويندو .
40005014	اوھين سڄي جھان لاءِ روشنيءَ مثل آھيو . جيڪو شھر ٽڪر تي اڏيل آھي اھو لڪي نہ سگھندو .
40005015	ڪوبہ ماڻھو ڏيئو ٻاري ڍڪڻ ھيٺان نہ ٿو رکي پر ھو ان کي ڏياٽيءَ تي ٿو رکي جتان گھر جي ھر ھڪ ڀاتيءَ کي روشني پھچي ٿي .
40005016	ساڳيءَ طرح اوھان جي روشني بہ ماڻھن اڳيان ائين چمڪي جو اھي اوھان جا چڱا ڪم ڏسي اوھان جو پيءُ ، جيڪو آسمان ۾ آھي ، تنھن جي واکاڻ ڪن . “
40005017	” اوھين ائين نہ سمجھو تہ آءٌ توريت ۽ نبين جي صحيفن کي منسوخ ڪرڻ لاءِ آيو آھيان . آءٌ انھن کي منسوخ ڪرڻ لاءِ نہ پر مڪمل ڪرڻ لاءِ آيو آھيان .
40005018	آءٌ اوھان کي سچ ٿو ٻڌايان تہ جيستائين آسمان ۽ زمين باقي آھن تيستائين شريعت جو ھڪڙو اکر يا ان جو ڪو نقطو بہ منسوخ نہ ٿيندو ، تان جو سڀني ڳالھين جي پڄاڻي ٿئي .
40005019	تنھنڪري جيڪو ڪنھن ننڍڙي حڪم جي بہ ڀڃڪڙي ڪندو ۽ ٻين ماڻھن کي بہ ائين ڪرڻ سيکاريندو ، سو آسمان واري بادشاھت ۾ سڀني کان ننڍو سڏبو . پر جيڪو انھن تي عمل ڪندو ۽ ٻين کي بہ ائين ئي ڪرڻ سيکاريندو تہ اھو آسمان واري بادشاھت ۾ وڏو سڏبو .
40005020	ڇالاءِ جو آءٌ اوھان کي ٻڌايان ٿو تہ جيستائين اوھان جي نيڪي شريعت جي عالمن ۽ فريسين جي نيڪيءَ کان وڌيڪ نہ ٿيندي ، تيستائين اوھين ڪنھن بہ طرح آسمان واري بادشاھت ۾ داخل ٿي نہ سگھندا . “
40005021	” اوھان ٻڌو آھي تہ اڳئين زماني جي ماڻھن کي چيو ويو ھو تہ ’ خون نہ ڪريو ‘ ۽ ’ جيڪو خون ڪندو تہ ان کي ڪورٽ ۾ پيش ڪيو ويندو . ‘
40005022	پر ھاڻي آءٌ اوھان کي ٻڌايان ٿو تہ جيڪو پنھنجي ڀاءُ ڀيڻ سان ڪاوڙيل رھي ٿو سو بہ ڪورٽ ۾ پيش ڪيو ويندو . جيڪو ڪنھن ٻئي کي ’ اي چريا ! ‘ ڪري سڏي ٿو ، سو وڏيءَ ڪورٽ ۾ پيش ڪيو ويندو ۽ جيڪو ڪنھن کي چوندو تہ ’ اي ڀوڪ ! ‘ سو جھنم جي باھہ ۾ پوڻ جوڳو ٿيندو .
40005023	تنھنڪري جيڪڏھن تون پنھنجو نذرانو قربان گاھہ تي آڻي چاڙھين ۽ اتي ياد پويئي تہ تنھنجي ڀاءُ ڀيڻ جو تو ڏانھن ڪو رنج آھي ،
40005024	تہ پنھنجو نذرانو اتي قربان گاھہ جي اڳيان ڇڏي پھريائين وڃي پنھنجي ڀاءُ ڀيڻ کي پرچاءِ ، پوءِ اچي پنھنجو نذرانو چاڙھہ .
40005025	جيڪڏھن ڪو ماڻھو تو تي ڪيس ڪري ۽ تو کي ڪورٽ ۾ وٺي وڃي تہ واٽ تي ئي ان سان ٺاھہ ڪري ڇڏ ، متان اھو فريادي تو کي جج جي حوالي ڪري ۽ جج تو کي سپاھيءَ جي حوالي ڪري ۽ تون جيل ۾ وڌو وڃين .
40005026	آءٌ تو کي سچ ٿو چوان تہ جيستائين تون ڏنڊ جي پائي پائي نہ ڏيندين تيستائين ڪنھن بہ طرح اتان نڪري نہ سگھندين . “
40005027	” اوھان ٻڌو آھي تہ اھو چيو ويو ھو تہ ’ زنا نہ ڪر . ‘
40005028	پر ھاڻي آءٌ اوھان کي ٻڌايان ٿو تہ جيڪو ماڻھو ڪنھن عورت ڏانھن بري نگاھہ سان ٿو ڏسي سو پنھنجيءَ دل ۾ ان عورت سان زنا ڪري چڪو .
40005029	جيڪڏھن تنھنجي ساڄي اک تو کي گمراھہ ڪري تہ اھا ڪڍي اڇلائي ڇڏ ، ڇالاءِ جو تنھنجي لاءِ اھو بھتر آھي تہ تنھنجي عضون مان ڀلي ھڪڙو ھليو وڃي پر تنھنجو سڄو بدن جھنم ۾ نہ پوي .
40005030	جيڪڏھن تنھنجو ساڄو ھٿ تو کي گمراھہ ڪري تہ ان کي وڍي اڇلائي ڇڏ ، ڇالاءِ جو تنھنجي لاءِ اھو بھتر آھي تہ تنھنجي عضون مان ڀلي ھڪڙو ھليو وڃي پر تنھنجو سڄو بدن جھنم ۾ نہ پوي . “
40005031	” اھو بہ چيو ويو ھو تہ ’ جيڪوبہ پنھنجي زال کي طلاق ڏيئي ڪڍي ڇڏي ، سو انھيءَ کي طلاق نامو بہ لکي ڏئي . ‘
40005032	پر ھاڻي آءٌ اوھان کي سچ ٿو ٻڌايان تہ جيڪوبہ پنھنجي زال کي زنا جي ڏوھہ کان سواءِ ڪنھن ٻئي سبب جي ڪري طلاق ٿو ڏئي ، سو ڄڻ تہ ھن کي زناڪار ٿو بڻائي ۽ جيڪو انھيءَ طلاق ڏنل عورت سان پرڻبو سو بہ زناڪار ٿيندو . “
40005033	” ٻيو اوھان اھو بہ ٻڌو آھي تہ اڳئين زماني ۾ ماڻھن کي چيو ويو ھو تہ ’ پنھنجا قسم نہ ڀڃو ، پر خداوند جي آڏو پنھنجا قسم پورا ڪريو . ‘
40005034	پر ھاڻي آءٌ اوھان کي چوان ٿو تہ قسم اصل کڻو ئي نہ . اوھين نڪي آسمان جو قسم کڻو ، ڇالاءِ جو اھو خدا جو تخت آھي
40005035	۽ نڪي زمين جو قسم کڻو ، ڇاڪاڻ تہ اھا خدا جي پيرن جي صندلي آھي . اوھين نڪي يروشلم جو قسم کڻو ، ڇاڪاڻ تہ اھو وڏي بادشاھہ جو شھر آھي
40005036	۽ نڪي وري پنھنجي سر جو قسم کڻو ، ڇاڪاڻ تہ اوھين ھڪ وار بہ ڪارو يا اڇو ڪري نہ ٿا سگھو .
40005037	پر رڳو ’ ھا ‘ يا ’ نہ ‘ چئو ، ان کان وڌيڪ چوڻ شيطاني آھي . “
40005038	” اوھان ٻڌو آھي تہ اھو چيو ويو ھو تہ ’ اک جي بدلي اک ۽ ڏند جي بدلي ڏند . ‘
40005039	پر ھاڻي آءٌ اوھان کي چوان ٿو تہ جيڪو اوھان سان بڇڙائي ڪري ان کان بدلو نہ وٺو . پر جيڪڏھن ڪو اوھان کي ڳل تي چماٽ ھڻي تہ ان کي ٻيو ڳل بہ ڦيرائي ڏيو .
40005040	جيڪڏھن ڪو ماڻھو تنھنجو پھراڻ وٺڻ لاءِ تو تي ڪورٽ ۾ ڪيس ڪرڻ گھري تہ ان کي پنھنجو ڪوٽ بہ ڏيئي ڇڏ .
40005041	جيڪو تو کي بيگر ۾ ھڪ ڪلوميٽر وٺي وڃي ، تنھن سان تون ٻہ ڪلوميٽر وڃ .
40005042	جيڪو تو کان ڪا شيءِ گھري تہ اھا کيس ڏي ۽ جيڪو تو کان اڌارو وٺي تنھن کي انڪار نہ ڪر . “
40005043	” اوھان ٻڌو آھي تہ اھو چيو ويو ھو تہ ’ پنھنجن دوستن سان پيار ڪر ۽ پنھنجن دشمنن کان نفرت ڪر . ‘
40005044	پر ھاڻي آءٌ اوھان کي چوان ٿو تہ پنھنجن دشمنن سان پيار ڪريو ۽ جيڪي اوھان کي ستائين تن لاءِ دعا گھرو ،
40005045	تہ جيئن اوھان جو پيءُ ، جيڪو آسمان ۾ آھي تنھن جا اوھين ٻار ٿيو . ڇالاءِ جو ھو نيڪن ۽ بڇڙن تي پنھنجو سج ھڪجھڙو اُڀاري ٿو ۽ سچارن ۽ ڪوڙن ٻنھي تي ھڪجھڙو مينھن وسائي ٿو .
40005046	جيڪڏھن اوھين رڳو انھن سان پيار ڪريو ٿا جيڪي اوھان سان پيار ڪن ٿا تہ اوھان کي ڪھڙو اجر ملندو ؟ محصول اڳاڙيندڙ بہ تہ ائين ئي ڪن ٿا .
40005047	وري جيڪڏھن اوھين رڳو پنھنجن دوستن کي سلام ڪريو ٿا تہ اوھان ڪا خاص ڳالھہ تہ ڪانہ ڪئي ، ڇوتہ غير قومن وارا بہ ائين ئي ڪن ٿا .
40005048	سو اوھين بہ ائين ئي ڪامل ٿيو جيئن اوھان جو آسمان وارو پيءُ ڪامل آھي . “
40006001	” خبردار ٿجو ، متان چڱا ڪم ماڻھن جي ڏيکاءَ لاءِ ڪريو . جيڪڏھن اوھين ائين ڪندا تہ اوھان کي پنھنجي آسمان واري پيءُ وٽان ڪوبہ اجر نہ ملندو .
40006002	تنھنڪري جڏھن اوھين ڪنھن کي خيرات ڏيو تہ ان جو ڏيکاءُ نہ ڪريو ، جيئن رياڪار عبادت خانن ۽ بازارن ۾ ڪندا آھن . اھي ھي ڪم انھيءَ ڪري ڪندا آھن تہ جيئن ماڻھو انھن جي ساراھہ ڪن . پر آءٌ اوھان کي سچ ٿو ٻڌايان تہ انھن کي پنھنجو اجر ملي چڪو آھي .
40006003	جڏھن اوھين خيرات ڏيو تہ اوھان جي کاٻي ھٿ کي اھا خبر نہ پوي تہ ساڄو ھٿ ڇا ٿو ڪري ،
40006004	تہ جيئن اوھان جو خيرات ڏيڻ ڳجھو رھي ۽ اوھان جو پيءُ جو اوھان جا ڳجھا ڪم ڏسي ٿو سو اوھان کي ان جو اجر ڏئي . “
40006005	” جڏھن اوھين دعا گھرو تڏھن رياڪارن وانگر نہ ٿيو . اھي عبادت خانن ۽ رستن جي چونڪن تي بيھي دعا گھرندا آھن تہ جيئن ھر ھڪ انھن کي ڏسي . آءٌ اوھان کي سچ ٿو ٻڌايان تہ انھن کي پنھنجو اجر ملي چڪو .
40006006	پر جڏھن اوھين دعا گھرو تہ پنھنجي ڪمري جا دروازا بند ڪري پنھنجي پيءُ کان دعا گھرو ، جيڪو ڳُجھہ ۾ آھي . اوھان جو پيءُ جيڪو اوھان جا ڳجھا ڪم ڏسي ٿو سو اوھان کي ان جو اجر ڏيندو .
40006007	اوھين پنھنجي دعا ۾ اجايا گھڻا لفظ ڪم نہ آڻيو ، جيئن غير قومن وارا ڪندا آھن ، ڇوتہ ھو سمجھن ٿا تہ انھن جون ڊگھيون دعائون گھرڻ ڪري خدا سندن ٻڌندو .
40006008	سو انھن وانگر نہ ٿيو ، ڇالاءِ جو اوھان جو پيءُ اوھان جي گھرڻ کان اڳ ۾ ئي ڄاڻي ٿو تہ اوھان کي ڇا گھرجي .
40006009	تہ پوءِ ھن ريت دعا گھرو تہ’اي اسان جا بابا ! تون جو آسمان ۾ آھين،شل تنھنجو نالو پاڪ مڃيو وڃي ،
40006010	۽ تنھنجي بادشاھت اچي.تنھنجي مرضي جيئن آسمان ۾ پوري ٿئي ٿي،تيئن زمين تي بہ ٿئي .
40006011	اسان جي ڏھاڙيءَ جي ماني اڄ اسان کي ڏي .
40006012	اسان جا ڏوھہ اسان کي ائين معاف ڪر،جيئن اسين بہ پنھنجن ڏوھارين کي معاف ٿا ڪريون .
40006013	اسان کي آزمائش ۾ نہ وجھہ،پر اسان کي بڇڙائيءَ کان بچاءِ . ‘
40006014	ڇالاءِ جو جيڪڏھن اوھين ماڻھن کي پنھنجا ڏوھہ بخشيندا تہ اوھان جو آسمان وارو پيءُ بہ اوھان کي پنھنجا ڏوھہ بخشي ڇڏيندو .
40006015	پر جيڪڏھن اوھين ماڻھن جا ڏوھہ نہ بخشيندا تہ اوھان جو آسمان وارو پيءُ بہ اوھان جا ڏوھہ ڪين بخشيندو . “
40006016	” جڏھن اوھين روزا رکو تہ رياڪارن وانگر منھن لٿل نہ ٿيو ، ڇالاءِ جو اھي منھن لٿل جو ڏيکاءُ انھيءَ لاءِ ٿا ڪن تہ جيئن ماڻھو ڏسن تہ ھنن روزو رکيو آھي . آءٌ اوھان کي سچ ٿو ٻڌايان تہ انھن کي پنھنجو اجر ملي چڪو آھي .
40006017	پر جڏھن اوھين روزا رکو تہ پنھنجي منھن کي ڌوئو ۽ مٿي کي تيل مکي ڦڻي ڏيو ،
40006018	تہ جيئن ماڻھو نہ ، بلڪ اوھان جو پيءُ جو ڳُجھہ ۾ آھي سو اوھان کي روزيدار سمجھي . ان طرح اوھان جو پيءُ جيڪو اوھان جا ڳجھا ڪم ڏسي ٿو سو اوھان کي اجر ڏيندو . “
40006019	” اوھين پنھنجي لاءِ خزانو ھن دنيا ۾ گڏ نہ ڪريو ، جتي ڪينئان ۽ ڪٽ ان کي تباھہ ڪن ٿا ۽ چور کاٽ ھڻي چوري ڪن ٿا .
40006020	پر پنھنجو خزانو بھشت ۾ گڏ ڪريو ، جتي نہ ڪينئان ۽ نہ ڪٽ کيس تباھہ ڪري سگھي ٿي ۽ نہ وري چور کاٽ ھڻي چورائي سگھن ٿا .
40006021	ڇالاءِ جو جتي اوھان جو خزانو ھوندو تہ اوھان جي دل بہ اتي ئي ھوندي . “
40006022	” اکيون بدن لاءِ ڏيئو آھن . سو جيڪڏھن اوھان جون اکيون ٺيڪ آھن تہ اوھان جو سڄو بدن روشن ھوندو .
40006023	پر جيڪڏھن اوھان جون اکيون خراب آھن تہ اوھان جو سڄو بدن اوندھہ ۾ غرق ھوندو . سو جيڪا روشني اوھان ۾ آھي سا جيڪڏھن اوندھہ ھجي تہ اھا ڪيڏي نہ وڏي اونداھي ٿي پوندي . “
40006024	” ڪوبہ ماڻھو ٻن مالڪن جو نوڪر ٿي نہ ٿو سگھي . ھو ھڪڙي کان نفرت تہ ٻئي سان محبت ڪندو يا ھڪڙي سان وفا تہ ٻئي سان دغا ڪندو ، سو اوھين خدا ۽ دولت ٻنھي جي گڏ خدمت ڪري نہ ٿا سگھو .
40006025	تنھنڪري آءٌ اوھان کي چوان ٿو تہ پنھنجي جان لاءِ ڳڻتي نہ ڪريو تہ ڇا کائينداسين يا ڇا پيئنداسين ۽ نہ پنھنجي جسم لاءِ تہ ڇا پھرينداسين ؟ ڇا جان کاڌي کان ۽ جسم ڪپڙن کان وڌيڪ نہ آھي ؟
40006026	پکين تي غور ڪريو جيڪي نہ پوکين نہ لڻين ۽ نہ ان ڀانڊن ۾ انبار ڪن ، تہ بہ اوھان جو آسمان وارو پيءُ انھن کي کارائي ٿو . ڇا توھين انھن کان وڌيڪ درجو نہ ٿا رکو ؟
40006027	ڇا اوھان مان ڪو ڳڻتين سان ھڪڙو منٽ بہ حياتيءَ جو وڌائي سگھندو ؟
40006028	اوھين ڪپڙن لاءِ ڇو ٿا ڳڻتي ڪريو ؟ غور ڪريو تہ سوسن گل جا ٻوٽا ڪيئن ٿا اڀرن . اھي نڪي پورھيو ڪن ۽ نہ ڪتين .
40006029	پر آءٌ اوھان کي ٻڌايان ٿو تہ سليمان کي باوجود ايڏي شان وَ شوڪت جي انھن جھڙو ھڪ بہ ويس پھريل نہ ھو .
40006030	جيڪڏھن جھنگلي گاھہ جيڪو اڄ آھي ۽ سڀاڻي بٺيءَ ۾ اڇلايو ويندو ، تنھن کي بہ خدا ائين پھرائي ٿو ، تہ پوءِ اھو اوھان کي بھتر نہ پھرائيندو ڇا ؟ اوھان جو ايمان ڪيڏو نہ ڪمزور آھي !
40006031	سو اوھين ڳڻتي نہ ڪريو تہ ’ ڇا کائينداسين ؟ ‘ يا ’ ڇا پيئنداسين ؟ ‘ يا ’ ڇا پھرينداسين ؟ ‘
40006032	غير قومون ئي تہ انھن شين جون ڳولائو ھونديون آھن . اوھان جو آسمان وارو پيءُ ڄاڻي ٿو تہ اوھان کي ھي سڀ شيون گھرجن .
40006033	پر اوھين پھريائين آسمان واري بادشاھت ۽ سندس سچائيءَ کي پنھنجي حياتيءَ ۾ ڳوليو تہ ھي سڀ شيون بہ اوھان کي ملنديون .
40006034	سو اوھين سڀاڻي جي ڳڻتي نہ ڪريو ، ڇالاءِ جو سڀاڻو پنھنجي لاءِ پاڻ ئي ڳڻتي ڪندو . اڄ جي لاءِ اڄ جو ڏک ئي ڪافي آھي . “
40007001	” ٻين کي ڏوھي نہ ٺھرايو تہ اوھان کي بہ ڏوھي نہ ٺھرايو وڃي .
40007002	ڇالاءِ جو جيئن اوھين ٻين کي ڏوھي ٺھرائيندا ، تيئن اھي بہ اوھان کي ڏوھي ٺھرائيندا ۽ جيئن ٻين کي اوھين ماپي ڏيندا ، تيئن ساڳئي ماپي سان اوھان کي بہ ماپجي ملندو .
40007003	اوھين ڪنھن ٻئي جي اک جو ڪک ڇو ٿا ڏسو ۽ پنھنجي اک ۾ جو شھتير پيل اٿوَ ان جو خيال ڇو نہ ٿا ڪريو ؟
40007004	اوھين ڪيئن ڪنھن کي چئي سگھو ٿا تہ ’ ادا ، مون کي پنھنجي اک مان ڪک ڪڍڻ ڏي ، ‘ جڏھن تہ اوھان جي اک ۾ شھتير پيل آھي ؟
40007005	اي رياڪارو ! اوھين پھريائين پنھنجي اک مان شھتير ڪڍو تہ پوءِ اوھين پنھنجي ڀاءُ جي اک جو ڪک چڱيءَ طرح ڏسي ڪڍي سگھندا .
40007006	پاڪ شيون ڪتن ڏانھن نہ اڇلايو ۽ موتي سوئرن اڳيان ڦٽا نہ ڪريو . اھي تہ رڳو انھن کي لتاڙي ڇڏيندا ۽ ڦري اوھان کي ڏاڙھيندا . “
40007007	” گھرو تہ مليوَ ، ڳوليو تہ لڀيوَ ۽ در کڙڪايو تہ کليوَ .
40007008	ڇالاءِ جو جيڪو گھرندو آھي تنھن کي ملندو آھي ، جيڪو ڳوليندو آھي ، تنھن کان لڀندو آھي ۽ جيڪو در کڙڪائيندو آھي تنھن لاءِ کلندو آھي .
40007009	ڇا اوھان ۾ ڪو اھڙو پيءُ آھي جنھن کان سندس ٻار ماني گھري تہ ھو پٿر ڏئيس ؟
40007010	يا سندس ٻار مڇي گھري تہ نانگ ڏئيس ؟
40007011	جيڪڏھن اوھين باوجود بڇڙي ھئڻ جي پنھنجن ٻارن کي سٺيون شيون ڏيڻ ڄاڻو ٿا تہ اوھان جو آسمان وارو پيءُ ڪيتريون نہ وڌيڪ سٺيون شيون انھن کي ڏيندو جيڪي کانئس گھرندا !
40007012	جھڙيءَ طرح اوھين چاھيو ٿا تہ ماڻھو اوھان سان سلوڪ ڪن تھڙيءَ طرح اوھين بہ ٻين سان اھڙو ئي سلوڪ ڪريو . اھو ئي موسيٰ جي شريعت ۽ نبين جي تعليم جو نچوڙ آھي . “
40007013	” اوھين سوڙھي دروازي مان اندر داخل ٿيو ، ڇالاءِ جو جيڪو دروازو ۽ رستو برباديءَ ڏانھن وڃي ٿو سو ويڪرو ۽ ڪشادو آھي ۽ ان مان اندر گھڙڻ وارا گھڻا ئي آھن .
40007014	پر اھو دروازو سوڙھو آھي ۽ اھو رستو تنگ آھي جيڪو زندگيءَ ڏانھن وڃي ٿو ۽ جن کان اھو لڀي ٿو سي پڻ ٿورا آھن . “
40007015	” انھن نبي سڏائيندڙن کان ھوشيار ٿجو ، جيڪي حقيقي نبي نہ آھن ، ڇالاءِ جو اھي اوھان وٽ رڍن جي روپ ۾ اچن ٿا پر اندر ۾ اھي وحشي بگھڙ آھن .
40007016	اوھين انھن کي سندن عملن مان سڃاڻي وٺندا . ڇالاءِ جو ٻٻرن مان ٻير نہ ملندا آھن ۽ نڪي اڪن مان انب .
40007017	اھڙيءَ طرح سٺو وڻ ميوو بہ سٺو ڏئي ٿو ۽ خراب وڻ ميوو بہ خراب ڏئي ٿو .
40007018	سٺو وڻ خراب ميوو ڏيئي نہ ٿو سگھي ۽ نڪي خراب وڻ سٺو ميوو ڏيئي سگھي ٿو .
40007019	جيڪو وڻ سٺو ميوو نہ ٿو ڏئي سو وڍي باھہ ۾ وجھبو آھي .
40007020	تنھنڪري اوھين انھن نبي سڏائيندڙن کي سندن عملن مان سڃاڻي سگھندا . “
40007021	” جيڪي مون کي ’ اي خداوند ! اي خداوند ! ‘ ڪري سڏين ٿا ، تن مان سڀڪو آسمان واري بادشاھت ۾ داخل ٿي نہ سگھندو . پر رڳو اھي داخل ٿيندا جيڪي منھنجي آسمان واري پيءُ جي مرضيءَ موجب ھلن ٿا .
40007022	قيامت جي ڏينھن گھڻا ئي چوندا تہ ’ اي خداوند ! اي خداوند ! اسان تنھنجي نالي تي اڳڪٿيون نہ ڪيون ڇا ؟ اسان تنھنجي نالي تي ڀوت نہ ڪڍيا ڇا ؟ اسان تنھنجي نالي تي ڪيترائي معجزا نہ ڪيا ڇا ؟ ‘
40007023	پر آءٌ کين صاف جواب ڏيئي چوندس تہ ’ آءٌ اوھان کي اصل نہ ٿو سڃاڻان . اي بدڪارو ! مون وٽان ھليا وڃو . ‘ “
40007024	” تنھنڪري جيڪوبہ منھنجو ھي ڪلام ٻڌي ان تي عمل ڪري ٿو سو اھڙي سياڻي ماڻھوءَ مثل آھي جنھن پنھنجو گھر ٽڪر تي اڏايو .
40007025	جيتوڻيڪ مينھن ان تي لاٽان ڪيون ، درياءَ ٻوڙيس ۽ طوفان سخت سٽون ڏنس پر اھو نہ ڪريو ، ڇالاءِ جو اھو ٽڪر تي اڏيل ھو .
40007026	پر جيڪوبہ ماڻھو منھنجو ھي ڪلام ٻڌي ان تي عمل نہ ٿو ڪري ، سو اھڙي اياڻي مثل آھي جنھن پنھنجو گھر واريءَ تي اڏايو .
40007027	ان گھر تي مينھن لاٽان ڪيون ، درياءَ ٻوڙيس ۽ طوفان سخت سٽون ڏنس تہ گھر ڪري پيو ۽ تباھہ ٿي ويو . “
40007028	جڏھن عيسيٰ ھي ڳالھيون چئي چڪو تڏھن ميڙ ھن جي تعليم تي حيران ٿي ويا ،
40007029	ڇالاءِ جو ھن شريعت جي عالمن وانگر نہ ٿي سيکاريو ، پر ائين پئي سيکاريائين جيئن ڪو اختياريءَ وارو سيکاري .
40008001	جڏھن عيسيٰ ٽڪر تان ھيٺ لٿو تہ وڏا ميڙ ھن جي پٺيان ھلڻ لڳا .
40008002	ايتري ۾ ھڪڙو ڪوڙھہ جھڙي مرض وارو عيسيٰ وٽ آيو ، جنھن کيس سجدو ڪري چيو تہ ” اي سائين ! جيڪڏھن اوھين چاھيو تہ مون کي ڇٽائي پاڪ صاف ڪري سگھو ٿا . “
40008003	تنھن تي عيسيٰ پنھنجو ھٿ ڊگھيريو ۽ کيس لائيندي چيائين تہ ” آءٌ چاھيان ٿو تہ تون ڇٽي پاڪ صاف ٿيءُ . “ تڏھن ھڪدم ھن جو ڪوڙھہ جھڙو مرض لھي ويو .
40008004	پوءِ عيسيٰ ھن کي چيو تہ ” ٻڌ ، متان ڪنھن کي اھا ڳالھہ ٻڌائين . پر سڌو وڃي ڪاھن کي پاڻ ڏيکار ۽ موسيٰ جي شريعت موجب پنھنجي پاڪ ٿيڻ لاءِ قرباني ڪر ، تہ جيئن ھر ڪنھن لاءِ شاھدي ٿئي تہ تون ھاڻي ڇٽي پاڪ صاف ٿيو آھين . “
40008005	جڏھن عيسيٰ ڪفرناحوم ۾ داخل ٿيو تہ وٽس ھڪ فوجي صوبيدار آيو ۽ منٿ ڪري چيائينس تہ
40008006	” سائين ! منھنجو نوڪر اڌرنگي جي بيماريءَ ۾ گھر ۾ پيو آھي ۽ ڏاڍا عذاب پيو سھي . “
40008007	تنھن تي عيسيٰ چيس تہ ” آءٌ گھر ھلي ھن کي چڱو ڀلو ڪندس . “
40008008	تڏھن فوجي صوبيدار عرض ڪيو تہ ” سائين ! آءٌ انھيءَ لائق نہ آھيان جو اوھين منھنجي جھوپڙيءَ ۾ اچو . رڳو حڪم ڪريو تہ منھنجو نوڪر خوش ٿي پوندو .
40008009	آءٌ ٻين جو زيردست آھيان ۽ منھنجي ھيٺان بہ سپاھي آھن . جيڪڏھن ڪنھن کي چوان ’ وڃ ، ‘ تہ ھو ويندو ۽ ڪنھن کي چوان ’ اچ ، ‘ تہ ھو ايندو ۽ جي نوڪر کي چوان تہ ’ ھي ڪم ڪر ، ‘ تہ ھو ڪندو . “
40008010	عيسيٰ اھو ٻڌي ھن تي عجب کائڻ لڳو ۽ جيڪي سندس پٺيان آيا پئي تن کي چوڻ لڳو تہ ” آءٌ اوھان کي ٻڌايان ٿو تہ مون کي ھن جھڙو ايمان بني اسرائيل ۾ ڪنھن ۾ بہ نظر نہ آيو .
40008011	آءٌ اوھان کي ٻڌايان تہ ڪيترائي اڀرندي ۽ الھندي کان ايندا ۽ آسمان واري بادشاھت ۾ ابراھيم ، اسحاق ۽ يعقوب سان اچي دسترخوان تي گڏ ويھندا .
40008012	پر جيڪي بادشاھت جا وارث آھن تن کي ٻاھر اونداھيءَ ۾ اڇلايو ويندو ، جتي ھو رڙيون ڪندا ۽ ڏند ڪرٽيندا . “
40008013	پوءِ عيسيٰ فوجي صوبيدار کي چيو تہ ” گھر وڃ ، جيئن تون يقين ڪرين ٿو تيئن ئي تو لاءِ ڪيو ويندو . “ تڏھن انھيءَ گھڙيءَ ئي صوبيدار جو نوڪر چڱو ڀلو ٿي پيو .
40008014	عيسيٰ جڏھن پطرس جي گھر ويو تہ اتي ڏٺائين تہ ھن جي سس بخار ۾ بستري تي بيمار پئي ھئي .
40008015	عيسيٰ کيس ھٿ لاتو تہ سندس بخار ويندو رھيو . ھوءَ اٿي ويٺي ۽ سندس خدمت چاڪري ڪرڻ لڳي .
40008016	جڏھن سانجھي ٿي تہ ماڻھو عيسيٰ وٽ ڪيترن ئي ڀوتن ورتلن کي وٺي آيا . ھن ھڪڙي لفظ سان انھن ڀوتن کي ڪڍي ڇڏيو ۽ سڀني بيمارن کي چڱو ڀلو ڪري ڇڏيائين .
40008017	ھن اھو ڪم ڪري يسعياہ نبيءَ جي ان قول کي سچو ثابت ڪري ڏيکاريو تہ ” ھن پاڻ اسان جون بيماريون ورتيون ۽ اسان جا مرض پنھنجي سر تي کنيا . “
40008018	عيسيٰ ڏٺو تہ ميڙ کيس ويڙھي ويو آھي ، سو ھن پنھنجن شاگردن کي چيو تہ ” ڍنڍ جي ھن ڀر ھلو . “
40008019	ھڪ شريعت جو عالم عيسيٰ وٽ آيو ۽ کيس چوڻ لڳو تہ ” اي استاد ! جيڏانھن اوھين ويندا اوڏانھن آءٌ بہ اوھان جي پٺيان ھلندس . “
40008020	عيسيٰ کيس جواب ڏنو تہ ” لومڙين کي ڏريون ۽ پکين کي آکيرا آھن ، پر ابن آدم کي اھا جاءِ بہ ڪانھي جتي مٿو لڪائي آرام ڪري . “
40008021	ھڪڙو ٻيو ماڻھو ، جيڪو سندس شاگرد ھو ، تنھن چيس تہ ” سائين ! مون کي تيستائين موڪل ڏيو ، جيستائين آءٌ پنھنجي پتا کي دفنائي اچان . “
40008022	تنھن تي عيسيٰ چيس تہ ” منھنجي پويان اچ ۽ ڇڏ تہ ڀلي مُڙدا وڃي مُڙدن کي دفنائين . “
40008023	جڏھن عيسيٰ ٻيڙيءَ ۾ چڙھي ويٺو تہ سندس شاگرد بہ ساڻس گڏ ھليا .
40008024	اوچتو ئي ڍنڍ ۾ اھڙو زبردست طوفان آيو جو سندن ٻيڙي ڇولين ۾ ٻڏڻ لڳي ، ان وقت يسوع اگھور ننڊ ۾ ھو .
40008025	تڏھن شاگرد وٽس آيا ۽ جاڳائي چيائونس تہ ” اي سائين ! اسان کي بچايو جو اسين ھاڻي تہ ٻڏڻ تي آھيون . “
40008026	تنھن تي عيسيٰ وراڻين تہ ” اوھين ايترا ڊنل ڇو آھيو ؟ ڇا اوھان جو ايمان ايترو ئي آھي ؟ “ ھو اٿيو ۽ ھوا ۽ ڇولين کي ڇينڀيائين تہ بلڪل ٺاپر ٿي ويئي .
40008027	اھي عجب ۾ پئجي ويا ۽ چوڻ لڳا تہ ” ھي ڪھڙي قسم جو ماڻھو آھي جو ھوا ۽ پاڻيءَ کي بہ حڪم ٿو ڪري تہ اھي بہ مڃينس ٿا . “
40008028	پوءِ عيسيٰ ڍنڍ جي ٻيءَ ڀر گراسينين جي علائقي ۾ آيو تہ اتي ٻہ ڄڻا قبرستان مان نڪري اچي ساڻس مليا . اھي ٻئي اھڙي قسم جي ڀوتن سان ورتل ھئا جو ڪوبہ ماڻھو انھيءَ رستي سان لنگھي نہ سگھندو ھو .
40008029	عيسيٰ کي ڏسڻ سان ھو رڙيون ڪري چوڻ لڳا تہ ” اي ابن خدا ! تنھنجو اسان سان ڪھڙو واسطو آھي ؟ ڇا تون وقت کان اڳي اسان کي عذاب ڏيڻ آيو آھين ؟ “
40008030	ويجھو ئي سوئرن جو ھڪ وڏو ڌڻ چري رھيو ھو .
40008031	ڀوتن عيسيٰ کي منٿ ڪئي تہ ” جيڪڏھن اوھين اسان کي ڪڍو ٿا تہ اسان کي موڪل ڏيو تہ سوئرن جي ڌڻ ۾ وڃون . “
40008032	تنھن تي عيسيٰ انھن کي چيو تہ ” ڀلي وڃو . “ تڏھن اھي نڪري سوئرن ۾ گھڙي ويا ۽ سوئرن جو اھو سڄو ڌڻ لاھيءَ تان ھيٺ ڌوڪيندو وڃي ڍنڍ ۾ پيو ۽ ٻڏي مري ويو .
40008033	ڌڻ چارڻ وارا اھو ڏسي شھر ڏانھن ڀڳا ۽ ڀوتن ورتل ماڻھن جو سمورو احوال ڪري ٻڌايائون .
40008034	تنھن تي سڄو شھر عيسيٰ سان ملڻ لاءِ ٻاھر نڪري آيو . جڏھن ھن کي ڏٺائون تہ منٿ ڪري چوڻ لڳس تہ ” سائين ! مھرباني ڪري اسان جي علائقي مان ھليا وڃو . “
40009001	عيسيٰ ٻيڙيءَ ۾ چڙھي ڍنڍ پار ڪري پنھنجي ڳوٺ ڪفرناحوم موٽي آيو .
40009002	ڪن ماڻھن وٽس ھڪ اڌرنگي جي بيماريءَ وارو ماڻھو کٽولي تي کڻي آندو . عيسيٰ ڏٺو تہ ھنن جو ڪيڏو نہ ايمان آھي ! سو اڌرنگي واري کي چيائين تہ ” پٽ ، دلجاءِ ڪر ، تنھنجا گناھہ بخشجي ويا . “
40009003	تنھن تي ڪي شريعت جا عالم سوچڻ لڳا تہ ” ھي ماڻھو تہ ڪفر ٿو بڪي . “
40009004	عيسيٰ سمجھي ويو تہ ھو ڇا سوچي رھيا آھن ، سو کين چيائين تہ ” اوھين اھڙيون خراب ڳالھيون ڇو ٿا سوچيو ؟
40009005	ڇا اھو سولو آھي جو ھن ماڻھوءَ کي چئجي تہ ’ تنھنجا گناھہ بخشجي ويا ، ‘ يا کيس چئجي تہ ’ اٿ ۽ گھم ڦر ‘ ؟
40009006	پر آءٌ اوھان تي ثابت ڪندس تہ ابن آدم کي دنيا ۾ ماڻھن جي گناھہ بخشڻ جي اختياري مليل آھي . “ سو اڌرنگي واري ماڻھوءَ کي چيائين تہ ” اٿ ، پنھنجو کٽولو کڻ ۽ گھر ھليو وڃ . “
40009007	اھو ماڻھو اٿيو ۽ گھر ڏانھن روانو ٿيو .
40009008	جڏھن ماڻھن ھي ڏٺو تہ عجب ۾ پئجي ويا ۽ خدا جي واکاڻ ڪرڻ لڳا تہ انسان کي ھن ڪيڏي نہ طاقت ڏني آھي !
40009009	عيسيٰ اتان روانو ٿيو ۽ رستي سان ھلندي ھن متيءَ نالي ھڪ شخص کي پنھنجي محصولي اڏي تي ويٺل ڏٺو . عيسيٰ ھن کي سڏي چيو تہ ” منھنجي پٺيان ھل . “ تنھن تي متي اٿيو ۽ سندس پٺيان ھلڻ لڳو .
40009010	پوءِ جڏھن عيسيٰ پنھنجي شاگردن سان گڏ متيءَ جي گھر ۾ دسترخوان تي ويٺي کاڌو ، تڏھن ڪيئي محصول اڳاڙيندڙ ۽ گنھگار آيا ، جيڪي عيسيٰ ۽ سندس شاگردن سان گڏ کائڻ ويٺا .
40009011	فريسين جڏھن اھا ڳالھہ ڏٺي تہ انھن عيسيٰ جي شاگردن کي چيو تہ ” اوھان جو استاد محصول اڳاڙيندڙن ۽ گنھگارن سان گڏ ڇو ٿو کائي ؟ “
40009012	عيسيٰ ھي ٻڌي ورتو ، سو چيائين تہ ” طبيب جي گھرج تندرستن کي نہ ، بلڪ بيمارن کي ھوندي آھي .
40009013	وڃو ۽ وڃي سمجھو تہ ھن لکت جي معنيٰ ڇا آھي تہ ’ مون کي جانورن جي قرباني نہ گھرجي پر رحم کپي ، ‘ ڇالاءِ جو آءٌ نيڪن کي نہ پر گنھگارن کي سڏڻ لاءِ آيو آھيان . “
40009014	پوءِ عيسيٰ وٽ يحيٰ بپتسما ڏيڻ واري جا شاگرد آيا ۽ چيائونس تہ ” اسين ۽ فريسي تہ اڪثر روزا رکون ٿا ، پر اوھان جا شاگرد روزا ڇو نہ ٿا رکن ؟ “
40009015	تنھن تي عيسيٰ وراڻين تہ ” جيستائين گھوٽ ڄاڃين سان گڏ آھي تيستائين ھو ڪي غمگين رھندا ڇا ؟ پر ڪو وقت ايندو جڏھن گھوٽ انھن کان جدا ڪيو ويندو تہ ان وقت ھو بہ روزا رکندا .
40009016	ڪوبہ ماڻھو پراڻي پھراڻ کي نئين ڪپڙي جي چتي نہ ٿو ھڻي . ائين ڪندو تہ نئين چتي پھراڻ کي ڦاڙي اڃا بہ وڏو انگھہ ڪري وجھندي .
40009017	نہ وري ڪوبہ تازي مئي پراڻن ساندارن ۾ ٿو ڀري ، جيڪڏھن ائين ڪندو تہ ساندارا ڦاٽي پوندا ، مئي ھارجي ويندي ۽ ساندارا بہ زيان ٿيندا . تنھنڪري تازي مئي نون ساندارن ۾ وجھبي آھي تہ جيئن ٻيئي سلامت رھن . “
40009018	جڏھن عيسيٰ انھن کي ھي چئي رھيو ھو تڏھن يھودين جي مقامي عبادت خاني جو ھڪڙو اڳواڻ وٽس آيو ۽ سجدو ڪري چيائين تہ ” ھينئر ئي منھنجي ڌيءَ مُئي آھي ، پر اوھين ھلي ھٿ لائيندوس تہ ھوءَ جيئري ٿي پوندي . “
40009019	تڏھن عيسيٰ اٿيو ۽ شاگردن سميت ھن سان گڏجي ھليو .
40009020	واٽ تي ڪا عورت ھئي جنھن کي ٻارھن سالن کان رت پيو ايندو ھو . ھوءَ عيسيٰ جي پٺيان آئي ۽ اچي سندس ڪپڙن جي پلوَ کي ھٿ لاتائين .
40009021	ھن دل ۾ چيو تہ ” جيڪڏھن رڳو ڪپڙن کي بہ ھٿ لڳو تہ چڱي ڀلي ٿي پونديس . “
40009022	عيسيٰ ڦري انھيءَ عورت کي ڏٺو ۽ چيائين تہ ” دلجاءِ ڪر ڌيءَ ، تنھنجي ايمان تو کي ڇٽايو آھي . “ انھيءَ ئي وقت اھا عورت چڱي ڀلي ٿي پيئي .
40009023	پوءِ عيسيٰ اڳواڻ جي گھر پھتو ۽ ڏٺائين تہ جنازي تي ماتمي ساز پيا وڄن ۽ ماڻھن جو گوڙ لڳو پيو آھي .
40009024	تنھن تي ھن چيو تہ ” سڀ ھليا وڃو ، ڇوڪري مئي ڪانہ آھي پر ھوءَ ننڊ پيئي آھي . “
40009025	سڀيئي ان تي ٺٺوليون ڪرڻ لڳا . ماڻھن جي ٻاھر نڪرڻ شرط عيسيٰ ڪمري ۾ ويو ۽ ڇوڪريءَ جي ھٿ کان ورتائين تہ ھوءَ اُٿي ويٺي .
40009026	ھن واقعي جي خبر انھيءَ علائقي جي ڪنڊڪڙڇ ۾ پکڙجي ويئي .
40009027	جڏھن عيسيٰ ان جاءِ تان اڳتي وڌيو تہ ٻہ انڌا ماڻھو سندس پٺيان آيا ۽ رڙ ڪري چيائونس تہ ” اي ابن دائود ! اسان تي ڪو رحم ڪريو . “
40009028	پوءِ عيسيٰ ھڪ گھر ۾ آيو تہ اھي انڌا بہ وٽس آيا ۽ ھن پڇين تہ ” ڇا اوھان کي يقين آھي تہ ھي ڪم آءٌ ڪري سگھان ٿو ؟ “ تنھن تي انھن جواب ڏنو تہ ” ھائو سائين . “
40009029	عيسيٰ انھن جي اکين کي ھٿ لاتو ۽ چيائين تہ ” ائين ئي ٿئي جيئن توھان جو ايمان آھي . “
40009030	تڏھن انھن جي ديد موٽي آئي . پوءِ کين سختيءَ سان تاڪيد ڪيائين تہ ” متان اھا ڳالھہ ڪنھن کي ٻڌايو . “
40009031	پر انھن وڃي علائقي جي ڪنڊڪڙڇ ۾ عيسيٰ جون ڳالھيون پکيڙي ڇڏيون .
40009032	جيئن ئي اھي ٻيئي ٻاھر نڪرن پيا تہ ڪي ماڻھو ھڪ اھڙو شخص عيسيٰ وٽ وٺي آيا جيڪو ڳالھائي نہ ٿي سگھيو ، ڇاڪاڻ تہ ان ۾ ھڪ ڀوت ھو .
40009033	جڏھن ڀوت کي ڪڍيو ويو تہ ماڻھوءَ ڳالھائڻ شروع ڪيو ، تڏھن خلق عجب ۾ پئجي ويئي ۽ چوڻ لڳي تہ ” بني اسرائيل ۾ اسان اڳي ائين ٿيندي ڪونہ ڏٺو آھي . “
40009034	پر فريسي چوڻ لڳا تہ ” ھو ڀوتن جي سردار جي مدد سان ماڻھن مان ڀوت ڪڍي ٿو . “
40009035	پوءِ عيسيٰ چوطرف شھرن ۽ ڳوٺن ۾ گھمندو رھيو . اُتي ھو سندن عبادت خانن ۾ ماڻھن کي تعليم ڏيندو ، بادشاھت جي خوشخبريءَ جي منادي ڪندو ۽ ھر قسم جي مرضن ۽ بيمارين کان شفا ڏيندو رھيو .
40009036	ھن جڏھن ميڙ ڏٺا تہ سندس دل رحم سان ڀرجي ويئي ، ڇاڪاڻ تہ ھو ائين ڏکويل ۽ بي سھارا ھئا جيئن رڍون ريڍار کان سواءِ ھجن .
40009037	تنھنڪري پنھنجن شاگردن کي چيائين تہ ” فصل تہ ڏاڍو ڀلو ٿيو آھي پر ان کي لڻندڙ ٿورا آھن .
40009038	تنھنڪري فصل جي مالڪ کي عرض ڪريو تہ لاباري لاءِ ماڻھو ڏياري موڪلي . “
40010001	عيسيٰ پنھنجي ٻارھن شاگردن کي پاڻ وٽ سڏي گڏ ڪيو ۽ کين اختياري ڏنائين تہ ڀوتن کي ڪڍين ۽ ھر قسم جي بيماريءَ ۽ مرض کان شفا ڏين .
40010002	انھن ٻارھن رسولن جا نالا ھي آھن : پھريون شمعون جنھن کي پطرس ڪري سڏيندا آھن ۽ سندس ڀاءُ اندرياس ، يعقوب ۽ سندس ڀاءُ يوحنا ، جيڪي زبديءَ جا پٽ ھئا ،
40010003	فلپس ۽ برٿلمئي ، توما ۽ متي محصول اڳاڙيندڙ ، حلفيءَ جو پٽ يعقوب ۽ ٿدئي ،
40010004	شمعون قوم پرست ۽ يھوداہ اسڪريوتي جنھن بعد ۾ دغا ڪري عيسيٰ کي پڪڙايو .
40010005	انھن ٻارھن رسولن کي عيسيٰ ھيٺين ھدايتن سان روانو ڪيو تہ ” ڪنھن بہ غير قوم جي علائقي ڏانھن يا سامرين جي شھرن ۾ نہ وڃجو ،
40010006	پر بني اسرائيل جي گھراڻي جون جيڪي رڍون گمراھہ ٿي ويون آھن تن وٽ وڃجو .
40010007	جتان جتان لنگھو تہ اھو اعلان ڪندا وڃجو تہ ’ آسمان واري بادشاھت ويجھي آئي آھي . ‘
40010008	بيمارن کي شفا ڏجو ۽ مئلن کي جيارجو ، ڪوڙھہ جھڙي مرض وارن کي پاڪ صاف ڪجو ۽ ماڻھن مان ڀوت ڪڍجو . اوھان کي مفت ۾ مليو آھي تنھنڪري اوھين بہ مفت ۾ ڏجو .
40010009	کيسي ۾ پاڻ سان سون ، چانديءَ يا ٽامي جو ڪوبہ سڪو نہ کڻجو ،
40010010	سفر ۾ پاڻ سان نہ ٻاچڪو کڻجو ، نڪي ٻہ ٻہ پھراڻ يا بوٽ ۽ نہ وري لٺ کڻجو ، ڇالاءِ جو مزور کي جيڪي گھربو سو کيس ملندو .
40010011	جڏھن اوھين ڪنھن شھر يا ڳوٺ ۾ وڃو تہ جاچ ڪجو تہ اھڙو ڪو آھي جو اوھان جو آڌرڀاءُ ڪري ، پوءِ اوھين وٽس ايستائين ٽڪجو جيستائين اُن شھر مان روانا نہ ٿيو .
40010012	جڏھن ڪنھن گھر ۾ وڃو تہ سلام ڪجو .
40010013	جيڪڏھن گھر جي مالڪن سلام وراڻيو تہ اوھان جو سلام مٿن رھندو ، پر جيڪڏھن نہ ورائيندا تہ اوھان جو سلام اوھان ڏانھن موٽي ايندو .
40010014	جيڪڏھن ڪو گھر يا شھر اوھان جو آڌرڀاءُ نہ ڪري يا اوھان جي ڳالھہ نہ ٻڌي ، تہ پوءِ اھا جاءِ ڇڏجو ۽ پنھنجي پيرن جي مٽي اُتي ڇنڊي ڇڏجو .
40010015	آءٌ اوھان کي سچ ٿو ٻڌايان تہ آخرت جي ڏينھن اھو شھر سدوم ۽ عموراہ جي شھرن کان وڌيڪ ڀوڳيندو . “
40010016	” ڏسو ، آءٌ اوھان کي ڄڻ تہ رڍن وانگر بگھڙن منجھہ موڪليان ٿو ، تنھنڪري اوھين نانگن وانگر چالاڪ ۽ ڪبوترن وانگر بي ضرر ٿجو .
40010017	پر انھن ماڻھن کان ھوشيار ٿجو ، ڇالاءِ جو اھي اوھان کي گرفتار ڪري ڪورٽن جي حوالي ڪندا ۽ پنھنجن عبادت خانن ۾ اوھان کي چھبڪ ھڻندا .
40010018	اوھان کي منھنجي ڪري حاڪمن ۽ بادشاھن اڳيان پيش ڪيو ويندو ، ڇوتہ اوھين انھن غير قومن کي خوشخبري ٻڌائيندا .
40010019	پر جڏھن ھو اوھان کي گرفتار ڪرائين تڏھن اھا ڳڻتي نہ ڪجو تہ اوھان کي ڪھڙو جواب ڏيڻو آھي . جيڪي اوھان کي چوڻو ھوندو سو انھيءَ مھل پاڻھي اوھان کي ٻڌايو ويندو ،
40010020	ڇالاءِ جو جيڪي لفظ اوھين ڳالھائيندا سي اوھان جا نہ ھوندا پر اوھان جي پيءُ جو روح اوھان جي وسيلي ڳالھائيندو .
40010021	ڀاءُ ڀاءُ کي مارائڻ لاءِ گرفتار ڪرائيندو ، پيءُ پنھنجي ٻار کي مارائڻ لاءِ گرفتار ڪرائيندو ۽ ٻار پنھنجي ماءُ پيءُ کان ڦري ويندا ۽ ھنن کي مارائڻ لاءِ گرفتار ڪرائيندا .
40010022	منھنجي نالي جي ڪري سڀڪو اوھان کي ڌڪاريندو ، پر اوھان مان جيڪو توڙ تائين نڀائيندو سو ئي ڇوٽڪارو حاصل ڪندو .
40010023	جڏھن اُھي اوھان کي ڪنھن شھر ۾ ستائين تہ اوھين ھڪدم ٻئي شھر ڏانھن ھليا وڃجو . آءٌ اوھان کي ٻڌايان ٿو تہ اوھين سڄي اسرائيل جي شھرن ۾ پنھنجو ڪم ختم ئي نہ ڪندا تہ ابن آدم اچي پھچندو .
40010024	ڪوبہ شاگرد پنھنجي استاد کان مٿي نہ آھي ۽ نہ وري ڪو غلام پنھنجي مالڪ کان .
40010025	شاگرد لاءِ اھو سٺو آھي تہ ھو پنھنجي استاد سان ھر حال ۾ شامل رھي ۽ غلام لاءِ تہ پنھنجي مالڪ سان . جيڪڏھن گھر جي مالڪ کي ئي بعل زبول ڪري سڏيو وڃي تہ سندس گھر جي ڀاتين کي تہ ان کان بہ وڌيڪ بدتر ڪري سڏيندا . “
40010026	” تنھنڪري انھن کان نہ ڊڄو . ڇالاءِ جو اھڙي ڪابہ شيءِ ڍڪيل نہ آھي جا پڌري نہ ٿيندي ۽ اھڙي ڪابہ لڪل نہ آھي جا ظاھر نہ ٿيندي .
40010027	جو ھينئر آءٌ اوھان کي اونداھيءَ ۾ ٻڌايان ٿو سو اوھين روز روشن ۾ ٻڌائجو . جيڪو اوھين سس پس ۾ ٻڌو ٿا اھو وڏي واڪي ڪوٺن تان پڪارجو .
40010028	انھن کان نہ ڊڄو ، جيڪي رڳو جسم کي مارين ٿا پر روح کي نہ ٿا ماري سگھن . تنھنڪري خدا کان ڊڄو ، جيڪو ٻنھي يعني جسم ۽ روح کي ماري جھنم ۾ وجھي سگھي ٿو .
40010029	اوھين ھڪ ننڍڙي سڪي ۾ ٻہ جھرڪيون تہ خريد ڪري سگھو ٿا ، پر انھن مان ھڪڙي بہ اوھان جي پيءُ جي مرضيءَ کان سواءِ زمين تي نہ ٿي ڪري .
40010030	اوھان جي مٿي جا تہ وار بہ ڳڻيل آھن .
40010031	سو اوھان کي ڊڄڻ نہ گھرجي ، ڇاڪاڻ تہ اوھان جي قيمت ڪيترين ئي جھرڪين کان وڌيڪ آھي . “
40010032	” جيڪو مون کي ماڻھن جي اڳيان پڌري پٽ قبوليندو ، تنھن کي آءٌ بہ پنھنجي آسمان واري پيءُ جي اڳيان قبول ڪندس .
40010033	پر جيڪو ماڻھن جي اڳيان مون کي قبول نہ ڪندو ، تنھن کي آءٌ بہ پنھنجي آسمان واري پيءُ جي اڳيان قبول نہ ڪندس . “
40010034	” ائين نہ سمجھو تہ آءٌ دنيا ۾ صلح ڪرائڻ آيو آھيان . منھنجي ڪري صلح نہ پر تلوار ھلندي .
40010035	ڇالاءِ جو منھنجي اچڻ ڪري پٽ پيءُ جي خلاف ٿيندو ، ڌيءَ ماءُ جي خلاف ۽ نُنھن سس جي خلاف ٿيندي ،
40010036	۽ ماڻھوءَ جا دشمن خود سندس گھر جا ڀاتي ٿيندا .
40010037	جيڪو مون کان وڌيڪ پنھنجي پيءُ يا ماءُ سان پيار ڪري ٿو ، سو منھنجي لائق نہ آھي ۽ جيڪو پنھنجي ڌيءَ يا پٽ کي مون کان وڌيڪ پيار ڪري ٿو سو بہ منھنجي لائق نہ آھي .
40010038	جيڪو پنھنجو صليب کڻي منھنجي پٺيان نہ ٿو ھلي ، سو منھنجي لائق نہ آھي .
40010039	جيڪو پنھنجي جان بچائڻ جي ڪوشش ڪندو ، سو اُھا وڃائيندو ۽ جيڪو منھنجي لاءِ پنھنجي جان وڃائيندو سو اُھا حاصل ڪندو . “
40010040	” جيڪو اوھان کي قبول ٿو ڪري سو ڄڻ مون کي قبول ڪري ٿو ۽ جيڪو مون کي قبول ٿو ڪري سو ڄڻ ان کي قبول ڪري ٿو جنھن مون کي موڪليو آھي .
40010041	جيڪو نبيءَ کي خدا جو نبي سمجھي قبول ٿو ڪري ، تنھن کي نبيءَ جيترو اجر ملندو ۽ جيڪو نيڪ کي نيڪ سمجھي قبول ٿو ڪري ، تنھن کي نيڪ جيترو اجر ملندو .
40010042	آءٌ اوھان کي سچ ٿو ٻڌايان تہ جيڪوبہ ھنن ننڍڙن مان ڪنھن بہ ھڪ کي منھنجو شاگرد سمجھي ھڪ پيالو ٿڌي پاڻيءَ جو پياريندو تہ ان کي ان جو اجر ضرور ملندو . “
40011001	جڏھن عيسيٰ پنھنجن ٻارھن شاگردن کي ھدايتون ڏيئي چڪو تہ ھو اتان روانو ٿي ويو ، تہ جيئن ويجھن شھرن ۾ وڃي تعليم ڏئي ۽ تبليغ ڪري .
40011002	جڏھن يحيٰ جيل ۾ مسيح جي ڪمن بابت ٻڌو تہ ھن پنھنجا ڪي شاگرد عيسيٰ ڏانھن موڪليا .
40011003	ھنن اچي عيسيٰ کان پڇيو تہ ” جيڪو اچڻ وارو آھي ، سو اوھين ئي آھيو يا اسين ڪنھن ٻئي جو انتظار ڪريون ؟ “
40011004	تنھن تي عيسيٰ جواب ڏنن تہ ” جيڪي ڪجھہ اوھين ٻڌو ۽ ڏسو ٿا سو يحيٰ کي وڃي ٻڌايو تہ
40011005	انڌا ڏسن ٿا ، منڊا گھمن ٿا ، ڪوڙھہ جھڙي مرض وارا پاڪ صاف ٿين ٿا ، ٻوڙا ٻڌن ٿا ، مُڙدا جيئرا ٿين ٿا ۽ غريبن کي خوشخبري ٻڌائي وڃي ٿي .
40011006	سڀاڳو آھي اُھو جنھن کي مون بابت ڪوبہ شڪ نہ آھي . “
40011007	جڏھن اُھي ھليا ويا تہ عيسيٰ ميڙ کي يحيٰ بابت چوڻ لڳو تہ ” اوھين رڻ پٽ ۾ ڇا ڏسڻ ويا ھئا ؟ ڇا ڀلا واءُ سان لڏندڙ ڪاني کي ؟
40011008	پر آخر ڇا ڏسڻ ويا ھئا ؟ ڇا ڀلا سٺن ڪپڙن واري ماڻھوءَ کي ؟ ڏسو ، جيڪي سٺا ڪپڙا پائين ٿا سي بادشاھن جي محلن ۾ ھوندا آھن .
40011009	پر ڀلا ڇا ڏسڻ ويا ھئا ؟ ڇا ھڪ نبيءَ کي ؟ ھا ، تہ ٻڌو آءٌ اوھان کي چوان ٿو تہ نبيءَ کان بہ وڏي کي .
40011010	يحيٰ اھو آھي جنھن بابت خدائي ڪتاب ۾ لکيل آھي تہ’آءٌ پنھنجي پيغمبر کي تو کان اڳ ۾ موڪليان ٿوتہ ھو تنھنجو رستو تو لاءِ تيار ڪري . ‘
40011011	آءٌ اوھان کي سچ ٿو ٻڌايان تہ جيڪي بہ ماءُ جي پيٽان نڪتا آھن ، تن ۾ يحيٰ بپتسما ڏيڻ واري کان ڪوبہ وڏو نہ آھي . تنھن ھوندي بہ آسمان واري بادشاھت ۾ جيڪو سڀني کان ننڍو آھي سو يحيٰ کان وڏو آھي .
40011012	يحيٰ بپتسما ڏيڻ واري کان وٺي ھن وقت تائين آسمان واري بادشاھت تي ڏاڍائي پئي ٿي آھي ۽ ڏاڍا ماڻھو ان کي ڏاڍائيءَ سان ڦٻائين ٿا .
40011013	ڇالاءِ جو سڀني نبين ۽ توريت اھا ڳالھہ يحيٰ جي وقت تائين اڳڪٿي ڪري ٻڌائي آھي .
40011014	جيڪڏھن اوھين اعتبار ڪريو تہ الياس نبي ، جيڪو اچڻ وارو ھو سو ھي يحيٰ اٿوَ .
40011015	جنھن کي بہ ڪن آھن سو ٻڌي ڇڏي . “
40011016	ھن وڌيڪ چيو تہ ” ھن زماني جي ماڻھن کي آءٌ ڪنھن سان ڀيٽيان ؟ اھي تہ انھن ٻارن وانگر آھن جيڪي بازارن ۾ ويھي ھڪٻئي کي سڏ ڪري چون ٿا تہ
40011017	’ اسان اوھان لاءِ شرناءِ وڄائي پر اوھين نچيا ئي ڪين ، اسان سوڳ ڪيو پر اوھين رنا ئي ڪين . ‘
40011018	يحيٰ نہ کائيندو نہ پيئندو آيو آھي ، تنھنڪري ماڻھو چون ٿا تہ ھن ۾ ڀوت آھي .
40011019	ابن آدم تہ کائيندو پيئندو آيو آھي ، تنھنڪري ھر ڪو پيو چوي تہ ’ ڏسو ، ھو پيٽو ۽ شرابي آھي ، محصول اڳاڙيندڙن ۽ گنھگارن جو دوست آھي . ‘ خدا جي سياڻپ تہ سندس ڪمن مان ئي سچي ثابت ٿئي ٿي . “
40011020	پوءِ عيسيٰ انھن شھرن کي نندڻ لڳو جن ۾ ھن معجزا ڪيا ھئا ، ڇاڪاڻ تہ ماڻھن پنھنجن گناھن کان توبھہ نہ ڪئي ھئي .
40011021	” مصيبت آھي تو تي اي شھر خرازين ! ۽ مصيبت آھي تو تي اي شھر بيت صيدا ! ڇالاءِ جو جيڪي معجزا اوھان ۾ ڪيا ويا آھن سي جيڪڏھن صور ۽  صيدا ۾ ڪيا وڃن ھا تہ ڪڏھن جو اتان جا ماڻھو کٿو ڍڪي ۽ مٿي ۾ رک وجھي پنھنجن گناھن کان توبھہ ڪن ھا .
40011022	آءٌ اوھان کي ٻڌايان ٿو تہ آخرت جي ڏينھن اوھين صور ۽ صيدا کان بہ وڌيڪ ڀوڳيندا .
40011023	اي ڪفرناحوم ! ڇا تون ڀانئين ٿو تہ تون عرش تي کڄي ويندين ؟ بلڪل نہ ، پر اٽلندو تون پاتال ۾ ڦٽو ڪيو ويندين . ڇالاءِ جو جيڪي معجزا تو ۾ ڪيا ويا آھن سي جيڪڏھن سدوم شھر ۾ ڪيا وڃن ھا تہ اھو جيڪر اڄ ڏينھن تائين قائم ھجي ھا .
40011024	تہ پوءِ آءٌ تو کي ٻڌايان ٿو تہ آخرت جي ڏينھن تون سدوم شھر کان وڌيڪ ڀوڳيندين . “
40011025	تنھن وقت عيسيٰ چيو تہ ” اي بابا ! زمين ۽ آسمان جا مالڪ ، آءٌ تنھنجا احسان مڃان ٿو جو تو ھي ڳالھيون سياڻن ۽ سمجھہ وارن کان ڳجھيون رکيون آھن ۽ سادن کي ظاھر ڪري ڏيکاريون اٿيئي .
40011026	ھا بابا ، ڇالاءِ جو تنھنجي رضا ۽ خوشيءَ سان ائين ٿيو آھي . “
40011027	پوءِ مسيح چيو تہ ” منھنجي پيءُ مون کي سڀ شيون سونپي ڇڏيون آھن . پيءُ کان سواءِ ڪوبہ پٽ کي نہ ٿو سڃاڻي ۽ نڪي پٽ کانسواءِ پيءُ کي ڪو سڃاڻي ٿو ، يا رڳو اھي جن تي پٽ ظاھر ڪري .
40011028	اوھين سڀ جيڪي ڳرا بار کڻي ٿڪجي پيا آھيو سي مون وٽ اچو ، آءٌ اوھان کي آرام ڏيندس .
40011029	منھنجي پاڃاري پنھنجي ڳچيءَ ۾ وجھو ۽ مون کان سکو ، ڇالاءِ جو آءٌ دل جو نرم ۽ نماڻو آھيان . اوھان جي روح کي آرام ملندو ،
40011030	ڇالاءِ جو منھنجي پاڃاري سولي آھي ۽ منھنجو بار ھلڪو آھي . “
40012001	ان کان پوءِ ستت ئي سبت جي ڏينھن عيسيٰ اَنَ وارين ٻنين مان پئي لنگھيو تہ ھن جي شاگردن کي بک لڳي ۽ ھو اَن جا سنگ پٽي کائڻ لڳا .
40012002	جڏھن فريسين ھي ڏٺو تہ عيسيٰ کي چيائون تہ ” ڏسو ، اوھان جا شاگرد اھو ڪم ڪن ٿا جيڪو سبت جي ڏينھن جائز نہ آھي . “
40012003	تنھن تي عيسيٰ چين تہ ” اوھان اھو ڪين پڙھيو آھي ڇا تہ جڏھن دائود ۽ سندس ساٿين کي بک لڳي ھئي تہ ھن ڇا ڪيو ھو ؟
40012004	ھو خدا جي گھر ۾ گھڙي ويو ۽ پوءِ ھن ۽ سندس ساٿين نذر جون اھي مانيون کاڌيون جيڪي رڳو ڪاھنن کي کائڻ جائز ھيون ، پر کين نہ .
40012005	ڇا اوھان توريت ۾ نہ پڙھيو آھي تہ ھيڪل ۾ توڙي جو ڪاھن سبت جي ڏينھن جي پرھيز نہ ٿا رکن تہ بہ ڏوھدار نہ ٿا ليکجن ؟
40012006	پر آءٌ اوھان کي ٻڌايان ٿو تہ ھتي ھڪڙو اھڙو بہ آھي جيڪو ھيڪل کان بہ وڏو آھي .
40012007	اھو لکيل آھي تہ ’ مون کي جانورن جي قرباني نہ گھرجي پر رحم کپي . ‘ جيڪڏھن اوھين ھن جي صحيح معنيٰ سمجھو ھا تہ بي ڏوھين کي ڏوھي نہ سمجھو ھا .
40012008	ابن آدم تہ سبت جو بہ مالڪ آھي . “
40012009	عيسيٰ اتان روانو ٿي انھن يھودين جي عبادت خاني ۾ ھليو ويو .
40012010	اُتي ھڪڙو سڪل ھٿ وارو ماڻھو ھو . جڏھن تہ اُتي ڪي اھڙا فريسي بہ ھئا جيڪي چاھين پيا تہ عيسيٰ ڪو غلط ڪم ڪري تہ مٿس تھمت ھڻن . تنھنڪري انھن پڇيس تہ ” ڇا سبت جي ڏينھن شفا ڏيڻ جائز آھي ؟ “
40012011	تنھن تي عيسيٰ وراڻين تہ ” جيڪڏھن اوھان مان ڪنھن جي رڍ سبت جي ڏينھن کڏ ۾ ڪري پوي ، تہ ڇا اوھين ان کي جھلي ٻاھر نہ ڪڍندا ؟
40012012	پر ماڻھو تہ رڍ کان بہ وڌيڪ قيمتي آھي ، تنھنڪري سبت جي ڏينھن تي چڱو ڪم ڪرڻ جائز آھي . “
40012013	پوءِ ھن انھيءَ ماڻھوءَ کي چيو تہ ” پنھنجو ھٿ ڊگھو ڪر . “ ھن ھٿ ڊگھيريو تہ سندس ھٿ ٺيڪ ٿي ويو ۽ بلڪل ٻئي ھٿ جھڙو ٿي پيس .
40012014	فريسي ھليا ويا ۽ پاڻ ۾ سازشون سٽڻ لڳا تہ ڪيئن عيسيٰ کي ختم ڪجي .
40012015	جڏھن عيسيٰ کي اھا خبر پيئي تہ ھو اتان روانو ٿي ويو . ڪيئي ماڻھو سندس پٺيان ھليا ، انھن ۾ جيڪي بيمار ھئا تن سڀني کي شفا ڏنائين ،
40012016	۽ کين تاڪيد ڪري چيائين تہ ” مون بابت ڪنھن کي بہ نہ ٻڌائجو . “
40012017	اھڙيءَ طرح خدا يسعياہ نبيءَ جي معرفت جيڪي چوايو ھو سو پورو ٿيو تہ
40012018	” ڏسو ، ھي منھنجو ٻانھو آھي،جنھن کي مون چونڊيو آھي.ھي منھنجو پيارو آھي ، ۽ آءٌ ھن مان ڏاڍو خوش آھيان.آءٌ ھن تي پنھنجو روح نازل ڪندس ، ۽ ھي غير قومن ۾ منھنجي انصاف جو اعلان ڪندو .
40012019	ھي نہ جھيڙو ۽ نہ ھُل ڪندو ، ۽ نہ وري گھٽين ۾ ھن جو وڏو آواز ٻڌڻ ۾ ايندو .
40012020	ڦٿل ڪانو بہ ھي ڪين ڀڃندو ، ۽ نہ وري ٽمڪندڙ وٽ کي وسائيندو.ھي ائين ڪندو ويندو ، جيستائين انصاف جي فتح نہ ڪرائي ،
40012021	۽ ھن ۾ سڀني قومن جون اميدون ھونديون . “
40012022	پوءِ ڪن ماڻھن عيسيٰ وٽ ھڪ ماڻھو آندو جيڪو انڌو ھو ۽ ڳالھائي بہ نہ ٿي سگھيو ، ڇاڪاڻ تہ ھن ۾ ڀوت ھو . عيسيٰ ان کي ڇٽائي چڱو ڀلو ڪري ڇڏيو ۽ پوءِ ھو ڳالھائڻ ۽ ڏسڻ لڳو .
40012023	ساري خلق حيران ٿي ويئي ۽ چوڻ لڳي تہ ” ڇا ھي دائود جو پٽ آھي ؟ “
40012024	جڏھن فريسين کي اھا خبر پيئي تہ چوڻ لڳا تہ ” ھو ڀوتن جي سردار بعل زبول جي مدد سان ڀوت ڪڍي ٿو . “
40012025	عيسيٰ انھن جي نيتن کي ڄاڻيندي چيو تہ ” جنھن بہ بادشاھت ۾ ڦيٽھڙو پوي ٿو سا برباد ٿيندي ۽ جنھن بہ شھر يا گھر ۾ ڏڦيڙ پوي ٿو سو بہ ھلي نہ سگھندو .
40012026	پوءِ جيڪڏھن شيطان ، شيطان کي ڪڍندو تہ منجھس ڦيٽھڙو پوندو ۽ پوءِ سندس بادشاھت ڪيئن جٽاءُ ڪندي ؟
40012027	جيڪڏھن آءٌ بعل زبول جي مدد سان ڀوت ٿو ڪڍان ، تہ پوءِ اوھان جا ماڻھو ڪنھن جي تہ مدد سان انھن کي ڪڍن ؟ پوءِ تہ اھي ئي اوھان کي ڪوڙو ڪندا .
40012028	پر جيڪڏھن آءٌ خدا جي روح جي مدد سان ڀوتن کي ڪڍان ٿو ، تہ پوءِ ڄاڻو تہ خدا جي بادشاھت اچي پھتي آھي .
40012029	ڪوبہ ماڻھو ڪنھن طاقتور ماڻھوءَ جي گھر ۾ گھڙي سندس ملڪيت تيستائين ڦُري نہ سگھندو ، جيستائين ھو پھريائين اُن طاقتور ماڻھوءَ کي ٻڌي سوگھو نہ ڪندو . تنھن کان پوءِ ئي ھو سندس گھر ڦُري سگھندو .
40012030	جيڪو مون سان نہ آھي سو منھنجي خلاف آھي ۽ جيڪو مون سان شامل ٿي ڪٺو نہ ٿو ڪري ، سو حقيقت ۾ ڇڙوڇڙ ڪيو ڇڏي .
40012031	تنھنڪري آءٌ اوھان کي ٻڌايان ٿو تہ ھر ھڪ گناھہ ۽ ڪفر ماڻھن کي بخش ٿي سگھندو ، پر پاڪ روح جي خلاف بڪيل ڪفر نہ بخشيو ويندو .
40012032	جيڪڏھن ڪو ابن آدم جي خلاف ڪجھہ ڳالھائيندو تہ اھو کيس بخش ٿي سگھندو ، پر جيڪڏھن ڪو پاڪ روح جي خلاف ڪجھہ ڳالھائيندو تہ اھو کيس نڪي ھن جھان ۾ ۽ نہ وري ايندڙ جھان ۾ بخشيو ويندو . “
40012033	” جيڪڏھن وڻ سٺو آھي تہ ميوو بہ سٺو ڏيندو ۽ جيڪڏھن وڻ خراب آھي تہ ميوو بہ خراب ڏيندو ، ڇالاءِ جو وڻ کي سندس ميوي مان سڃاڻبو آھي .
40012034	اي نانگ جا ٻچؤ ! اوھين ڪيئن چڱيون ڳالھيون چئي سگھو ٿا ، جڏھن تہ اوھين پاڻ بڇڙا آھيو . ڇالاءِ جو دل ديڳڙو زبان ڏوئي ، جو اندر ٻاھر ڪڍي سو ئي .
40012035	ھڪ نيڪ ماڻھو پنھنجي دل جي چڱي خزاني مان چڱيون ڳالھيون ٿو ڪڍي ۽ بڇڙو ماڻھو پنھنجي دل جي بڇڙي خزاني مان بڇڙيون ڳالھيون ڪڍي ٿو .
40012036	آءٌ اوھان کي ٻڌايان ٿو تہ آخرت جي ڏينھن ھر ھڪ کي پنھنجي بيڪار ڳالھايل لفظن جو حساب ڏيڻو پوندو .
40012037	ڇالاءِ جو اوھان جا لفظ ئي اوھان کي ڏوھي يا بي ڏوھي ٺھرائيندا . “
40012038	پوءِ ڪن شريعت جي عالمن ۽ فريسين ھن کي چيو تہ ” اي استاد ! اسان کي ڪو معجزو ڏيکار . “
40012039	تنھن تي عيسيٰ وراڻين تہ ” ھن زماني جا ماڻھو ڪيڏا نہ بڇڙا ۽ بي ايمان آھن جو مون کان معجزو ٿا گھرن . پر انھن کي يونس نبيءَ جي معجزي کان سواءِ ٻيو ڪوبہ معجزو نہ ڏيکاريو ويندو .
40012040	ڇالاءِ جو جيئن يونس ٽي ڏينھن ۽ ٽي راتيون مڇيءَ جي پيٽ ۾ پيو ھو ، تيئن ابن آدم بہ زمين جي پيٽ ۾ ٽي ڏينھن ۽ ٽي راتيون رھندو .
40012041	نينواہ جا ماڻھو آخرت جي ڏينھن اُٿي بيھندا ۽ ھن زماني جي ماڻھن کي ڏوھاري ٺھرائيندا ، ڇالاءِ جو انھن تہ يونس جي تبليغ تي پنھنجن گناھن کان توبھہ ڪئي ھئي ، پر آءٌ اوھان کي ٻڌايان ٿو تہ ھتي ھڪڙو اھڙو آھي جو يونس کان بہ وڏو آھي .
40012042	آخرت جي ڏينھن ڏکڻ جي راڻي اٿي بيھندي ۽ ھن زماني جي ماڻھن کي ڏوھاري ٺھرائيندي ، ڇالاءِ جو ھوءَ سليمان جي سياڻپ ٻڌڻ لاءِ وڏي پنڌ تان آئي ھئي ، پر آءٌ اوھان کي ٻڌايان ٿو تہ ھتي ھڪڙو اھڙو آھي جو سليمان کان بہ وڏو آھي . “
40012043	” جڏھن ڪو ڀوت ماڻھوءَ مان نڪري وڃي ٿو تڏھن اھو ويران ھنڌن ۾ ڪا جاءِ لھڻ لاءِ رلي ٿو ، جتي ھو آرام ڪري سگھي . پر کيس آرام نہ ٿو ملي .
40012044	پوءِ ھو چوي ٿو تہ ’ آءٌ انھيءَ گھر ۾ موٽي ويندس جتان نڪتو ھوس . ‘ موٽي اچڻ تي ھو ڏسي ٿو تہ گھر خالي ، صاف ۽ سينگاريل آھي .
40012045	پوءِ ھو وڃي ست ٻيا پاڻ کان بہ وڌيڪ بڇڙا ڀوت وٺي اچي ٿو ۽ اُھي اُن ماڻھوءَ ۾ داخل ٿي اُتي رھن ٿا ۽ اُن جي حالت اڳي کان بہ وڌيڪ خراب ٿي پوي ٿي . سو ھن بڇڙي زماني جي ماڻھن سان بہ ساڳي حالت ٿيندي . “
40012046	عيسيٰ ميڙ سان اڃا ڳالھائي ئي رھيو ھو تہ سندس ماءُ ۽ ڀائر ٻاھر اچي پھتا ۽ ساڻس ڳالھائڻ ٿي چاھيائون .
40012047	تنھن تي ماڻھن مان ھڪڙي عيسيٰ کي چيو تہ ” ٻڌو ، اوھان جي ماءُ ۽ ڀائر ٻاھر بيٺا آھن ۽ اوھان سان ڳالھائڻ گھرن ٿا . “
40012048	عيسيٰ چيو تہ ” منھنجي ماءُ ڪير آھي ؟ منھنجا ڀائر ڪير آھن ؟ “
40012049	پوءِ پنھنجن شاگردن ڏانھن اشارو ڪري چيائين تہ ” ڏسو ، ھي منھنجي ماءُ ۽ منھنجا ڀائر آھن .
40012050	ڇالاءِ جو جيڪوبہ منھنجي آسمان واري پيءُ جي مرضيءَ تي ھلندو ، سو ئي منھنجو ڀاءُ ، ڀيڻ ۽ ماءُ آھي . “
40013001	انھيءَ ساڳئي ڏينھن عيسيٰ گھر مان نڪري ڍنڍ جي ڪناري تي وڃي تعليم ڏيڻ لاءِ ويھي رھيو .
40013002	سندس چوڌاري ايترا ماڻھو اچي مڙيا جو پاڻ وڃي ھڪڙي ٻيڙيءَ ۾ چڙھي ويٺو ۽ ساري خلق ڪناري تي بيٺي رھي .
40013003	ھو انھن کي ڪيتريون ئي ڳالھيون مثالن سان ٻڌائڻ لڳو . ھن چيو تہ ” ھڪ ھاري ٻج ڇٽڻ ويو .
40013004	ٻج ڇٽيندي ڪي داڻا رستي تي ڪريا ۽ پکي اچي انھن کي چُڳي ويا .
40013005	ڪي داڻا ٽڪرائتي زمين تي ڪريا . اُتي گھڻي مٽي ڪانہ ھئي ، سو سلا جلدي اڀريا ، پر پوري مٽي نہ ھئڻ ڪري ،
40013006	جڏھن سج اڀريو تہ لھسجي ويا . ڇاڪاڻ تہ انھن کي پاڙ نہ ھئي تنھنڪري سڪي ويا .
40013007	ڪي داڻا ڪانڊيرن ۾ ڪريا . ڪانڊيرا مٿي اڀريا تہ انھن کي اُسرڻ نہ ڏنائون .
40013008	پر ڪي داڻا ڀليءَ زمين تي ڪريا ۽ ڦر جھليائون ، ڪن ۾ سؤ داڻا ٿيا ، ڪن ۾ سٺ تہ ڪن ۾ ٽيھہ داڻا بہ ڦر ھو . “
40013009	عيسيٰ وڌيڪ چيو تہ ” جنھن کي ڪن آھن سو ٻڌي ڇڏي . “
40013010	پوءِ شاگرد عيسيٰ وٽ آيا ۽ کانئس پڇيائون تہ ” اوھان اُنھن سان مثالن ۾ ڇو پئي ڳالھايو ؟ “
40013011	عيسيٰ وراڻيو تہ ” انھيءَ ڪري جو اوھان کي تہ آسمان واري بادشاھت جي ڳجھن جي سمجھہ ڏني ويئي آھي پر انھن کي نہ ،
40013012	ڇالاءِ جو جنھن وٽ ڪجھہ آھي ، تنھن کي وڌيڪ ڏنو ويندو تہ وٽس تمام گھڻو ٿي پوندو . پر جنھن وٽ ڪجھہ بہ ڪونھي ، تنھن کان اھو بہ کسيو ويندو جيڪو ھن وٽ آھي .
40013013	آءٌ انھن سان مثالن ۾ انھيءَ ڪري ڳالھايان ٿو جو اھي ڏسندي بہ نہ ٿا ڏسن ۽ ٻڌندي بہ نہ ٿا ٻڌن ، نڪي ڪا کين سمجھہ ٿي پوي .
40013014	اھڙيءَ طرح خدا يسعياہ نبيءَ جي معرفت جيڪي چوايو ھو سو سچو ثابت ٿيو تہ’اوھين ٻڌندا تہ سھي پر سمجھندا ڪين،اوھين نھاريندا تہ سھي پر ڏسندا ڪين .
40013015	ڇالاءِ جو ھن قوم جي عقل کي تالو لڳايو ويو آھي،اُھي ڪنن کان ٻوڙا ٿي پيا آھن ، ۽ انھن پنھنجون اکيون پوري ڇڏيون آھن.انھيءَ لاءِ تہ متان اُھي پنھنجين اکين سان ڏسن،پنھنجن ڪنن سان ٻڌن ، ۽ پوءِ پنھنجي دماغ سان سوچي سمجھي توبھہ تائب ٿين ، ۽ آءٌ کين ڇٽائي چڱو ڀلو ڪريان . ‘
40013016	پر سڀاڳا آھيو اوھين جو اوھان جون اکيون ڏسن ٿيون ۽ اوھان جا ڪن ٻڌن ٿا .
40013017	آءٌ اوھان کي سچ ٿو ٻڌايان تہ ڪيترن نبين ۽ نيڪن جي اھا خواھش ھئي تہ جيڪي اوھين ڏسو ٿا سو ھو بہ ڏسن ، پر نہ ڏٺائون ۽ جيڪي اوھين ٻڌو ٿا سو ھو بہ ٻڌن ، پر نہ ٻڌائون . “
40013018	” ڌيان سان ٻڌو ۽ ٻج ڇٽڻ واري جي مثال جو مطلب سمجھو .
40013019	اُھي جيڪي بادشاھت جو ڪلام ٻڌن ٿا پر سمجھن نہ ٿا ، سي انھيءَ رستي مثل آھن جتي داڻا ڪريا . شيطان اچي انھن جي دل مان اُھي پوکيل داڻا ڪڍي ٿو وٺي .
40013020	ٽڪرائتي زمين جتي داڻا ڪريا تنھن مثل اُھي آھن جيڪي ڪلام ٻڌي جلدي خوشيءَ سان قبول ڪن ٿا .
40013021	پر اھو ڪلام انھن جي دلين ۾ پاڙ نہ ٿو ھڻي ۽ گھڻو وقت جٽاءُ نہ ٿو ڪري . تنھنڪري جڏھن ڪلام جي ڪري ڪا مصيبت يا تڪليف اچين ٿي تہ اھي جلدي ڦري وڃن ٿا .
40013022	ڪانڊيرا جن ۾ داڻا ڪريا تن مثل اُھي آھن جيڪي ڪلام تہ ٻڌن ٿا پر ھن دنيا جو فڪر ۽ دولت جو فريب ڪلام کي گھُٽي ڇڏين ٿو ۽ انھن ۾ ڦر نہ ٿو پچي .
40013023	سٺي زمين جتي داڻا ڪريا تنھن مثل اُھي آھن جيڪي ڪلام ٻڌن ٿا ، اُن کي سمجھن ٿا ۽ ڦر جھلين ٿا ، پوءِ ڪن ۾ سؤ داڻا ، ڪن ۾ سٺ تہ ڪن ۾ ٽيھہ . “
40013024	عيسيٰ انھن کي ٻيو مثال ٻڌايو تہ ” آسمان واري بادشاھت اھڙي ماڻھوءَ جي مثل آھي جنھن پنھنجي ٻنيءَ ۾ سٺو ٻج پوکيو .
40013025	پر ھڪڙيءَ رات جڏھن سڀ ماڻھو ستا پيا ھئا تہ ھن جو ھڪ دشمن اچي ڪڻڪ ۾ ڪانڊيرن جو ٻج ڇٽي ھليو ويو .
40013026	جڏھن سلا اُڀريا ۽ سنگ نڪرڻ شروع ٿيا تہ ڪانڊيرا بہ ظاھر ٿي پيا .
40013027	ان ماڻھوءَ جا نوڪر آيا ۽ چيائونس تہ ’ سائين ! اوھان تہ ٻنيءَ ۾ سٺو ٻج پوکيو ھو پر ھي ڪانڊيرا ڪٿان آيا ؟ ‘
40013028	تنھن تي ھن جواب ڏنو تہ ’ اھو ڪنھن دشمن جو ڪم آھي . ‘ پوءِ انھن کانئس پڇيو تہ ’ اسين وڃي ڪانڊيرن کي پٽيون ڇا ؟ ‘
40013029	ھن ورندي ڏنن تہ ’ نہ ، ڇالاءِ جو جڏھن اوھين ڪانڊيرا پٽيندا تہ متان ڪانڊيرن سان گڏ ڪڻڪ بہ پٽجي اچي .
40013030	ڇڏيو تہ ڀلي ڪڻڪ ۽ ڪانڊيرا گڏ وڌن ، تان جو لاباري جو وقت ٿئي . پوءِ آءٌ لاباري ڪندڙن کي چوندس تہ پھريائين ڪانڊيرا پٽي گڏ ڪري باھہ ۾ ساڙين ۽ پوءِ ڪڻڪ گڏ ڪري ڀانڊن ۾ رکن . ‘ “
40013031	عيسيٰ انھن کي ٻيو مثال ٻڌايو تہ ” آسمان واري بادشاھت سرنھن جي داڻي مثل آھي ، جيڪو کڻي ماڻھو پنھنجي ٻنيءَ ۾ پوکي ٿو .
40013032	جيتوڻيڪ ھو سڀني ٻجن کان ننڍو آھي پر جڏھن اُڀري ٿو تہ سڀني ٻوٽن کان وڏو ٿي وڃي ٿو . اھو وڌي وڻ ٿئي ٿو ۽ پکي اچي ان جي ٽارين ۾ واھيرو ڪن ٿا . “
40013033	عيسيٰ انھن کي ٻيو مثال ٻڌايو تہ ” آسمان واري بادشاھت خميري مثل آھي ، جيڪو ڪنھن عورت کڻي اٽي جي پاٽ ۾ ملايو تہ سڄو اٽو ڦونڊجي پيو ۽ پاٽ ڀرجي ويئي . “
40013034	عيسيٰ ميڙن کي ھي سڀ ڳالھيون مثالن سان ٻڌائيندو ھو ۽ مثالن کان سواءِ انھن سان ڪلام نہ ڪندو ھو ،
40013035	انھيءَ لاءِ تہ جيئن نبيءَ جي معرفت جيڪي چيو ويو ھو سو سچو ثابت ٿئي تہ”آءٌ مثالن ۾ ڳالھائيندس ۽ اُھي ڳالھيون چوندس،جيڪي دنيا جي شروعات کان وٺيڳجھيون رکيون ويون آھن . “
40013036	پ وءِ عيسيٰ ميڙ کي ڇڏي گھر ھليو ويو . سندس شاگرد وٽس آيا ۽ چيائونس تہ ” اسان کي ٻڌايو تہ ٻنيءَ ۾ ڪانڊيرا ڦٽڻ جي مثال جي معنيٰ ڇا آھي ؟ “
40013037	تنھن تي عيسيٰ وراڻين تہ ” جنھن سٺو ٻج پوکيو اھو ابن آدم آھي ،
40013038	۽ ٻني ھيءَ دنيا آھي . سٺو ٻج اھي ماڻھو آھن جيڪي بادشاھت سان واسطو رکن ٿا ۽ ڪانڊيرا اھي ماڻھو آھن جيڪي شيطان سان واسطو رکن ٿا .
40013039	دشمن جنھن ڪانڊيرا پوکيا سو شيطان آھي . لابارو آھي آخرت جو ڏينھن ۽ لاباري وارا آھن ملائڪ .
40013040	تنھنڪري جيئن ڪانڊيرا گڏ ڪري باھہ ۾ ساڙيا ويندا آھن تيئن آخرت جي ڏينھن بہ ٿيندو .
40013041	ابن آدم پنھنجن ملائڪن کي موڪليندو ۽ اھي سندس بادشاھت مان انھن سڀني کي گڏ ڪندا جيڪي ٻين کي گمراھہ ٿا ڪن ۽ بڇڙائي ڪن ٿا .
40013042	اُھي انھن کي باھہ جي کُوري ۾ اڇلائيندا ، جتي ھو رڙيون ڪندا ۽ ڏند ڪرٽيندا .
40013043	پوءِ سچار پنھنجي پيءُ جي بادشاھت ۾ سج وانگر چمڪندا . جنھن کي ڪن آھن سو ٻڌي ڇڏي . “
40013044	” آسمان واري بادشاھت ٻنيءَ ۾ لڪل خزاني مثل آھي . جڏھن ڪو ماڻھو اھو لھي ٿو تہ ھو وري ان کي ڍڪي ڇڏي ٿو . پر ھو ايترو تہ خوش ٿو ٿئي جو پنھنجو سڀ ڪجھہ وڪڻي وڃي اُھا ٻني خريد ڪري ٿو .
40013045	آسمان واري بادشاھت موتين جي ھڪڙي سوداگر مثل پڻ آھي ، جيڪو عمدا موتي ڳولي ٿو .
40013046	جڏھن ھو ڪو تمام عمدو موتي لھي ٿو تہ پنھنجو سڀ ڪجھہ وڪڻي وڃي اھو موتي خريد ڪري ٿو . “
40013047	” آسمان واري بادشاھت ھڪڙي ڄار مثل بہ آھي ، جيڪو ھڪ ڍنڍ ۾ اڇلايو وڃي ٿو ۽ جنھن ۾ ھر قسم جي مڇي ڦاسي ٿي .
40013048	جڏھن اھو ڄار ڀرجي وڃي ٿو تہ مھاڻا ان کي ڇڪي ٻاھر ڪڍي آڻين ٿا ۽ ڪنڌيءَ تي ويھي ان مان مڇيون ڪڍين ٿا . جيڪا مڇي چڱي آھي سا کاريءَ ۾ وجھن ٿا ۽ ڪني مڇيءَ کي اڇلائي ڇڏين ٿا .
40013049	ساڳيءَ طرح آخرت جي ڏينھن بہ ٿيندو . ملائڪ وڃي نيڪن کان بڇڙن کي ڌار ڪندا ،
40013050	۽ کين باھہ جي کُوري ۾ اڇلائيندا جتي اُھي رڙيون ڪندا ۽ ڏند ڪرٽيندا . “
40013051	پوءِ عيسيٰ انھن کان پڇيو تہ ” ڇا اوھان ھي سڀ ڳالھيون سمجھيون ؟ “ ھنن وراڻيو تہ ” ھائو . “
40013052	تنھن تي ھن چين تہ ” جيڪوبہ شريعت جو عالم آسمان واري بادشاھت جو شاگرد ٿئي ٿو تہ اھو اُن گھر جي مالڪ وانگر آھي جيڪو پنھنجي گھر مان نيون ۽ پراڻيون شيون ڪڍي ٿو اچي . “
40013053	جڏھن عيسيٰ ھي مثال ٻڌائي چڪو تہ اتان روانو ٿيو
40013054	۽ موٽي پنھنجي شھر ناصرت ۾ آيو ، جتي سندن عبادت خاني ۾ وڃي تعليم ڏيڻ لڳو . جن بہ ھن کي ٻڌو تن عجب ۾ پئجي پڇيو تہ ” ھن ايڏي سياڻپ ۽ معجزن ڪرڻ جي اھڙي طاقت ڪٿان حاصل ڪئي آھي ؟
40013055	ڇا ھي ڊکڻ جو پٽ نہ آھي ؟ ڇا ھن جي ماءُ جو نالو مريم نہ آھي ؟ ۽ يعقوب ، يوسف ، شمعون ۽ يھوداہ ھن جا ڀائر نہ آھن ڇا ؟
40013056	ڇا ھن جون ڀينرون ھتي نہ ٿيون رھن ؟ ھن ھي سڀ ڪجھہ ڪٿان حاصل ڪيو ؟ “
40013057	تنھنڪري انھن عيسيٰ کي قبول نہ ڪيو . عيسيٰ انھن کي چيو تہ ” ھر نبي پنھنجي وطن ۽ پنھنجي خاندان کان سواءِ جتي ڪٿي مان پائيندو آھي . “
40013058	ھن اُتي گھڻا معجزا نہ ڪيا ، ڇاڪاڻ تہ انھن کي يقين ئي ڪونہ ھو .
40014001	انھن ڏينھن ۾ گليل جي حاڪم ھيروديس جڏھن عيسيٰ جي ھاڪ ٻڌي ،
40014002	تڏھن پنھنجن نوڪرن کي چيائين تہ ” ھي يحيٰ بپتسما ڏيڻ وارو ئي آھي . جيئن تہ ھو مئلن مان جيئرو ٿي اٿيو آھي ، تنھنڪري ھو اھي معجزا ٿو ڪري . “
40014003	ھيروديس پنھنجي ڀاءُ فلپس جي زال ھيرودياس جي چوڻ تي يحيٰ جي گرفتاريءَ جو حڪم ڏنو ھو ۽ کيس ٻڌرائي جيل ۾ وڌو ھئائين .
40014004	ڇالاءِ جو يحيٰ ھيروديس کي چيو ھو تہ ” اوھان لاءِ اھو جائز نہ آھي جو اوھين پنھنجي ڀاڄائي ھيرودياس سان شادي ڪريو . “
40014005	سو ھيروديس يحيٰ کي مارائڻ پئي چاھيو پر عوام کان ڊنو ٿي ، ڇالاءِ جو ھنن يحيٰ کي نبي ٿي سمجھيو .
40014006	جڏھن ھيروديس جي جنم جو ڏينھن آيو تڏھن ھيرودياس جي ڌيءَ ماڻھن جي وچ ۾ بيھي ناچ ڪيو . ھيروديس ايترو تہ خوش ٿيو
40014007	جو ھن قسم کڻي ساڻس واعدو ڪيو تہ ” جيڪو گھرندينءَ سو آءٌ ڏيندوسانءِ . “
40014008	تنھن تي ھن ائين ئي چيو جيئن ماڻس سيکاريو ھوس تہ ” مون کي يحيٰ بپتسما ڏيڻ واري جي سسي ٿالھہ ۾ ھتي گھرائي ڏيو . “
40014009	اھو ٻڌي بادشاھہ کي ڏاڍو ڏک ٿيو پر جيئن تہ ھن مھمانن جي اڳيان قسم کڻي واعدو ڪيو ھو ، تنھنڪري حڪم جاري ڪيائين تہ جيئن انھيءَ ڇوڪريءَ جي مرضي پوري ٿئي .
40014010	سو ماڻھو موڪلي جيل ۾ يحيٰ جي سسي لھرايائين .
40014011	سسي ٿالھہ ۾ وجھي آڻي ڇوڪريءَ جي اڳيان رکيائون ، جنھن اُھا پنھنجي ماءُ کي ڏيئي ڇڏي .
40014012	يحيٰ جي شاگردن اچي لاش ورتو ۽ اُن کي دفن ڪيائون . پوءِ عيسيٰ کي اچي ٻڌايائون .
40014013	جڏھن عيسيٰ کي اھا خبر پيئي تہ اڪيلو ئي ھڪ ٻيڙيءَ ۾ چڙھي نويڪلي جڳھہ ڏانھن روانو ٿي ويو . جڏھن ماڻھن اھا ڳالھہ ٻڌي تہ پنھنجا شھر ڇڏي پيرين پيادا ھن جي پٺيان ھليا .
40014014	جڏھن عيسيٰ ٻيڙيءَ مان لٿو تہ ھن ھڪ وڏو ميڙ ڏٺو . سندس دل رحم سان ڀرجي ويئي ، سو اچي انھن جي بيمارن کي شفا ڏيئي چڱو ڀلو ڪيائين .
40014015	جڏھن شام ٿي تہ سندس شاگرد وٽس آيا ۽ چيائونس تہ ” اڳي ئي دير ٿي ويئي آھي ۽ ھتي اسين سڃي ھنڌ ۾ آھيون . سو ماڻھن کي موڪل ڏيو تہ ڀل ڪنھن ڳوٺ ۾ وڃي پنھنجي لاءِ ڪجھہ وٺي کائين . “
40014016	تنھن تي عيسيٰ وراڻيو تہ ” انھن کي وڃڻ جي ضرورت ڪانھي . اوھين ئي انھن کي کائڻ لاءِ ڪجھہ ڏيو . “
40014017	انھن چيو تہ ” اسان وٽ ڪل پنج مانيون ۽ ٻہ مڇيون آھن . “
40014018	عيسيٰ چيو تہ ” اھي مون وٽ کڻي اچو . “
40014019	ھن ماڻھن کي بہ چيو تہ ” گاھہ تي ويھي رھو . “ پوءِ ھن پنج مانيون ۽ ٻہ مڇيون کڻي آسمان ڏانھن نھاريو ۽ انھن ۾ برڪت گھريائين ۽ مانيون ڀڃي شاگردن کي ڏنائين ، جيڪي اھي ماڻھن کي ڏيندا ويا .
40014020	سڀني کائي ڍءُ ڪيو . پوءِ جيڪي ٽڪر ڳڀا بچيا تن مان شاگردن ٻارھن کاريون ڀري کنيون .
40014021	جن ماڻھن کاڌو تن جو تعداد عورتن ۽ ٻارن کان سواءِ اٽڪل پنج ھزار کن ھو .
40014022	تڏھن عيسيٰ پنھنجن شاگردن کي ٻيڙيءَ ۾ سوار ڪري زور ڀريو تہ ” اوھين ڍنڍ جي ھُن ڀر وڃو . “ پوءِ ماڻھن کي بہ موڪل ڏيئي ڇڏيائين .
40014023	ماڻھن جي موڪلائڻ کان پوءِ پاڻ ٽڪر تي دعا گھرڻ ويو . شام تائين ھو اتي اڪيلو ئي رھيو .
40014024	انھيءَ مھل تائين ٻيڙي گھڻو پنڌ پري نڪري ويئي ھئي ۽ ڇولين جي لوڏن ۾ اچي ويئي ھئي ، ڇالاءِ جو واءُ ان جي سامھون ھو .
40014025	رات جي پوئين پھر ۾ عيسيٰ پاڻيءَ تي پنڌ ڪندو انھن وٽ آيو .
40014026	جڏھن شاگردن کيس پاڻيءَ تي پنڌ ڪندي ڏٺو تہ دھلجي ويا ۽ چوڻ لڳا تہ ” ھي ڪو جن آھي . “ سو ھو وٺي ڊپ ۾ رڙيون ڪرڻ لڳا .
40014027	تنھن تي عيسيٰ ھڪدم کين چيو تہ ” ڊڄو نہ ، آءٌ آھيان ، دلجاءِ ڪريو . “
40014028	پوءِ پطرس چيس تہ ” اي خداوند ! جيڪڏھن تون آھين تہ مون کي حڪم ڏي تہ آءٌ پاڻيءَ تي ھلي تو وٽ اچان . “
40014029	تنھن تي عيسيٰ چيس تہ ” ڀلي اچ . “ سو پطرس ٻيڙيءَ مان لٿو ۽ پاڻيءَ تي گھمندو عيسيٰ ڏانھن وڃڻ لڳو .
40014030	پر جڏھن ھن طوفان ڏٺو تہ ڊڄي ويو ۽ ٻڏڻ لڳو . ڊپ مان وٺي رڙيون ڪيائين تہ ” خداوند ! بچاءِ ، بچاءِ . “
40014031	تڏھن عيسيٰ ھڪدم ھٿ ڊگھيري جھلي ورتس ۽ چيائينس تہ ” تو شڪ ڇو ڪيو ؟ تنھنجو ايمان ڪيترو نہ ڪمزور آھي . “
40014032	پوءِ جڏھن ھو ٻئي ٻيڙيءَ ۾ چڙھيا تہ واءُ بند ٿي ويو .
40014033	تنھن تي جيڪي بہ ٻيڙيءَ ۾ ھئا تن اچي کيس سجدو ڪري چيو تہ ” بيشڪ تون خدا جو فرزند آھين . “
40014034	اھي ڍنڍ پار ڪري گنيسرت جي علائقي ۾ آيا .
40014035	اتان جي ماڻھن عيسيٰ کي سڃاڻي ورتو . تنھنڪري ھنن علائقي جي ڪنڊڪڙڇ مان بيمار ماڻھو گھرائي عيسيٰ وٽ آندا .
40014036	پوءِ ھنن منٿ ڪيس تہ ” رڳو پنھنجي دامن کي ھٿ لائڻ ڏيو . “ تڏھن جن بہ ھٿ لاتس سي چڱا ڀلا ٿي ويا .
40015001	تنھن کان پوءِ يروشلم مان ڪي فريسي ۽ شريعت جا عالم عيسيٰ وٽ آيا ۽ چيائونس تہ
40015002	” تنھنجا شاگرد وڏن جي ريتن رسمن کي ڇو ٿا ڀڃن ؟ ڇالاءِ جو ھو ماني کائڻ وقت سندن رسم موجب ھٿ ڪونہ ٿا ڌوئن . “
40015003	عيسيٰ جواب ڏنن تہ ” اوھين بہ پنھنجي ريتن رسمن جي ڪري خدا جو حڪم ڇو ٿا ڀڃو ؟
40015004	ڇالاءِ جو خدا فرمايو آھي تہ ’ پنھنجي پيءُ ۽ ماءُ جي عزت ڪريو ‘ ۽ ’ جيڪوبہ پنھنجي پيءُ يا ماءُ جي گلا ڪري تہ ان کي اڦٽ ماريو وڃي . ‘
40015005	پر اوھين ماڻھن کي سيکاريو ٿا تہ جيڪڏھن ڪنھن وٽ ڪا اھڙي شيءِ آھي جنھن سان ھو پنھنجي پيءُ يا ماءُ جي گھرج پوري ڪري سگھيو ٿي ، پر ھو چوي ٿو تہ ’ اھا خدا جي نذر ٿي چڪي آھي ، ‘
40015006	تہ پوءِ ڀلي پنھنجي پيءُ جي عزت نہ ڪري . اھڙيءَ طرح اوھين پنھنجي ريتن رسمن جي ڪري خدا جي ڪلام کي رد ڪريو ٿا .
40015007	اي رياڪارو ! بيشڪ خدا يسعياہ نبيءَ جي معرفت اوھان بابت ڪيتري قدر نہ صحيح چيو آھي تہ
40015008	’ ھيءَ قوم پنھنجن چپن سان تہ مون کي عزت ڏئي ٿي،پر ھنن جي دل مون کي نہ ٿي گھري .
40015009	ھو منھنجي عبادت اجائي ٿا ڪن،ڇالاءِ جو ھو ماڻھن جا حڪم ائين ٿا سيکارينڄڻ تہ اُھي منھنجا حڪم آھن . ‘ “
40015010	پوءِ عيسيٰ سڄي خلق کي پاڻ وٽ سڏي چيو تہ ” ٻڌو ۽ سمجھو
40015011	تہ جيڪابہ شيءِ وات مان اندر ٿي وڃي سا ماڻھوءَ کي پليت نہ ٿي ڪري . پر جيڪا شيءِ وات مان نڪري ٿي سا ئي ماڻھوءَ کي پليت ڪري ٿي . “
40015012	تڏھن شاگردن اچي چيس تہ ” اوھان کي خبر نہ آھي ڇا تہ اوھان جي ھن ڳالھہ جي ڪري فريسين کي سخت مٺيان لڳي آھي ؟ “
40015013	تنھن تي عيسيٰ وراڻيو تہ ” جيڪو سلو منھنجي آسمان واري پيءُ نہ پوکيو آھي سو ضرور پٽيو ويندو .
40015014	انھن بابت ڳڻتي نہ ڪريو ڇاڪاڻ تہ ھو انڌا اڳواڻ آھن . جيڪڏھن انڌو انڌي جي اڳواڻي ڪندو تہ ٻئي وڃي کڏ ۾ ڪرندا . “
40015015	تنھن تي پطرس پڇيو تہ ” اسان کي ٻڌايو تہ انھيءَ مثال جي معنيٰ ڇا آھي . “
40015016	عيسيٰ چيو تہ ” اوھين بہ اڃا تائين بي سمجھہ آھيو ڇا ؟
40015017	ايتري بہ خبر نہ ٿي پئيوَ تہ جيڪي وات اندر وڃي ٿو سو پيٽ ۾ وڃي ٿو ۽ اتان نيٺ ٻاھر نڪري وڃي ٿو .
40015018	پر جيڪي شيون وات مان نڪرن ٿيون سي دل مان ٿيون اچن ۽ اھي ئي شيون انسان کي پليت ڪن ٿيون ،
40015019	ڇالاءِ جو انسان جي دل مان بڇڙا خيال نڪرن ٿا ، جيڪي خون ، زناڪاري ، حرامڪاري ، چوري ، ڪوڙي شاھدي ۽ گلا ڪرائين ٿا .
40015020	اھي ئي تہ شيون آھن جيڪي انسان کي پليت ڪن ٿيون . پر اڻ ڌوتل ھٿن سان کائڻ ماڻھوءَ کي پليت نہ ٿو ڪري . “
40015021	پوءِ عيسيٰ اتان روانو ٿي صور ۽ صيدا شھرن جي علائقي ڏانھن ويو .
40015022	اتان جي ھڪ ڪنعاني عورت ھن وٽ آئي ۽ رڙ ڪري چيائينس تہ ” اي سائين ! اي ابن دائود ! مون تي رحم ڪريو . منھنجي ڌيءَ کي ڀوت آھي ، جيڪو کيس ڏاڍو ھلاک ٿو ڪري . “
40015023	پر عيسيٰ ان عورت کي ڪو جواب نہ ڏنو . سندس شاگردن وٽس اچي منٿ ڪري چيس تہ ” ھن کي روانو ڪريو جو ھوءَ اسان جي پٺيان رڙيون ڪندي اچي ٿي . “
40015024	تنھن تي عيسيٰ چين تہ ” آءٌ رڳو بني اسرائيل جي گھراڻي جي گمراھہ ٿيل رڍن لاءِ موڪليو ويو آھيان . “
40015025	پر ھوءَ اچي عيسيٰ جي پيرن تي ڪري پيئي ۽ چيائينس تہ ” اي سائين ! منھنجي مدد ڪريو . “
40015026	عيسيٰ چيس تہ ” اھو واجب نہ آھي جو ٻارن جي ماني کڻي ڪتن کي اڇلائي ڏجي . “
40015027	پر عورت جواب ڏنو تہ ” اھو تہ برابر آھي پر ڪتا بہ تہ مالڪن جي دسترخوان جا ڪريل ٽڪر کائيندا آھن . “
40015028	تنھن تي عيسيٰ چيس تہ ” اي عورت ! تون تہ وڏي ايمان واري آھين . جيڪو تون گھرين ٿي اھو تو لاءِ ڪيو ويندو . “ انھيءَ وقت ئي ان عورت جي ڌيءَ چڱي ڀلي ٿي پيئي .
40015029	عيسيٰ اتان روانو ٿي گليل ڍنڍ جي ڪناري سان ھلڻ لڳو . پوءِ ھو ھڪڙي ٽڪر تي چڙھي ويو ۽ اُتي ويھي رھيو .
40015030	ماڻھن جا وڏا ميڙ وٽس آيا جن پاڻ سان منڊا ، انڌا ، ٽُنڊا ، گونگا ۽ ٻيا ڪيترا ئي بيمار آندا . انھن کي عيسيٰ جي پيرن وٽ ويھاريائون ۽ ھن کين شفا ڏيئي چڱو ڀلو ڪري ڇڏيو .
40015031	جڏھن انھن ڏٺو تہ گونگا ڳالھائين ٿا ، ٽُنڊا سڄا ٿي پيا آھن ، منڊا گھمن ٿا ۽ انڌا ڏسن ٿا تڏھن ھو ڏاڍا حيران ٿي ويا ۽ بني اسرائيل جي خدا جي واکاڻ ڪرڻ لڳا .
40015032	عيسيٰ پنھنجن شاگردن کي پاڻ وٽ سڏي چيو تہ ” مون کي ھنن ماڻھن لاءِ ڏاڍو ڏک ٿو ٿئي ، ڇاڪاڻ تہ ھي ٽن ڏينھن کان وٺي مون سان گڏ آھن ۽ ھاڻي وٽن ڪجھہ بہ ڪونھي جو کائين . آءٌ نہ ٿو چاھيان تہ اھي بکيا ھليا وڃن ، ڇو تہ متان ھي رستي تي ساڻا ٿي پون . “
40015033	تنھن تي شاگردن چيس تہ ” ھتي سڃ ۾ اسين ھيڏي ساري خلق کي کارائڻ لاءِ ايتري ماني ڪٿان آڻينداسين ؟ “
40015034	عيسيٰ پڇين تہ ” اوھان وٽ ڪيتريون مانيون آھن ؟ “ انھن جواب ڏنو تہ ” ست مانيون ۽ ٿوريون ڪُرڙيون . “
40015035	تنھن تي عيسيٰ ماڻھن کي حڪم ڏنو تہ ” زمين تي ويھو . “
40015036	پوءِ ھن ست ئي مانيون ۽ مڇيون ھٿن تي کڻي انھن ۾ برڪت گھري ۽ ڀڃي ٽڪر ٽڪر ڪندو شاگردن کي ڏيندو ويو ۽ شاگرد خلق کي ڏيندا ويا .
40015037	انھن سڀني کائي ڍءُ ڪيو ، تڏھن بہ ٽڪر ڳڀا ايترا تہ بچيا جو شاگردن ست کاريون ڀري کنيون .
40015038	جن ماڻھن کاڌو تن جو تعداد عورتن ۽ ٻارن کان سواءِ چار ھزار ھو .
40015039	پوءِ عيسيٰ ماڻھن کي روانو ڪري ڇڏيو ۽ پاڻ ٻيڙيءَ ۾ چڙھي مگدن جي علائقي ڏانھن ھليو ويو .
40016001	عيسيٰ وٽ ڪي فريسي ۽ صدوقي آيا . کيس آزمائڻ لاءِ چيائون تہ ” اسان کي آسمان مان ڪو معجزو ڏيکار . “
40016002	پر عيسيٰ انھن کي ورندي ڏني تہ ” جڏھن سج لھڻ مھل آسمان ڳاڙھو ٿو ٿئي تہ اوھين چئو ٿا تہ ’ ڏاڍي صاف موسم ٿيندي ، ‘
40016003	۽ جڏھن صبح جو آسمان ڳاڙھو ۽ جھڙالو ٿو ٿئي تہ چئو ٿا تہ ’ اڄ مينھن پوندو . ‘ اوھان کي آسمان جي نشانين جي تہ خبر پوي ٿي پر زماني جي نشانين جي خبر نہ ٿي پئيوَ .
40016004	ھن زماني جا ماڻھو ڪيترا نہ بڇڙا ۽ بي ايمان آھن جو مون کان معجزو ٿا گھرن . پر انھن کي يونس جي معجزي کان سواءِ ٻيو ڪوبہ معجزو نہ ڏيکاريو ويندو . “ پوءِ ھو انھن کي ڇڏي روانو ٿي ويو .
40016005	شاگرد ڍنڍ جي ھُن ڀر ويا ، پر کين ماني کڻڻ وسري ويئي .
40016006	پوءِ عيسيٰ چين تہ ” ڏسو ، فريسين ۽ صدوقين جي خميري کان ھوشيار ٿجو . “
40016007	ھو پاڻ ۾ بحث ڪرڻ لڳا تہ ” ھن اسان کي اھو انھيءَ ڪري چيو جو اسين ماني ڪونہ کڻي آيا آھيون . “
40016008	عيسيٰ سندن ڳالھہ سمجھي ويو ، سو چيائين تہ ” اوھان جو ايمان ڪيترو نہ ڪمزور آھي . ڇو ٿا پاڻ ۾ سوال جواب ڪريو تہ ’ اسان وٽ ماني ڪونھي ؟ ‘
40016009	اڃا تائين اوھين نہ ٿا سمجھو ؟ ڇا اوھان کي ياد نہ آھي تہ اوھان پنجن مانين جا ڳڀا پنج ھزار ماڻھن ۾ ورھايا ھئا ؟ ۽ اوھان ڪيتريون کاريون بچيل ڳڀن جون ڀري کنيون ھيون ؟
40016010	۽ نہ وري ست مانيون چار ھزار ماڻھن ۾ ورھائڻ ياد اٿوَ تہ ان وقت اوھان ڪيتريون کاريون ڀري کنيون ھيون ؟
40016011	مون اوھان کي ماني بابت نہ چيو ، پر اوھين ڇو نہ ٿا سمجھو ؟ پاڻ کي فريسين ۽ صدوقين جي خميري کان ھوشيار ڪجو . “
40016012	پوءِ شاگردن سمجھيو تہ ھو مانيءَ ۾ ڪم ايندڙ خميري کان خبردار نہ پيو ڪري پر فريسين ۽ صدوقين جي تعليم کان ھوشيار رھڻ لاءِ پيو چوي .
40016013	جڏھن عيسيٰ قيصريہ فلپيءَ جي علائقي ۾ آيو تہ پنھنجن شاگردن کان پڇيائين تہ ” ماڻھو ابن آدم بابت ڇا ٿا چون تہ ھو ڪير آھي ؟ “
40016014	انھن وراڻيو تہ ” ڪي چون ٿا تہ اوھين يحيٰ بپتسما ڏيڻ وارا آھيو ، ڪي چون ٿا تہ الياس نبي آھيو ۽ ٻيا وري چون ٿا تہ يرمياہ يا ٻين نبين مان ڪوبہ ھڪ آھيو . “
40016015	عيسيٰ پڇين تہ ” اوھين ڇا ٿا چئو تہ آءٌ ڪير آھيان ؟ “
40016016	تنھن تي شمعون پطرس وراڻيو تہ ” تون مسيح ، زندہ خدا جو فرزند آھين . “
40016017	عيسيٰ چيس تہ ” اي يوحنا جا پٽ شمعون ! تون سڀاڳو آھين ، ڇاڪاڻ تہ ھيءَ حقيقت تو کي ڪنھن انسان کان نہ پر منھنجي آسمان واري پيءُ کان ملي آھي .
40016018	آءٌ بہ تو کي چوان ٿو تہ تون ٽڪر آھين ۽ ان ٽڪر تي آءٌ پنھنجي ڪليسيا اڏيندس جيڪا موت جي طاقت تي غالب پوندي .
40016019	آءٌ تو کي آسمان واري بادشاھت جون ڪنجيون ڏيندس ۽ جنھن ڳالھہ جي تون زمين تي منع ڪندين تہ بھشت ۾ بہ منع ڪئي ويندي ۽ جنھن ڳالھہ جي تون زمين تي اجازت ڏيندين تہ بھشت ۾ بہ ان جي اجازت ڏني ويندي . “
40016020	پوءِ عيسيٰ پنھنجن شاگردن کي تاڪيد ڪيو تہ ” ڪنھن کي بہ نہ ٻڌائجو تہ آءٌ مسيح آھيان . “
40016021	انھيءَ وقت کان پوءِ عيسيٰ پنھنجن شاگردن کي کليو کلايو چئي ڇڏيو تہ ” آءٌ يروشلم ضرور ويندس ۽ اتي بزرگن ، سردار ڪاھنن ۽ شريعت جي عالمن جون گھڻيون سختيون سھندس . مون کي ماريو ويندو ۽ ٽئين ڏينھن تي وري جيئرو ٿي اٿندس . “
40016022	پطرس کيس پاسيرو وٺي ويو ۽ سختيءَ سان چوڻ لڳس تہ ” اي خداوند ! خدا خير ڪري ، شل تو سان ائين نہ ٿئي . “
40016023	عيسيٰ ڦري پطرس کي چيو تہ ” اي شيطان ! منھنجي اکين اڳيان ٽري وڃ . منھنجي راھہ ۾ تون رڪاوٽ آھين ، ڇالاءِ جو تون خدا وانگر نہ پر ماڻھن وانگر ٿو سوچين . “
40016024	پوءِ عيسيٰ پنھنجن شاگردن کي چيو تہ ” جيڪڏھن ڪو منھنجي پٺيان ھلڻ گھري تہ ھو پنھنجي خوديءَ کي ماري ۽ پنھنجو صليب کڻي منھنجي پٺيان ھلي .
40016025	ڇالاءِ جو جيڪو چاھي ٿو تہ ’ آءٌ پنھنجي جان بچايان ، ‘ سو اھا وڃائيندو ، پر جيڪو منھنجي لاءِ پنھنجي جان ڏيندو تنھن کي اھا ملندي .
40016026	ڀلا ماڻھوءَ کي انھيءَ مان ڪھڙو فائدو جو سڄي دنيا تہ ھٿ ڪري پر پنھنجي جان وڃائي ڇڏي ؟ ماڻھو ڪجھہ بہ ڏيئي پنھنجي جان وري حاصل ڪري نہ ٿو سگھي .
40016027	انھيءَ ڪري جو ابن آدم پنھنجي پيءُ جي جلوي ۾ ملائڪن سان گڏ ايندو ۽ ھر ھڪ ماڻھوءَ کي سندس ڪمن موجب اجر ڏيندو .
40016028	آءٌ اوھان کي سچ ٿو ٻڌايان تہ جيڪي ھتي بيٺا آھن تن مان ڪي ايستائين موت جو ذائقو نہ چکندا ، جيستائين ھو ابن آدم کي سندس بادشاھت ۾ ايندو نہ ڏسندا . “
40017001	ڇھن ڏينھن کان پوءِ عيسيٰ پاڻ سان گڏ پطرس ، يعقوب ۽ سندس ڀاءُ يوحنا کي اڪيلائيءَ ۾ ھڪڙي مٿاھين جبل تي وٺي ويو .
40017002	جيئن ئي ھنن عيسيٰ ڏانھن نھاريو تہ سندس صورت بدلجي پيئي ۽ ھن جو منھن سج وانگر چمڪڻ لڳو . سندس پوشاڪ نوراني ٿي ويئي .
40017003	پوءِ انھن موسيٰ ۽ الياس نبيءَ کي ڏٺو جيڪي عيسيٰ سان ڳالھيون ڪري رھيا ھئا .
40017004	تنھن تي پطرس عيسيٰ کي چيو تہ ” اي خداوند ! اھا اسان جي خوش نصيبي آھي جو اسين ھتي آھيون . جيڪڏھن اوھان جي مرضي ھجي تہ آءٌ ھتي ٽي تنبو کڻي کوڙيان ، ھڪ اوھان لاءِ ، ھڪ موسيٰ لاءِ ۽ ھڪ الياس لاءِ . “
40017005	اڃا ھو ڳالھائي ئي پيو تہ ھڪ تمام اڇي ڪڪر اچي مٿن ڇانوَ ڪئي ۽ ڪڪر مان آواز آيو تہ ” ھي منھنجو پيارو فرزند آھي ۽ ھن مان آءٌ گھڻو خوش آھيان . اوھين ھن جي ڌيان سان ٻڌو . “
40017006	جڏھن شاگردن ھي آواز ٻڌو تہ اُھي ايترا تہ ڊڄي ويا جو پاڻ کي منھن ڀر زمين تي ڪيرائي ڇڏيائون .
40017007	عيسيٰ انھن وٽ اچي کين ھٿ لائي چيو تہ ” اٿو ۽ ڊڄو نہ . “
40017008	پوءِ انھن اکيون کڻي نھاريو تہ عيسيٰ کان سواءِ اتي ٻيو ڪوبہ ڪونہ ھو .
40017009	جيئن ھو جبل تان ھيٺ لٿا پئي تہ عيسيٰ انھن کي حڪم ڏيئي چيو تہ ” جيڪي ڪجھہ ڏٺو اٿوَ اھو تيستائين ڪنھن کي بہ نہ ٻڌائجو ، جيستائين ابن آدم موت کان پوءِ وري جيئرو نہ ٿئي . “
40017010	پوءِ شاگردن عيسيٰ کان پڇيو تہ ” شريعت جا عالم ڇو ٿا چون تہ پھريائين الياس نبيءَ جو اچڻ ضروري آھي ؟ “
40017011	ھن وراڻيو تہ ” برابر ، الياس پھريائين ايندو ۽ ھر ھڪ شيءِ تيار ڪندو .
40017012	پر آءٌ اوھان کي ٻڌايان ٿو تہ الياس اچي چڪو ۽ ماڻھن ھن کي نہ سڃاتو ، بلڪ ساڻس جيئن وڻين تيئن ئي سلوڪ ڪيائون . ساڳيءَ طرح ابن آدم سان بہ اُھي ائين ئي سلوڪ ڪندا . “
40017013	پوءِ شاگردن سمجھيو تہ ھو ساڻن يحيٰ بپتسما ڏيڻ واري بابت ڳالھائي رھيو ھو .
40017014	جڏھن اُھي خلق ڏانھن موٽيا تہ ھڪڙو ماڻھو عيسيٰ وٽ آيو ۽ سندس اڳيان گوڏا کوڙي
40017015	چيائين تہ ” سائين ! منھنجي پٽ تي رحم ڪريو ، ڇاڪاڻ تہ ھن کي مرگھيءَ جو اھڙو خوفناڪ مرض آھي جو اڪثر ڪري باھہ يا پاڻيءَ ۾ وڃيو ڪري .
40017016	آءٌ کيس اوھان جي شاگردن وٽ وٺي آيو ھوس ، پر اُھي کيس ڇٽائي نہ سگھيا . “
40017017	تنھن تي عيسيٰ وراڻيو تہ ” اي بي يقين ۽ گمراھہ قوم ! آءٌ ڪيستائين اوھان وٽ ھوندس ؟ ۽ ڪيستائين اوھان جي سھندس ؟ ڇوڪري کي مون وٽ وٺي اچ . “
40017018	عيسيٰ ڀوت کي ڇينڀيو تہ ھو نڪري ويو ۽ انھيءَ گھڙيءَ ڇوڪرو چڱو ڀلو ٿي پيو .
40017019	پوءِ شاگرد عيسيٰ وٽ نويڪلائيءَ ۾ آيا ۽ کانئس پڇيائون تہ ” اسين ھن ڀوت کي ڇو نہ ڪڍي سگھياسون ؟ “
40017020	عيسيٰ وراڻيو تہ ” اوھين اھو ڀوت انھيءَ ڪري نہ ڪڍي سگھيا جو اوھان ۾ ايترو ايمان ڪونہ ھو . آءٌ اوھان کي سچ ٿو ٻڌايان تہ جيڪڏھن اوھان ۾ سرنھن جي داڻي جيترو بہ ايمان ھوندو تہ اوھين ھن جبل کي چئي سگھو ٿا تہ ’ ھتان ھلي ھُتي وڃ ‘ تہ ھو ويندو . اوھان لاءِ ڪابہ شيءِ اڻ⁠ٿيڻي نہ آھي . “
40017022	جڏھن سڀيئي شاگرد گليل ۾ اچي گڏ ٿيا تہ عيسيٰ انھن کي ٻڌايو تہ ” ابن آدم ماڻھن جي حوالي ڪيو ويندو .
40017023	اھي کيس ماري ڇڏيندا پر ٽئين ڏينھن تي ھو وري جيئرو ٿي اٿندو . “ تنھن تي شاگرد ڏاڍا غمگين ٿيا .
40017024	جڏھن عيسيٰ ۽ سندس شاگرد ڪفرناحوم ۾ اچي پھتا تہ ھيڪل جا محصول اڳاڙيندڙ پطرس وٽ آيا ۽ پڇيائونس تہ ” ڇا تنھنجو استاد ھيڪل جو محصول ڏيندو آھي ؟ “
40017025	تنھن تي پطرس وراڻيو تہ ” ھائو . “ جڏھن پطرس گھر ۾ اندر گھڙيو تہ ھن جي ڳالھائڻ کان اڳ ۾ عيسيٰ پڇيس تہ ” شمعون ! تنھنجي ڪھڙي راءِ آھي ؟ دنيا جي بادشاھن کي محصول ۽ ڍلون ڪير ڏيندا آھن ؟ ڇا ملڪ جا رھاڪو ڏيندا آھن يا ڌاريا ؟ “
40017026	تنھن تي پطرس جواب ڏنو تہ ” ڌاريا . “ عيسيٰ چيو تہ ” چڱو ، پوءِ ان جو مطلب تہ ملڪ جا رھاڪو محصول ڏيڻ کان آجا آھن .
40017027	پر اسين ھنن ماڻھن کي ناراض ڪرڻ نہ ٿا چاھيون . تنھنڪري تون وڃي ڍنڍ ۾ ڪُنڍي وجھہ . جيڪا پھرين مڇي ڦاسي ان جي وات ۾ چانديءَ جو ھڪ وڏو سڪو ڏسندين . اھو کڻي وڃي منھنجي ۽ پنھنجي پاران ھنن کي ھيڪل جو محصول ڏي . “
40018001	انھيءَ مھل شاگرد عيسيٰ وٽ آيا ۽ پڇيائونس تہ ” آسمان واري بادشاھت ۾ سڀ کان وڏو ڪير آھي ؟ “
40018002	تنھن تي عيسيٰ ھڪ ٻار کي سڏي انھن جي سامھون بيھاري
40018003	چيو تہ ” آءٌ اوھان کي سچ ٿو ٻڌايان تہ جيستائين اوھين بدلجي ٻارن وانگر نہ ٿيندا ، تيستائين آسمان واري بادشاھت ۾ ڪڏھن بہ داخل ٿي نہ سگھندا .
40018004	آسمان واري بادشاھت ۾ سڀ کان وڏو اُھو آھي جيڪو پاڻ کي ھن ٻار وانگر نماڻو ۽ نھٺو ٿو ڪري ،
40018005	۽ جيڪوبہ اھڙن ٻارن کي منھنجي ڪري قبول ٿو ڪري تنھن ڄڻ مون کي قبول ڪيو . “
40018006	عيسيٰ وڌيڪ چيو تہ ” ھي ننڍڙا جن جو مون تي ايمان آھي ، تن مان ڪنھن بہ ھڪ کي جيڪڏھن ڪو گمراھہ ڪندو ، تنھن لاءِ وڌيڪ سٺو ائين ٿيندو تہ کيس ڳچيءَ ۾ جنڊ جو پُڙ وجھي سمنڊ جي وچ ۾ ٻوڙيو وڃي .
40018007	ھن دنيا کي حيف آھي ، جنھن جون شيون ماڻھن کي گمراھہ ٿيون ڪن . گمراھي تہ ضرور ٿيندي پر مصيبت آھي اُن ماڻھوءَ لاءِ جنھن جي وسيلي گمراھي ٿئي ٿي .
40018008	جيڪڏھن تنھنجو ھٿ يا پير تو کي گمراھہ ڪري تہ اھو ڪپي پري اڇلائي ڇڏ ، ڇالاءِ جو ٻنھي ھٿن يا پيرن سان دائمي باھہ ۾ پوڻ کان اھو بھتر آھي تہ تون ٽُنڊو يا منڊو جنت ۾ داخل ٿئين .
40018009	جيڪڏھن تنھنجي اک تو کي گمراھہ ڪري تہ اُھا ڪڍي پري اڇلائي ڇڏ ، ڇالاءِ جو ٻن اکين سان جھنم جي باھہ ۾ پوڻ کان اھو بھتر آھي تہ تون ڪاڻو ئي جنت ۾ داخل ٿئين . “
40018010	” ڏسو ، متان ھنن ننڍڙن مان ڪنھن بہ ھڪ کي خسيس ڪري سمجھو ، ڇالاءِ⁠جو آءٌ اوھان کي ٻڌايان ٿو تہ آسمان ۾ ھنن جا ملائڪ ھر وقت منھنجي آسمان واري پيءُ جي حضور ۾ حاضر رھن ٿا .
40018012	ڪيئن ٿا ڀانئيو ؟ جيڪڏھن ڪنھن ماڻھوءَ کي سؤ رڍون ھجن ۽ انھن مان ھڪ وڃائجي وڃينس تہ ڇا ھو نوانوي رڍن کي ٽڪر تي چرندو ڇڏي اُن ھڪ وڃايل رڍ کي ڳولڻ لاءِ نہ ويندو ؟
40018013	جڏھن ھو اھا رڍ لھي ٿو تہ آءٌ اوھان کي سچ ٿو چوان تہ اُھي نوانوي جيڪي گم نہ ٿيون آھن تن کان وڌيڪ ھو انھيءَ ھڪ لاءِ خوشي ڪندو .
40018014	ساڳيءَ طرح اوھان جو آسمان وارو پيءُ نہ ٿو چاھي تہ ھنن ننڍڙن مان ڪو ھڪڙو بہ گمراھہ ٿي وڃي . “
40018015	” جيڪڏھن اوھان جي ڪليسيا جو ڪو ماڻھو اوھان جو ڏوھہ ٿو ڪري تہ ھن کي اھو ڏوھہ اڪيلائيءَ ۾ ياد ڏياريو . جيڪڏھن ھن اوھان جي ڌيان سان ٻڌي تہ ڄڻ اوھان ھڪ ھم ايمان کي موٽائي آندو ،
40018016	پر جيڪڏھن ھو اوھان جي ڌيان سان نہ ٻڌي تہ پوءِ جيئن لکيل آھي تہ ’ ھڪڙو يا ٻہ شخص پاڻ سان وٺي وڃو تہ جيئن سڄو ڏوھہ ٻن يا ٽن شاھدن جي سامھون مٿس ثابت ٿئي . ‘
40018017	جيڪڏھن ھو انھن کي انڪار ڪري تہ ڪليسيا کي ٻڌايو ۽ جيڪڏھن ڪليسيا کي بہ نہ مڃي تہ پوءِ ھن کي غير قوم ۽ محصول اڳاڙيندڙن مان ڪري سمجھو . “
40018018	” آءٌ اوھان کي سچ ٿو ٻڌايان تہ جنھن ڳالھہ جي اوھين ھن زمين تي منع ڪندا تنھن جي بھشت ۾ بہ منع ڪئي ويندي ۽ جنھن ڳالھہ جي اوھين ھن زمين تي اجازت ڏيندا تنھن جي بھشت ۾ بہ اجازت ڏني ويندي .
40018019	آءٌ اوھان کي اھو بہ ٻڌايان ٿو تہ جڏھن اوھان مان ڪي بہ ٻہ گڏجي ھن زمين تي ڪنھن شيءِ لاءِ دعا گھرن ٿا تہ منھنجو آسمان وارو پيءُ اوھان لاءِ اھو ڪم ڪندو .
40018020	ڇالاءِ جو جتي بہ ٻہ يا ٽي منھنجي نالي تي اچي گڏ ٿين ٿا تہ آءٌ بہ اُتي انھن سان شامل آھيان . “
40018021	پوءِ پطرس عيسيٰ وٽ اچي پڇيو تہ ” خداوند ، جيڪڏھن منھنجو ڪو ڀاءُ ڀيڻ منھنجو ڏوھہ ڪندو رھي تہ آءٌ کيس ڪيترا دفعا بخشي ڇڏيان ؟ ڇا ست دفعا بخشي ڇڏيانس ؟ “
40018022	عيسيٰ وراڻيو تہ ” ست دفعا تہ آءٌ ڪونہ ٿو چوان ، پر ستھتر دفعا .
40018023	ڇاڪاڻ تہ آسمان واري بادشاھت ھڪ بادشاھہ وانگر آھي ، جنھن پنھنجن نوڪرن کان حساب ڪتاب وٺڻ جو فيصلو ڪيو .
40018024	جڏھن حساب ڪتاب ڪرڻ لڳو تہ وٽس ھڪ اھڙو ماڻھو آندو ويو جنھن ڏانھن ھن جا ڪروڙين چانديءَ جا سڪا قرض ھئا .
40018025	پر ان نوڪر وٽ ايترو پيسو ڪونہ ھو جو کڻي قرض لاھي ، تنھنڪري سندس مالڪ حڪم ڏنو تہ ’ ھن کي ، سندس زال ۽ ٻارن کي ۽ جيڪي ڪجھہ وٽس آھي تنھن کي بہ وڪڻي قرض جي ادائگي ڪئي وڃي . ‘
40018026	نوڪر پنھنجي مالڪ جي پيرن تي ڪري پيو ۽ عرض ڪيائينس تہ ’ مون کي مھلت ڏيو . آءٌ اوھان جو سمورو قرض ادا ڪندس . ‘
40018027	مالڪ کي ھن تي رحم اچي ويو سو کيس آزاد ڪري سندس سمورو قرض بخشي ڇڏيائين .
40018028	اھو نوڪر ٻاھر نڪتو تہ پنھنجو ھڪ ساٿي نوڪر مليس جنھن ڏانھن ھن جا ھڪ سؤ چانديءَ جا سڪا قرض ھئا . تنھن کي جھلي ڳچيءَ کان وٺي چيائينس تہ ’ مون کي منھنجو قرض ڏي . ‘
40018029	ھن جي ساٿيءَ پيرن تي ڪري کيس ليلائي چيو تہ ’ مون کي مھلت ڏي ، آءٌ تو کي قرض واپس ڪندس . ‘
40018030	پر ھن سندس ھڪ بہ نہ ٻڌي ۽ جيل ۾ وجھرايائينس جيستائين ھو قرض ادا نہ ڪري .
40018031	جڏھن ان جي ساٿي نوڪرن ھي ڏٺو تہ کين ڏاڍو ڏک ٿيو ۽ اچي سارو احوال پنھنجي مالڪ کي ٻڌايائون .
40018032	تنھن تي مالڪ ان نوڪر کي گھرائي چيو تہ ’ اي بڇڙا نوڪر ! مون تو کي پنھنجو سمورو قرض بخشي ڇڏيو ، ڇاڪاڻ تہ تو مون کي منٿون ڪيون ھيون .
40018033	ڇا تو کي بہ اھڙيءَ طرح پنھنجي ساٿي نوڪر تي رحم ڪرڻ نہ کپندو ھو جيئن مون تو تي ڪيو ؟ ‘
40018034	سو مالڪ اچي ڏاڍو ڏمريو ۽ انھيءَ نوڪر کي جلادن جي حوالي ڪري ڇڏيائين ، جيستائين ھو سمورو قرض واپس نہ ڪري .
40018035	اھڙيءَ طرح منھنجو آسمان وارو پيءُ بہ اوھان سان ڪندو ، جيڪڏھن اوھين پنھنجي ڀاءُ ڀيڻ کي سچيءَ دل سان نہ بخشيندءُ . “
40019001	جڏھن عيسيٰ اھي ھدايتون ڏيئي چڪو تہ ھو گليل مان روانو ٿي ، اردن درياءَ جي ٻيءَ ڀر يھوديہ جي علائقي ۾ آيو .
40019002	ھن جي پٺيان ماڻھن جا وڏا ميڙ آيا پئي ۽ ھن اُتي ئي کين شفا ڏيئي چڱو ڀلو ٿي ڪيو .
40019003	ڪي فريسي وٽس آيا ۽ کيس آزمائڻ لاءِ پڇيائون تہ ” ڇا ڪنھن ماڻھوءَ جو پنھنجي زال کي ڪنھن بہ سبب طلاق ڏيڻ جائز آھي يا نہ ؟ “
40019004	تنھن تي عيسيٰ وراڻيو تہ ” ڇا اوھان لکت ۾ نہ پڙھيو آھي تہ خالق انھن کي شروعات کان وٺي نر ۽ مادي ڪري پيدا ڪيو ؟
40019005	۽ چيائين تہ ’ انھيءَ ڪري مرد پنھنجي ماءُ پيءُ کي ڇڏي پنھنجيءَ زال سان گڏجي رھندو ۽ ھو ٻئي گڏجي ھڪ ٿي ويندا . ‘
40019006	پوءِ اھي ٻہ نہ پر ھڪ آھن . سو جن کي خدا ملايو آھي تن کي ماڻھو جدا نہ ڪري . “
40019007	تڏھن انھن فريسين کانئس پڇيو تہ ” پوءِ موسيٰ ڇو حڪم ڪيو تہ مرد پنھنجي زال کي طلاق نامو ڏيئي کيس ڪڍي سگھي ٿو ؟ “
40019008	عيسيٰ وراڻيو تہ ” موسيٰ اوھان جي سخت دليءَ ڪري اوھان کي اجازت ڏني تہ اوھين زال کي طلاق ڏيئي سگھو ٿا ، پر شروعات ۾ ائين نہ ھو .
40019009	آءٌ اوھان کي ٻڌايان ٿو تہ جيڪڏھن ڪو ماڻھو پنھنجي زال کي زناڪاريءَ جي سبب کان سواءِ طلاق ڏئي ٿو ۽ ڪنھن ٻيءَ عورت سان شادي ٿو ڪري ، تہ ڄڻ زنا ڪيائين . “
40019010	تنھن تي سندس شاگردن کيس چيو تہ ” جيڪڏھن زال مڙس جو اھو حال آھي تہ پوءِ پرڻجڻ ئي چڱو نہ آھي . “
40019011	عيسيٰ وراڻيو تہ ” سڀ ماڻھو اھا ڳالھہ قبول ڪري نہ سگھندا ، رڳو اھي ئي قبول ڪندا جن کي خدا کان اھڙي طاقت مليل ھوندي .
40019012	ڇالاءِ جو ڪي سبب آھن جو ماڻھو شادي نہ ٿا ڪن . جيئن تہ ڪي ڄمندي ئي کدڙا آھن ، ڪن کي ماڻھن کدڙو ڪيو آھي ۽ ڪي آسمان واري بادشاھت جي لاءِ کدڙا ٿيا آھن . جيڪو اھا ڳالھہ قبول ڪري سگھي سو ڀلي قبول ڪري . “
40019013	ڪي ماڻھو عيسيٰ وٽ پنھنجا ننڍڙا ٻار کڻي آيا تہ جيئن عيسيٰ پنھنجا ھٿ انھن تي رکي کين دعا ڪري ، پر شاگردن انھن ماڻھن کي ڇينڀيو .
40019014	عيسيٰ چيو تہ ” ٻارن کي ڇڏيو تہ مون وٽ اچن ، انھن کي نہ جھليو ڇاڪاڻ تہ آسمان واري بادشاھت اھڙن جي ئي آھي . “
40019015	عيسيٰ انھن تي پنھنجا ھٿ رکيا . پوءِ ھو اتان روانو ٿي ويو .
40019016	ھڪ دفعي ھڪ ماڻھو عيسيٰ وٽ آيو ۽ پڇيائينس تہ ” اي استاد ! آءٌ ڪھڙو چڱو ڪم ڪريان جو دائمي زندگي ملي ؟ “
40019017	عيسيٰ وراڻيو تہ ” تون مون کان چڱي ڪم بابت ڇو ٿو پڇين ؟ چڱو تہ رڳو خدا ئي آھي . جيڪڏھن تون دائمي زندگي حاصل ڪرڻ گھرين ٿو تہ ان جي حڪمن تي عمل ڪر . “
40019018	ھن پڇيو تہ ” ڪھڙا حڪم ؟ “ عيسيٰ وراڻيو تہ ” خون نہ ڪر ، زنا نہ ڪر ، چوري نہ ڪر ، ڪوڙي شاھدي نہ ڏي ،
40019019	پنھنجي ماءُ پيءُ جي عزت ڪر ۽ پنھنجي پاڙيسريءَ سان پاڻ جھڙو پيار ڪر . “
40019020	تنھن تي جوان مرد جواب ڏنو تہ ” مون انھن سڀني تي عمل ڪيو آھي . باقي ٻيا ڪھڙا رھيل آھن ؟ “
40019021	عيسيٰ ھن کي چيو تہ ” جيڪڏھن تون ڪامل ٿيڻ گھرين ٿو تہ وڃي پنھنجي سموري ملڪيت وڪڻي اُھي پيسا غريبن ۾ خيرات ڪر تہ بھشت ۾ تو کي خزانو ملندو ۽ پوءِ اچي منھنجو پوئلڳ ٿيءُ . “
40019022	جڏھن جوان مرد اھا ڳالھہ ٻڌي تہ غمگين ٿي ھليو ويو ، ڇاڪاڻ تہ ھو ھڪ وڏو شاھوڪار ماڻھو ھو .
40019023	پوءِ عيسيٰ پنھنجن شاگردن کي ٻڌايو تہ ” آءٌ اوھان کي سچ ٿو چوان تہ شاھوڪار ماڻھو آسمان واري بادشاھت ۾ ڏاڍي مشڪلات سان داخل ٿيندو .
40019024	آءٌ وري بہ چوان ٿو تہ اُٺ جو سُئيءَ جي پاکي مان لنگھڻ سولو آھي ، پر شاھوڪار ماڻھوءَ جو خدا جي بادشاھت ۾ داخل ٿيڻ اولو آھي . “
40019025	جڏھن شاگردن اھو ٻڌو تہ ڏاڍا حيران ٿي ويا ۽ چيائون تہ ” پوءِ ڪير بچي سگھندو ؟ “
40019026	عيسيٰ انھن ڏانھن چتائي ڏٺو ۽ چيو تہ ” اھا ڳالھہ ماڻھن کان تہ ٿي نہ ٿي سگھي ، پر خدا سڀ ڪجھہ ڪري سگھي ٿو . “
40019027	تنھن تي پطرس چيو تہ ” ڏسو ، اسين سڀ ڪجھہ ڇڏي اوھان جي پٺيان لڳا آھيون ، اسان کي ڇا ملندو ؟ “
40019028	عيسيٰ کين چيو تہ ” آءٌ اوھان کي سچ ٿو ٻڌايان تہ اڳئين جھان ۾ جڏھن ابن آدم پنھنجي جلوي سان تخت تي ويھندو ، تہ اوھين منھنجا ٻارھن پوئلڳ بہ ٻارھن تختن تي ويھندا ۽ بني اسرائيل جي ٻارھن قبيلن جا فيصلا ڪندا .
40019029	جيڪوبہ منھنجي ڪري گھر ، ڀائر ، ڀينرون ، پيءُ ، ماءُ ، ٻار يا ٻنيون ڇڏيندو تہ ان کي اُھي سوء ڻا ٿي ملندا ۽ دائمي زندگي بہ ملندس .
40019030	پر ڪيترائي جيڪي ھاڻي اڳيان آھن سي پويان ٿيندا ۽ ڪيترائي جيڪي ھاڻي پويان آھن سي اڳيان ٿيندا . “
40020001	” آسمان واري بادشاھت ڪنھن گھر جي مالڪ مثل آھي ، جيڪو صبح جو سوير انھيءَ لاءِ ٻاھر نڪتو تہ پنھنجي انگورن جي باغ ۾ ڪي مزور بيھاري .
40020002	ھنن سان روز جي مزوري ھڪ چانديءَ جو سڪو ٻول ڪري کين پنھنجي انگورن جي باغ ۾ موڪليائين .
40020003	پھر کن گذرڻ کان پوءِ ھو بازار ويو ۽ ڏٺائين تہ اُتي ٻيا مزور بہ واندا بيٺا آھن .
40020004	انھن کي چيائين تہ ’ اوھين بہ انگورن جي باغ ۾ وڃي ڪم ڪريو ۽ جيڪو حق ھوندو سو آءٌ اوھان کي ڏيندس ، ‘
40020005	تڏھن اھي بہ ويا . پوءِ ٻہ پھر گذريا تہ ھو وري ويو ۽ ساڳيءَ طرح مزور ڪيائين . ٽي پھر گذريا تہ وري بہ ويو ۽ ساڳيءَ طرح مزور موڪليائين .
40020006	ھو وري چوٿين پھر بازار ويو ۽ وري بہ ائين ئي ماڻھن کي واندو بيٺل ڏٺائين ۽ کانئن پڇيائين تہ ’ اوھين ھتي سڄو ڏينھن ڇو واندا بيٺا آھيو ؟ ‘
40020007	انھن وراڻيو تہ ’ ڇالاءِ جو اسان کي پورھئي تي ڪنھن بہ ڪين بيھاريو آھي . ‘ تنھن تي ھن چين تہ ’ چڱو اوھين بہ وڃي منھنجي انگورن جي باغ ۾ ڪم ڪريو . ‘
40020008	جڏھن سانجھي ٿي تہ مالڪ پنھنجي منشيءَ کي چيو تہ ’ مزورن کي سڏي کين مزوري ڏي . پھريائين انھن کي ڏيڻ شروع ڪر جيڪي پڇاڙيءَ ۾ ڪم تي بيٺا ھئا ۽ پڇاڙيءَ ۾ انھن کي ڏي جيڪي پھريائين ڪم تي بيٺل ھئا . ‘
40020009	جيڪي ماڻھو چوٿين پھر ڪم تي بيٺا ھئا تن مان ھر ڪنھن کي ھڪ چانديءَ جو سڪو مليو .
40020010	تنھنڪري جيڪي ماڻھو پھريائين اچي ڪم تي بيٺا ھئا انھن سمجھيو تہ ’ شايد اسان کي گھڻو ملندو ، ‘ پر انھن مان بہ ھر ھڪ کي ھڪ چانديءَ جو سڪو مليو .
40020011	انھن پيسا تہ کنيا پر مالڪ جي خلاف ڪرڪڻ لڳا تہ
40020012	’ اسان ، جن سڄو ڏينھن پورھيو ڪيو ۽ سج جي گرمي سَٺي تن کي بہ تو اوتري ئي مزوري ڏني آھي جيتري رڳو ھڪڙي پھر کان بہ گھٽ ڪم ڪندڙن کي ڏني اٿيئي . ‘
40020013	تنھن تي ھُن انھن مان ھڪڙي کي وراڻيو تہ ’ ميان ! مون تو سان ناحق ڪين ڪيو آھي . ڇا تو مون سان ھڪ چانديءَ جو سڪو مزوري ڪين ٻولي ھئي ؟
40020014	جيڪي تنھنجو حق آھي سو وٺي ھليو وڃ . اھا منھنجي مرضي آھي تہ ھن پوئين کي بہ تو جيترو ڏيان .
40020015	ڇا مون کي اھو حق نہ آھي جو پنھنجي پيسي کي جيئن وڻي تيئن خرچ ڪريان ؟ آءٌ سخي آھيان تنھن ڪري تو کي حسد ٿو ٿئي ڇا ؟ ‘
40020016	ساڳيءَ طرح جيڪي پويان آھن سي اڳيان ٿيندا ۽ جيڪي اڳيان آھن سي پويان ٿيندا . “
40020017	جڏھن عيسيٰ يروشلم ڏانھن وڃي رھيو ھو تہ رستي ۾ ھن پنھنجن ٻارھن شاگردن کي ھڪ پاسي نويڪلائيءَ ۾ وٺي وڃي چيو تہ
40020018	” ٻڌو ، اسين يروشلم ڏانھن ھلي رھيا آھيون جتي ابن آدم سردار ڪاھنن ۽ شريعت جي عالمن جي حوالي ڪيو ويندو ، جيڪي مٿس موت جي فتويٰ جاري ڪندا .
40020019	پوءِ اُھي کيس غير قومن جي حوالي ڪندا ، جيڪي مٿس چٿرون ڪندا ، چھبڪ ھڻندس ۽ صليب تي چاڙھي ڪوڪا ھڻندس ۽ ٽئين ڏينھن تي ھو وري جيئرو ٿي اٿندو . “
40020020	پوءِ زبديءَ جي پٽن يعقوب ۽ يوحنا جي ماءُ پنھنجي ٻنھي پٽن سميت عيسيٰ وٽ آئي ۽ پيرين پئي کيس ھڪ عرض ڪرڻ لڳي .
40020021	عيسيٰ کانئس پڇيو تہ ” تو کي ڇا گھرجي ؟ “ تنھن تي ھُن چيس تہ ” واعدو ڪريو تہ جڏھن اوھان جي بادشاھت اچي تہ منھنجو ھڪڙو پٽ اوھان جي ساڄي ۽ ٻيو کاٻي پاسي ويھي . “
40020022	عيسيٰ انھن کي وراڻيو تہ ” اوھين نہ ٿا ڄاڻو تہ ڇا گھري رھيا آھيو . ڇا اوھين اھو پيالو پي سگھندا جيڪو آءٌ پيئڻ وارو آھيان ؟ “ انھن وراڻيو تہ ” ھائو ، ائين ڪري سگھون ٿا . “
40020023	تنھن تي عيسيٰ انھن کي چيو تہ ” بيشڪ اوھين منھنجو پيالو پيئندا . پر پنھنجي ساڄي ۽ کاٻي پاسي ويھارڻ منھنجي اختيار ۾ نہ آھي . اھي جايون انھن جون آھن جن جي لاءِ منھنجي پيءُ تيار ڪيون آھن . “
40020024	جڏھن ٻين ڏھن شاگردن اھا ڳالھہ ٻڌي تہ اھي ٻنھي ڀائرن تي اچي ڪاوڙيا .
40020025	پر عيسيٰ انھن کي سڏي چيو تہ ” اوھان کي خبر آھي تہ قومن جا سردار ماڻھن تي حڪم ٿا ھلائين ۽ انھن سردارن مٿان وري اميرن کي اختيار آھي .
40020026	پر اوھان ۾ ائين نہ ٿيندو . اوھان ۾ جيڪو وڏو ٿيڻ چاھي تہ اھو اوھان جو نوڪر ٿئي ،
40020027	۽ جيڪو اوھان مان اڳيان ٿيڻ گھُري تہ اھو اوھان جو غلام ٿئي .
40020028	ساڳيءَ طرح ابن آدم بہ انھيءَ لاءِ نہ آيو آھي تہ ٻيا سندس خدمت ڪن ، پر انھيءَ لاءِ تہ پاڻ ٻين جي خدمت ڪري ۽ پنھنجي جان گھڻن جي ڇوٽڪاري جي لاءِ قربان ڪري ڇڏي . “
40020029	جيئن اھي يريحو شھر مان نڪري رھيا ھئا تہ ھڪ وڏو ميڙ عيسيٰ جي پويان آيو .
40020030	ٻہ انڌا جيڪي رستي جي ڀر ۾ ويٺا ھئا تن جڏھن ٻڌو تہ عيسيٰ لنگھي رھيو آھي تڏھن رڙ ڪري چيائون تہ ” اي سائين ، ابن دائود ! اسان تي رحم ڪريو . “
40020031	خلق انھن کي ڇڙٻُون ڏنيون تہ ” ماٺ ڪريو . “ پر اھي اڃا بہ وڌيڪ رڙيون ڪري چوڻ لڳا تہ ” اي سائين ، ابن دائود ! اسان تي رحم ڪريو . “
40020032	تنھن تي عيسيٰ بيھي رھيو ۽ انھن کي سڏي کانئن پڇيائين تہ ” اوھين ڇا ٿا چاھيو ۽ آءٌ اوھان جي لاءِ ڇا ڪريان ؟ “
40020033	انھن وراڻيو تہ ” سائين ! اسان جي اکين کي کوليو . “
40020034	عيسيٰ کي انھن تي رحم اچي ويو ، سو سندن اکين تي ھٿ لاتائين تہ اھي ھڪدم ڏسڻ وائسڻ لڳا . پوءِ اھي بہ سندس پٺيان ھلڻ لڳا .
40021001	جڏھن اھي يروشلم جي ويجھو ٿيا تہ زيتون جي ٽڪر تي بيت فگاہ ڳوٺ ۾ آيا . اتان عيسيٰ ٻن شاگردن کي اڳواٽ موڪليو .
40021002	انھن کي ھدايتون ڏنائين تہ ” اڳئين ڳوٺ ۾ وڃو . اُتي اوھين ڏسندا تہ ھڪ گڏھِہ پنھنجي کودڙي سميت ٻڌل ھوندي . انھن کي ڇوڙي مون وٽ ڪاھي اچو .
40021003	جيڪڏھن ڪو ماڻھو اوھان کي ڪجھہ چوي تہ کيس چئجو تہ ’ سائينءَ کي انھن جي ضرورت آھي . ‘ پوءِ ھو ھڪدم اوھان کي اھي ڪاھڻ ڏيندو . “
40021004	اھو انھيءَ ڪري ٿيو تہ جيڪو نبيءَ چيو ھو سو سچو ثابت ٿئي تہ
40021005	” صيئون جي شھر کي چئو تہ’ڏس ، تنھنجو بادشاھہ تو وٽ اچي پيو،نماڻو ۽ گڏھہ تي سوار،بلڪ گڏھہ جي ٻچڙي يعني کودڙي تي . ‘ “
40021006	تڏھن شاگرد روانا ٿي ويا ۽ ائين ئي ڪيائون جيئن عيسيٰ کين چيو ھو .
40021007	اُھي گڏھِہ ۽ سندس کودڙي کي ڪاھي آيا ، مٿن پنھنجا ڪپڙا وڌائون ۽ عيسيٰ سوار ٿي ويٺو .
40021008	ھڪ تمام وڏي ميڙ مان ڪن پنھنجا ڪپڙا کڻي رستي تي وڇايا ۽ ٻين وري وڻن جون ٽاريون آڻي رستي تي پکيڙي ڇڏيون .
40021009	جيڪي ميڙ اڳيان ۽ پٺيان پئي آيا تن وڏي آواز سان چيو پئي تہ”دائود جي پٽ جي واکاڻ ھجي!سڳورو آھي اھو جيڪو خداوند جي نالي سان ٿو اچي!عرش عظيم تي خدا جي واکاڻ ھجي ! “
40021010	جڏھن عيسيٰ يروشلم ۾ داخل ٿيو تہ سڄو شھر عجب ۾ پئجي ويو . ماڻھن پڇيو تہ ” ھي ڪير آھي ؟ “
40021011	ميڙ مان جواب آيو تہ ” ھي گليل جي شھر ناصرت وارو نبي عيسيٰ آھي . “
40021012	عيسيٰ ھيڪل ۾ ويو ۽ اُتي جيڪي واپار ۽  ڏيتي ليتيءَ ۾ رُڌل ھئا ، تن کي ڌڪي ڪڍڻ لڳو ۽ صرافن جا صندل ۽ ڪبوتر وڪڻڻ وارن جون صندليون اونڌيون ڪري ڇڏيائين .
40021013	انھن کي چيائين تہ ” اھو لکيل آھي تہ ’ منھنجو گھر عبادت جو گھر سڏبو ، ‘ پر اوھان ان کي ڌاڙيلن جي پاٿاري بڻائي آھي . “
40021014	ڪيئي انڌا ۽ منڊا عيسيٰ وٽ ھيڪل ۾ آيا ۽ ھن انھن سڀني کي شفا ڏيئي چڱو ڀلو ڪري ڇڏيو .
40021015	جڏھن سردار ڪاھنن ۽ شريعت جي عالمن اھي عجب جھڙا ڪم ڏٺا جيڪي ھن پئي ڪيا ۽ ٻارن کي ” دائود جو پٽ مبارڪ ، مبارڪ “ چوندي ٻڌائون تہ اُھي اچي ڪاوڙيا .
40021016	تنھنڪري انھن عيسيٰ کي اچي چيو تہ ” ڇا تون اھو ٻڌين ٿو جيڪو ھو چون پيا ؟ “ عيسيٰ وراڻيو تہ ” ھائو . ڇا اوھان لکت ۾ نہ پڙھيو آھي تہ ’ تو ٻارن ۽ کير پياڪن کان پنھنجي واکاڻ ڪرائي آھي . ‘ “
40021017	پوءِ عيسيٰ انھن کي ڇڏي شھر مان نڪري بيت عنياہ ڏانھن ويو جتي ھو رات ٽڪيو .
40021018	ٻئي ڏينھن صبح جو سوير جڏھن عيسيٰ شھر ڏانھن موٽيو پئي تہ کيس اچي بک لڳي .
40021019	ھن رستي جي ڀر ۾ ھڪ انجير جو وڻ ڏٺو سو وڌي اُن وڻ ڏانھن ويو . ڏٺائين تہ وڻ ۾ رڳو پن ئي پن ھئا . تنھن تي ھن وڻ کي چيو تہ ” تون وري ڪڏھن بہ ميوو نہ جھليندين . “ تڏھن اھو وڻ ھڪدم سڪي ويو .
40021020	ھي ڏسي شاگرد حيران ٿي ويا ۽ پڇيائون تہ ” انجير جو وڻ ايترو جلد ڪيئن سڪي ويو ؟ “
40021021	عيسيٰ وراڻيو تہ ” آءٌ اوھان کي سچ ٿو ٻڌايان تہ جيڪڏھن اوھين يقين رکو ٿا ۽ ڪوبہ شڪ نہ ٿا آڻيو ، تہ اوھين بہ ائين ئي ڪري سگھندا جيئن مون ھن انجير جي وڻ سان ڪيو . نہ رڳو ايترو پر جيڪڏھن اوھين ھن جبل کي بہ چوندا تہ ’ پنھنجي جاءِ تان ھٽي وڃي سمنڊ ۾ ڪِرُ ، ‘ تہ اھو بہ وڃي سمنڊ ۾ ڪرندو .
40021022	جيڪڏھن اوھين ايمان آڻيندا تہ جيڪي بہ دعا ۾ گھرندا سو اوھان کي ملي ويندو . “
40021023	عيسيٰ ھيڪل ۾ موٽي آيو ۽ جيئن تعليم پئي ڏنائين تہ سردار ڪاھن ۽ يھودين جا بزرگ وٽس آيا ۽ پڇيائونس تہ ” تون ڪھڙي اختياريءَ سان ھي ڪم ٿو ڪرين ؟ اھو ڪير آھي جنھن تو کي اھا اختياري ڏني آھي ؟ “
40021024	عيسيٰ وراڻين تہ ” آءٌ بہ اوھان کان ھڪڙو سوال ٿو پڇان ۽ جيڪڏھن اوھان مون کي جواب ڏنو تہ آءٌ بہ ٻڌائيندس تہ ڪھڙي اختياريءَ سان ھي ڪم ٿو ڪريان .
40021025	ٻڌايو تہ يحيٰ جي بپتسما ڪنھن جي طرفان ھئي ، خدا جي طرفان ھئي يا ماڻھن جي طرفان ؟ “ تنھن تي اھي پاڻ ۾ بحث ڪرڻ لڳا تہ ” جيڪڏھن ’ خدا جي طرفان ‘ ٿا چئون تہ ھو اسان کي چوندو تہ ’ پوءِ اوھان ھن تي ايمان ڇو نہ آندو ؟ ‘
40021026	پر جي چئون ٿا ’ ماڻھن جي طرفان ‘ تہ اسان کي ماڻھن کان خوف ٿو ٿئي ڇاڪاڻ تہ اھي يحيٰ کي نبي ڪري پيا مڃين . “
40021027	تنھنڪري انھن عيسيٰ کي جواب ڏنو تہ ” اسان کي خبر نہ آھي . “ تنھن تي ھن انھن کي چيو تہ ” آءٌ بہ نہ ٻڌائيندس تہ ڪھڙي اختياريءَ سان ھي ڪم پيو ڪريان . “
40021028	” اوھين ھن ڳالھہ بابت ڇا ٿا سمجھو ؟ ڪنھن ماڻھوءَ کي ٻہ پٽ ھئا . ھو پھريائين وڏي پٽ وٽ آيو ۽ چيائينس تہ ’ پٽ ! اڄ وڃي تون انگورن جي باغ ۾ ڪم ڪر . ‘
40021029	پھريائين تہ ھن جواب ڏنو تہ ’ آءٌ ڪين ويندس ، ‘ پر پوءِ پاڻھي پڇتائي انگورن جي باغ ڏانھن ھليو ويو .
40021030	پوءِ پيءُ وري ٻئي پٽ وٽ ويو ۽ کيس ساڳيو ئي ڪم چيائين . ھن جواب ۾ چيو تہ ’ ھائو سائين ! ‘ پر ويو ڪين .
40021031	ھاڻي اوھين ٻڌايو تہ ھنن ٻنھي مان ڪنھن پنھنجي پيءُ جي مرضي پوري ڪئي ؟ “ انھن جواب ڏنو تہ ” وڏي . “ تنھن تي عيسيٰ انھن کي چيو تہ ” آءٌ اوھان کي سچ ٿو چوان تہ اوھان کان اڳي اھي ڪسبياڻيون ۽ محصول اڳاڙيندڙ خدا جي بادشاھت ۾ داخل ٿيندا .
40021032	ڇالاءِ جو يحيٰ تہ اوھان کي سچائيءَ جو رستو ڏيکارڻ لاءِ آيو ھو ۽ اوھان ھن کي قبول نہ ڪيو . پر محصول اڳاڙيندڙن ۽ ڪسبياڻين ھن کي قبول ڪيو . اوھان جيتوڻيڪ کيس ڏٺو پر نہ اوھان توبھہ ڪئي ۽ نہ مٿس ايمان آندو . “
40021033	عيسيٰ چيو تہ ” ھڪڙو ٻيو مثال ٻڌو تہ ھڪڙي زميندار انگورن جو باغ لڳايو . ان جي چوڌاري لوڙھو ڏنائين ، رس پيڙي ڪڍڻ لاءِ ھڪ حوض ٺھرايائين ۽ پھري لاءِ ٺُلھہ بہ ٺھرايائين . پوءِ باغ باغائين کي ٺيڪي تي ڏيئي پاڻ ڪنھن ٻئي ملڪ ڏانھن ھليو ويو .
40021034	جڏھن ميوي لھڻ جو وقت ٿيو تہ ھن پنھنجا نوڪر باغائين ڏانھن موڪليا تہ سندس ڀاڱي جو ميوو وٺي اچن .
40021035	باغائين سندس نوڪرن کي پڪڙي ھڪڙي کي مار ڏني ، ٻئي کي ماري ڇڏيو ۽ ٽئين کي سنگسار ڪري ڇڏيائون .
40021036	وري ھُن اڳي کان بہ وڌيڪ نوڪر موڪليا ۽ تن سان بہ انھن ساڳي ڪار ڪئي .
40021037	آخر ۾ ھن پنھنجو پٽ موڪليو ، ڇالاءِ جو ھن جو خيال ھو تہ ھو اُن جي ضرور عزت ڪندا .
40021038	پر جڏھن باغائين ھن جي پٽ کي ڏٺو تڏھن انھن پاڻ ۾ صلاح ڪئي تہ ’ ھيءُ مالڪ جو وارث آھي . اچو تہ ھن کي ماري ڇڏيون تہ پوءِ ملڪيت ئي اسان جي ٿي پوندي . ‘
40021039	پوءِ انھن ھن کي پڪڙيو ۽ انگورن جي باغ مان ٻاھر ڪڍي ماري ڇڏيائونس . “
40021040	عيسيٰ پڇيو تہ ” ھاڻي جڏھن باغ جو مالڪ ايندو تڏھن ھو انھن باغائين کي ڇا ڪندو ؟ “
40021041	انھن وراڻيو تہ ” ھو ضرور انھن بڇڙن ماڻھن کي ماري ڇڏيندو ۽ انگورن جو باغ ڪن ٻين باغائين کي ٺيڪي تي ڏيندو ، جيڪي کيس سندس ڀاڱو ميوي لھڻ وقت ڏيندا . “
40021042	عيسيٰ انھن کي چيو تہ ” ڇا اوھان لکت ۾ نہ پڙھيو آھي تہ’جنھن پٿر کي رازن رد ڪري ڇڏيو،سو ئي پيڙھہ جو پٿر ٿيو.اھو خداوند جي طرفان ڪيو ويو،اھا اسان لاءِ ڪھڙي نہ عجيب ڳالھہ آھي ! ‘ “
40021043	عيسيٰ وڌيڪ چيو تہ ” تنھنڪري آءٌ اوھان کي چوان ٿو تہ خدا جي بادشاھت اوھان کان کسي ويندي ۽ انھيءَ قوم کي ڏني ويندي جيڪا پورو پورو ميوو اُپائيندي .
40021044	جيڪوبہ اُن پٿر تي ڪرندو ، سو ڀڄي ڀورا ڀورا ٿي پوندو ۽ جنھن تي اھو ڪرندو ، تنھن کي چُور چُور ڪري ڇڏيندو . “
40021045	سردار ڪاھنن ۽ فريسين جڏھن عيسيٰ جا مثال ٻڌا تہ سمجھيائون تہ ھو انھن بابت ٿو ڳالھائي ،
40021046	تنھنڪري انھن ڪوشش ڪئي تہ ھن کي گرفتار ڪرائين . پر کين ماڻھن جو ڊپ پئي ٿيو ، ڇالاءِ جو انھن عيسيٰ کي نبي پئي سمجھيو .
40022001	عيسيٰ وري ماڻھن سان مثالن ۾ ڳالھائڻ لڳو .
40022002	ھن چيو تہ ” آسمان واري بادشاھت ھڪڙي اھڙي بادشاھہ مثل آھي ، جنھن پنھنجي پٽ جي شاديءَ جي دعوت ڪئي .
40022003	ھن دعوتين ڏانھن پنھنجا نوڪر موڪليا تہ ھو دعوت تي اچن ، پر اھي اچڻ نہ پيا گھرن .
40022004	تنھن تي ھن ٻيا نوڪر موڪليا تہ جن کي دعوت مليل آھي ، تن کي چون تہ ’ ھاڻي ماني تيار آھي ، منھنجا ڍڳا ۽ متارا وھڙا ذبح ٿي چڪا آھن ۽ ھر شيءِ تيار آھي ، سو دعوت کائڻ لاءِ ھليا اچو . ‘
40022005	پر دعوتين ڪوبہ ڌيان نہ ڏنو ۽ پنھنجن ڪمن سان ھليا ويا ، ڪو پنھنجي ٻنيءَ تي ھليو ويو ، ڪو پنھنجي واپار تي ھليو ويو ،
40022006	ڪن وري سندس نوڪرن کي پڪڙي ، انھن کي مار ڏني ۽ قتل ڪري ڇڏيائون .
40022007	تنھن تي بادشاھہ اچي ڏاڍو ڪاوڙيو ۽ پنھنجا سپاھي موڪليائين تہ انھن قاتلن کي مارين ۽ سندن شھر ساڙي ڇڏين .
40022008	پوءِ ھن پنھنجن نوڪرن کي سڏي چيو تہ ’ شاديءَ جي ماني تيار آھي پر جن کي دعوت ڏني ويئي ھئي سي ان جا لائق نہ ھئا .
40022009	تنھن ڪري ھاڻي اوھين وڏن رستن جي چونڪن تي وڃو ۽ جيترا بہ ماڻھو ڏسو تن سڀني کي شاديءَ جي دعوت ڏيو . ‘
40022010	تنھن تي اھي نوڪر رستن تي ويا ۽ جيڪي بہ چڱا مَٺا ماڻھو منھن پين تن سڀني کي آڻي گڏ ڪيائون . شاديءَ جي دعوت واري جاءِ ماڻھن سان ڀرجي ويئي .
40022011	جڏھن بادشاھہ شاديءَ جي مھمانن کي ڏسڻ لاءِ اندر آيو تہ اُتي ھُن ھڪڙو اھڙو ماڻھو ڏٺو جنھن کي شاديءَ جا ڪپڙا پيل ڪين ھئا .
40022012	تنھن تي انھيءَ کان پڇيائين تہ ’ ميان ، تون شاديءَ جي ڪپڙن کان سواءِ ھتي ڪيئن آيو آھين ؟ ‘ پر ھن ڪڇيو ئي ڪين .
40022013	تڏھن بادشاھہ نوڪرن کي حڪم ڏنو تہ ’ ھن جا ھٿ پير ٻڌي ٻاھر اونداھيءَ ۾ اڇلائي ڇڏيوس ، جتي ھو رڙيون ڪري ۽ ڏند ڪرٽي . ‘ “
40022014	مسيح آخر ۾ چيو تہ ” ڇالاءِ جو دعوتي تہ گھڻا ھوندا آھن پر چونڊيل ٿورا ھوندا آھن . “
40022015	فريسين وڃي پاڻ ۾ صلاح ڪئي تہ ” ڪھڙيءَ طرح عيسيٰ کي ڳالھائڻ ۾ ڦاسايون . “
40022016	پوءِ انھن پنھنجا شاگرد ۽ ھيروديس جي پارٽيءَ جا ڪي ماڻھو عيسيٰ ڏانھن موڪليا ، جن اچي چيو تہ ” استاد ! اسان کي خبر آھي تہ اوھين سچا آھيو ۽ سچائيءَ سان خدا جو رستو ٿا ڏيکاريو . اوھين ڪنھن جي بہ پرواھہ ڪانہ ٿا ڪريو ۽ ڪنھن بہ ماڻھوءَ جي ظاھري ڏيک ويک تي ڌيان نہ ٿا ڏيو .
40022017	پوءِ اسان کي ٻڌايو تہ اوھين ڇا ٿا سمجھو ؟ قيصر کي محصول ڏيڻ اسان لاءِ جائز آھي يا نہ ؟ “
40022018	عيسيٰ انھن جي بڇڙي نيت کي ڄاڻي ورتو ، تنھنڪري چيائين تہ ” اي رياڪارو ! اوھين مون کي ڦاسائڻ جي ڪوشش ڇو ٿا ڪريو ؟
40022019	مون کي ھڪڙو سڪو ڏيکاريو جنھن سان محصول ڏيندا آھيو . “ اھي وٽس ھڪڙو چانديءَ جو سڪو کڻي آيا .
40022020	تنھن تي عيسيٰ پڇين تہ ” ھيءَ ڪنھن جي مُھر ۽ اکر آھن ؟ “
40022021	انھن جواب ڏنو تہ ” قيصر جا . “ تڏھن عيسيٰ کين چيو تہ ” چڱو ، جيڪو قيصر جو آھي سو قيصر کي ڏيو ۽ جيڪو خدا جو آھي سو خدا کي ڏيو . “
40022022	جڏھن انھن ھي ٻڌو تہ عجب ۾ پئجي ويا ۽ ھن کي ڇڏي اتان ھليا ويا .
40022023	انھيءَ ساڳئي ڏينھن تي ڪي صدوقي جن جو عقيدو آھي تہ موت کان پوءِ ماڻھو وري جيئرا نہ ٿيندا ، سي عيسيٰ وٽ آيا
40022024	۽ چيائونس تہ ” استاد ! موسيٰ چيو آھي تہ جيڪڏھن ڪو ماڻھو ري اولاد مري وڃي تہ ھن جو ڀاءُ اھا رن زال پرڻجي تہ جيئن سندس ڀاءُ لاءِ اولاد ٿئي .
40022025	اسان ۾ ھڪڙا ست ڀائر ھئا . پھرين ڀاءُ شادي ڪئي پر ري اولاد مري ويو ، تنھنڪري ھن جي زال ٻيو ڀاءُ پرڻيو .
40022026	اھڙيءَ طرح اھا عورت ٻئي سان ، ٽئين سان ۽ آخرڪار ستن ئي ڀائرن سان پرڻي .
40022027	انھن سڀني کان پوءِ اھا عورت بہ مري ويئي .
40022028	ھاڻي ٻڌايو تہ قيامت جي ڏينھن اھا عورت انھن ستن مان ڪنھن جي زال ٿيندي ؟ ڇوتہ سڀ ئي ھن سان پرڻيا ھئا . “
40022029	عيسيٰ انھن کي جواب ڏنو تہ ” اوھين ڪيترا نہ ڀليل آھيو جو نہ اوھين پاڪ لکتون ٿا ڄاڻو ۽ نڪي خدا جي قدرت .
40022030	ڇالاءِ جو جڏھن مري ويل جيئرا ٿيندا تہ نہ اھي پرڻبا ۽ نڪي پرڻائبا ، پر جيئن بھشت ۾ ملائڪ آھن تيئن اھي ھوندا .
40022031	مري ويلن جي جيئري ٿيڻ بابت جيڪو خدا اوھان کي فرمايو آھي ، سو اوھان ڪين پڙھيو آھي ڇا ؟
40022032	ھو چوي ٿو تہ ’ آءٌ ابراھيم جو خدا ، اسحاق جو خدا ۽ يعقوب جو خدا آھيان . ‘ ان جو مطلب آھي تہ ھو مئلن جو خدا نہ پر جيئرن جو خدا آھي . “
40022033	جڏھن ماڻھن ھي ٻڌو تہ اھي ھن جي تعليم تي عجب ۾ پئجي ويا .
40022034	جڏھن فريسين ھي ٻڌو تہ عيسيٰ صدوقين کي لاجواب ڪري ڇڏيو آھي تڏھن اھي اچي پاڻ ۾ گڏ ٿيا .
40022035	انھن مان ھڪڙي شريعت جي عالم عيسيٰ کي ڦاسائڻ جي ڪوشش ڪندي
40022036	کانئس پڇيو تہ ” استاد ! شريعت ۾ وڏو حڪم ڪھڙو آھي ؟ “
40022037	تنھن تي عيسيٰ وراڻيو تہ ” ’ تون خداوند پنھنجي خدا کي پنھنجي ساريءَ دل ، پنھنجي سڄي جان ۽ پنھنجي سڄيءَ سمجھہ سان پيار ڪر . ‘
40022038	اھو ئي سڀني کان وڏو ۽ پھريون حڪم آھي .
40022039	ٻيو حڪم بہ انھيءَ جھڙو آھي تہ ’ تون پنھنجي پاڙيسريءَ سان پاڻ جھڙو پيار ڪر . ‘
40022040	سڄو توريت ۽ نبين جا صحيفا بہ ھنن ٻن حڪمن تي مدار رکن ٿا . “
40022041	جڏھن فريسي اچي گڏ ٿيا تہ عيسيٰ انھن کان پڇيو تہ
40022042	” اوھين مسيح بابت ڇا ٿا ڄاڻو ؟ ھو ڪنھن جي اولاد مان آھي ؟ “ انھن وراڻيو تہ ” ھو دائود جو اولاد آھي . “
40022043	تنھن تي عيسيٰ چين تہ ” پوءِ ڪيئن دائود پاڪ روح جي ھدايت سان ھن کي ’ خداوند ‘ ٿو سڏي ؟ ڇاڪاڻ تہ دائود پاڻ چيو آھي تہ
40022044	’ خداوند منھنجي خداوند کي چيو تہ”تون منھنجي ساڄي پاسي ويھہ،جيستائين آءٌ تنھنجي دشمنن کيتنھنجي پيرن ھيٺان نہ ڪريان . “ ‘
40022045	جيڪڏھن دائود مسيح کي ’ خداوند ‘ ڪري سڏي ٿو ، تہ پوءِ اھو سندس اولاد ڪيئن ٿو ٿي سگھي ؟ “
40022046	ھن جي جواب ۾ ڪو ئي ھڪڙو لفظ بہ چئي نہ سگھيو ، نڪي وري انھيءَ ڏينھن کان وٺي ڪنھن کي بہ کانئس وڌيڪ سوال پڇڻ جي ھمت ٿي .
40023001	پوءِ عيسيٰ ميڙ ۽ پنھنجن شاگردن کي چيو تہ
40023002	” شريعت جي عالمن ۽ فريسين کي موسيٰ جي شريعت جو اختيار مليل آھي .
40023003	تنھنڪري اوھان کي انھن جو ھر ھڪ چيو مڃڻ ۽ ان تي عمل ڪرڻ گھرجي . پر انھن جي ڪمن تي عمل نہ ڪجو ، ڇالاءِ جو جيئن اھي چون ٿا تيئن ڪونہ ٿا ڪن .
40023004	ھو ڳرا بار ٻڌي ماڻھن جي ڪلھن تي تہ رکن ٿا پر پاڻ انھن بارن کي ھٿ بہ نہ ٿا لائين .
40023005	ھو پنھنجا سڀ ڪم ماڻھن کي ڏيکارڻ لاءِ ٿا ڪن . انھيءَ ڪري ھو پنھنجون تسبيحون وڏيون ٿا ڪن ۽ وڏا جبا پائين ٿا .
40023006	ھو مجلسن ۾ مٿاھيون جايون ٿا والارين ۽ عبادت خانن ۾ خاص جاين تي ويھڻ پسند ڪن ٿا .
40023007	ھو چاھين ٿا تہ ماڻھو کين بازارن ۾ سلامي ٿين ۽ کين ’ سائين ‘ يا ’ استاد ‘ ڪري سڏين .
40023008	اوھان کي ’ سائين ‘ يا ’ استاد ‘ سڏائڻ نہ کپي ، ڇاڪاڻ تہ اوھين سڀيئي ھڪٻئي جا ڀائر آھيو ۽ اوھان جو رڳو ھڪ استاد آھي .
40023009	اوھان کي ھن دنيا ۾ ڪنھن کي بہ پنھنجو پيءُ سڏڻ نہ کپي ، ڇاڪاڻ تہ اوھان جو ھڪڙو ئي پيءُ آھي جو آسمان ۾ آھي .
40023010	نہ وري اوھان کي اڳواڻ سڏائڻ کپي ، ڇاڪاڻ تہ اوھان جو ھڪڙو ئي اڳواڻ آھي يعني مسيح .
40023011	اوھان ۾ جيڪو سڀني کان وڏو آھي تنھن کي اوھان جو خدمتگار ٿيڻ کپي .
40023012	جيڪو بہ پاڻ کي وڌ ٿو سمجھي سو گھٽ ڪيو ويندو ۽ جيڪو پاڻ کي گھٽ ٿو ڪري سو وڌايو ويندو . “
40023013	” ڪيتري نہ مصيبت آھي اوھان لاءِ اي شريعت جا عالمو ۽ فريسيو ! اي رياڪارو ! اوھين آسمان واري بادشاھت جو دروازو ماڻھن لاءِ بند ڪري ٿا ڇڏيو . نہ اوھين پاڻ ان ۾ داخل ٿا ٿيو ۽ نڪي جيڪي اندر داخل ٿيڻ جي ڪوشش ٿا ڪن تن کي ئي اچڻ ڏيو ٿا .
40023015	مصيبت آھي اوھان لاءِ اي شريعت جا عالمو ۽ فريسيو ! اي رياڪارو ! اوھين ڪنھن ھڪڙي ماڻھوءَ کي پنھنجي دين تي آڻڻ لاءِ خشڪي ۽ سمنڊ تہ لتاڙي ٿا وڃو ، پر جڏھن ھو اوھان جي دين تي ٿو اچي تہ پوءِ ھن کي پاڻ کان بہ ٻيڻو جھنمي ٿا بڻايو .
40023016	مصيبت آھي اوھان لاءِ اي انڌا اڳواڻو ! اوھين چئو ٿا تہ ’ جيڪڏھن ڪو ھيڪل جو قسم ٿو کڻي تہ اھو ان جو پابند نہ آھي ، پر جيڪڏھن ڪو ھيڪل ۾ پيل سون جو قسم ٿو کڻي تہ اھو ان جو پابند آھي . ‘
40023017	اي انڌا بيوقوفو ! ڪھڙو وڌيڪ درجو ٿو رکي ، سون يا ھيڪل جنھن سون کي پاڪ ڪيو ؟
40023018	اوھين ائين بہ چئو ٿا تہ ’ جيڪڏھن ڪو قربان گاھہ جو قسم ٿو کڻي تہ اھو ان جو پابند نہ آھي ، پر جيڪڏھن ڪو قربان گاھہ تي ڏنل نذر جو قسم ٿو کڻي تہ اھو ان جو پابند آھي . ‘
40023019	اوھين ڪيترا نہ انڌا آھيو . ڪھڙو وڌيڪ درجو ٿو رکي ، نذر يا قربان گاھہ ، جيڪو نذر کي پاڪ ٿو ڪري ؟
40023020	تنھنڪري جيڪڏھن ڪوبہ ماڻھو قربان گاھہ جو قسم کڻي ٿو تہ ھو نہ رڳو ان جو قسم ٿو کڻي پر انھن سڀني شين جو بہ قسم کڻي ٿو جيڪي اُن تي پيل آھن .
40023021	جيڪڏھن ڪوبہ ھيڪل جو قسم ٿو کڻي تہ ھو نہ رڳو ان جو پر خدا جو بہ قسم ٿو کڻي جيڪو اُن ۾ رھي ٿو .
40023022	جيڪڏھن ڪوبہ آسمان جو قسم ٿو کڻي تہ ھو خدا جي تخت جو قسم تہ کڻي ٿو پر اُن جو بہ جيڪو اُن تي ويٺل آھي .
40023023	مصيبت آھي اوھان لاءِ اي شريعت جا عالمو ۽ فريسيو ! اي رياڪارو ! اوھين خدا جي راھہ ۾ ڦودني ، وڏفن ۽ زيري جي فصل جو ڏھون حصو تہ ڏيو ٿا ، پر جيڪي شريعت جون انھيءَ کان بہ وڌيڪ ضروري ڳالھيون آھن يعني انصاف ، رحم ۽ ايمانداري ، تن کي ڇڏي ڏنو اٿوَ . واجب تہ ائين ئي ھو جو ھي بہ ڪريو ھا ۽ انھن کي بہ نہ ڇڏيو ھا .
40023024	اي انڌا اڳواڻو ! اوھين پاڻيءَ ۾ پيل مک تہ ڪڍو ٿا پر اُٺ کي ڳڙڪائي ٿا وڃو .
40023025	مصيبت آھي اوھان لاءِ اي شريعت جا عالمو ۽ فريسيو ! اي رياڪارو ! اوھين پنھنجي وٽيءَ ۽ ٿالھيءَ جو ٻاھريون پاسو تہ ڌوئي صاف ٿا ڪريو پر ان جو اندر ھٻڇ ۽ خودغرضيءَ سان ڀريل آھي .
40023026	اي انڌا فريسيو ! وٽيءَ جو پھريائين اندريون پاسو ڌوئي صاف ڪريو تہ پوءِ انھيءَ جو ٻاھريون پاسو بہ صاف ٿي ويندو .
40023027	مصيبت آھي اوھان لاءِ اي شريعت جا عالمو ۽ فريسيو ! اي رياڪارو ! اوھين اڇين قبرن وانگر آھيو جيڪي ٻاھران تہ سھڻيون نظر ٿيون اچن ، پر انھن جو اندر مُڙدن جي ھڏن ۽ ھر طرح جي گندگيءَ سان ڀريل آھي .
40023028	بلڪل ساڳيءَ طرح اوھين بہ ماڻھن کي ٻاھران تہ نيڪ نظر ٿا اچو ، پر اوھان جو اندر رياڪاريءَ ۽ بڇڙائيءَ سان ڀريل آھي . “
40023029	” مصيبت آھي اوھان لاءِ اي شريعت جا عالمو ۽ فريسيو ! اي رياڪارو ! اوھين نبين جا قبا ٿا ٺاھيو ۽ نيڪن جون تربتون ٿا سينگاريو ،
40023030	۽ اوھين چئو ٿا تہ ’ جيڪڏھن اسين ابن ڏاڏن جي ڏينھن ۾ ھجون ھا تہ جيڪر نبين کي قتل ڪرڻ ۾ انھن سان شريڪ نہ ٿيون ھا . ‘
40023031	حقيقت ۾ اوھين پاڻ اھو قبول ٿا ڪريو تہ ’ اسين نبين جي قاتلن جو اولاد آھيون . ‘
40023032	تہ پوءِ وڃو ۽ جيڪو اوھان جي ابن ڏاڏن شروع ڪيو ھو تنھن کي وڃي پورو ڪريو .
40023033	اي نانگو ۽ نانگن جا ٻچؤ ! اوھين جھنم جي سزا کان ڪيئن بچي سگھندا ؟
40023034	تنھنڪري آءٌ اوھان ڏانھن نبي ، سياڻا ماڻھو ۽ شريعت جا معلم موڪليندس . اوھين انھن مان ڪن کي ماري وجھندا ، ڪن کي صليب تي چاڙھي ڪوڪا ھڻندا ۽ ڪن کي پنھنجن عبادت خانن ۾ چھبڪ ھڻندا ۽ شھر بہ شھر سندن پيڇو ڪري کين ستائيندا .
40023035	انھيءَ ڪري سڀني نيڪن جو خون جيڪو زمين تي وھايو ويو ھو ، سو توھان جي ڳچيءَ ۾ پوندو يعني تہ نيڪ ھابيل کان وٺي برڪياہ جي پٽ زڪريا جي خون تائين ، جنھن کي اوھان مقدس جاءِ ۽ قربان گاھہ جي وچ ۾ ماريو ھو .
40023036	آءٌ اوھان کي سچ ٿو چوان تہ انھن سڀني جو خون ھن زماني جي ماڻھن جي ڳچيءَ ۾ پوندو . “
40023037	” اي يروشلم ! اي يروشلم ! تون جو نبين جو قاتل آھين ۽ جيڪي پيغمبر تو ڏانھن موڪليا ٿا وڃن تن کي سنگسار ٿو ڪرين ، مون تنھنجي ٻچن کي ڪيترائي دفعا ائين گڏ ڪرڻ ٿي گھريو جيئن ڪڪڙ پنھنجن چوزن کي پنھنجي کنڀن ھيٺان گڏ ڪندي آھي ، پر تو نہ چاھيو .
40023038	ھاڻي ڏس ، تنھنجو ھيڪل ويران ڪيو ويندو .
40023039	آءٌ تو کي ٻڌايان ٿو تہ تون ھن کان پوءِ مون کي ايستائين نہ ڏسندين جيستائين ائين نہ چوندين تہ ’ سڳورو آھي اھو جيڪو خداوند جي نالي تي ٿو اچي . ‘ “
40024001	عيسيٰ ھيڪل مان نڪتو پئي تہ سندس شاگرد وٽس آيا تہ جيئن کيس ھيڪل جون عمارتون ڏيکارين .
40024002	ھن چيو تہ ” برابر ، ھي سڀ شيون چڱيءَ طرح ڏسو ، پر آءٌ اوھان کي سچ ٿو ٻڌايان تہ جيڪي اوھين ڏسو ٿا تن جو اھو پٿر پٿر تي نہ رھندو جو ڊاٺو نہ ويندو . “
40024003	عيسيٰ جڏھن زيتون جي ٽڪر تي ويٺو ھو تڏھن سندس شاگرد نويڪلائيءَ ۾ وٽس آيا . انھن پڇيس تہ ” اسان کي ٻڌايو تہ اھي ڳالھيون ڪڏھن ٿينديون ۽ اوھان جي بادشاھت اچڻ جي ۽ ھن دنيا جي پڄاڻيءَ جي ڪھڙي نشاني ٿيندي ؟ “
40024004	عيسيٰ وراڻيو تہ ” خبردار ٿجو ، متان ڪو اوھان کي ٺڳي نہ وڃي ،
40024005	ڇوتہ ڪيترائي منھنجي نالي سان ايندا ۽ پاڻ کي مسيح سڏائي ڪيترن ئي ماڻھن کي ٺڳيندا .
40024006	اوھين جنگين جون ڳالھيون ۽ جنگين جا افواھہ ٻڌندا پر گھٻرائجو نہ ، ڇالاءِ جو پھريائين اھي ڳالھيون ضرور ٿينديون ، پر اڃا اھا پڄاڻي نہ آھي .
40024007	قوم ، قوم سان وڙھندي ۽ بادشاھت ، بادشاھت تي چڙھائي ڪندي . ڪيترن ئي ھنڌن تي زلزلا ايندا ۽ ڏڪار پوندا .
40024008	پر اھي سڀ ڳالھيون تہ مصيبتن جي شروعات ھونديون .
40024009	پوءِ اوھان کي عذاب ڏيڻ ۽ مارائڻ لاءِ ٻين جي حوالي ڪيو ويندو . منھنجي نالي جي ڪري سڀني قومن جا ماڻھو اوھان کان نفرت ڪندا .
40024010	ان وقت گھڻا ئي گمراھہ ٿيندا ، ھڪٻئي کي پڪڙائيندا ۽ ھڪٻئي کان نفرت ڪندا .
40024011	ڪيترا ئي نبي سڏائيندڙ ايندا ۽ گھڻن کي ٺڳيندا .
40024012	بڇڙائي وڌي ويندي ، تنھنڪري گھڻن ئي جو پيار ٿڌو ٿي ويندو .
40024013	پر اوھان مان جيڪو توڙ تائين نڀائيندو ، اھو ئي ڇوٽڪارو حاصل ڪندو .
40024014	بادشاھت جي ھن خوشخبريءَ جي منادي سڄي دنيا ۾ ڪئي ويندي ، تہ جيئن سڀني قومن لاءِ شاھدي ٿئي . تنھن کان پوءِ ھن دنيا جي پڄاڻي ٿيندي . “
40024015	” جڏھن اوھين خوفناڪ ۽ نفرت جھڙي شيءِ کي مقدس جاءِ ۾ بيٺل ڏسو ، جنھن بابت دانيال نبي ٻڌائي ويو آھي ، ( جيڪو انھيءَ بابت پڙھي سو ضرور ان تي غور ڪري . )
40024016	تڏھن جيڪي يھوديہ ۾ ھجن سي جبلن ڏانھن ڀڄي وڃن .
40024017	جيڪو ماڻھو ڪوٺي جي ڇت تي ھجي سو پاڻ سان ڪا شيءِ کڻي نڪرڻ لاءِ لھي پنھنجي گھر ۾ وڃي وقت نہ وڃائي ،
40024018	۽ جيڪو ماڻھو ٻنيءَ ۾ ھجي سو بہ گھر ڏانھن ڪپڙا کڻڻ لاءِ نہ موٽي .
40024019	انھن ڏينھن ۾ جيڪي عورتون پيٽ سان ھونديون يا جن کي ننڍڙا ٻار ٿڻن تي ھوندا تن لاءِ ڪيڏي نہ مصيبت ٿيندي .
40024020	خدا کان دعا گھرو تہ شل اوھان جو ڀڄڻ سياري ۾ يا سبت جي ڏينھن نہ ٿئي .
40024021	ڇالاءِ جو ان وقت وڏي مصيبت ايندي ، اھڙي مصيبت جيڪا دنيا جي شروعات کان وٺي اڄ ڏينھن تائين نڪا آئي آھي ۽ نہ وري ڪڏھن ايندي .
40024022	سو جيڪڏھن انھن ڏينھن جو مدو گھٽايو نہ وڃي ھا تہ جيڪر ڪوبہ بچي نہ سگھي ھا ، پر خدا جي چونڊيلن خاطر انھن ڏينھن جو مدو گھٽايو ويندو .
40024023	پوءِ جيڪڏھن ڪو اوھان کي چوي تہ ’ اِجھو ، مسيح ھيڏانھن آھي ، ‘ يا ’ مسيح ھوڏانھن آھي ، ‘ تہ ان تي يقين نہ ڪجو ،
40024024	ڇالاءِ جو اھڙا ڪوڙا ماڻھو ظاھر ٿيندا جيڪي پاڻ کي مسيح يا نبي سڏائيندا . اھي وڏيون نشانيون ڏيکاريندا ۽ حيرت جھڙا ڪم ڪندا ، انھيءَ مقصد لاءِ تہ جيڪڏھن کانئن ٿي سگھي تہ خدا جي چونڊيلن کي بہ گمراھہ ڪن .
40024025	ڏسو ، مون اڳ ۾ ئي اوھان کي اھو ٻڌائي ڇڏيو آھي .
40024026	يا جيڪڏھن ھو اوھان کي چون تہ ’ ڏسو ، ھو رڻ پٽ ۾ آھي ‘ تہ متان ٻاھر نڪتا آھيو يا وري ھو چون تہ ’ اِجھو ، ھو اندرين ڪمري ۾ لڪل آھي ‘ تہ يقين نہ ڪجو .
40024027	ڇالاءِ جو ابن آدم جي بادشاھت جو اچڻ ان کنوڻ وانگر ٿيندو ، جيڪا سڄي آسمان ۾ اوڀر کان اولھہ تائين چمڪندي آھي .
40024028	جتي ڍونڍ ھوندو تہ ڳجھون بہ اتي ئي اچي مڙنديون . “
40024029	” انھن مصيبتن جي ڏينھن کان پوءِ جلد ئي سج ڪاراٽجي ويندو ، چنڊ پنھنجي روشني نہ ڏيندو ، تارا آسمان مان ڪرندا ۽ آسماني طاقتون لُڏي وينديون .
40024030	پوءِ ابن آدم جي نشاني آسمان ۾ ظاھر ٿيندي . تنھن تي دنيا جون سڀيئي قومون روئنديون رڙنديون ۽ ابن آدم کي آسمان جي ڪڪرن تي قدرت ۽ وڏي جلوي سان ايندي ڏسنديون .
40024031	تڏھن ناد جي وڏي آواز سان وڄندي ئي ھو ملائڪن کي ڌرتيءَ جي چئني ڪنڊن ڏانھن موڪليندو ، تہ جيئن اھي دنيا جي ھڪ ڇيڙي کان وٺي ٻئي ڇيڙي تائين خدا جي چونڊيلن کي آڻي گڏ ڪن . “
40024032	” انجير جي وڻ مان اوھين سبق پرايو . جڏھن ھن جون ٽاريون سايون ۽ نرم ٿين ٿيون ۽ انھن ۾ پن اچڻ شروع ٿين ٿا ، تڏھن اوھين سمجھو ٿا تہ اونھارو آيو ڪي آيو .
40024033	ساڳيءَ طرح جڏھن اوھين ھي سڀ ڳالھيون ٿيندي ڏسو تڏھن ڄاڻجو تہ اھو وقت اچي ويو آھي ، بلڪ ائين سمجھو تہ در تي اچي بيٺو آھي .
40024034	آءٌ اوھان کي سچ ٿو ٻڌايان تہ جيستائين اِھي سڀيئي ڳالھيون پوريون نہ ٿينديون ، تيستائين ھيءَ پيڙھي پوري نہ ٿيندي .
40024035	زمين ۽ آسمان ٽري ويندا پر منھنجو ڪلام ھرگز نہ ٽرندو . “
40024036	” ڪوبہ نہ ٿو ڄاڻي تہ اھو ڏينھن ۽ اھو وقت ڪڏھن ايندو ، نہ آسمان ۾ ملائڪ ٿا ڄاڻن ۽ نہ وري فرزند ئي ڄاڻي ٿو ، رڳو پيءُ کي ئي انھيءَ جي خبر آھي .
40024037	جيئن نوح جي ڏينھن ۾ ٿيو ، تيئن ابن آدم جي بادشاھت جو اچڻ ٿيندو .
40024038	ڇالاءِ جو انھن ڏينھن ۾ ٻوڏ کان اڳ ۾ ماڻھو کائيندا پيئندا رھيا ، شاديون ڪندا ۽ ڪرائيندا رھيا ، تان جو اھو ڏينھن ٿيو جو نوح ٻيڙي ۾ گھڙيو .
40024039	جيستائين طوفان آيو ۽ انھن سڀني ماڻھن کي لوڙھي نہ ڇڏيائين ، تيستائين انھن کي ڪابہ خبر ڪانہ ھئي . ابن آدم جي بادشاھت جو اچڻ بہ اھڙيءَ طرح ئي ٿيندو .
40024040	انھيءَ وقت ٻنيءَ ۾ ٻہ ماڻھو ھوندا تہ ھڪڙو کنيو ويندو ۽ ٻئي کي ڇڏيو ويندو .
40024041	جيڪڏھن ٻہ عورتون گڏ ويٺيون جنڊ پيھنديون ھونديون تہ ھڪڙي کنئين ويندي ۽ ٻيءَ کي ڇڏيو ويندو .
40024042	تنھن ڪري اوھين سجاڳ رھجو ، ڇاڪاڻ تہ اوھين نہ ٿا ڄاڻو تہ ڪھڙي ڏينھن اوھان جو خداوند ايندو .
40024043	انھيءَ لاءِ ھي سمجھو تہ جيڪڏھن ڪنھن گھر جي مالڪ کي خبر ھجي ھا تہ چور رات جو ڪھڙي وقت ايندو ، تہ جيڪر ھو سجاڳ رھي ھا ۽ پنھنجي گھر کي کاٽ ھڻڻ نہ ڏئي ھا .
40024044	انھيءَ ڪري اوھان کي ھر وقت تيار رھڻ گھرجي ، ڇاڪاڻ تہ ابن آدم اھڙي وقت ايندو جنھن جو اوھان کي گمان بہ نہ ھوندو . “
40024045	” پوءِ مون کي ٻڌايو تہ ايماندار ۽ سياڻو نوڪر ڪير آھي ، جنھن کي سندس مالڪ پنھنجي نوڪرن چاڪرن مٿان مقرر ڪري ويو ھجي تہ انھن کي کاڌو پاڻي پوري وقت تي ڏئي ؟
40024046	سڀاڳو آھي اھو نوڪر جنھن کي سندس مالڪ اچڻ مھل ائين ڪندو ڏسي .
40024047	آءٌ اوھان کي سچ ٿو ٻڌايان تہ ھو کيس سڄيءَ ملڪيت جو مختيار ڪندو .
40024048	پر جيڪڏھن اھو نوڪر بڇڙو ھجي ۽ دل ۾ خيال ڪري تہ منھنجي مالڪ جي اچڻ ۾ دير آھي ،
40024049	۽ اچي پنھنجي ساٿي نوڪرن کي مارڻ لڳي ۽ شرابين سان کائڻ پيئڻ لڳي ،
40024050	تہ انھيءَ نوڪر جو مالڪ بہ انھيءَ ئي ڏينھن اچي سھڙندو جنھن جو ھن کي خواب خيال بہ نہ ھوندو ۽ اھڙي وقت ايندو جنھن جي ھن کي ڪل ئي نہ ھوندي .
40024051	پوءِ تہ سندس مالڪ اچي خوب چھبڪن سان مار ڏيئي رياڪارن جي ٽولي ۾ شامل ڪري ڪڍي ڇڏيندس ، جتي ھو رڙيون ڪندو ۽ پنھنجا ڏند ڪرٽيندو . “
40025001	” انھيءَ ڏينھن آسمان واري بادشاھت ڏھن ڪنوارين ڇوڪرين وانگر ھوندي ، جيڪي پنھنجون ڏياٽيون کڻي گھوٽ کي وٺڻ لاءِ ٻاھر ويون .
40025002	انھن مان پنج اياڻيون ھيون ۽ پنج سياڻيون .
40025003	اياڻين جڏھن پنھنجون ڏياٽيون کنيون تہ پاڻ سان تيل ڪونہ کنيائون ،
40025004	پر سياڻين پنھنجن ڏياٽين کڻڻ وقت پاڻ سان گڏ پيالن ۾ تيل بہ کنيو .
40025005	گھوٽ کي اچڻ ۾ دير ٿي ويئي تنھنڪري ڇوڪرين کي ننڊ اچڻ لڳي ۽ اھي سمھي پيون .
40025006	پوءِ اڌ رات جو جڏھن ھُل ٿيو تہ ’ اِجھو ، گھوٽ اچي ويو . ٻاھر اچو ۽ کيس گڏجو . ‘
40025007	تڏھن اُھي ڇوڪريون اُٿيون ۽ پنھنجون ڏياٽيون ٺيڪ ڪرڻ لڳيون .
40025008	تڏھن اياڻين ڇوڪرين سياڻين کي چيو تہ ’ ڪجھہ تيل اسان کي بہ ڏيو ، ڇوتہ اسان جون ڏياٽيون وسامن ٿيون . ‘
40025009	پر سياڻين ڇوڪرين وراڻيو تہ ’ اسان وٽ ايترو تيل ڪونہ آھي جو اسان ۽ اوھان لاءِ پورو پئجي سگھي . چڱو ائين ٿيندو جو اوھين وڃي دڪان تان پنھنجي لاءِ تيل وٺي اچو . ‘
40025010	تنھنڪري اياڻيون ڇوڪريون تيل وٺڻ لاءِ ويون پئي تہ ايتري ۾ گھوٽ بہ اچي پھتو . پنج ڇوڪريون جيڪي تيار ھيون سي گھوٽ سان شاديءَ جي محفل ۾ ويون ۽ دروازو بند ٿي ويو .
40025011	تنھن کان پوءِ ٻيون ڇوڪريون بہ پھتيون ۽ چوڻ لڳيون تہ ’ اي سائين ! اي سائين ! اسان لاءِ در کوليو . ‘
40025012	پر گھوٽ وراڻيو تہ ’ آءٌ سچ ٿو چوان تہ آءٌ اوھان کي نہ ٿو سڃاڻان . ‘
40025013	تنھنڪري اوھين بہ سجاڳ رھجو ، ڇاڪاڻ تہ اوھين انھيءَ ڏينھن يا وقت کي نہ ٿا ڄاڻو . “
40025014	” يا وري آسمان واري بادشاھت انھيءَ ماڻھوءَ مثل آھي ، جيڪو ٻئي ملڪ ڏانھن سير ڪرڻ لاءِ ويو پئي ۽ پنھنجن نوڪرن کي سڏي پنھنجو مال ملڪيت انھن جي حوالي ڪيائين .
40025015	ھن ھر ھڪ کي سندس لياقت موجب ملڪيت ڏني . ھڪ کي پنج ھزار چانديءَ جا سڪا ڏنائين ، ٻئي کي ٻہ ھزار ۽ ٽئين کي ھڪ ھزار ڏيئي پاڻ مسافريءَ تي ويو ھليو .
40025016	جنھن کي پنج ھزار چانديءَ جا سڪا مليا ، تنھن وڃي ھڪدم انھن سان واپار ھلايو ۽ ٻيا پنج ھزار ڪمايائين .
40025017	اھڙيءَ طرح جنھن کي ٻہ ھزار چانديءَ جا سڪا مليا ، تنھن بہ ٻہ ھزار ٻيا ڪمايا .
40025018	پر جنھن کي ھڪ ھزار چانديءَ جا سڪا مليا ، تنھن زمين ۾ کڏ کوٽي پنھنجي مالڪ جا پيسا پوري ڇڏيا .
40025019	گھڻي وقت گذرڻ کان پوءِ انھن نوڪرن جو مالڪ موٽي آيو ۽ انھن کان حساب وٺڻ لڳو .
40025020	جنھن نوڪر کي پنج ھزار چانديءَ جا سڪا مليا ھئا ، اھو ٻيا بہ پنج ھزار کڻي آيو ۽ چيائين تہ ’ سائين ! اوھان مون کي پنج ھزار چانديءَ جا سڪا ڏنا ھئا . اِجھو ، مون انھن مان ٻيا بہ پنج ھزار ڪمايا آھن . ‘
40025021	تنھن تي ھن جي مالڪ چيو تہ ’ شاباس ، نيڪ ۽ ايماندار نوڪر ! تون ٿوري ۾ ايماندار رھيو آھين ، تنھنڪري آءٌ گھڻو ڪجھہ تنھنجي حوالي ڪندس . اچ ۽ اچي منھنجي خوشين ۾ شريڪ ٿيءُ . ‘
40025022	پوءِ اھو نوڪر آيو جنھن کي ٻہ ھزار چانديءَ جا سڪا مليا ھئا ۽ اچڻ سان چيائين تہ ’ سائين ! اوھان مون کي ٻہ ھزار چانديءَ جا سڪا ڏنا ھئا . اِجھو ، مون انھن مان ٻيا بہ ٻہ ھزار ڪمايا آھن . ‘
40025023	تنھن تي سندس مالڪ چيس تہ ’ شاباس ، نيڪ ۽ ايماندار نوڪر ! تون ٿوري ۾ ايماندار رھيو آھين ، تنھنڪري آءٌ گھڻو ڪجھہ تنھنجي حوالي ڪندس . اچ ۽ اچي منھنجي خوشين ۾ شريڪ ٿيءُ . ‘
40025024	پوءِ اھو نوڪر اندر آيو جنھن کي ھڪ ھزار چانديءَ جا سڪا مليا ھئا ۽ اچي چيائين تہ ’ سائين ! مون کي خبر ھئي تہ اوھين سخت ماڻھو آھيو ، ڇالاءِ جو اوھين اھو لڻندا آھيو جيڪو پوکيندا ئي نہ آھيو ۽ اھو گڏ ڪندا آھيو جيڪو ڇٽيندا ئي نہ آھيو .
40025025	تنھنڪري مون کي ڊپ ٿيو ، سو مون وڃي اوھان جا ڏنل ھڪ ھزار چانديءَ جا سڪا زمين ۾ پوري ڇڏيا . اِجھو ، ھي اوھان جا پيسا . ‘
40025026	تنھن تي سندس مالڪ چيو تہ ’ اي بڇڙا ۽ سست نوڪر ! جڏھن تو کي اھا بہ خبر ھئي تہ آءٌ اھو لڻندو آھيان جيڪو پوکيندو ئي نہ آھيان ۽ اھو گڏ ڪندو آھيان جيڪو ڇٽيندو ئي نہ آھيان
40025027	تہ پوءِ تو کي گھربو ھو تہ منھنجا پيسا سيڙائين ھا ۽ جڏھن آءٌ موٽي اچان ھا تہ پيسا منافعي سميت اچي وٺان ھا . ‘
40025028	پوءِ حڪم ڏنائين تہ ’ ھن کان اھو ھڪ ھزار بہ کسي ڏھن ھزارن واري نوڪر کي ڏيو .
40025029	ڇالاءِ جو جنھن ڪجھہ ڪمايو آھي تنھن کي وڌيڪ ڏنو ويندو ، تہ جيئن وٽس گھڻو ٿي پوي . پر جنھن ڪجھہ بہ نہ ڪمايو آھي ، تنھن کان اھو بہ کسيو ويندو جيڪو وٽس آھي .
40025030	اوھين ھن بيڪار نوڪر کي ڌڪا ڏيئي ٻاھر اونداھيءَ ۾ اڇلايو ، جتي ھو رڙيون ڪري ۽ پنھنجا ڏند ڪرٽي . ‘ “
40025031	” جڏھن ابن آدم پنھنجي جلوي سان ايندو ۽ سڀ ملائڪ ساڻس گڏ ھوندا ، تڏھن ھو پنھنجي جلال واري تخت تي ويھندو
40025032	۽ سڀني قومن جا ماڻھو سندس اڳيان حاضر ڪيا ويندا . پوءِ ھو انھن کي ٻن ٽولن ۾ ورھائيندو ، جيئن ريڍار پنھنجي ڌڻ مان رڍن کي ٻڪرين کان ڌار ڪندو آھي .
40025033	ھو رڍن کي پنھنجي ساڄي پاسي بيھاريندو ۽ ٻڪرين کي کاٻي پاسي .
40025034	پوءِ بادشاھہ پنھ نجي ساڄي پاسي وارن کي چوندو تہ ’ اوھين ، جيڪي منھنجي پيءُ جي طرفان سڀاڳا آھيو ، اچو ۽ بادشاھي وٺو ، جيڪا اوھان جي لاءِ دنيا جي خلقڻ کان وٺي تيار ڪئي ويئي آھي .
40025035	ڇالاءِ جو جڏھن آءٌ بکايل ھوس تہ اوھان مون کي کارايو ، آءٌ اڃايل ھوس تہ اوھان مون کي پياريو ، آءٌ پرديسي ھوس تہ اوھان مون کي پنھنجي گھر ۾ ٽڪايو .
40025036	آءٌ اگھاڙو ھوس تہ اوھان مون کي ڪپڙا ڍڪايا ، آءٌ بيمار ھوس تہ اوھان منھنجي تيمارداري ڪئي ، آءٌ قيد ۾ ھوس تہ اوھان منھنجي ملاقات ڪئي . ‘
40025037	تنھن تي نيڪ کيس چوندا تہ ’ اي خداوند ! ڪڏھن اسان تو کي بکايل ڏسي کارايو يا اُڃايل ڏسي پياريو ؟
40025038	ڪڏھن اسان تو کي پرديسي ڏسي پنھنجي گھر ۾ ٽڪايو يا اگھاڙو ڏسي ڪپڙا ڍڪايا ؟
40025039	ڪڏھن اسان تو کي بيمار يا قيد ۾ ڏسي تنھنجي ملاقات ڪئي ؟ ‘
40025040	بادشاھہ جواب ۾ کين چوندو تہ ’ آءٌ اوھان کي سچ ٿو ٻڌايان تہ جيڪڏھن اوھان منھنجي ڪنھن گھٽ کان گھٽ ڀاءُ ڀيڻ سان بہ اھڙو ڪم ڪيو ، تہ اھو ڄڻ اوھان مون سان ئي ڪيو . ‘
40025041	پوءِ ھو کاٻي پاسي وارن کي چوندو تہ ’ مون وٽان ھليا وڃو ، اوھان تي خدا جو قھر آھي . وڃي دائمي باھہ ۾ پئو ، جيڪا شيطان ۽ سندس ملائڪن لاءِ تيار ڪئي ويئي آھي .
40025042	ڇالاءِ جو جڏھن آءٌ بکايل ھوس تہ اوھان مون کي نہ کارايو ، آءٌ اڃايل ھوس تہ اوھان مون کي نہ پياريو .
40025043	جڏھن آءٌ پرديسي ھوس تہ اوھان مون کي پنھنجي گھر ۾ نہ ٽڪايو ، آءٌ اگھاڙو ھوس تہ اوھان مون کي ڪپڙا نہ ڍڪايا ، آءٌ بيمار ۽ قيد ۾ ھوس تہ اوھان منھنجي تيمارداري نہ ڪئي . ‘
40025044	پوءِ اھي بہ کيس چوندا تہ ’ اي خداوند ! ڪڏھن اسان تو کي بکايل ، اڃايل ، پرديسي ، اگھاڙو ، بيمار يا قيد ۾ ڏٺو جو اسان تنھنجي مدد نہ ڪئي ؟ ‘
40025045	تنھن تي بادشاھہ جواب ۾ کين چوندو تہ ’ آءٌ اوھان کي سچ ٿو ٻڌايان تہ جيڪڏھن اوھان ڪنھن بہ گھٽ کان گھٽ ماڻھوءَ کي مدد کان انڪار ڪيو تہ ڄڻ اوھان منھنجي مدد کان انڪار ڪيو .
40025046	پوءِ اوھان کي دائمي سزا ملندي ۽ نيڪن کي دائمي زندگي . ‘ “
40026001	جڏھن عيسيٰ ھي سڀ ڳالھيون ٻڌائي چڪو تہ ھن پنھنجن شاگردن کي چيو تہ
40026002	” اوھان کي خبر آھي تہ ٻن ڏينھن کان پوءِ عيد فصح ايندي ۽ ابن آدم ماڻھن جي حوالي ڪيو ويندو ، جيڪي کيس صليب تي چاڙھي ڪوڪا ھڻندا . “
40026003	ھوڏانھن سردار ڪاھن ۽ يھودين جا بزرگ قائفا نالي وڏي سردار ڪاھن جي گھر ۾ اچي گڏ ٿيا .
40026004	ھنن عيسيٰ کي فريب سان ڦاسائي ختم ڪرائڻ لاءِ پاڻ ۾ گڏجي صلاح ڪئي ،
40026005	پر چيائون تہ ” عيد جي ڏينھن نہ ڪريون متان ماڻھن ۾ وڳوڙ نہ پئجي وڃي . “
40026006	جڏھن عيسيٰ بيت عنياہ ۾ ڪوڙھہ جھڙي مرض واري شمعون جي گھر ۾ ھو تہ
40026007	ھڪ عورت وٽس آئي جنھن کي ھڪ سنگمرمر جي عطردانيءَ ۾ تمام قيمتي عطر ھو . جڏھن عيسيٰ ماني کائي رھيو ھو تہ ان عورت اچي ھن جي مٿان عطر ھاريو .
40026008	شاگرد ھي ڏسي ڪاوڙيا ۽ چيائون تہ ” ھي زيان ڇو ٿو ڪيو وڃي ؟
40026009	ھي عطر وڏيءَ رقم ۾ وڪامجي سگھيو ٿي ۽ اُھي پيسا غريبن کي ڏجن ھا . “
40026010	عيسيٰ سندن اھا ڳالھہ ٻڌي چيو تہ ” اوھين ھن عورت کي ڇو ٿا ستايو ؟ ھن منھنجي لاءِ تمام سٺو ڪم ڪيو آھي .
40026011	غريب تہ اوھان وٽ ھميشہ آھن پر آءٌ اوھان سان ھميشہ نہ ھوندس .
40026012	جڏھن ھن منھنجي جسم تي عطر ھاريو تہ ھن مون کي دفن لاءِ تيار ڪيو .
40026013	آءٌ اوھان کي سچ ٿو ٻڌايان تہ سڄيءَ دنيا ۾ جتي بہ خوشخبريءَ جي تبليغ ڪئي ويندي ، اُتي ھن عورت جي يادگيريءَ ۾ سندس ڪيل ھن ڪم جو ذڪر بہ ڪيو ويندو . “
40026014	پوءِ ٻارھن شاگردن مان ھڪڙو جنھن کي يھوداہ اسڪريوتي چوندا ھئا سو سردار ڪاھنن وٽ آيو ،
40026015	۽ کين چيائين تہ ” جيڪڏھن آءٌ عيسيٰ کي اوھان جي حوالي ڪريان تہ پوءِ اوھين مون کي ڇا ڏيندا ؟ “ تنھن تي انھن کيس ٽيھہ چانديءَ جا سڪا ڳڻي ڏنا .
40026016	ان کان پوءِ يھوداہ اھڙي موقعي جي تاڙ ۾ ھو تہ جيئن عيسيٰ کي سندن حوالي ڪري .
40026017	بي خميري مانيءَ جي عيد جي پھرين ڏينھن تي شاگردن اچي عيسيٰ کان پڇيو تہ ” اوھان جي ڪھڙي مرضي آھي تہ اسين اوھان جي عيد فصح کائڻ جي تياري ڪٿي ڪريون ؟ “
40026018	عيسيٰ ھنن کي چيو تہ ” شھر ۾ فلاڻي ماڻھوءَ وٽ وڃو ۽ منھنجي لاءِ کيس ٻڌايو تہ ’ استاد چوي ٿو تہ سندس وقت اچي ويجھو ٿيو آھي . ھو پنھنجن شاگردن سميت عيد فصح اوھان جي گھر ۾ ملھائيندو . ‘ “
40026019	شاگردن ائين ئي ڪيو جيئن عيسيٰ کين ٻڌايو ھو ۽ عيد فصح تيار ڪيائون .
40026020	جڏھن شام ٿي تہ عيسيٰ پنھنجن ٻارھن شاگردن سميت دسترخوان تي اچي ويٺو .
40026021	ماني کائيندي عيسيٰ چيو تہ ” آءٌ اوھان کي سچ ٿو ٻڌايان تہ اوھان مان ھڪڙو مون کي پڪڙائيندو . “
40026022	شاگرد ويچارا ڏاڍا غمگين ٿيا ۽ ھڪٻئي پٺيان عيسيٰ کان پڇڻ لڳا تہ ” خداوند ، اھو آءٌ تہ نہ آھيان ؟ “
40026023	تنھن تي عيسيٰ وراڻيو تہ ” اُھو جنھن پنھنجو گرھہ مون سان گڏ ٿالھيءَ مان ٻوڙيو سو ئي مون کي پڪڙائيندو .
40026024	ابن آدم تہ ائين ئي مرندو ، جيئن صحيفي ۾ لکيل آھي . پر حيف آھي اُن تي جيڪو ابن آدم کي پڪڙائيندو . ان ماڻھوءَ لاءِ اھو بھتر ھو تہ ھو دنيا ۾ اصل ڄمي ئي نہ ھا . “
40026025	دغاباز يھوداہ ڳالھايو ۽ پڇيائين تہ ” اي سائين ! اھو آءٌ تہ نہ آھيان ؟ “ عيسيٰ وراڻيو تہ ” ائين تہ تون پاڻ ٿو چوين . “
40026026	جڏھن ھو کائين پيا تہ عيسيٰ ماني کڻي شڪر ڪري ڀڳي ۽ شاگردن کي ڏيئي چيائين تہ ” وٺو ۽ کائو ، ھي منھنجو بدن آھي . “
40026027	پوءِ ھن پيالو کڻي شڪر ڪري انھن کي ڏيندي چيو تہ ” اوھين سڀيئي ھن مان پيئو ،
40026028	اھو منھنجو رت آھي ، جيڪو گھڻن ئي جي گناھن جي معافيءَ لاءِ وھائجي ٿو ۽ جنھن سان خدا جو عھد ٻڌجي ٿو .
40026029	آءٌ اوھان کي ٻڌايان ٿو تہ آءٌ تيستائين مئي وري نہ پيئندس ، جيستائين پنھنجي پيءُ جي بادشاھت ۾ اوھان سان گڏ نئين مئي نہ پيئان . “
40026030	پوءِ انھن زبور پڙھيو ۽ زيتون جي ٽڪر ڏانھن ھليا ويا .
40026031	پوءِ عيسيٰ انھن کي چيو تہ ” اڄ رات اوھين سڀيئي مون کي ڇڏي ڀڄي ويندا ، ڇاڪاڻ تہ لکيل آھي تہ ’ خدا ريڍار کي ماريندو ۽ رڍون ٽڙي پکڙجي وينديون . ‘
40026032	تنھن ھوندي بہ آءٌ پنھنجي جيئري ٿيڻ کان پوءِ اوھان کان اڳي ئي گليل ڏانھن ويندس . “
40026033	تنھن تي پطرس ڳالھايو ۽ عيسيٰ کي چيائين تہ ” توڙي جو ٻيا سڀ اوھان کي ڇڏي وڃن ، پر آءٌ اوھان کي ڪڏھن بہ نہ ڇڏي ويندس . “
40026034	عيسيٰ ھن کي چيو تہ ” آءٌ تو کي سچ ٿو ٻڌايان تہ اڄ رات ڪڪڙ جي ٻانگ ڏيڻ کان اڳ ۾ تون ٽي دفعا منھنجو انڪار ڪندين . “
40026035	پطرس وراڻيو تہ ” آءٌ ائين ڪڏھن بہ نہ چوندس تہ آءٌ اوھان کي نہ ٿو سڃاڻان ، توڙي جو مون کي اوھان سان گڏ مرڻو پوي . “ ٻين سڀني شاگردن بہ اھڙيءَ طرح اقرار ڪيو .
40026036	پوءِ عيسيٰ پنھنجن شاگردن سان گڏجي گٿسيمني نالي باغ ۾ آيو . اتي پھچي ھن کين چيو تہ ” اوھين ھتي ويھي رھو تہ آءٌ ھُتي وڃي دعا گھران . “
40026037	ھن پطرس ۽ زبديءَ جي ٻن پٽن کي پاڻ سان کنيو ۽ ڏاڍو غمگين ۽ پريشان ٿيڻ لڳو .
40026038	ھن انھن کي ٻڌايو تہ ” مون کي ايترو تہ ڏک آھي جو منھنجي دل ٽٽڻ تي آھي . اوھين ھتي ترسو ۽ مون سان گڏ جاڳندا رھو . “
40026039	عيسيٰ ٿورو پرڀرو ويو ۽ پاڻ کي منھن ڀر ڪيرائي دعا گھرڻ لڳو تہ ” اي منھنجا بابا ! جيڪڏھن ٿي سگھي تہ ھي پيالو مون تان ٽاريو وڃي ، تنھن ھوندي بہ منھنجي نہ پر تنھنجي مرضي پوري ٿئي . “
40026040	پوءِ ھو شاگردن وٽ موٽي آيو ۽ ڏٺائين تہ ھو سمھيا پيا آھن . تنھن تي ھن پطرس کي چيو تہ ” ڇا اوھين ھڪڙو ڪلاڪ بہ مون سان گڏ جاڳي نہ پيا سگھو ؟
40026041	جاڳندا رھو ۽ دعا گھرو تہ شل اوھين ڪنھن آزمائش ۾ نہ پئو . سچ پڇو تہ روح تہ گھري ٿو پر بدن ڪمزور آھي . “
40026042	عيسيٰ وري ٻيو دفعو پري ويو ۽ دعا گھريائين تہ ” اي منھنجا بابا ! جيڪڏھن ھي پيالو منھنجي پيئڻ کان سواءِ ٽري نہ ٿو سگھي تہ پوءِ ڀلي تنھنجي مرضي پوري ٿئي . “
40026043	پوءِ ھو موٽي آيو ۽ ڏٺائين تہ ھو وري ستا پيا آھن ، ڇوتہ اھي اکيون بہ نہ پيا پٽي سگھن .
40026044	وري بہ عيسيٰ انھن کي ڇڏي ويو ۽ ٽيون دفعو بہ دعا گھُري اھي ساڳيا لفظ چيائين .
40026045	پوءِ ھو شاگردن وٽ موٽي آيو ۽ چيائين تہ ” ڇا اوھين اڃا تائين ننڊون ۽ آرام پيا ڪريو ؟ اِجھو ، اھا گھڙي اچي پھتي آھي ۽ ھاڻي ابن آدم گنھگارن جي حوالي ڪيو ويندو .
40026046	اٿو ، ھلو ۽ ڏسو ، جيڪو مون کي پڪڙائي رھيو آھي سو ويجھو اچي پھتو آھي . “
40026047	اڃا ھن ڳالھايو ئي پئي تہ ٻارھن شاگردن مان يھوداہ نالي شاگرد آيو ۽ ھن سان گڏ ھڪڙي وڏي ٽولي تلوارن ۽ لٺين سان ھئي ، جنھن کي سردار ڪاھنن ۽ يھودين جي بزرگن موڪليو ھو .
40026048	دغاباز انھن کي اھا نشاني سمجھائي ھئي تہ ’ جنھن ماڻھوءَ کي آءٌ چميان تہ اھو عيسيٰ ھوندو ۽ کيس پڪڙجو . ‘
40026049	ھو پھچڻ شرط سڌو عيسيٰ وٽ آيو ۽ چيائين تہ ” اي سائين ! سلام . “ پوءِ کيس چمي ڏنائين .
40026050	تنھن تي عيسيٰ چيس تہ ” ميان ، جنھن ڪم لاءِ آيو آھين سو جلدي ڪر . “ پوءِ ھنن اچي عيسيٰ کي ٻڌو ۽ قابو ڪيائونس .
40026051	تنھن تي عيسيٰ جي ساٿين مان ھڪڙي سٽ ڏيئي تلوار ڪڍي وڏي سردار ڪاھن جي نوڪر کي ھنئي ۽ سندس ڪن ڪپي وڌائين .
40026052	تڏھن عيسيٰ انھيءَ کي چيو تہ ” پنھنجي تلوار مياڻ ۾ وجھہ ، ڇاڪاڻ تہ جيڪي بہ تلوار ڪڍن ٿا سي تلوار سان ئي ماريا وڃن ٿا .
40026053	تو کي خبر نہ آھي ڇا تہ آءٌ پنھنجي پيءُ کي عرض ڪري ٿو سگھان تہ ھو ھينئر ئي منھنجي مدد لاءِ ٻارھن لشڪرن کان بہ مٿي ملائڪ موڪلي ڏئي ؟
40026054	پر انھيءَ صورت ۾ پاڪ لکت ڪيئن پوري ٿيندي جا لکيل آھي تہ ھيئن ضرور ٿيندو ؟ “
40026055	پوءِ عيسيٰ ماڻھن کي چيو تہ ” ڇا آءٌ ڄڻ ڪو ڌاڙيل ھوس جو اوھين تلوارون ۽ لٺيون کڻي مون کي پڪڙڻ لاءِ آيا آھيو ؟ ھيڪل ۾ ويھي آءٌ روزانو تعليم ڏيندو ھوس ، پر اتي تہ اوھان مون کي ڪڏھن بہ نہ پڪڙيو .
40026056	پر اھو سڀ ڪجھہ انھيءَ لاءِ ٿيو آھي تہ جيئن نبي جيڪو صحيفي ۾ لکي ويا آھن ، سو سچو ثابت ٿئي . “ پوءِ سڀيئي شاگرد عيسيٰ کي ڇڏي ڀڄي ويا .
40026057	جن عيسيٰ کي پڪڙيو ھو سي کيس وڏي سردار ڪاھن قائفا جي گھر وٺي آيا جتي شريعت جا عالم ۽ بزرگ اچي گڏ ٿيا ھئا .
40026058	پطرس ٿورو پٺيان پئي آيو ، سو بہ وڏي سردار ڪاھن جي گھر جي اڱڻ ۾ آيو ۽ اندر گھڙي پھريدارن سان گڏ ويھي رھيو ، انھيءَ لاءِ تہ جيئن ھو ڏسي تہ آخر ٿئي ڇا ٿو .
40026059	سردار ڪاھنن ۽ سڄي ڪائونسل ڪوشش ڪئي تہ عيسيٰ جي خلاف ڪا ڪوڙي شاھدي ملي تہ جيئن کيس موت جي سزا ڏيارين .
40026060	پر انھن کي ڪابہ شاھدي ملي نہ سگھي ، جيتوڻيڪ ڪيترائي ڪوڙا شاھد آيا . نيٺ ھڪڙا ٻہ شخص آيا
40026061	۽ چوڻ لڳا تہ ” اسان ھن ماڻھوءَ کي چوندي ٻڌو آھي تہ ’ آءٌ خدا جو ھيڪل ڊاھي سگھان ٿو ۽ ٽن ڏينھن کان پوءِ وري ان کي ٺاھي بہ سگھان ٿو . ‘ “
40026062	وڏو سردار ڪاھن اُٿي بيٺو ۽ عيسيٰ کي چيائين تہ ” ڇا تو کي ھنن جي الزامن جي جواب ۾ ڪجھہ چوڻو آھي ؟ “
40026063	پر عيسيٰ ماٺ ۾ رھيو . وري ھن چيس تہ ” زندہ خدا جي نالي تي ھاڻي آءٌ تو کي قسم ٿو ڏيان تہ اسان کي ٻڌاءِ تہ ڇا تون مسيح ، خدا جو فرزند آھين ؟ “
40026064	عيسيٰ ھن کي وراڻيو تہ ” اھو تہ تو پاڻ چيو آھي ، بلڪ آءٌ اوھان کي ٻڌايان ٿو تہ ھن کان پوءِ اوھين ابن آدم کي خدا تعاليٰ جي ساڄي پاسي تي ويٺل ۽ آسماني ڪڪرن ۾ ايندي ڏسندا . “
40026065	انھيءَ تي وڏي سردار ڪاھن پنھنجا ڪپڙا ڦاڙيندي چيو تہ ” ھن ڪفر بڪيو آھي . اسان کي وڌيڪ شاھدي نہ کپي . ھاڻي اوھان ھن جا ڪفر وارا لفظ ٻڌا آھن .
40026066	اوھان جو ڇا خيال آھي ؟ “ انھن جواب ڏنو تہ ” ھي ڏوھي آھي ۽ ھن کي مارڻ کپي . “
40026067	پوءِ اھي ھن جي منھن تي ٿڪون ھڻڻ لڳا ۽ کيس ٺونشا ھنيائون . ڪن کيس چماٽون ھنيون
40026068	۽ چيائون تہ ” اي مسيح ! نبوت سان ٻڌاءِ تہ ڪنھن تو کي ڌڪ ھنيو ؟ “
40026069	پطرس ٻاھر اڱڻ ۾ ويٺو ھو تہ ھڪ نوڪرياڻيءَ اچي چيس تہ ” تون بہ عيسيٰ گليليءَ سان گڏ ھئين . “
40026070	پر ھن انھن سڀني جي روبرو انڪار ڪندي چيو تہ ” آءٌ نہ ٿو سمجھان تہ تون ڇا ٿي چوين پئي . “
40026071	پوءِ ھو ٻاھر ڏيڍيءَ ۾ ويو ، جتي ٻي نوڪرياڻيءَ ھن کي ڏٺو ۽ اُتي بيٺل ماڻھن کي چيائين تہ ” ھي ماڻھو عيسيٰ ناصريءَ سان گڏ ھو . “
40026072	پطرس وري بہ انڪار ڪيو ۽ قسم کڻي چيائين تہ ” آءٌ ان ماڻھوءَ کي نہ ٿو سڃاڻان . “
40026073	ٿوري وقت کان پوءِ جيڪي اتي بيٺا ھئا تن بہ اچي پطرس کي چيو تہ ” تون ضرور انھن مان ھڪڙو آھين ، ڇالاءِ جو جھڙي نموني تون ڳالھائين ٿو سو ٻڌائي ٿو تہ تون انھن مان آھين . “
40026074	تنھن تي پطرس لعنت وجھندي چيو تہ ” خدا جو مون تي غضب پوي جيڪڏھن آءٌ سچ نہ ٿو ڳالھايان ، ڇوتہ آءٌ ان ماڻھوءَ کي نہ ٿو سڃاڻان . “ انھيءَ دم ڪڪڙ ٻانگ ڏني
40026075	۽ پطرس کي عيسيٰ جو چيو ياد اچي ويو تہ ” جيسين ڪڪڙ ٻانگ ڏئي تنھن کان اڳ ۾ تون ٽي دفعا منھنجو انڪار ڪندين . “ تڏھن پطرس ٻاھر نڪري ويو ۽ زاروزار روئڻ لڳو .
40027001	صبح جو سوير ئي سڀيئي سردار ڪاھن ۽ يھودين جا بزرگ پاڻ ۾ مليا ۽ عيسيٰ کي مارائڻ جا منصوبا جوڙڻ لڳا .
40027002	سو ھن کي ٻڌي وٺي ويا ۽ وڃي رومي گورنر پلاطس جي حوالي ڪيائونس .
40027003	جڏھن دغاباز يھوداہ ڏٺو تہ عيسيٰ کي سزاوار ٺھرايو ويو آھي تڏھن ھن ڏاڍو پڇتايو ۽ اھي ٽيھہ چانديءَ جا سڪا سردار ڪاھنن ۽ بزرگن وٽ موٽائي کڻي ويو .
40027004	ھن کين چيو تہ ” مون اھو گناھہ ڪيو آھي جو ھڪ بي گناھہ کي پڪڙايو اٿم . “ پر انھن وراڻيس تہ ” اسان جو ان سان ڪھڙو واسطو ؟ اھو تہ تنھنجو ئي ڪم آھي سو تون ئي ڄاڻ . “
40027005	يھوداہ اھي پيسا ھيڪل ۾ ڦٽا ڪري ھليو ويو ۽ وڃي پاڻ کي ڦاھو ڏنائين .
40027006	پوءِ سردار ڪاھنن اھي سڪا کڻي چيو تہ ” ھي پيسا خون جي بھا آھي ، تنھنڪري انھن پيسن کي ھيڪل جي خزاني ۾ وجھڻ جائز نہ آھي . “
40027007	سو ھنن پاڻ ۾ صلاح ڪري انھن پيسن سان ڪنڀر وارو ميدان خريد ڪيو ، انھيءَ لاءِ تہ اتي پرديسين واسطي قبرستان ٺاھين .
40027008	اھو ئي سبب آھي جو اڄ ڏينھن تائين اھا زمين ” رت جو ميدان “ سڏبي آھي .
40027009	اھڙيءَ طرح يرمياہ نبيءَ جو چوڻ سچو ثابت ٿيو تہ ” انھن اھي ٽيھہ سڪا کنيا ، جيڪي بني اسرائيل سندس مُلھہ طور ڏيڻ لاءِ قبول ڪيا ھئا .
40027010	پوءِ انھن اھي پيسا ڪنڀر جي ميدان لاءِ ڏنا ، جيئن خداوند مون کي حڪم ڏنو ھو . “
40027011	عيسيٰ گورنر جي اڳيان پيش ڪيو ويو ، جنھن کانئس سوال پڇيو تہ ” ڇا تون يھودين جو بادشاھہ آھين ؟ “ عيسيٰ جواب ڏنس تہ ” اھو تہ اوھين پاڻ ٿا چئو . “
40027012	جڏھن سردار ڪاھن ۽ چڱا مڙس مٿس تھمتون ھڻڻ لڳا تہ انھن جي جواب ۾ يسوع ڪجھہ بہ نہ چيو .
40027013	تنھنڪري پلاطس ھن کي چيو تہ ” ڇا تون ھي سڀ ڳالھيون ٻڌين ٿو جيڪي ھي تو تي مڙھين ٿا ؟ “
40027014	پر عيسيٰ جواب ۾ ھڪ لفظ بہ نہ ڪڇيو . تنھن تي گورنر ڏاڍو حيران ٿيڻ لڳو .
40027015	گورنر جو اھو دستور ھوندو ھو تہ عيد فصح جي موقعي تي ھو ھڪڙي قيديءَ کي آزاد ڪندو ھو ، جنھن جي لاءِ رعيت چوندي ھيس .
40027016	انھن ڏينھن ۾ ھڪ مشھور ماڻھو قيد ٿيل ھو ، جنھن جو نالو برابا ھو .
40027017	پوءِ جڏھن ماڻھو اچي گڏ ٿيا تہ پلاطس انھن کان پڇيو تہ ” ٻڌايو تہ اوھان جي خاطر آءٌ ڪنھن کي آزاد ڪريان ، برابا کي يا عيسيٰ کي ، جيڪو مسيح ٿو سڏجي ؟ “
40027018	ڇاڪاڻ تہ ھن ڄاتو پئي تہ ھنن حسد کان عيسيٰ کي قيد ڪري وٽس آندو آھي .
40027019	اڃا ھو انصاف جي ڪرسيءَ تي ويٺو ئي ھو تہ سندس زال چوائي موڪليس تہ ” ھن نيڪ ماڻھوءَ کي ڪجھہ بہ نہ چئجانءِ ، ڇالاءِ جو اڄ خواب ۾ مون ھن جي ڪري ڏاڍو ڏک ڏٺو آھي . “
40027020	پر سردار ڪاھنن ۽ بزرگن خلق کي سمجھائي ڇڏيو ھو تہ ھو پلاطس کي چون تہ برابا کي آزاد ڪري ۽ عيسيٰ کي موت جي سزا ڏئي .
40027021	گورنر انھن کان پڇيو تہ ” ھنن ٻنھي مان اوھان جي خاطر ڪنھن کي آزاد ڪريان ؟ “ انھن وراڻيو تہ ” برابا کي ! “
40027022	تنھن تي پلاطس انھن کان پڇيو تہ ” پوءِ عيسيٰ کي ڇا ڪريان جيڪو مسيح ٿو سڏجي ؟ “ انھن سڀني چيو تہ ” ھن کي صليب تي چاڙھي ڪوڪا ھڻو . “
40027023	تنھن تي پلاطس پڇين تہ ” ڇو ، ھن ڪھڙو ڏوھہ ڪيو آھي ؟ “ پر ھنن وٺي ڏاڍيون رڙيون ڪيون تہ ” ھن کي صليب تي چاڙھي ڪوڪا ھڻو . “
40027024	تنھنڪري جڏھن پلاطس ڏٺو تہ ڪو چارو ئي نہ آھي ۽ اٽلندو فساد ٿو ٿئي ، تڏھن ڪجھہ پاڻي کڻي ماڻھن جي اڳيان پنھنجا ھٿ ڌوتائين ۽ چيائين تہ ” آءٌ ھن ماڻھوءَ جي خون کان آجو آھيان . اھا اوھان جي ذميواري آھي . “
40027025	سڀني ماڻھن جواب ۾ چيو تہ ” ڀلي تہ ھن جي خون جي سزا اسان کي ۽ اسان جي ٻارن کي ملي . “
40027026	پوءِ پلاطس برابا کي انھن جي خاطر آزاد ڪري ڇڏيو . پر عيسيٰ کي ھن چھبڪ ھڻائي ماڻھن جي حوالي ڪيو تہ وڃي صليب تي چاڙھي ڪوڪا ھڻنس .
40027027	پوءِ سپاھي عيسيٰ کي گورنر جي محلات ۾ وٺي آيا ۽ سمورا سپاھي ھن جي چوڌاري ڦري آيا .
40027028	انھن عيسيٰ جا ڪپڙا لھرايا ۽ ھڪڙو قرمزي جبو ڍڪايائونس .
40027029	تنھن کان پوءِ انھن ھڪڙو ڪنڊن جو تاج ٺاھي ھن جي مٿي تي رکيو ۽ ھڪ لٺ سندس ھٿ ۾ ڏنائون ۽ پاڻ سڀيئي ھن جي اڳيان گوڏا کوڙي چٿرون ڪرڻ لڳا . اھي چون پيا تہ ” سلام ، اي يھودين جا بادشاھہ ! “
40027030	پوءِ انھن ھن کي ٿڪون ھنيون ۽ اھا ئي لٺ کڻي کيس مٿي تي ڌڪ ھڻڻ لڳا .
40027031	جڏھن اھي چٿرون ڪري چڪا تہ اھو قرمزي جبو لھرائي وري کيس ساڳيا ڪپڙا پھرايائونس . پوءِ ھو کيس ٻاھر وٺي آيا تہ جيئن صليب تي چاڙھي ڪوڪا ھڻنس .
40027032	جڏھن ھو وڃن پيا تہ انھن کي ڪرين شھر جو ھڪڙو ماڻھو مليو جنھن جو نالو شمعون ھو . انھيءَ تي ھنن زور رکيو تہ ھو عيسيٰ جو صليب کڻي ھلي .
40027033	پوءِ ھو گلگٿا نالي ھڪڙي جاءِ تي پھتا ، جنھن جي معنيٰ آھي ” کوپريءَ جي جاءِ “ .
40027034	انھن عيسيٰ کي ڪوڙاڻ گڏيل مئي پيئڻ لاءِ ڏني . پر جڏھن ھن اھو چکيو تڏھن پيئڻ کان انڪار ڪيائين .
40027035	سپاھين کيس صليب تي چاڙھي ڪوڪا ھنيا ۽ سندس ڪپڙا پاڻ ۾ ورھائڻ لاءِ پُکا وڌائون .
40027036	ان کان پوءِ اُھي اُتي ويھي رھيا ۽ ھن تي پھرو ڏيڻ لڳا .
40027037	انھن ھن جي مٿان اھو الزام لکي ھنيو تہ ” ھي يھودين جو بادشاھہ عيسيٰ آھي . “
40027038	پوءِ عيسيٰ سان گڏ ٻن ڌاڙيلن کي بہ صليب تي چاڙھيائون ، ھڪ سندس ساڄي ۽ ٻيو سندس کاٻي پاسي .
40027039	جيڪي ماڻھو اتان لنگھن پيا سي پنھنجا ڪنڌ ڌوڻي ٺٺوليون ڪري عيسيٰ کي چون پيا تہ
40027040	” تون تہ ٽن ڏينھن ۾ ھيڪل پيو ڊاھين ۽ ٺاھين ، ھاڻي پاڻ کي تہ بچاءِ . جيڪڏھن تون خدا جو فرزند آھين تہ صليب تان ھيٺ لھي تہ ڏيکار . “
40027041	ساڳيءَ طرح سردار ڪاھن ، شريعت جا عالم ۽ بزرگ ھن تي چٿرون ڪري چوڻ لڳا تہ
40027042	” ھي تہ ٻين کي پيو ڇڏائي پر ھاڻي پاڻ کي نہ ٿو بچائي سگھي . ڇا ھي بني اسرائيل جو بادشاھہ آھي ؟ ھاڻي صليب تان لھي اچي تہ ڏسون ۽ ان تي ايمان آڻيون .
40027043	ھو خدا تي ڀروسو ٿو رکي ۽ چوي ٿو تہ ’ آءٌ خدا جو فرزند آھيان ‘ تہ پوءِ ھاڻي ڏسون تہ خدا ھن کي ڪيئن ٿو بچائي . “
40027044	جيڪي ڌاڙيل ھن سان گڏ صليب تي چاڙھيا ويا اھي بہ ساڳيءَ طرح کيس طعنا ھڻن پيا .
40027045	منجھند جو سڄي ملڪ ۾ اوندھہ ڇانئجي ويئي ، جيڪا ٽپھريءَ تائين ھلي .
40027046	ٽپھريءَ مھل عيسيٰ وڏي آواز سان رڙ ڪري چيو تہ ” ايلي ! ايلي ! لما سبخٿني ؟ “ يعني ” اي منھنجا خدا ! اي منھنجا خدا ! تو مون کي ڇو ڇڏي ڏنو آھي ؟ “
40027047	جيڪي ماڻھو اُتي بيٺا ھئا تن مان ڪن ھن جا اھي لفظ ٻڌا ۽ چيائون تہ ” ھي الياس نبيءَ کي سڏي رھيو آھي . “
40027048	انھن مان ھڪڙو ماڻھو جلدي ڀڳو ۽ فوم جھڙي ھڪ شيءِ کڻي ڪؤڙي مئي سان ڀري ڪاني جي چوٽيءَ تي ٻڌي عيسيٰ کي پيئڻ لاءِ ڏنائين .
40027049	پر ٻين چيو تہ ” ترسو ، ڏسون تہ الياس ھن کي بچائڻ لاءِ اچي ٿو يا نہ . “
40027050	عيسيٰ وري وڏي رڙ ڪئي ۽ دم ڏنائين .
40027051	انھيءَ دم ھيڪل جو پردو چوٽيءَ کان وٺي تري تائين ٻن حصن ۾ چيرجي ويو . ڌرتي ڌڏي ويئي ۽ ڏونگر ڏري پيا .
40027052	قبرون ڦاٽي پيون ۽ ڪيترائي نيڪ ماڻھو جيڪي مري ويا ھئا سي جيئرا ٿي اٿيا .
40027053	اھي عيسيٰ جي ٻيھر جيئري ٿيڻ کان پوءِ قبرن مان ٻاھر نڪري اچي پاڪ شھر يروشلم ۾ داخل ٿيا ۽ گھڻن ئي ماڻھن کين ڏٺو .
40027054	فوجي صوبيدار ۽ ٻيا جيڪي ساڻس گڏ عيسيٰ تي پھرو ڏيئي رھيا ھئا ، تن جڏھن زلزلو ۽ ٻيو ڪجھہ ٿيندي ڏٺو تہ ڏاڍا ڊڄي ويا ۽ چوڻ لڳا تہ ” سچ پچ ھيءُ ماڻھو خدا جو فرزند ھو . “
40027055	اُتي ڪيتريون عورتون بہ ھيون ، جيڪي پري کان ڏسي رھيون ھيون . اُھي عيسيٰ جي خدمت ڪرڻ لاءِ ساڻس گڏجي گليل کان آيون ھيون .
40027056	انھن ۾ مريم مگدليني ، يعقوب ۽ يوسف جي ماءُ مريم ۽ زبديءَ جي پٽن جي ماءُ ھئي .
40027057	جڏھن شام ٿي تہ ارمٿيا جو رھاڪو ھڪ شاھوڪار ماڻھو اتي اچي پھتو . ھن جو نالو يوسف ھو ۽ ھو بہ عيسيٰ جو شاگرد ٿيو ھو .
40027058	ھو پلاطس جي درٻار ۾ ويو ۽ عيسيٰ جي لاش وٺڻ لاءِ عرض ڪيائين . پلاطس حڪم ڏنو تہ ” عيسيٰ جو لاش کيس ڏنو وڃي . “
40027059	پوءِ يوسف لاش ورتو ۽ انھيءَ کي ھڪڙي اُچي صاف ڪفن ۾ ويڙھي ،
40027060	اُن قبر ۾ رکيائين جيڪا ھن ٽڪر تي پنھنجي لاءِ تازو کوٽائي ھئي . پوءِ ھڪڙو وڏو پٿر ريڙھي قبر جي منھن تي ڏنائين ۽ پاڻ ھليو ويو .
40027061	مريم مگدليني ۽ اھا ٻي مريم اچي قبر جي سامھون ويھي رھيون .
40027062	تياريءَ جي ڏينھن کان پوءِ ٻئي ڏينھن تي سردار ڪاھن ۽ فريسي گڏجي پلاطس وٽ ويا
40027063	۽ چيائونس تہ ” سائين ! اسان کي ياد آھي تہ ھو ٺڳ جڏھن اڃا جيئرو ھو تہ چوندو ھو تہ ’ آءٌ ٽن ڏينھن کان پوءِ وري جيئرو ٿي اٿندس . ‘
40027064	تنھنڪري اوھين حڪم جاري ڪريو تہ ٽن ڏينھن تائين قبر تي پھرو ڏنو وڃي ، متان ھن جا شاگرد سندس ميت چورائي وڃن ۽ وڃي ماڻھن کي چون تہ ھو مئلن مان وري جيئرو ٿي اٿيو آھي . سو متان ھيءَ پوئين ٺڳي پھرين کان بہ وڌيڪ خراب نہ ثابت ٿئي . “
40027065	تنھن تي پلاطس انھن کي چيو تہ ” پوءِ پھريدار وٺي وڃو ۽ ايتري سخت چوڪسي ڪريو جيتري ڪري سگھو . “
40027066	پوءِ ھو پھريدارن کي ساڻ ڪري قبر تي ويا ۽ پٿر تي مُھر ھڻي قبر تي پھرو ڏنائون .
40028001	سبت جي ڏينھن کان پوءِ جڏھن آچر جي صبح جي پرھہ ڦٽڻ لڳي تہ مريم مگدليني ۽ ٻي مريم قبر ڏسڻ ويون .
40028002	ايتري ۾ ڏاڍو زوردار زلزلو آيو ۽ خداوند جو ھڪڙو ملائڪ آسمان مان ھيٺ لٿو ۽ قبر جي منھن واري پٿر کي پاسي تي ريڙھي مٿس چڙھي ويٺو .
40028003	ھن جي صورت وڄ جھڙي ھئي ۽ سندس پوشاڪ نوراني ھئي .
40028004	پھريدار کانئس اھڙا تہ ڊنا جو مُڙدن وانگر پئجي رھيا .
40028005	انھيءَ ملائڪ عورتن کي چيو تہ ” اوھين نہ ڊڄو . آءٌ ڄاڻان ٿو تہ اوھين عيسيٰ کي ڳولي رھيون آھيو ، جيڪو صليب تي چاڙھيو ويو ھو .
40028006	ھو ھتي ڪونھي ، ڇالاءِ جو جيئن ھن چيو ھو تيئن ئي ھو جيئرو ٿي اٿيو آھي . ھيڏانھن اچو ۽ اھا جاءِ ڏسو جتي ھو پيل ھو .
40028007	ھاڻي جلدي وڃو ۽ وڃي ھن جي شاگردن کي ٻڌايو تہ ’ ھو مئلن مان جيئرو ٿي اٿيو آھي ۽ اوھان کان اڳي ئي گليل ڏانھن وڃي رھيو آھي ، اُتي اوھين کيس ڏسندا . ‘ جيڪي مون اوھان کي ٻڌايو آھي سو وساري نہ ڇڏجو . “
40028008	سو اھي ڊپ ۽ گھڻي خوشيءَ وچان جلدي قبر مان نڪتيون ۽ عيسيٰ جي شاگردن کي ٻڌائڻ لاءِ ڀڄنديون ويون .
40028009	اوچتو ئي عيسيٰ انھن کي مليو ۽ چيائين تہ ” سلام . “ تڏھن اھي وٽس آيون ۽ پيرن تي ڪري کيس سجدو ڪيائون .
40028010	عيسيٰ کين چيو تہ ” ڊڄو نہ ، وڃو ۽ منھنجي ڀائرن کي چئو تہ ھو گليل ڏانھن ھلن ، اُتي ھو مون کي ڏسندا . “
40028011	جڏھن عورتون پنھنجو رستو وٺي ويون پئي تہ ڪي پھريدار جن قبر تي پھرو پئي ڏنو ، سي موٽي شھر ڏانھن آيا ۽ جيڪي ڪجھہ ٿيو ھو سو سڀ اچي سردار ڪاھنن کي ٻڌايائون .
40028012	سردار ڪاھنن چڱن مڙسن سان ملي صلاح ڪئي ۽ سپاھين کي جھجھا پيسا رشوت ڏنائون ، تہ جيئن
40028013	اھي چون تہ ” جڏھن رات جو اسين سمھيا پيا ھئاسين تڏھن عيسيٰ جا شاگرد آيا ۽ سندس ميت چورائي کڻي ويا . “
40028014	ھنن سپاھين کي دلجاءِ ڏيندي چيو تہ ” جيڪڏھن اھا ڳالھہ گورنر جي ڪن تي پئجي ويئي تہ بہ اسين پاڻھي ھن کي سمجھائينداسين ، سو اوھان کي ڪنھن بہ ڳالھہ جو خوف ڪرڻ نہ گھرجي . “
40028015	پھريدارن پيسا ورتا ۽ جيئن کين چيو ويو ھو تيئن ئي ڪيائون . ان ئي ڏينھن کان وٺي اھا ڳالھہ يھودين ۾ ھُلي ويئي آھي ۽ اڃا تائين مشھور آھي .
40028016	يارھن ئي شاگرد گليل ۾ انھيءَ جبل ڏانھن ويا جتي عيسيٰ وڃڻ لاءِ چيو ھون .
40028017	جڏھن انھن کيس ڏٺو تہ ھن کي سجدو ڪرڻ لڳا ، جيتوڻيڪ ڪن کي شڪ بہ ھو .
40028018	عيسيٰ ويجھو اچي انھن سان ڳالھائيندي چيو تہ ” مون کي زمين ۽ آسمان جون سڀيئي اختياريون مليل آھن .
40028019	تنھن ڪري اوھين سڀني قومن وٽ وڃو ۽ انھن کي منھنجا شاگرد ڪريو . انھن کي پيءُ ، فرزند ۽ پاڪ روح جي نالي تي بپتسما ڏيو ،
40028020	۽ کين تعليم ڏيو تہ انھن سڀني ڳالھين تي عمل ڪن جن جو مون اوھان کي حڪم ڏنو آھي . يقين ڪريو تہ آءٌ دنيا جي پڄاڻيءَ تائين ھميشہ اوھان سان ھوندس . “
41001001	عيسيٰ مسيح ابن خدا جي خوشخبري ھن ريت شروع ٿئي ٿي :
41001002	يسعياہ نبيءَ جي ڪتاب ۾ لکيل آھي تہ”خدا چيو تہ ’ ڏس،آءٌ پنھنجو پيغمبر تو کان اڳ ۾ موڪليان ٿو،تہ ھو تنھنجي لاءِ رستو تيار ڪري . ‘ “
41001003	انھيءَ ئي شخص جو ذڪر ٿيل آھي تہ”رڻ پٽ ۾ پڪارڻ واري جو آواز اچي ٿو تہ’خداوند لاءِ رستو تيار ڪريو،ھن جي لاءِ واٽون سڌيون ڪريو . ‘ “
41001004	تنھنڪري ئي تہ يحيٰ رڻ پٽ ۾ ظاھر ٿيو ھو . ھو ماڻھن کي بپتسما ڏئي پيو ۽ تبليغ ڪري پيو تہ ” پنھنجن گناھن کان توبھہ ڪريو ۽ بپتسما وٺو تہ خدا اوھان جا گناھہ بخشي ڇڏي . “
41001005	يروشلم شھر بلڪ يھوداہ علائقي جا تمام گھڻا ماڻھو نڪري يوحنا وٽ آيا . انھن پنھنجا گناھہ باسيا ۽ يحيٰ کين اردن درياءَ ۾ بپتسما ڏني .
41001006	يحيٰ کي اُٺ جي وارن جا ڪپڙا پيل ھوندا ھئا ۽ چيلھہ تي چم جو پٽو ٻڌل ھوندو ھوس . ھو ماڪڙ ۽ جھنگلي ماکي کائيندو ھو .
41001007	يحيٰ ماڻھن ۾ منادي ڪندو ھو تہ ” منھنجي پٺيان ھڪ اھڙو ٿو اچي جو مون کان بہ وڌيڪ قدرت وارو آھي . آءٌ انھيءَ لائق بہ نہ آھيان جو نِوڙي سندس جتيءَ جون ڪھيون کوليان .
41001008	آءٌ اوھان کي پاڻيءَ سان بپتسما ڏيان ٿو پر اھو اوھان کي پاڪ روح سان بپتسما ڏيندو . “
41001009	انھن ڏينھن ۾ عيسيٰ گليل جي شھر ناصرت کان يحيٰ وٽ آيو ۽ يحيٰ کيس اردن درياءَ ۾ بپتسما ڏني .
41001010	جيئن ئي عيسيٰ پاڻيءَ مان ٻاھر نڪتو تہ کيس آسمان کليل نظر آيو ۽ پاڪ روح کي ڪبوتر وانگر پاڻ تي لھندو ڏٺائين .
41001011	تڏھن آسمان مان ھڪ آواز آيو تہ ” تون منھنجو پيارو فرزند آھين ۽ آءٌ تو مان ڏاڍو خوش آھيان . “
41001012	پوءِ جلد ئي پاڪ روح عيسيٰ کي بيابان ۾ وٺي ويو ،
41001013	جتي شيطان کيس چاليھن ڏينھن تائين آزمائيندو رھيو . عيسيٰ جھنگلي جانورن سان گڏ ھو پر ملائڪن سندس سنڀال پئي ڪئي .
41001014	يحيٰ جي گرفتار ٿيڻ کان پوءِ عيسيٰ گليل ۾ آيو ۽ خدا جي خوشخبريءَ جي منادي ڪرڻ لڳو تہ
41001015	” وقت اچي ڀريو آھي ۽ خدا جي بادشاھت ويجھي آئي آھي ، سو توبھہ ڪريو ۽ خدا جي خوشخبريءَ تي ايمان آڻيو . “
41001016	جيئن عيسيٰ گليل ڍنڍ جي ڪناري سان وڃي رھيو ھو تہ کيس ٻہ مھاڻا ، شمعون ۽ سندس ڀاءُ اندرياس نظر آيا جن ڍنڍ ۾ ڄار پئي وڌا .
41001017	تنھن تي عيسيٰ انھن کي چيو تہ ” اچو ۽ منھنجي پٺيان ھلو تہ آءٌ اوھان کي ماڻھو ڦاسائڻ سيکاريان . “
41001018	سو ھو ھڪدم ڄار ڦٽا ڪري سندس پٺيان ھلڻ لڳا .
41001019	ٿورو اڳڀرو ھليو تہ ھن زبديءَ جي پٽن يعقوب ۽ يوحنا کي ٻيڙيءَ ۾ ڄارن جي مرمت ڪندي ڏٺو .
41001020	عيسيٰ انھن کي سڏيو تہ ھنن پنھنجي پيءُ کي ٻيڙيءَ ۾ مزورن سان ڇڏي ڏنو ۽ عيسيٰ جي پٺيان ھلڻ لڳا .
41001021	پوءِ ھو ڪفرناحوم شھر ۾ آيا ۽ عيسيٰ سبت جي ڏينھن تي عبادت خاني ۾ وڃي تعليم ڏيڻ لڳو .
41001022	ماڻھو ھن جي تعليم تي حيران ٿي ويا ، ڇاڪاڻ تہ ھو انھن کي شريعت جي عالمن وانگر نہ پر اختياريءَ سان تعليم ڏئي رھيو ھو .
41001023	ايتري ۾ ڀوت ورتل ھڪڙو ماڻھو عبادت خاني ۾ آيو ۽ رڙ ڪري چيائين تہ
41001024	” اي عيسيٰ ناصري ! تنھنجو اسان سان ڪھڙو واسطو آھي ؟ تون اسان کي ناس ڪرڻ آيو آھين ڇا ؟ آءٌ ڄاڻان ٿو تہ تون ڪير آھين ، تون خدا جي ھڪ ئي پاڪ ھستي آھين . “
41001025	پر عيسيٰ ھن کي ڇينڀي چيو تہ ” ماٺ ڪر ، ھن مان نڪري وڃ . “
41001026	ڀوت ماڻھوءَ کي خوب جھنجھوڙيو ۽ وڏي واڪي رڙ ڪري ھن مان نڪري ويو .
41001027	تنھن تي سڀ ماڻھو ايترو تہ حيران ٿي ويا جو ھڪٻئي کان پڇڻ لڳا تہ ” ھي آھي ڇا ؟ ھيءَ تہ نئين تعليم آھي . ھو ڀوتن تي بہ اختياريءَ سان حڪم ھلائي ٿو ۽ اھي کيس مڃين ٿا . “
41001028	جلد ئي ھن جي ھاڪ سڄي گليل جي علائقي ۾ جتي ڪٿي پئجي ويئي .
41001029	ان کان پوءِ ھو عبادت خاني مان نڪري يعقوب ۽ يوحنا سميت شمعون ۽ اندرياس جي گھر آيا .
41001030	شمعون جي سس بخار سبب بستري ۾ پيئي ھئي . سو جيئن عيسيٰ اتي پھتو تہ کيس ان بابت ٻڌايائون .
41001031	عيسيٰ ان وٽ ويو ۽ ھن کي ھٿ کان وٺي اٿاري وھاريو تہ جلد ئي کيس بخار ڇڏي ويو ۽ ھوءَ انھن جي خدمت ڪرڻ لڳي .
41001032	جڏھن سانجھي ٿي ۽ سج لھي ويو تہ ماڻھن عيسيٰ وٽ ڪيترا ئي بيمار ۽ ڀوتن ورتل ماڻھو آندا .
41001033	سڄو شھر دروازي تي اچي مڙيو .
41001034	عيسيٰ ڪيترن ئي مرضن جي بيمارن کي شفا ڏني ۽ ڪيترن مان ڀوت ڪڍيائين . ھن ڀوتن کي ڳالھائڻ جي اجازت ئي نہ ڏني ، ڇالاءِ جو اھي عيسيٰ کي سڃاڻن پيا تہ ھو ڪير آھي .
41001035	صبح جو سوير بلڪل انڌاري ۾ ئي عيسيٰ اٿي ٻاھر نڪري ويو ۽ ھڪڙي نويڪليءَ جاءِ تي وڃي دعا گھريائين .
41001036	شمعون ۽ سندس ساٿي عيسيٰ کي ڳوليندا رھيا
41001037	۽ جڏھن ھن کي ڏٺائون تہ کيس چيائون تہ ” ھر ڪو اوھان کي ڳولي رھيو آھي . “
41001038	پر عيسيٰ کين چيو تہ ” ھلو تہ ڪن ٻين ڀر وارن شھرن ۾ ھلون ، جيئن اتي بہ آءٌ تبليغ ڪريان ، ڇوتہ انھيءَ ئي سبب ڪري آءٌ آيو آھيان . “
41001039	پوءِ ھو سڄي گليل جي عبادت خانن ۾ وڃي تبليغ ڪرڻ لڳو ۽ ماڻھن مان ڀوت ڪڍڻ لڳو .
41001040	ڪوڙھہ جھڙي مرض وارو ھڪڙو ماڻھو عيسيٰ وٽ آيو ۽ گوڏن ڀر ويھي کيس نيزاري ڪري چيائين تہ ” جيڪڏھن اوھين چاھيو تہ مون کي ڇٽائي پاڪ صاف ڪري سگھو ٿا . “
41001041	عيسيٰ کي ھن تي ڪھل آئي ، سو پنھنجو ھٿ ڊگھيري کيس لاتائين ۽ چيائينس تہ ” آءٌ چاھيان ٿو تہ تون پاڪ صاف ٿيءُ . “
41001042	تڏھن ھڪدم ھن کان ڪوڙھہ جھڙو مرض لھي ويو ۽ ھو ڇٽي پاڪ صاف ٿي پيو .
41001043	عيسيٰ سختيءَ سان تاڪيد ڪري روانو ڪيس تہ
41001044	” متان ڪنھن کي ٻڌايو اٿيئي ، پر سڌو وڃي ڪاھنن کي پاڻ ڏيکار ۽ موسيٰ جي شريعت موجب قرباني ڪج تہ جيئن انھن آڏو ثابتي ٿئي تہ تون ڇٽي ويو آھين . “
41001045	پر ھن وڃي جتي ڪٿي اھا خبر ٻڌائي ، سو ڳالھہ ايتري تہ ھُلي ويئي جو عيسيٰ پوءِ ڪنھن بہ شھر ۾ کُليءَ طرح داخل ٿي نہ سگھيو ، پر ٻاھر ويران جاين ۾ رھيو جتي ماڻھو سڀني ھنڌن کان پئي آيا .
41002001	ڪن ڏينھن کان پوءِ عيسيٰ ڪفرناحوم ۾ وري موٽي آيو ۽ اھا خبر پکڙجي ويئي تہ ھو گھر ۾ آھي .
41002002	سو ايترا تہ ماڻھو اچي مڙيا جو دروازي تي بہ بيھڻ جي جاءِ ڪانہ ھئي . عيسيٰ انھن کي خدا جو ڪلام پئي ٻڌايو ،
41002003	تہ ڪي ماڻھو ھڪ اڌرنگيءَ شخص کي چئن ماڻھن کان کڻائي وٽس آيا .
41002004	جيئن تہ سخت ڀيڙ جي ڪري ھو اندر اچي نہ سگھيا ، سو جنھن جاءِ ۾ عيسيٰ ويٺل ھو ، تنھن جي ڇت کي ڦاڙ ڪيائون . جڏھن ڦاڙ ويڪرو ٿيو تہ ھنن کٽولو ، جنھن تي اڌرنگي پيل ھو سو ھيٺ لاٿو .
41002005	عيسيٰ انھن جو ايڏو ايمان ڏسي انھيءَ اڌرنگي شخص کي چيو تہ ” پٽ ، تنھنجا گناھہ بخشجي ويا . “
41002006	پر اتي ڪي شريعت جا عالم ويٺا ھئا ، سي پنھنجين دلين ۾ دليل ڊوڙائڻ لڳا تہ
41002007	” ھي ماڻھو ائين ڇو ٿو چوي ؟ ھي تہ ڪفر ٿو بڪي ، ڇالاءِ جو خدا کان سواءِ ٻيو ڪوبہ گناھہ بخشي نہ ٿو سگھي . “
41002008	عيسيٰ ھڪدم انھن جي دلين جي دليلن کي ڄاڻي ورتو ، سو کين چيائين تہ ” ڇو اوھين پنھنجين دلين ۾ اھڙا دليل ڊوڙايو ٿا ؟
41002009	ڇا اھو سولو آھي تہ ھن اڌرنگي ماڻھوءَ کي چئجي تہ ’ تنھنجا گناھہ بخشجي ويا ‘ يا اھو جو کيس چئجي تہ ’ اُٿ ، پنھنجو کٽولو کڻ ۽ گھم ڦر ؟ ‘
41002010	پر آءٌ اوھان تي ثابت ڪندس تہ ابن آدم کي دنيا ۾ ماڻھن جي گناھہ بخشڻ جي اختياري مليل آھي . “ سو عيسيٰ اڌرنگيءَ شخص کي چيو تہ
41002011	” آءٌ تو کي چوان ٿو تہ اُٿ ، پنھنجو کٽولو کڻ ۽ گھر ھليو وڃ . “
41002012	سڀني ماڻھن جي ڏسندي ئي ھو اُٿي بيٺو ، پنھنجو کٽولو کنيائين ۽ تڪڙو تڪڙو ھليو ويو . ھو سڀيئي ڏاڍا حيران ٿي ويا ۽ خدا جي واکاڻ ڪندي چيائون تہ ” اسان ڪڏھن بہ اھڙي ڳالھہ نہ ڏٺي آھي ! “
41002013	عيسيٰ وري ڍنڍ جي ڪناري سان پئي ويو تہ ھن وٽ ھڪ ميڙ اچي گڏ ٿيو ۽ ھن انھن کي تعليم ڏيڻ شروع ڪئي .
41002014	واٽ ويندي ھن حلفيءَ جي پٽ لاويءَ کي محصولي اڏي تي ويٺل ڏٺو . عيسيٰ ھن کي چيو تہ ” منھنجي پٺيان اچ . “ تنھن تي لاوي اٿيو ۽ ھن جي پٺيان ھلڻ لڳو .
41002015	تنھن کان پوءِ عيسيٰ لاويءَ جي گھر پنھنجن شاگردن سان گڏ دسترخوان تي ويٺو ھو تہ ساڻس ڪيئي محصول اڳاڙيندڙ ۽ گنھگار بہ گڏ ويٺا ھئا ، ڇالاءِ جو اھڙا گھڻا ئي ھئا جيڪي عيسيٰ جي پٺيان ايندا ھئا .
41002016	ڪن شريعت جي عالم فريسين جڏھن ڏٺو تہ عيسيٰ محصول اڳاڙيندڙن ۽ گنھگارن سان گڏ ٿو کائي ، تڏھن انھن عيسيٰ جي شاگردن کي چيو تہ ” ھو محصول اڳاڙيندڙن ۽ گنھگارن سان گڏ ڇو ٿو کائي ؟ “
41002017	عيسيٰ ھي ٻڌي ورتو ۽ چيائين تہ ” چڱن ڀلن کي نہ بلڪ بيمارن کي حڪيم جي گھرج ھوندي آھي . آءٌ نيڪن کي نہ پر گنھگارن کي سڏڻ لاءِ آيو آھيان . “
41002018	ھڪڙي دفعي جڏھن يحيٰ جا شاگرد ۽ فريسي روزي سان ھئا تہ ڪي ماڻھو عيسيٰ وٽ آيا ۽ اچي پڇيائونس تہ ” يحيٰ جا شاگرد ۽ فريسي تہ روزا رکن ٿا پر اوھان جا شاگرد ڇو نہ ٿا روزا رکن ؟ “
41002019	عيسيٰ انھن کي جواب ڏنو تہ ” ڇا گھوٽ جا ڄاڃي روزا رکي سگھن ٿا جڏھن تہ گھوٽ بہ انھن سان ھجي ؟
41002020	پر ڪو وقت ايندو جڏھن گھوٽ انھن کان جدا ڪيو ويندو تہ پوءِ ان وقت ھو بہ روزا رکندا .
41002021	ڪوبہ ماڻھو پراڻي پھراڻ کي نئين چتي نہ ٿو ھڻي ، پر جيڪڏھن ائين ڪندو تہ نئين چتي پراڻي ڪپڙي کي ڦاڙي اڃا بہ وڏو انگھہ ڪري وجھندي .
41002022	ڪوبہ تازي مئي پراڻن ساندارن ۾ نہ ٿو ڀري ، جيڪڏھن ائين ڪندو تہ مئي ساندارن کي ڦاڙي وجھندي . سو مئي ۽ ساندارا ٻئي زيان ٿي ويندا . تازي مئي نون ساندارن ۾ ڀربي آھي . “
41002023	ھڪڙي سبت جي ڏينھن عيسيٰ اَنَ جي ٻنين مان لنگھي رھيو ھو . جيئن تہ شاگرد ساڻس گڏ ھلن پيا سو اھي اَنَ جا سنگ پٽي کائڻ لڳا .
41002024	تنھن تي فريسين عيسيٰ کي چيو تہ ” ڏسو ، اوھان جا شاگرد اھو ڪم ڇو ٿا ڪن جيڪو سبت جي ڏينھن تي جائز نہ آھي ؟ “
41002025	عيسيٰ چين تہ ” ڇا اوھان اھو نہ پڙھيو آھي تہ جڏھن دائود ۽ سندس ساٿين کي بک لڳي ھئي ۽ کين کائڻ لاءِ ڪجھہ گھربو ھو ، تڏھن دائود ڇا ڪيو ھو ؟
41002026	ھو سردار ڪاھن ابياتر جي ڏينھن ۾ خدا جي گھر ۾ گھڙي ويو . اتي ھن نذر جون مانيون پاڻ بہ کاڌيون ۽ پنھنجن ساٿين کي بہ ڏنيون ، جيتوڻيڪ اُھي مانيون ڪاھنن کان سواءِ ٻئي ڪنھن کي بہ کائڻ جائز نہ ھيون . “
41002027	عيسيٰ انھن کي وڌيڪ چيو تہ ” سبت ماڻھن لاءِ ٺھيو آھي ، نہ ماڻھو سبت جي لاءِ .
41002028	ابن آدم تہ سبت جو بہ مالڪ آھي . “
41003001	ان کان پوءِ عيسيٰ عبادت خاني ۾ موٽي ويو ، جتي ھڪڙو سڪل ھٿ وارو ماڻھو ويٺل ڏٺائين .
41003002	ڪي ماڻھو انھيءَ تاڙ ۾ ھئا تہ عيسيٰ ھن کي سبت جي ڏينھن شفا ڏئي تہ ھو مٿس تھمت ھڻن .
41003003	عيسيٰ سڪل ھٿ واري ماڻھوءَ کي چيو تہ ” وچ ۾ ٿي بيھہ . “
41003004	پوءِ ماڻھن کان پڇيائين تہ ” سبت جي ڏينھن نيڪي ڪرڻ جائز آھي يا بدي ، حياتي بچائڻ جائز آھي يا مارڻ ؟ “ پر ھو ڪجھہ بہ ڪڇي نہ سگھيا .
41003005	عيسيٰ انھن ڏانھن چوڌاري ڪاوڙ ۾ ڏٺو ، پر ساڳي وقت کيس انھن جي ھٺ ۽ ھوڏ تي ارمان بہ پئي ٿيو . پوءِ انھيءَ ماڻھوءَ کي چيائين تہ ” ھٿ ڊگھو ڪر . “ ھن ھٿ ڊگھيريو تہ سندس ھٿ ٺيڪ ٿي ويو .
41003006	تنھن تي فريسي جلدي ٻاھر نڪري ويا ۽ ھيروديس جي پارٽيءَ جي ميمبرن سان عيسيٰ جي خلاف سازشون سٽڻ لڳا تہ ڪيئن کيس ختم ڪجي .
41003007	عيسيٰ پنھنجن شاگردن سان گڏجي گليل ڍنڍ جي پاسي نڪري ويو تہ ماڻھن جو وڏو ميڙ سندس پٺيان آيو . گليل ، يھوديہ ،
41003008	يروشلم ، ادوم ۽ اردن درياء جي اڀرندي پاسي کان ، صور ۽ صيدا جي آس پاس کان بہ ماڻھن جا وڏا ميڙ وٽس آيا ، ڇاڪاڻ تہ انھن ٻڌو ھو تہ ھو عجيب وَ غريب ڪم ٿو ڪري .
41003009	جيئن تہ ماڻھن جو گھڻو ڳاھٽ ھو تنھنڪري عيسيٰ پنھنجن شاگردن کي چيو تہ ” ھڪڙي ٻيڙي تيار ڪريو ، متان ماڻھو مون کي ڳاھي نہ ڇڏين . “
41003010	جيئن تہ ھن گھڻن ماڻھن کي ڇٽائي چڱو ڀلو ڪيو ھو ، تنھنڪري جن کي بہ بيماري ھئي سي کيس ھٿ لائڻ لاءِ ڏاڍا آتا ھئا .
41003011	ڀوتن ورتل ماڻھو جڏھن عيسيٰ کي ڏسندا ھئا تہ پٽ تي ڪري رڙيون ڪري چوندا ھئا تہ ” تون خدا جو فرزند آھين . “
41003012	پر عيسيٰ انھن کي سختيءَ سان ڇينڀي تاڪيد ڪندو ھو تہ ” مون کي ظاھر نہ ڪريو . “
41003013	عيسيٰ ھڪڙي جابلو علائقي ۾ ويو ۽ انھن ماڻھن کي گھرايائين جن کي ھو چاھي پيو ۽ اھي وٽس آيا .
41003014	پوءِ ٻارھن ڄڻا چونڊيائين جن کي رسول ڪري بہ ڪوٺيائين . انھن کي چيائين تہ ” مون اوھان کي انھيءَ ڪري چونڊيو آھي تہ اوھين مون سان گڏ رھو . آءٌ اوھان کي ٻاھر بہ تبليغ ڪرڻ لاءِ موڪليندس ،
41003015	۽ اوھان کي ماڻھن مان ڀوتن ڪڍڻ جي اختياري بہ ڏيندس . “
41003016	عيسيٰ جيڪي ٻارھن ڄڻا چونڊيا اُھي ھي ھئا : شمعون ، جنھن کي ” پطرس “ نالو بہ ڏنائين ،
41003017	زبديءَ جا پٽ يعقوب ۽ يوحنا ، جن کي بونرگس يعني ” گجگوڙ جا پٽ “ ڪري سڏيائين ،
41003018	اندرياس ، فلپس ، برٿلمئي ، متي ، توما ، حلفيءَ جو پٽ يعقوب ، ٿدئي ، شمعون قوم پرست ،
41003019	۽ يھوداہ اسڪريوتي ، جنھن پوءِ دغا ڪري پڪڙايو ھوس .
41003020	پوءِ عيسيٰ گھر آيو . اتي وري بہ ايتري تہ خلق اچي مڙي جو عيسيٰ ۽ سندس شاگردن کي ماني کائڻ جي واندڪائي بہ نہ ملي .
41003021	جڏھن سندس مائٽن اھو ٻڌو تڏھن ھو کيس ھٿ ڪرڻ لاءِ نڪتا ، ڇاڪاڻ تہ ماڻھو سمجھن پيا تہ ” عيسيٰ ديوانو آھي . “
41003022	ڪي شريعت جا عالم جيڪي يروشلم کان آيا ھئا ، تن پئي چيو تہ ” عيسيٰ ۾ بعل زبول آھي ۽ انھيءَ ڀوتن جي سردار جي مدد سان ئي ھو ڀوتن کي ماڻھن مان ڪڍي ٿو . “
41003023	تنھن تي عيسيٰ ماڻھن کي پاڻ وٽ گھرائي ڪي مثال ٻڌايا تہ ” شيطان ، ڪيئن شيطان کي ڪڍندو ؟
41003024	جيڪڏھن ڪنھن بادشاھت ۾ ڦيٽھڙو پوندو تہ اُھا جٽاءُ ڪري نہ سگھندي
41003025	۽ جيڪڏھن ڪنھن گھر ۾ ڏڦيڙ پوندو تہ اھو گھر بہ ھلي نہ سگھندو .
41003026	سو جيڪڏھن شيطان پاڻ پنھنجي خلاف ٿي بيھندو ۽ ڏڦيڙ وجھندو تہ بيھي نہ سگھندو ۽ تباھہ ٿي ويندو .
41003027	ڪوبہ ماڻھو ايستائين طاقتور شخص جي گھر ۾ گھڙي سندس ملڪيت ڦُري نہ سگھندو ، جيستائين پھريائين اُن طاقتور شخص کي نہ ٻَڌندو ۽ تنھن کان پوءِ ئي ھن جو گھر ڦريندو .
41003028	آءٌ اوھان کي ٻڌايان ٿو تہ ماڻھن جيڪي بہ گناھہ ڪيا ھوندا ۽ ڪفر جون ڳالھيون بڪيون ھوندائون ، سي سڀ کين بخش ٿي سگھن ٿيون ،
41003029	پر پاڪ روح جي خلاف جيڪو بہ ڪفر بڪندو ، تنھن کي ڪڏھن بہ بخش نہ ڪيو ويندو ، اٽلندو اھو ابدي گناھہ جو ڏوھاري ٿيندو . “
41003030	عيسيٰ اھو انھيءَ ڪري چيو جو ڪن چيو پئي تہ ” ھن ۾ ڀوت آھي . “
41003031	ايتري ۾ عيسيٰ جي ماءُ ۽ ڀائر اچي پھتا ۽ ٻاھر بيھي عيسيٰ کي پاڻ وٽ گھرائڻ لاءِ ماڻھو موڪليائون .
41003032	جيڪي ميڙ عيسيٰ جي چوگرد ويٺا ھئا تن کيس ٻڌايو تہ ” ڏسو ، اوھان جي ماءُ ۽ ڀائر ٻاھر بيٺا اوھان کي سڏين ٿا . “
41003033	ھن پڇيو تہ ” منھنجي ماءُ ۽ ڀائر ڪير آھن ؟ “
41003034	پوءِ جيڪي اتي سندس چوڌاري ويٺا ھئا تن ڏانھن نظر ڦيرائي چوڻ لڳو تہ ” اِجھا ، ھيءَ آھي منھنجي ماءُ ۽ اِجھي ، ھي آھن منھنجا ڀائر ،
41003035	ڇالاءِ جو جيڪوبہ خدا جي مرضيءَ موجب ھلندو سو منھنجو ڀاءُ ، ڀيڻ ۽ ماءُ آھي . “
41004001	عيسيٰ وري ڍنڍ جي ڪناري تي تعليم ڏيڻ لڳو . سندس چوڌاري ايترا تہ ماڻھو اچي مڙيا جو ھو پاڻ ڍنڍ ۾ ھڪڙي ٻيڙيءَ ۾ چڙھي ويٺو ۽ ٻي ساري خلق ڪناري تي بيٺي رھي .
41004002	عيسيٰ انھن کي ڪيترين ئي ڳالھين سيکارڻ لاءِ مثال پئي ڏنا ۽ تعليم ڏيندي چيائين تہ
41004003	” ٻڌو ، ھڪڙو ھاري ٻج ڇٽڻ ويو .
41004004	ٻج ڇٽيندي ڪي داڻا رستي تي ڪريا ۽ پکي اچي انھن کي چُڳي ويا .
41004005	ڪي داڻا ٽڪرائتي زمين تي ڪريا ، جتي گھڻي مٽي نہ ھئي سو سلا جلدي اڀريا ، پر پوري مٽي نہ ھئڻ ڪري
41004006	جڏھن سج اڀريو تہ لھسجي ويا . جيئن تہ انھن کي پاڙ نہ ھئي تنھنڪري اھي سڪي ويا .
41004007	ڪي داڻا ڪانڊيرن ۾ ڪريا . ڪانڊيرا مٿي اڀريا تہ انھن کي اُسرڻ نہ ڏنائون ۽ انھن ڪوبہ ڦر نہ ڏنو .
41004008	ڪي داڻا ڀليءَ زمين تي ڪريا . اھي انگوريا ، اڀريا ۽ ڦر جھليائون ، ڪن ۾ ٽيھہ داڻا ، ڪن ۾  سٺ داڻا تہ ڪن ۾ سؤ داڻا بہ ڦر ھو . “
41004009	عيسيٰ چيو تہ ” جنھن کي ڪن آھن سو ٻڌي ڇڏي . “
41004010	عيسيٰ جڏھن نويڪلو ٿيو تہ سندس پوئلڳن ۽ ٻارھن شاگردن گڏجي مثالن بابت سوال ڪيس .
41004011	ھن انھن کي چيو تہ ” اوھان کي خدا جي بادشاھت جي ڳُجھہ جي سمجھہ ڏني ويئي آھي . پر جيڪي منھنجا پوئلڳ نہ آھن تن کي سڀ ڳالھيون مثالن سان ٻڌائجن ٿيون ،
41004012	تہ جيئن:’اھي نھاريندي نھاريندي بہ نہ ڏسن،ٻڌندي ٻڌندي بہ نہ سمجھن،تہ متان انھن جون دليونخدا جي طرف ڦري پون ۽ ھو کين بخشي ڇڏي . ‘ “
41004013	پوءِ عيسيٰ انھن کان پڇيو تہ ” ڇا اوھين ھي مثال نہ ٿا سمجھو ؟ تہ پوءِ اوھين ٻين مثالن جو مطلب ڪيئن سمجھندا ؟
41004014	ٻج ڇٽيندڙ خدا جو ڪلام پوکي ٿو .
41004015	ڪنھن وقت ڪلام رستي تي ڪري ٿو ، يعني اھي ماڻھو جيڪي ڪلام ٻڌن ٿا . پر جيئن ئي اھي ٻڌن ٿا تہ شيطان جلدي اچي انھن جي دلين مان ڇٽيل ٻج ڪڍي وٺي ٿو .
41004016	ٻيا ماڻھو ان ٽڪر مثل آھن جتي ٻج ڪريو ، يعني اھي ڪلام ٻڌن ٿا ۽ جلدي خوشيءَ سان قبول ڪن ٿا ،
41004017	پر اھو انھن جي دلين ۾ پاڙ نہ ٿو ھڻي ۽ گھڻو وقت جٽاءُ نہ ٿو ڪري . سو جڏھن ڪلام جي ڪري مٿن ڪا مصيبت يا تڪليف اچي ٿي تہ اھي جلدي ڦري وڃن ٿا .
41004018	ٻيا ماڻھو انھن ڪانڊيرن مثل آھن جن ۾ ٻج ڪريو ، يعني اھي ڪلام تہ ٻڌن ٿا ،
41004019	پر دنيا جو فڪر ، دولت جو فريب ۽ ٻين شين جون خواھشون سندن دل ۾ گھڙي ڪري ڪلام کي گھُٽيو ڇڏين ۽ انھن ۾ ڦر نہ ٿو پچي .
41004020	ٻيا ماڻھو ان ڀلي زمين مثل آھن جتي ٻج ڪريو ، يعني اھي ڪلام ٻڌن ٿا ۽ قبول ڪن ٿا . پوءِ اھي ٽيھوڻو ، سٺوڻو ۽ سوء ڻو ڦر جھلين ٿا . “
41004021	عيسيٰ وڌيڪ چين تہ ” ڇا اوھين ڏيئو ٻاري ڍڪڻ يا کٽوليءَ جي ھيٺان آڻي رکندا آھيو ؟ نہ ، پر اھو ڏياٽيءَ تي آڻي رکندا آھيو .
41004022	مطلب تہ اھڙي ڪابہ شيءِ لڪل نہ آھي جيڪا ظاھر نہ ٿئي ۽ اھڙي ڪابہ ڍڪيل نہ آھي جا پڌري نہ ٿئي .
41004023	جيڪڏھن اوھان کي ڪن آھن تہ ٻڌي ڇڏيو . “
41004024	عيسيٰ اھو بہ چين تہ ” جيڪي ڪجھہ ٻڌو ٿا تنھن تي ڌيان ڏيو ، ڇالاءِ جو جنھن ماپي سان اوھين ماپي ڏيندا تنھن ئي ماپي سان اوھان کي بہ ماپجي ملندو ، بلڪ ان کان بہ وڌيڪ ملندو .
41004025	ڇالاءِ جو جنھن وٽ آھي تنھن کي وڌيڪ ڏنو ويندو ۽ جنھن وٽ ڪجھہ بہ نہ آھي تنھن کان اھو بہ کسيو ويندو جيڪو وٽس آھي . “
41004026	عيسيٰ ٻڌايو تہ ” خدا جي بادشاھت ان ماڻھوءَ مثل آھي ، جيڪو پنھنجي ٻنيءَ ۾ ٻج ڇٽي ٿو .
41004027	ھو رات جو سمھي ٿو ۽ ڏينھن جو جاڳي ٿو ۽ ٻج اھڙيءَ طرح ڦٽي ھلي ٿو جو ھن کي ان جي خبر ئي نہ ٿي پوي .
41004028	زمين پاڻھي ئي فصل ڏئي ٿي ، پھريائين سلو ، پوءِ سنگ ۽ ان کان پوءِ سنگ ۾ داڻا ٿين ٿا .
41004029	پر جڏھن فصل پچي تيار ٿئي ٿو تڏھن ھو ھڪدم انھيءَ ۾ ڏاٽو وجھي ٿو ، ڇالاءِ جو لاباري جو وقت اچي ويو آھي . “
41004030	عيسيٰ چيو تہ ” اسين خدا جي بادشاھت کي ڇا سان ڀيٽيون ۽ ان کي سمجھائڻ لاءِ اسين ڪھڙو مثال ڏيون ؟
41004031	اھا سرنھن جي داڻي مثل آھي ، جيڪو پوکڻ وقت سڀني کان ننڍو آھي ،
41004032	پر پوکڻ کان پوءِ اڀري سڀني ٻوٽن کان وڌي وڃي ٿو ۽ ايڏيون تہ وڏيون ٽاريون ٿو جھلي جو پکي سندس ٽارين ۾ واھيرو ڪن ٿا . “
41004033	جيتري کين سمجھڻ جي سگھہ ھئي ، عيسيٰ اوترا مثال ڏيئي انھن کي خدا جو ڪلام ٻڌايو .
41004034	ھو مثالن کان سواءِ انھن سان نہ ڳالھائيندو ھو ، پر جڏھن شاگردن سان اڪيلائپ ۾ ھوندو ھو تہ کين سڀني ڳالھين جو مطلب سمجھائيندو ھو .
41004035	انھيءَ ساڳئي ڏينھن شام جو عيسيٰ پنھنجن شاگردن کي چيو تہ ” ھلو تہ ڍنڍ جي ھُن ڀر ھلون . “
41004036	تنھن تي ھنن خلق کي اتي ئي ڇڏيو ۽ جنھن ٻيڙيءَ ۾ عيسيٰ اڳي ئي ويٺل ھو ، تنھن ۾ چڙھي ساڻس گڏ روانا ٿيا . ٻيون ٻيڙيون بہ انھيءَ ٻيڙيءَ سان گڏ ھيون .
41004037	اوچتو ئي ھڪڙو وڏو طوفان آيو ۽ ڇولين ٻيڙيءَ تي اھڙو تہ سٽڪو لائي ڏنو جو ٻيڙي پاڻيءَ سان ڀرجي ٻڏڻ لڳي .
41004038	عيسيٰ ٻيڙيءَ جي پاڇيل تي وھاڻي کي ٽيڪ ڏيئي ستو پيو ھو تہ شاگردن اچي کيس جاڳايو ۽ چيائونس تہ ” اي استاد ! اسين مرڻ تي آھيون ۽ اوھان کي ڪو خيال ئي نہ ٿو ٿئي ؟ “
41004039	تنھن تي عيسيٰ اُٿيو ۽ واءُ کي ڇينڀيائين ۽ پاڻيءَ جي ڇولين کي حڪم ڪيائين تہ ” ماٺيون ٿيو . “ تڏھن طوفان بيھجي ويو ۽ بلڪل ٺاپر ٿي ويئي .
41004040	پوءِ عيسيٰ شاگردن کي چيو تہ ” اوھين ڇو ٿا ڊڄو ؟ ڇا اوھان کي اڃا تائين مون تي ايمان نہ آھي ؟ “
41004041	پر اھي ڏاڍا ڊڄي ويا ۽ ھڪٻئي کان پڇڻ لڳا تہ ” ھي ڪير آھي جو ھوا ۽ پاڻي بہ ھن جو حڪم مڃين ٿا ؟ “
41005001	ھو ڍنڍ جي ٻيءَ ڀر گراسينين جي علائقي ۾ اچي پھتا .
41005002	اڃا عيسيٰ ٻيڙيءَ تان لٿو ئي مس تہ ھڪڙو ڀوت ورتل ماڻھو غارن واري قبرستان مان نڪري اچي ساڻس مليو .
41005003	ھو قبرن ۾ رھندو ھو ۽ ھاڻي کيس زنجيرن سان بہ ڪو ٻڌي نہ ٿي سگھيو .
41005004	ڇالاءِ جو ھن کي ڪيترا ئي دفعا لوھہ جي ڪڙين ۽ زنجيرن ۾ ٻڌو ويو ھو ، پر ھن انھن زنجيرن کي ٽوڙي ۽ ڪڙين کي ڀڃي ٽڪرا ٽڪرا ڪري ڇڏيو ھو ۽ ڪوبہ مٿس قابو پئجي نہ ٿي سگھيو .
41005005	ھو رات ڏينھن قبرن ۽ ٽڪرن ۾ رڙندو وتندو ھو ۽ پاڻ کي رتوڇاڻ ڪندو ھو .
41005006	ھن عيسيٰ کي پري کان ڏسي ورتو ، سو ڀڄي اچي سندس پيرن تي ڪري پيو ،
41005007	۽ وڏي واڪي رڙ ڪري چيائين تہ ” اي عيسيٰ ، خدا تعاليٰ جا فرزند ! تنھنجو مون سان ڪھڙو واسطو آھي ؟ آءٌ تو کي منٿ ٿو ڪريان تہ خدا جي واسطي مون کي عذاب نہ ڏي . “
41005008	ڇالاءِ جو عيسيٰ کيس چئي رھيو ھو تہ ” اي ڀوت ! ھن ماڻھوءَ مان ٻاھر نڪري اچ . “
41005009	عيسيٰ پڇيس تہ ” تنھنجو نالو ڇا آھي ؟ “ ماڻھوءَ جواب ڏنو تہ ” منھنجو نالو لشڪر آھي ، ڇالاءِ جو اسين گھڻا آھيون ، “
41005010	پوءِ ھن ليلائيندي چيس تہ ” اسان کي ھن علائقي مان تڙي نہ ڪڍ . “
41005011	اتي ٽڪر جي پاسي ۾ ھڪ وڏو سوئرن جو ڌڻ چري رھيو ھو .
41005012	عيسيٰ کي ڀوتن منٿ ڪئي تہ ” مھرباني ڪري اسان کي موڪل ڏيو تہ سوئرن ۾ گھڙي وڃون . “
41005013	عيسيٰ انھن کي موڪل ڏني ۽ ڀوت ماڻھوءَ مان نڪري سوئرن ۾ گھڙي ويا . تڏھن ٻہ ھزار سوئرن جو اھو سڄو ڌڻ ٽڪر جي چوٽيءَ تان ھيٺ ڌوڪيندو وڃي ڍنڍ ۾ پيو ۽ ٻڏي مري ويو .
41005014	جيڪي ماڻھو سوئرن جو ڌڻ چاري رھيا ھئا ، سي ڀڄي ويا ۽ وڃي شھر ۽ ٻھراڙيءَ ۾ اھا خبر ٻڌايائون . ماڻھو ھن واقعي کي ڏسڻ لاءِ نڪري آيا .
41005015	ھو عيسيٰ وٽ آيا ۽ ڏٺائون تہ جنھن ماڻھوءَ ۾ ڀوتن جو لشڪر ھو سو اتي ويٺو آھي ۽ ڪپڙا پيل اٿس ۽ پوري ھوش ۾ آھي . تڏھن سڀيئي ڊڄي ويا .
41005016	جن اھو رنگ اکين سان ڏٺو ھو تن کين ڀوتن ۽ سوئرن بابت سڄي ڳالھہ ڪري ٻڌائي .
41005017	تنھن تي انھن عيسيٰ کي منٿ ڪري چيو تہ ” مھرباني ڪري اسان جي علائقي مان ھليا وڃو . “
41005018	جڏھن عيسيٰ ٻيڙيءَ ۾ چڙھيو پئي تہ جنھن ماڻھوءَ ۾ اڳ ڀوت ھئا تنھن اچي منٿ ڪيس تہ ” مون کي بہ پاڻ سان وٺي ھلو . “
41005019	پر عيسيٰ کيس اجازت نہ ڏني ۽ اٽلندو چيائينس تہ ” گھر مائٽن ڏانھن موٽي وڃ ۽ وڃي انھن کي ٻڌاءِ تہ خداوند تو لاءِ ڇا ڪيو ۽ ڪيتري قدر ھو تو تي مھربان رھيو . “
41005020	تنھن تي اھو ماڻھو ھليو ويو ۽ وڃي دڪاپلس جي شھرن ۾ خبرون ڪيائين تہ عيسيٰ ھن لاءِ ڇا ڪيو آھي . سو جن بہ اھو ٻڌو تہ حيران ٿي ويا .
41005021	عيسيٰ جڏھن ٻيڙيءَ ۾ چڙھي وري ٻيءَ ڀر موٽيو تہ ڍنڍ جي ڪنڌيءَ تي ماڻھن جو وڏو ميڙ ڦري آيس .
41005022	يھودين جي مقامي عبادت خاني جو يائرس نالي ھڪڙو اڳواڻ عيسيٰ کي ڏسي سندس پيرن تي ڪري پيو .
41005023	کيس ڏاڍيون آزيون نيزاريون ڪري چوڻ لڳو تہ ” منھنجي ننڍي ڌيءَ مرڻ تي آھي ، مھرباني ڪري ھلي ھٿ گھمايوس تہ چڱي ڀلي ٿئي ۽ بچي پوي . “
41005024	تنھن تي عيسيٰ ان سان گڏجي ھليو تہ ھڪڙو وڏو ميڙ سندس پٺيان ھلڻ لڳو ۽ ماڻھو عيسيٰ تي ڳاھٽ پئي ٿيا .
41005025	اتي ھڪڙي عورت ھئي ، جنھن کي ٻارھن ورھين کان رت پيو ايندو ھو .
41005026	ھن ڪيترن ئي طبيبن کي پاڻ ڏيکاريو ھو ۽ جيڪابہ پنھنجي ميڙي چونڊي ھيس سا سڀ خرچ ڪري ڇڏي ھئائين ۽ کيس ذري جو بہ فائدو ڪونہ پيو ھو ، پر اٽلندو وڌيڪ عليل ٿيندي پئي ويئي .
41005027	جڏھن انھيءَ عورت عيسيٰ بابت ڳالھيون ٻڌيون تہ ميڙ سان گڏجي سندس پٺيان آئي ۽ عيسيٰ جي ڪپڙن کي ھٿ لاتائين ،
41005028	ڇالاءِ جو ھوءَ دل ۾ چوي پيئي تہ ” جيڪڏھن مون رڳو سندس ڪپڙن کي بہ ھٿ لاتو تہ آءٌ چاق ٿي وينديس . “
41005029	پوءِ جلد ئي سندس رت وھڻ بند ٿي ويو ۽ ھوءَ پاڻ کي تندرست سمجھڻ لڳي .
41005030	ايتري ۾ عيسيٰ محسوس ڪيو تہ ” مون مان قدرت نڪتي آھي . “ سو ميڙ ڏانھن ڦري چيائين تہ ” منھنجي دامن کي ڪنھن ھٿ لاتو آھي ؟ “
41005031	تنھن تي سندس شاگردن وراڻيس تہ ” سائين ! ماڻھو اوھان تي پيا ڳاھٽ ٿين ۽ اوھين چئو ٿا تہ ’ ڪنھن مون کي ھٿ لاتو آھي . ‘ “
41005032	پر ھو جاچيندو رھيو تہ اھو ڪم ڪنھن ڪيو .
41005033	ھاڻي ان عورت کي خبر پئي تہ ساڻس ڇا ٿيو آھي ، سا ڊڄندي ۽ ڏڪندي اچي عيسيٰ جي پيرين پيئي ۽ سڄي ڳالھہ ڪري ٻڌايائينس .
41005034	تنھن تي عيسيٰ کيس چيو تہ ” ڌيءَ ! تنھنجي ايمان تو کي ڇٽايو آھي ، سو خوش ٿيءُ جو ھاڻي آزار کان ڇٽينءَ . “
41005035	عيسيٰ اڃا ڳالھائي رھيو ھو تہ اوڏيءَ مھل يائرس جي گھران ماڻھو آيا ، جن اچي يائرس کي ٻڌايو تہ ” تنھنجي ڌيءَ مري ويئي ، ھاڻي استاد کي وڌيڪ تڪليف نہ ڏي . “
41005036	عيسيٰ انھيءَ ڳالھہ تي ڪوبہ ڌيان نہ ڏنو ، بلڪ يھودين جي عبادت خاني جي انھيءَ اڳواڻ کي چيائين تہ ” گھٻراءِ نہ ، رڳو ويساھہ رک . “
41005037	عيسيٰ پاڻ سان گڏ پطرس ، يعقوب ۽ سندس ڀاءُ يوحنا کان سواءِ ٻئي ڪنھن کي بہ ھلڻ جي اجازت نہ ڏني .
41005038	اھي عبادت گاھہ جي اڳواڻ جي گھر آيا ۽ عيسيٰ ڏٺو تہ گھر ۾ ماتم لڳو پيو آھي ، ماڻھو ڏاڍيان روئن ۽ پٽين ٿا پيا .
41005039	جڏھن عيسيٰ اندر گھڙيو تڏھن انھن کي چيائين تہ ” اوھين ھُل ڇو ٿا ڪريو ۽ ڇو ٿا روئو ؟ ڇوڪري مئي تہ ڪانھي پر ستي پيئي آھي . “
41005040	تنھن تي اھي مٿس ٺٺوليون ڪرڻ لڳا . تنھنڪري ھن سڀني کي ٻاھر ڪڍي ڇڏيو . رڳو پنھنجن ساٿين ۽ ڇوڪريءَ جي ماءُ پيءُ کي ساڻ ڪري اندر ويو جتي اھا ڇوڪري پيئي ھئي .
41005041	ھن ڇوڪريءَ جي ھٿ کان وٺي چيو تہ”تليٿا قُومي ، “ جنھن جي معنيٰ آھي تہ ” اي ننڍڙي نينگري ! اُٿ . “
41005042	تنھن تي ڇوڪري ھڪدم اُٿي کڙي ٿي ۽ جيئن تہ ھوءَ ٻارھن ورھين جي ھئي سو گھمڻ ڦرڻ لڳي . ھو ڏاڍا حيران ٿي ويا .
41005043	پوءِ عيسيٰ انھن کي سخت تاڪيد ڪيو تہ ” اھا ڳالھہ ڪنھن سان بہ نہ ڪجو . “ کين چيائين تہ ” ڇوڪريءَ کي کائڻ لاءِ ڪجھہ ڏيو . “
41006001	عيسيٰ اتان روانو ٿي موٽي پنھنجي شھر ۾ آيو ۽ سندس شاگرد بہ ھن جي پٺيان آيا .
41006002	جڏھن سبت جو ڏينھن آيو تہ ھو عبادت خاني ۾ تعليم ڏيڻ لڳو . گھڻا ماڻھو ھن کي ٻڌي عجب ۾ پئجي ويا ۽ چوڻ لڳا تہ ” ھن اھي ڳالھيون ڪٿان سکيون آھن ؟ اھا ڪھڙي دانائي آھي جا کيس ملي آھي ؟ ھو اھڙا معجزا ڪيئن ٿو ڪري سگھي ؟
41006003	ڇا ھي اھو ڊکڻ نہ آھي جو مريم جو پٽ ۽ يعقوب ، يوسيس ، يھوداہ ۽ شمعون جو ڀاءُ آھي ؟ ڇا ھن جون ڀينرون ھتي نہ ٿيون رھن ؟ “ تنھنڪري ھنن عيسيٰ کي قبول نہ ڪيو .
41006004	عيسيٰ انھن کي چيو تہ ” ھر نبي پنھنجي وطن ، مائٽن ۽ خاندان کان سواءِ جتي ڪٿي مان پائيندو آھي . “
41006005	عيسيٰ اتي ڪن ٿورن بيمار ماڻھن جي مٿان ھٿ رکي شفا بخشڻ کان سواءِ ٻيو ڪوبہ معجزو ڪري نہ سگھيو .
41006006	انھن جي ايمان جي گھٽتائيءَ تي عيسيٰ کي ڏاڍو عجب لڳو.پوءِ عيسيٰ چوطرف سڀني ڳوٺن ۾ ويو ۽ ماڻھن کي تعليم ڏيڻ شروع ڪيائين .
41006007	ھن پنھنجن ٻارھن ئي شاگردن کي پاڻ وٽ سڏايو ۽ کين ٻن ٻن جي ٽولي ۾ روانو ڪيائين . انھن کي اختياري ڏنائين تہ ماڻھن مان ڀوت ڪڍين ،
41006008	۽ کين تاڪيد ڪري چيائين تہ ” اوھين پاڻ سان نڪا ماني ، نڪو ٻاچڪو ، نڪي ھڙ ۾ پيسو يا ٻيو ڪجھہ کڻجو پر سفر ۾ رڳو لٺ کڻجو .
41006009	رڳو چاکڙيون پائجو ۽ ٻيو ڪوبہ فالتو پھراڻ پاڻ سان نہ کڻجو . “
41006010	عيسيٰ کين اھو بہ چيو تہ ” جتي بہ وڃو تہ جنھن گھر ۾ اوھين داخل ٿيو تنھن ۾ ايستائين ٽڪي پئجو ، جيستائين ان شھر مان روانا نہ ٿيو .
41006011	جيڪڏھن ڪنھن اھڙي ھنڌ وڃو جتان جا ماڻھو اوھان کي قبول نہ ڪن ، تہ پوءِ اتان رواني ٿيڻ وقت پنھنجي پيرن جي مٽي اتي ڇنڊي ڇڏجو تہ جيئن مٿن شاھدي ٿئي . “
41006012	پوءِ اھي روانا ٿي ويا ۽ ماڻھن ۾ وڃي تبليغ ڪيائون تہ ” پنھنجن گناھن کان توبھہ ڪريو . “
41006013	ھنن ڪيترن ئي ماڻھن مان ڀوت ڪڍيا ۽ گھڻن ئي بيمارن کي زيتون جو تيل مکي چڱو ڀلو ڪيائون .
41006014	گليل جي بادشاھہ ھيروديس بہ ھي سڀ ڪجھہ ٻڌو پئي ، ڇاڪاڻ تہ عيسيٰ جي عزت ۽ وقار جي ھاڪ ھرھنڌ پکڙجي ويئي ھئي . ڪي چون پيا تہ ” يحيٰ بپتسما ڏيڻ وارو وري جيئرو ٿيو آھي . تنھنڪري ھو اھڙا معجزا ڪري رھيو آھي . “
41006015	ٻيا وري چون پيا تہ ” ھو الياس نبي آھي . “ ڪي چون پيا تہ ” ھو اڳين نبين جھڙو ھڪ نبي آھي . “
41006016	جڏھن ھيروديس ھي ٻڌو تہ چيائين تہ ” پوءِ ھي يحيٰ بپتسما ڏيڻ وارو آھي . مون تہ ھن جي سسي لھرائي ڇڏي ھئي ، پر ھو وري جيئرو ٿيو آھي . “
41006017	ھيروديس پاڻ ئي يحيٰ جي گرفتاريءَ جو حڪم ڏنو ھو ۽ کيس ٻڌرائي جيل ۾ وڌو ھئائين . ھن اھو ڪم ھيرودياس جي چوڻ تي ڪيو ھو ، جنھن سان ھن شادي ڪئي ھئي ، جيتوڻيڪ اھا سندس ڀاءُ فلپس جي زال ھئي .
41006018	يحيٰ ھيروديس کي چيو ھو تہ ” اوھان لاءِ اھو جائز نہ آھي جو اوھين پنھنجي ڀاءُ جي زال سان شادي ڪريو . “
41006019	تنھنڪري ھيرودياس يحيٰ کان نفرت ڪندي ھئي ۽ يحيٰ کي مارائڻ گھري پيئي . پر ھوءَ ائين ڪري نہ ٿي سگھي ،
41006020	ڇاڪاڻ تہ ھيروديس يحيٰ کان ڊڄندو ھو جو ھن ڄاتو پئي تہ يحيٰ ھڪ سچار ۽ پاڪ ماڻھو آھي . سو ھيروديس کيس بچائيندو رھيو . ھيروديس يحيٰ جون ڳالھيون خوشيءَ سان ٻڌندو ھو ، جيتوڻيڪ ٻڌڻ وقت ھي ڳالھيون کيس پريشان ڪنديون ھيون .
41006021	نيٺ ھيرودياس کي وجھہ ملي ويو . ھيروديس پنھنجي جنم جي ڏينھن جي خوشيءَ ۾ اميرن ، وڏن جنگي سالارن ۽ گليل جي مکيہ ماڻھن جي دعوت ڪئي ھئي .
41006022	ھيرودياس جي ڌيءَ پاڻ اندر اچي ناچ ڪري ھيروديس ۽ سندس مھمانن کي خوش ڪيو . بادشاھہ انھيءَ نينگريءَ کي چيو تہ ” جيڪي گھرڻو اٿيئي سو گھُر تہ ڏيانءِ . “
41006023	ھن قسم کڻي واعدو ڪيس تہ ” جيڪڏھن بادشاھت جو اڌ گھرندينءَ تہ بہ ڏيندوسانءِ . “
41006024	تنھن تي ھوءَ ٻاھر نڪري ويئي ۽ وڃي پنھنجي ماءُ کان پڇيائين تہ ” آءٌ ڇا گھران ؟ “ ھن چيس تہ ” يحيٰ بپتسما ڏيڻ واري جي سسي . “
41006025	تنھن تي نينگري جلد ئي موٽي آئي ۽ اچي بادشاھہ کي چيائين تہ ” مون کي ھاڻي جو ھاڻي يحيٰ بپتسما ڏيڻ واري جي سسي ٿالھہ ۾ آڻي ڏيو . “
41006026	ھن ڳالھہ ھيروديس بادشاھہ کي ڏاڍو مايوس ڪيو . پر ھو کيس انڪار بہ ڪري نہ ٿي سگھيو ، ڇاڪاڻ تہ ھن مھمانن جي روبرو قسم کڻي واعدو ڪيو ھو .
41006027	تنھنڪري بادشاھہ چوبدار کي موڪليو تہ ” جلدي يحيٰ جي سسي لاھي کڻي اچ . “ چوبدار روانو ٿيو ۽ جيل ۾ وڃي يحيٰ جي سسي لاٿائين .
41006028	پوءِ ھن اھا سسي ھڪ ٿالھہ ۾ رکي نينگريءَ کي ڏني ، جنھن اھا کڻي پنھنجي ماءُ کي ڏني .
41006029	جڏھن يحيٰ جي شاگردن ھي ٻڌو تہ ھنن اچي لاش ورتو ۽ ان کي قبر ۾ دفن ڪيائون .
41006030	رسول عيسيٰ وٽ واپس اچي گڏ ٿيا ۽ جيڪي ڪم ڪيا ھئائون ۽ ماڻھن کي جيڪا تعليم ڏني ھئائون ، تنھن جو کيس سربستو احوال ڪري ٻڌايائون .
41006031	ان وقت ايترا تہ ماڻھو اچن وڃن پيا جو عيسيٰ ۽ سندس شاگردن کي ماني کائڻ جو وقت بہ نہ ٿي مليو . تنھن تي ھن انھن کي چيو تہ ” ھلو تہ ھتان ڪنھن نويڪليءَ جاءِ تي ھلون ، جتي ھلي اوھين ٿورو وقت آرام ڪريو . “
41006032	سو ھو ھڪڙي ٻيڙيءَ ۾ چڙھي ڪنھن نويڪليءَ جاءِ ڏانھن روانا ٿي ويا .
41006033	تنھن ھوندي بہ ڪيترن ئي ماڻھن کين ويندو ڏسي سڃاڻي ورتو . سو اھي سڀيئي پيرين پيادا شھرن مان نڪري پيا ۽ ھنن کان بہ اڳي انھيءَ جاءِ تي وڃي پھتا .
41006034	جڏھن عيسيٰ ٻيڙيءَ مان لھي آيو ۽ ماڻھن جو وڏو ميڙ ڏٺائين تڏھن سندس دل رحم سان ڀرجي ويئي ، ڇالاءِ جو ھو نڌڻڪين رڍن وانگر ھئا . تنھنڪري ھو کين گھڻيون ئي ڳالھيون سيکارڻ لڳو .
41006035	جڏھن سج گھڻو لڙي ويو ، تڏھن شاگرد گڏجي عيسيٰ وٽ آيا ۽ چيائونس تہ ” اڳي ئي دير ٿي ويئي آھي ۽ اسين ھتي سڃ ۾ آھيون .
41006036	سو ھنن ماڻھن کي موڪل ڏيو تہ اوسي پاسي جي ڳوٺن ۽ واھڻن ۾ وڃي ڪجھہ وٺي کائين . “
41006037	پر عيسيٰ چين تہ ” اوھين ئي ھنن کي ڪجھہ کائڻ لاءِ ڏيو . “ تڏھن شاگردن پڇيس تہ ” ڇا اوھان جي مرضي آھي تہ اسين وڃي ٻن سَوَن چانديءَ جي سڪن جي ماني وٺي اچون ۽ ھنن کي کارايون ؟ “
41006038	تنھن تي عيسيٰ کين چيو تہ ” وڃي ڏسو تہ اوھان وٽ ڪيتريون مانيون آھن ؟ “ انھن وڃي ڏٺو ۽ اچي کيس ٻڌايائون تہ ” اسان وٽ پنج مانيون ۽ ٻہ مڇيون آھن . “
41006039	پوءِ عيسيٰ شاگردن کي چيو تہ ” ھنن ماڻھن کي قطار ۾ ھيٺ سائي گاھہ تي وھاريو . “
41006040	تنھن تي اھي ماڻھو سؤ سؤ ۽ پنجاھہ پنجاھہ جون ٽوليون ٺاھي ويٺا .
41006041	تڏھن عيسيٰ اھي پنج مانيون ۽ ٻہ مڇيون کڻي ھٿن ۾ جھلي آسمان ڏانھن نھاريو ۽  انھن ۾ برڪت گھريائين . پوءِ مانين جا ٽڪرا ڀڃندو شاگردن کي ڏيندو ويو تہ اھي ماڻھن ۾ ورھائين . ھن ٻہ مڇيون بہ انھن سڀني ۾ ورھايون .
41006042	ھر ھڪ ماڻھوءَ کائي ڍءُ ڪيو .
41006043	پوءِ شاگردن باقي بچيل مانيءَ ۽ مڇيءَ جون ٻارھن کاريون ڀري کنيون .
41006044	جن ماني کاڌي تن جو تعداد پنج ھزار مرد ھو .
41006045	پوءِ عيسيٰ شاگردن کي ٻيڙيءَ ۾ سوار ڪري زور ڀريو تہ ” اوھين ڍنڍ جي ھُن ڀر بيت صيدا شھر ڏانھن وڃو . “ ھن ماڻھن جي ميڙ کي بہ موڪل ڏيئي ڇڏي .
41006046	شاگردن کان موڪلائي پاڻ ٽڪر تي دعا گھرڻ ويو .
41006047	شام جو ٻيڙي ڍنڍ جي وچ ۾ پھتي جڏھن تہ عيسيٰ اڪيلو سڪيءَ تي ھو .
41006048	ھن ڏٺو تہ واءُ سامھون گھلڻ ڪري شاگردن کي ٻيڙيءَ جي ونجھہ ھلائڻ ۾ تڪليف ٿئي ٿي ، تنھنڪري ھو رات جي پوئين پھر پاڻيءَ تي پنڌ ڪندو اچي انھن وٽان لنگھيو .
41006049	پر شاگردن جڏھن کيس پاڻيءَ تي پنڌ ڪندي ڏٺو تڏھن سمجھيائون تہ ڪو جن آھي ، سو ھو دھلجي ويا ۽ وٺي رڙيون ڪيائون . ھُن ھڪدم ساڻن ڳالھايو تہ ” دلجاءِ ڪريو ، آءٌ آھيان . ڊڄو نہ . “
41006050	
41006051	پوءِ عيسيٰ انھن سان گڏ ٻيڙيءَ ۾ ويٺو تہ واءُ بيھجي ويو . شاگرد ڏاڍا حيران ٿي ويا .
41006052	اھي مانين واري ڳالھہ نہ سمجھي سگھيا ھئا ، ڇالاءِ جو اھا ھنن جي دماغ ۾ ئي نہ ويٺي ھئي .
41006053	اھي ڍنڍ پار ڪري اچي گنيسرت جي علائقي ۾ پھتا ۽ ٻيڙيءَ جا پڳھہ ٻڌي ڇڏيائون .
41006054	جيئن ئي ٻيڙيءَ تان لٿا تہ ماڻھن عيسيٰ کي سڃاڻي ورتو .
41006055	پوءِ اھي ماڻھو سڄي علائقي ۾ پکڙجي ويا ۽ جتي لاءِ بہ ٻڌائون تہ عيسيٰ آيو آھي اتي پنھنجا بيمار ماڻھو کٽولن تي کڻي پئي آندائون .
41006056	عيسيٰ ڳوٺن ، شھرن ۽ واھڻن ۾ جتي بہ ويو پئي تہ ماڻھن پنھنجا بيمار بازارن ۾ آڻي ٿي رکيا ۽ کيس منٿ ٿي ڪيائون تہ ” مھرباني ڪري بيمار کي رڳو پنھنجي دامن تي ھٿ لائڻ ڏيو . “ پوءِ جن بہ ھٿ لاتس پئي سي سڀ چڱا ڀلا ٿي پئي ويا .
41007001	فريسي ۽ ڪي شريعت جا عالم ، جيڪي يروشلم کان آيا ھئا سي سڀ عيسيٰ سان اچي مليا .
41007002	انھن ڏٺو تہ عيسيٰ جا ڪي شاگرد پليت ھٿن يعني اڻ ڌوتل ھٿن سان ماني کائين ٿا پيا .
41007003	جڏھن تہ فريسي ۽ سڀ يھودي پنھنجن وڏن جي رسم موجب ، جيستائين پنھنجا ھٿ پنھنجي خاص نموني سان نہ ڌوئن تيستائين نہ کائيندا آھن ،
41007004	۽ جڏھن بازار کان اچن تڏھن جيسين نہ وھنجن تيسين ڪين کائيندا آھن . انھن وٽ ٻيون بہ گھڻيون ريتون رسمون آھن جھڙوڪ : پيالن ، لوٽن ، پتل جي ٿانون ۽ بسترن کي ڌوئڻ .
41007005	سو فريسين ۽ شريعت جي عالمن عيسيٰ کان اچي پڇيو تہ ” اوھان جا شاگرد وڏن جي ريتن رسمن موجب ڇو نہ ٿا ھلن ۽ پليت ھٿن سان ڇو ٿا ماني کائين ؟ “
41007006	تنھن تي عيسيٰ چين تہ ” اوھان رياڪارن جي بابت يسعياہ ڪھڙي نہ پيشنگوئي ڪري ويو آھي تہ’ھيءَ قوم پنھنجن چپن سان تہ مون کي عزت ڏئي ٿي،پر ھنن جي دل مون کي نہ ٿي گھُري .
41007007	ھو منھنجي عبادت اجائي ٿا ڪن،ڇالاءِ جو ھو ماڻھن جا حڪم ائين ٿا سيکارينڄڻ تہ اھي خدا جا حڪم آھن . ‘ “
41007008	عيسيٰ وڌيڪ چيو تہ ” اوھين خدا جو حڪم ڇڏي انساني ريتن رسمن ۾ ڦاسي پيا آھيو .
41007009	اوھين پنھنجن ريتن رسمن کي پوري ڪرڻ خاطر خدا جي حڪمن کي ڪيئن نہ پٺيءَ پويان اڇلائي ٿا ڇڏيو .
41007010	جيئن تہ موسيٰ فرمايو آھي تہ ’ پنھنجي ماءُ ۽ پنھنجي پيءُ جي عزت ڪريو . ‘ ۽ ’ جيڪو پنھنجي ماءُ ۽ پيءُ جي گلا ڪري تنھن کي اڦٽ ماريو وڃي . ‘
41007011	پر اوھين ماڻھن کي سيکاريو ٿا تہ ’ جيڪڏھن ڪنھن وٽ ڪا شيءِ آھي جنھن سان ھو پنھنجي ماءُ پيءُ جي گھرج پوري ڪري سگھيو ٿي ، پر ھن اھا قربان ، يعني خدا جي نذر ڪري ڇڏي آھي ،
41007012	تہ پوءِ ھو ماءُ پيءُ جي گھرج پوري ڪرڻ کان ڇٽي وڃي ٿو . ‘
41007013	اھڙيءَ طرح اوھين پنھنجين ريتن رسمن سان خدا جو ڪلام رد ٿا ڪريو . اھڙي نموني ٻيون بہ ڪيتريون ئي ڳالھيون آھن جيڪي اوھين ڪريو ٿا . “
41007014	عيسيٰ سڄي خلق کي وري پاڻ وٽ سڏي چيو تہ ” اوھين سڀ منھنجي ڳالھہ ٻڌو ۽ سمجھو .
41007015	ڪابہ شيءِ ٻاھران ماڻھوءَ ۾ گھڙي کيس پليت ڪري نہ ٿي سگھي ، پر جيڪي شيون ماڻھوءَ جي اندر مان ٻاھر نڪرن ٿيون سي کيس پليت ٿيون ڪن . “
41007017	جڏھن عيسيٰ ميڙ کي ڇڏي گھر پھتو تہ سندس شاگردن انھيءَ مثال بابت پڇيس .
41007018	تنھن تي عيسيٰ ھنن کي چيو تہ ” اوھين بہ ڪيترا نہ بي سمجھہ آھيو ، جو ايتري بہ خبر نہ ٿي پئيوَ تہ جيڪي ٻاھران انسان ۾ داخل ٿئي ٿو سو کيس پليت نہ ٿو ڪري ،
41007019	ڇالاءِ جو اھو انسان جي دل ۾ نہ ٿو وڃي پر انسان جي پيٽ ۾ ٿو وڃي ۽ اتان آخرڪار ٻاھر نڪريو وڃي . “ ائين چئي عيسيٰ کائڻ جي سڀني شين کي حلال سڏيو .
41007020	عيسيٰ چيو تہ ” جيڪي انسان جي دل مان ٻاھر ٿو نڪري سو ئي کيس پليت ٿو ڪري ،
41007021	ڇالاءِ جو انسان جي دل مان بڇڙا خيال ٿا نڪرن ، جھڙوڪ : حرامڪاري ، چوري ، خون ،
41007022	زناڪاري ، لالچ ، بڇڙائي ، ٺڳي ، ڇڙواڳي ، ڪينو ، گلاخوري ، مغروري ۽ بيوقوفي .
41007023	اھي سڀ خرابيون اندر مان ٿيون نڪرن ۽ ماڻھوءَ کي پليت ڪن ٿيون . “
41007024	پوءِ عيسيٰ اتان اُٿي صور شھر جي علائقن ڏانھن روانو ٿيو ۽ ھڪڙي گھر ۾ گھڙي ويو . ھن جي مرضي ھئي تہ ڪنھن بہ ماڻھوءَ کي سندس اچڻ جي خبر نہ پوي ، پر ھو لڪي نہ سگھيو .
41007025	ھڪڙي عورت جنھن جي ننڍڙي ڌيءَ کي ڀوت ھو ، تنھن کي جڏھن خبر پيئي تہ اھا ھڪدم عيسيٰ وٽ آئي ۽ اچي پيرين پيس .
41007026	اھا عورت يونانڻ ھئي ۽ سورفينڪيءَ جي قوم مان ھئي . ھن عيسيٰ کي منٿ ڪئي تہ ” منھنجي ڌيءَ مان ھلي ڀوت ڪڍو . “
41007027	پر عيسيٰ چيس تہ ” پھريائين ٻارن کي ڍءُ ڪرڻ ڏي ، ڇالاءِ جو اھو واجب نہ آھي جو ٻارن جي ماني کڻي ڪتن کي اڇلائي ڏجي . “
41007028	تنھن تي عورت چيس تہ ” سائين ! برابر ، پر ڪتا بہ تہ دسترخوان وٽان ٻارن جي اوبر ڪيل مانيءَ جا ٽڪر کائيندا آھن . “
41007029	عيسيٰ ھن کي چيو تہ ” برابر ، تنھنجي انھيءَ جواب جي ڪري تنھنجي نياڻيءَ مان ڀوت نڪري ويو . سو تون ڀلي گھر وڃ . “
41007030	ھوءَ گھر ويئي ۽ ڏٺائين تہ سندس ڌيءَ ھنڌ تي پيل آھي ۽ ڀوت بلڪل ڇڏي ويو ھوس .
41007031	ھاڻي عيسيٰ صور جي حدن مان نڪري صيدا مان لنگھي ، دڪاپلس جي حدن جو وچ وٺي گليل جي ڍنڍ تي آيو .
41007032	ماڻھو وٽس ھڪڙي اھڙي شخص کي وٺي آيا جيڪو ٻوڙو ھو ۽ ڳالھائڻ ۾ بہ اٽڪ ھيس . سو منٿ ڪيائونس تہ ” ھن کي پنھنجو ھٿ لايو . “
41007033	عيسيٰ اُن کي گوڙ کان پاسيرو وٺي ويو ۽ پنھنجون آڱريون ھن جي ڪنن ۾ وڌائين ۽ پنھنجي زبان جي لٻ ڪڍي ھن جي زبان کي لاتائين .
41007034	پوءِ عيسيٰ آسمان ڏانھن نھاري ٿڌو ساھہ ڀريو ۽ ھن کي چيائين تہ ” افتح . “ يعني ” کلي پئُہ . “
41007035	تڏھن ھڪدم سندس ڪن کلي پيا ۽ ھن جي زبان جي تند ڇڄي پيئي ۽ ھو چِٽو ڳالھائڻ لڳو .
41007036	پوءِ عيسيٰ انھن ماڻھن کي تاڪيد ڪري چيو تہ ” اھا ڳالھہ ڪنھن سان بہ نہ ڪجو . “ پر جيترو ھن وڌيڪ تاڪيد ڪيو ھون ، اوترو ئي وڌيڪ ھنن وڃي اھا ڳالھہ ماڻھن ۾ پڌري ڪئي .
41007037	سو جن بہ پئي ٻڌو ، تن کي ڏاڍو عجب پئي لڳو ۽ چوڻ لڳا تہ ” ڪھڙي نہ سھڻي نموني سان ھو ھر ھڪ ڪم ڪري ٿو ، بلڪ ھو تہ ٻوڙن کي ٻڌڻ جي ۽ گونگن کي ڳالھائڻ جي بہ طاقت ٿو ڏئي . “
41008001	انھن ڏينھن ۾ وري ماڻھن جو ٻيو وڏو ميڙ اچي گڏ ٿيو . انھن جي کائڻ لاءِ ڪجھہ بہ ڪونہ ھو . تنھن تي عيسيٰ شاگردن کي پاڻ وٽ سڏيو ۽ چيائين تہ
41008002	” مون کي ھنن ماڻھن لاءِ ڏاڍو ڏک ٿو ٿئي ، ڇاڪاڻ تہ ھي ٽن ڏينھن کان وٺي مون سان گڏ آھن ۽ ھاڻي کين ڪجھہ بہ ڪونھي جو کڻي کائين .
41008003	ھاڻي جيڪڏھن آءٌ انھن کي پنھنجن گھرن ڏانھن بکئي پيٽ ٿو موڪليان تہ اھي رستي تي ساڻا ٿي پوندا ، ڇالاءِ جو انھن مان ڪيترا ئي پري کان آيل آھن . “
41008004	شاگردن وراڻيس تہ ” ھتي سڃ ۾ ايتري ماني ڪٿان اچي جو ھنن ماڻھن جو پيٽ ڀرجي ؟ “
41008005	عيسيٰ شاگردن کان پڇيو تہ ” اوھان وٽ ڪيتريون مانيون آھن ؟ “ انھن وراڻيو تہ ” ست . “
41008006	ھن ماڻھن کي حڪم ڏنو تہ ” زمين تي ويھو . “ پوءِ ھن ستن مانين کي کڻي خدا کان انھن ۾ برڪت گھُري ۽ ڀڃي ٽڪر ٽڪر ڪندو شاگردن کي ڏيندو ويو تہ انھن جي اڳيان رکندا وڃن ۽ انھن ائين ئي ڪيو .
41008007	اُنھن وٽ ٿوريون ڪُرڙيون بہ ھيون ، تن تي بہ برڪت گھُري شاگردن کي ڏنائين ۽ چيائين تہ ” اھي بہ کڻي ماڻھن جي اڳيان رکو . “
41008008	اُنھن تہ کائي ڍءُ ڪيو پر ٽڪر ڳڀا ايترا تہ بچيا جو شاگردن ست کاريون ڀري کنيون .
41008009	اھي اٽڪل چار ھزار کن ماڻھو ھئا . پوءِ عيسيٰ انھن کي موڪل ڏني
41008010	۽ پاڻ پنھنجن شاگردن سميت ٻيڙيءَ ۾ چڙھي دلمنوٿا جي علائقي ۾ ويو .
41008011	فريسي عيسيٰ وٽ آيا ۽ اچي ساڻس بحث ڪرڻ لڳا ۽ کيس آزمائڻ لاءِ چيائون تہ ” آسمان مان ڪو معجزو ڏيکار . “
41008012	تنھن تي ھن ٿڌو ساھہ کڻي چيو تہ ” ھن زماني جا ماڻھو معجزو ڇو ٿا گھرن ؟ آءٌ اوھان کي سچ ٿو چوان تہ ھن زماني جي ماڻھن کي ڪوبہ معجزو نہ ڏيکاريو ويندو . “
41008013	پوءِ ھو انھن کي ڇڏي موٽي وڃي ٻيڙيءَ ۾ چڙھيو ۽ ڍنڍ جي ٻيءَ ڀر ھليو ويو .
41008014	شاگردن کي مانيون کڻڻ وسري ويون ۽ ٻيڙيءَ ۾ ھڪڙي مانيءَ کان سواءِ انھن وٽ ٻيو ڪجھہ بہ ڪونہ ھو .
41008015	عيسيٰ چين تہ ” ڏسو ، خبردار ٿجو ، متان فريسين ۽ ھيروديس جي خميري ۾ ڦاسجي پئو . “
41008016	تنھنڪري ھو پاڻ ۾ بحث ڪرڻ لڳا تہ ” ھن اسان کي اھو انھيءَ ڪري چيو جو اسان وٽ ماني ڪونھي . “
41008017	عيسيٰ سندن ڳالھہ سمجھي ويو ۽ چيائين تہ ” ڇو ٿا پاڻ ۾ بحث ڪريو تہ اسان وٽ ماني ڪونھي ؟ ڇا اوھين اڃا تائين نہ ٿا ڄاڻو ۽ سمجھو ؟ ڇا اوھان جا دماغ ايترا چٽ آھن ؟
41008018	ڇا اوھين اکين ھوندي بہ ڏسي نہ ٿا سگھو ؟ ڇا اوھين ڪنن ھوندي بہ ٻڌي نہ ٿا سگھو ؟ ڇا اوھان کي ياد نہ آھي ؟
41008019	جڏھن مون پنج مانيون پنج ھزار ماڻھن کي ڀڃي ڏنيون تہ ان وقت اوھان ڪيتريون کاريون اوبر جي بچيل ٽڪرن جون ڀري کنيون ھيون ؟ “ انھن جواب ڏنو تہ ” ٻارھن کاريون . “
41008020	عيسيٰ وري پڇين تہ ” جڏھن مون ست مانيون چار ھزار ماڻھن ۾ ورھائي پوريون ڪيون ھيون تہ اوھان ان وقت اوبر جي ٽڪرن جون ڪيتريون کاريون ڀري کنيون ھيون ؟ “ انھن جواب ڏنو تہ ” ست کاريون . “
41008021	عيسيٰ چين تہ ” پوءِ اڃا بہ اوھين نہ ٿا سمجھو . “
41008022	پوءِ ھو بيت صيدا ۾ آيا ، جتي ڪي ماڻھو ھڪ انڌي کي عيسيٰ وٽ وٺي آيا ۽ منٿون ڪيائونس تہ ” ھن کي ھٿ لايو . “
41008023	عيسيٰ انھيءَ انڌي ماڻھوءَ کي ھٿ کان وٺي ڳوٺ کان ٻاھر وٺي ويو . اتي ھن انڌي ماڻھوءَ جي اکين تي لٻ لائي پنھنجا ھٿ سندس اکين تي رکيا ۽ پڇيائينس تہ ” ڇا تون ڪا شيءِ ڏسي سگھين ٿو ؟ “
41008024	انڌي ماڻھوءَ مٿي نھاري چيو تہ ” مون کي ماڻھو گھمندي نظر اچن ٿا . پر اھي وڻن وانگر لڳن ٿا . “
41008025	تنھن تي عيسيٰ وري پنھنجا ھٿ ھن جي اکين تي رکيا تہ ھو غور سان ڏسڻ لڳو ۽ سندس نظر بحال ٿي ويئي . ھو ڏورانھيون شيون بہ چٽيون ڏسڻ لڳو .
41008026	پوءِ عيسيٰ کيس حڪم ڏنو تہ ” سڌو گھر وڃ ۽ ڳوٺ ۾ ڪنھن سان بہ اھا ڳالھہ نہ ڪجانءِ . “
41008027	پوءِ عيسيٰ ۽ سندس شاگرد قيصريہ فلپي شھر جي ويجھن ڳوٺن ڏانھن ويا . رستي تي ھن کانئن پڇيو تہ ” ماڻھو منھنجي لاءِ ڇا ٿا چون تہ آءٌ ڪير آھيان ؟ “
41008028	انھن وراڻيو تہ ” ڪي چون ٿا تہ اوھين يحيٰ بپتسما ڏيڻ وارا آھيو ، ڪي چون ٿا تہ اوھين الياس نبي آھيو ۽ ٻيا وري چون ٿا تہ اوھين نبين مان ڪوبہ ھڪ آھيو . “
41008029	عيسيٰ پڇين تہ ” اوھين منھنجي لاءِ ڇا ٿا چئو تہ آءٌ ڪير آھيان ؟ “ تنھن تي پطرس جواب ڏنس تہ ” اوھين مسيح آھيو . “
41008030	پوءِ عيسيٰ کين تاڪيد ڪري چيو تہ ” اھو ڪنھن کي بہ نہ ٻڌائجو . “
41008031	عيسيٰ شاگردن کي تعليم ڏيندي چيو تہ ” ابن آدم لاءِ ضروري آھي تہ ھو گھڻيون سختيون سھي . بزرگ ، سردار ڪاھن ۽ شريعت جا عالم کيس رد ڪندا ۽ ماريندا . پوءِ ٽئين ڏينھن تي ھو وري جيئرو ٿي اٿندو . “
41008032	عيسيٰ ھي ڳالھيون کولي کولي چيون . تنھن تي پطرس کيس پاسيرو وٺي ويو ۽ چيائينس تہ ” اھڙيون ڳالھيون نہ ڪريو . “
41008033	عيسيٰ ڦري شاگردن ڏانھن منھن ڪري پطرس کي جھڻڪيو تہ ” اي شيطان ! منھنجي اکين اڳيان ٽري وڃ ، ڇالاءِ جو تون خدا وانگر نہ پر ماڻھن وانگر سوچين ٿو . “
41008034	پوءِ عيسيٰ ميڙ کي شاگردن سميت ويجھو اچڻ لاءِ سڏيو ۽ چيو تہ ” جيڪڏھن ڪو منھنجي پٺيان ھلڻ گھُري ٿو ، تہ اھو پنھنجي خوديءَ کي ماري ۽ پنھنجو صليب کڻي منھنجي پٺيان ھلي .
41008035	ڇالاءِ جو جيڪو گھُري تہ پنھنجي جان بچائي سو اھا وڃائيندو ، پر جيڪو منھنجي واسطي ۽ منھنجي خوشخبريءَ جي واسطي پنھنجي جان وڃائيندو سو اھا بچائيندو .
41008036	ڀلا ماڻھوءَ کي انھيءَ مان ڪھڙو فائدو جو ھو سڄي دنيا تہ ھٿ ڪري پر پنھنجي جان وڃائي ڇڏي ؟
41008037	ماڻھو ڪجھہ بہ ڏيئي پنھنجي جان وري حاصل ڪري نہ ٿو سگھي .
41008038	جيڪڏھن ڪو ھن بي ايمان ۽ بڇڙي زماني ۾ مون کان ۽ منھنجي ڪلام کان شرمائيندو تہ ابن آدم بہ ان کان شرمائيندو ، جڏھن ھو پنھنجي پيءُ جي جلوي ۾ پاڪ ملائڪن سان گڏ ايندو . “
41009001	عيسيٰ کين چيو تہ ” آءٌ اوھان کي سچ ٿو ٻڌايان تہ ھتي ڪي اھڙا شخص بہ بيٺل آھن جيڪي جيستائين خدا جي بادشاھت کي قدرت سان ايندي نہ ڏسندا ، تيستائين ھرگز موت جو ذائقو نہ چکندا . “
41009002	ڇھن ڏينھن کان پوءِ عيسيٰ پاڻ سان گڏ پطرس ، يعقوب ۽ يوحنا کي ھڪ مٿاھين جبل تي نويڪلائيءَ ۾ وٺي ويو . تڏھن انھن جي ڏسندي ڏسندي عيسيٰ جي صورت بدلجي پيئي .
41009003	سندس پوشاڪ اھڙي سفيد تجليدار ٿي پيئي جو جيڪر دنيا جو ڪوبہ ڌوٻي پوشاڪ کي اھڙو سفيد ڪري نہ سگھي .
41009004	پوءِ انھن موسيٰ ۽ الياس نبيءَ کي ڏٺو ، جيڪي عيسيٰ سان ڳالھيون ڪري رھيا ھئا .
41009005	تنھن تي پطرس عيسيٰ کي چيو تہ ” سائين ! اھا اسان جي خوش نصيبي آھي جو اسين ھتي آھيون . اسين ھتي ٽي تنبو ٿا کڻي کوڙيون ھڪ اوھان لاءِ ، ھڪ موسيٰ لاءِ ۽ ھڪ الياس لاءِ . “
41009006	پطرس کي خبر نہ پئي پوي تہ ھو ڇا پيو چوي ، ڇوتہ ھو ۽ ٻيا شاگرد ڏاڍا ڊڄي ويا ھئا .
41009007	ايتري ۾ ھڪڙي ڪڪر اچي ھنن جي مٿان ڇانوَ ڪئي ۽ انھيءَ ڪڪر مان ھڪ آواز آيو تہ ” ھي منھنجو ھڪڙو ئي پيارو فرزند آھي . سو ھن جي ڌيان سان ٻڌو . “
41009008	ھنن جلدي ھيڏانھن ھوڏانھن نھاريو ، پر کين عيسيٰ کان سواءِ اتي ٻيو ڪوبہ نظر نہ آيو .
41009009	پوءِ جڏھن ھو جبل تان ھيٺ پئي لٿا تہ عيسيٰ کين تاڪيد ڪيو تہ ” جيڪي ڪجھہ ڏٺو اٿوَ ، سو تيستائين ڪنھن کي بہ نہ ٻڌائجو جيستائين ابن آدم موت کان پوءِ وري جيئرو نہ ٿئي . “
41009010	انھن عيسيٰ جو حڪم تہ مڃيو پر پاڻ ۾ ھن معاملي تي بحث ڪرڻ لڳا تہ ” موت کان پوءِ جيئرو ٿيڻ جو مطلب ڇا آھي ؟ “
41009011	شاگردن کانئس پڇيو تہ ” شريعت جا عالم ڇو ٿا چون تہ پھريائين الياس نبيءَ جو اچڻ ضروري آھي ؟ “
41009012	تنھن تي عيسيٰ چيو تہ ” برابر ، اھو پھريائين ايندو ۽ ھر ھڪ شيءِ تيار ڪندو . پر صحيفي ۾ ائين بہ لکيل آھي تہ ابن آدم گھڻيون سختيون سھندو ۽ ڌڪاريو ويندو ؟
41009013	آءٌ اوھان کي ٻڌايان ٿو تہ الياس اچي چڪو ، پر ماڻھن کي جيئن وڻيو تيئن ئي ساڻس سلوڪ ڪيائون ، جيئن ھن بابت صحيفي ۾ لکيل آھي . “
41009014	جڏھن اھي موٽي اچي ٻين شاگردن سان مليا تہ ڏٺائون تہ انھن جي چوڌاري ماڻھن جو ھڪ وڏو ميڙ آھي ۽ شريعت جا ڪي عالم شاگردن سان بحث ڪري رھيا آھن .
41009015	عيسيٰ کي ڏسڻ شرط اھي سڀ ڏاڍي عجب ۾ پئجي ويا ۽ خوشيءَ وچان ڊوڙي وڃي سندس استقبال ڪيائون .
41009016	عيسيٰ انھيءَ ميڙ کان پڇيو تہ ” اوھين منھنجي شاگردن سان ڪھڙيءَ ڳالھہ تي بحث ڪري رھيا ھئا ؟ “
41009017	تنھن تي ميڙ مان ھڪڙي ماڻھوءَ وراڻيو تہ ” اي استاد ! مون پنھنجو پٽ اوھان وٽ آندو ھو ، ڇالاءِ جو منجھس ھڪ ڀوت آھي ۽ ڳالھائي بہ نہ ٿو سگھي .
41009018	جڏھن بہ ڀوت وٺيس ٿو تہ کيس پٽ تي ڪيرائي ٿو ۽ وات مان گڦ ڪڍيس ٿو ، ان وقت ڏند ڪرٽي ٿو ۽ بدن بہ سيٽجي سيخ ٿي وڃينس ٿو . مون اوھان جي شاگردن کي چيو تہ ’ ھن مان اھو ڀوت ڪڍو . ‘ پر اھي ڪڍي نہ سگھيا . “
41009019	عيسيٰ چيو تہ ” اي بي يقين قوم ! آءٌ اوھان سان ڪيستائين ھوندس ۽ ڪيستائين آءٌ اوھان جا ڏک سھندس ؟ ھاڻي ڇوڪري کي مون وٽ وٺي اچو . “
41009020	انھن ڇوڪري کي وٽس آندو . جڏھن ڀوت عيسيٰ کي ڏٺو ، تڏھن ھن ڇوڪري کي ڏاڍو جھنجھوڙيو ۽ ڇوڪرو پٽ تي ڪري ليٿڙڻ لڳو ۽ وات مان گڦ پئي وھيس .
41009021	عيسيٰ پڻس کان پڇيو تہ ” ڪيترن ڏينھن کان ھن جو ھي حال آھي ؟ “ ھُن جواب ڏنو تہ ” ننڍي ھوندي کان ئي وٺي .
41009022	ڀوت ڇوڪري کي مارڻ جي ڪوشش بہ پئي ڪئي آھي ، ڇوتہ ڪيترا ئي دفعا کيس باھہ ۽ پاڻيءَ ۾ اڇلايو اٿس . ھاڻي اسان تي ڪو رحم ڪريو ۽ اسان جي مدد ڪريو جيڪڏھن اوھين ڪري سگھو ٿا . “
41009023	عيسيٰ ھن کي چيو تہ ” اوھان جي لفظن ’ جيڪڏھن ڪجھہ ڪري سگھو ٿا ‘ جو مطلب ڇا آھي ؟ جيڪوبہ ايمان آڻي ٿو تنھن لاءِ سڀ ڪجھہ ٿي سگھي ٿو . “
41009024	تنھن تي ڇوڪري جي پيءُ ھڪدم واڪو ڪري چيو تہ ” آءٌ ايمان آڻيان ٿو ، پر جيڪڏھن منھنجو ايمان ڪامل نہ آھي تہ مدد ڪريو . “
41009025	عيسيٰ ڏٺو تہ ميڙ ڀيڙ ڪندو ٿو اچي ، سو ڀوت کي حڪم ڏنائين تہ ” اي ٻوڙا ۽ گونگا ڀوت ! آءٌ تو کي حڪم ٿو ڏيان تہ ڇوڪري مان ھڪدم نڪري وڃ ۽ وري ڪڏھن بہ موٽي نہ اچجانءِ . “
41009026	تنھن تي ڀوت رڙيون ڪري ڇوڪري کي ڏاڍو جھنجھوڙيو ۽ منجھانئس نڪري ويو . تڏھن ڇوڪرو مُڙدي جھڙو ٿي پيو ۽ گھڻن تہ ائين پئي سمجھيو تہ ھو مري ويو .
41009027	پر عيسيٰ کيس ھٿ کان وٺي اُٿاريو تہ ھو اُٿي بيٺو .
41009028	جڏھن عيسيٰ گھر پھتو تہ سندس شاگردن اڪيلائيءَ ۾ پڇيس تہ ” اسين ھن ڀوت کي ڇو ڪين ڪڍي سگھياسين ؟ “
41009029	عيسيٰ وراڻيو تہ ” اھڙي قسم جي ڀوت کي دعا کان سواءِ ٻي ڪنھن بہ نموني ڪڍي نہ سگھبو آھي . “
41009030	ھو اتان اٿي ھليا ۽ سڄي گليل منجھان گذري ويا . عيسيٰ جي مرضي نہ ھئي تہ سندس اچڻ جي ڪنھن کي بہ خبر پوي ،
41009031	ڇالاءِ جو ھن پنھنجي شاگردن کي تعليم ڏني پئي تہ ” ابن آدم ماڻھن جي حوالي ڪيو ويندو ، جيڪي کيس ماريندا ۽ ٽئين ڏينھن تي ھو وري جيئرو ٿي اٿندو . “
41009032	پر اھي مسيح جي انھيءَ ڳالھہ جو مطلب سمجھي نہ سگھيا ۽ کانئس پڇڻ کان بہ ڊنا ٿي .
41009033	اھي ڪفرناحوم ۾ آيا . پوءِ جڏھن عيسيٰ پنھنجي شاگردن سان گڏ ھڪڙي گھر ۾ ويٺو ھو تڏھن کانئن پڇيائين تہ ” رستي تي اوھان ڪھڙي ڳالھہ تي بحث پئي ڪيو ؟ “
41009034	پر ھنن ڪڇيو ئي ڪين ، ڇالاءِ جو رستي تي ھنن پاڻ ۾ ھن ڳالھہ تي بحث پئي ڪيو تہ سڀ کان وڏو ڪير آھي .
41009035	تڏھن عيسيٰ ويھي رھيو ۽ ٻارھن ئي شاگردن کي سڏي چيائين تہ ” جيڪڏھن ڪو اڳيان ٿيڻ گھُري ، تہ ھو سڀني کان پويان ٿئي ۽ سڀني جو خدمتگار ٿئي . “
41009036	ھن انھن جي اڳيان ھڪڙو ٻار کڻي بيھاريو ۽ کيس ڀاڪر پائي شاگردن کي چيائين تہ
41009037	” جيڪو منھنجي ڪري ھنن ٻارن مان ڪنھن بہ ھڪڙي کي قبول ٿو ڪري ، تنھن ڄڻ مون کي قبول ڪيو ۽ جنھن مون کي قبول ڪيو ، تنھن نہ رڳو مون کي پر ان کي بہ قبول ڪيو جنھن مون کي موڪليو آھي . “
41009038	يوحنا عيسيٰ کي چيو تہ ” اي استاد ! اسان ھڪ اھڙو ماڻھو ڏٺو ، جيڪو اوھان جي نالي تي ڀوت ڪڍي رھيو ھو . سو اسان ھن کي منع ڪئي ، ڇالاءِ جو ھو اسان جي ٽولي مان نہ ھو . “
41009039	تنھن تي عيسيٰ چين تہ ” ھن کي منع نہ ڪريو ، ڇالاءِ جو اھڙو ڪوبہ ماڻھو ڪونھي جيڪو منھنجي نالي تي معجزو ڪري ۽ پوءِ سگھو ئي منھنجي گلا ڪري سگھي .
41009040	جيڪو بہ اسان جي خلاف نہ آھي سو اسان سان آھي .
41009041	آءٌ اوھان کي ٻڌايان ٿو تہ جيڪو اوھان کي پاڻيءَ جو پيالو انھيءَ لاءِ ٿو پياري تہ اوھين مسيح جا آھيو ، تنھن کي پنھنجو اجر ضرور ملندو . “
41009042	” ھي ننڍڙا ٻار جن جو مون تي ايمان آھي ، تن مان ڪنھن ھڪ کي بہ جيڪڏھن ڪو گمراھہ ڪندو ، تنھن لاءِ چڱو تہ ائين ٿيندو تہ پنھنجي ڳچيءَ ۾ جنڊ جو پُڙ وجھي سمنڊ ۾ ٽپو ڏيئي ٻڏي مري .
41009043	جيڪڏھن تنھنجو ھٿ تو کي گمراھہ ڪري ، تہ پنھنجو اھو ھٿ ڪپي ڇڏ ، ڇوتہ ٻنھي ھٿن سان جھنم جي ھميشہ ٻرندڙ باھہ ۾ پوڻ کان اھو بھتر آھي تہ ٽُنڊي ھٿ سان جنت ۾ داخل ٿئين .
41009045	جيڪڏھن تنھنجو پير تو کي گمراھہ ڪري تہ اھو پير ڪپي ڇڏ ، ڇوتہ جھنم ۾ ٻنھي پيرن سان داخل ٿيڻ کان اھو بھتر آھي تہ جنت ۾ منڊو وڃين .
41009047	جيڪڏھن تنھنجي اک تو کي گمراھہ ڪري تہ اھا اک ڪڍي ڇڏ ، ڇوتہ ٻن اکين سان جھنم ۾ وڃڻ کان اھو بھتر آھي تہ تون ڪاڻو ئي خدا جي بادشاھت ۾ داخل ٿئين .
41009048	ڇالاءِ جو جھنمين کي ڪينئان ھميشہ کائيندا رھن ٿا ۽ اتي باھہ ھميشہ ٻرندي رھي ٿي .
41009049	سڀڪو باھہ سان پاڪ صاف ٿي ويندو جيئن لوڻ سان ڪا شيءِ سلوڻي ٿي ويندي آھي .
41009050	لوڻ چڱو تہ آھي ، پر جيڪڏھن انھيءَ مان سواد ئي نڪري وڃي تہ پوءِ ان کي ڇا سان وري سلوڻو ڪري سگھبو ؟ سو پاڻ ۾ لوڻ رکو ۽ ھڪٻئي سان صلح ۾ رھو . “
41010001	عيسيٰ اتان اٿي اردن درياءَ جي ٻيءَ ڀر يھوديہ جي حدن ۾ آيو . وري بہ ماڻھن جا ميڙ ھن وٽ گڏ ٿيڻ لڳا ۽ پنھنجي دستور موجب ھو انھن کي تعليم ڏيڻ لڳو .
41010002	ڪي فريسي وٽس آيا ۽ کيس آزمائڻ خاطر سوال پڇيائون تہ ” ٻڌاءِ تہ ڪنھن ماڻھوءَ کي پنھنجي زال کي طلاق ڏيڻ جائز آھي يا نہ ؟ “
41010003	عيسيٰ جواب ۾ پڇين تہ ” موسيٰ اوھان کي ڪھڙو حڪم ڏنو آھي ؟ “
41010004	انھن چيو تہ ” موسيٰ تہ اجازت ڏني آھي تہ طلاق نامو لکي ڪڍي سگھونس ٿا . “
41010005	عيسيٰ چيو تہ ” موسيٰ اوھان کي ھي حڪم انھيءَ لاءِ ڏنو ، ڇالاءِ جو ھن کي اوھان جي سخت دليءَ جي خبر ھئي .
41010006	پر دنيا جي خلقت کان وٺي خدا ھنن کي نر ۽ مادي ڪري پيدا ڪيو آھي .
41010007	’ تنھنڪري مرد پنھنجي ماءُ پيءُ کي ڇڏي پنھنجيءَ زال سان گڏجي رھندو ،
41010008	۽ ٻہ جسم گڏجي ھڪ ٿي ويندا . ‘ پوءِ اھي ٻہ نہ ، پر ھڪ آھن .
41010009	سو جن کي خدا ملايو آھي تن کي ماڻھو جدا نہ ڪري . “
41010010	پوءِ جڏھن ھو گھر موٽي آيا تہ شاگردن عيسيٰ کان ان بابت پڇيو .
41010011	عيسيٰ کين وراڻيو تہ ” جيڪو ماڻھو پنھنجي زال کي طلاق ڏيئي ٻي زال پرڻجي ٿو ، تنھن ڄڻ زنا ڪئي ،
41010012	۽ اھڙيءَ طرح جيڪڏھن ڪا زال پنھنجي مڙس کان طلاق وٺي ڪنھن ٻئي سان پرڻجي ٿي ، تنھن زال بہ ڄڻ زنا ڪئي . “
41010013	ڪن ماڻھن ننڍڙا ٻار عيسيٰ وٽ آندا تہ ھو انھن تي ھٿ رکي ، پر شاگردن انھن کي ڇينڀيو .
41010014	جڏھن عيسيٰ اھو ڏٺو تہ ڪاوڙجي پيو ۽ پنھنجن شاگردن کي چيائين تہ ” ٻارن کي مون وٽ اچڻ ڏيو ۽ انھن کي نہ جھليو ، ڇالاءِ جو خدا جي بادشاھت اھڙن جي ئي آھي .
41010015	آءٌ اوھان کي سچ ٿو ٻڌايان تہ جيستائين ڪو خدا جي بادشاھت کي ھڪ ننڍي ٻار وانگر قبول نہ ڪندو ، تيستائين اھو ان ۾ داخل نہ ٿيندو . “
41010016	پوءِ ٻارن کي ھنج ۾ کڻي انھن جي مٿان ھٿ رکيائين ۽ کين دعا ڪيائين .
41010017	عيسيٰ جڏھن رستي سان ويو پئي تہ ھڪڙو ماڻھو ڀڄندو وٽس آيو ۽ سندس آڏو گوڏا کوڙي پڇيائينس تہ ” اي نيڪ استاد ! آءٌ ڇا ڪريان جو دائمي زندگي حاصل ڪريان ؟ “
41010018	عيسيٰ چيس تہ ” تون مون کي نيڪ ڇو ٿو سڏين ؟ اڪيلي خدا کان سواءِ ٻيو ڪوبہ نيڪ نہ آھي .
41010019	تو کي تہ حڪمن جي خبر آھي تہ خون نہ ڪر ، زنا نہ ڪر ، چوري نہ ڪر ، ڪوڙي شاھدي نہ ڏي ، ٺڳي نہ ڪر ۽ پنھنجي ماءُ پيءُ جي عزت ڪر . “
41010020	تنھن تي انھيءَ ماڻھوءَ جواب ڏنو تہ ” استاد ! انھن حڪمن تي تہ آءٌ ننڍي ھوندي کان ئي وٺي عمل ڪندو ٿو رھان . “
41010021	عيسيٰ ھن کي چتائي ڏٺو ۽ ساڻس پيار ڪيو ۽ چيائين تہ ” تو ۾  اڃا ھڪڙي شيءِ جي گھٽتائي آھي . وڃ ۽  وڃي پنھنجو سڀ ڪجھہ وڪڻي اھي پيسا غريبن ۾ خيرات ڪر تہ بھشت ۾ تو کي خزانو ملندو . پوءِ اچ ۽ منھنجو پوئلڳ ٿيءُ . “
41010022	اھو ماڻھو ھن ڳالھہ تي ڏاڍو ڪومائجي ويو ۽ ڏک ۾ ھليو ويو ، ڇالاءِ جو ھو وڏو شاھوڪار ماڻھو ھو .
41010023	عيسيٰ چوڌاري نھاريندي پنھنجن شاگردن کي چيو تہ ” شاھوڪار ماڻھو ڪھڙي نہ مشڪلات سان خدا جي بادشاھت ۾ داخل ٿيندا . “
41010024	ھنن لفظن تي شاگرد حيران ٿي ويا . سو عيسيٰ ھنن کي وري چيو تہ ” اي منھنجا ٻارؤ ! خدا جي بادشاھت ۾ داخل ٿيڻ ڏاڍو ڏکيو آھي .
41010025	اُٺ جو سئيءَ جي پاکي مان لنگھڻ سولو آھي ، پر شاھوڪار ماڻھوءَ جو خدا جي بادشاھت ۾ داخل ٿيڻ اولو آھي . “
41010026	تنھن تي شاگرد ڏاڍا حيران ٿي ويا ۽ پاڻ ۾ ھڪٻئي کان پڇڻ لڳا تہ ” پوءِ ڪير بچي سگھندو ؟ “
41010027	عيسيٰ انھن ڏانھن چتائي ڏٺو ۽ چيائين تہ ” اھا ڳالھہ ماڻھن کان ٿي نہ ٿي سگھي ، پر خدا ڪري سگھي ٿو ، ڇالاءِ جو خدا ھر شيءِ تي قادر آھي . “
41010028	پوءِ پطرس چيو تہ ” ڏسو ، اسان تہ سڀ ڪجھہ ڇڏي اوھان جي پٺيان لڳا آھيون . “
41010029	تنھن تي عيسيٰ چيو تہ ” برابر ، پر آءٌ اوھان کي ھيءَ ڳالھہ ٻڌايان ٿو تہ جيڪو بہ منھنجي ۽ منھنجي خوشخبريءَ جي ڪري پنھنجو گھر ، ڀائر ، ڀينرون ، ماءُ ، پيءُ ، ٻار يا ٻنيون ڇڏيندو ،
41010030	تہ ان کي ھن دنيا ۾ گھڻو ڪجھہ ملندو ، جيئن تہ سوء ڻا گھر ، ڀائر ، ڀينرون ، مائرون ، ٻار ۽ ٻنيون . پر اھي ڏکن سان ملنديون ۽ آخرت ۾ کيس دائمي زندگي بہ ملندي .
41010031	پر ڪيترا ئي جيڪي ھاڻي اڳيان آھن سي پويان ٿيندا ۽ ڪيترا ئي جيڪي ھاڻي پويان آھن سي اڳيان ٿيندا . “
41010032	عيسيٰ ۽ سندس شاگرد يروشلم ڏانھن رستو وٺيو پئي ويا ۽ ھو شاگردن جي اڳيان ھلي رھيو ھو . سندس شاگرد ڏاڍا پريشان ھئا ۽ جيڪي ماڻھو سندن پٺيان پئي آيا سي وري ڊنل ھئا . سو ھڪ دفعو وري عيسيٰ ٻارھن ئي شاگردن کي ھڪ پاسي وٺي ويو ۽ جيڪي ڳالھيون ساڻس ٿيڻيون ھيون سي سڀ کين ٻڌائڻ لڳو .
41010033	عيسيٰ چين تہ ” ھاڻي اسين يروشلم ڏانھن ھلي رھيا آھيون ، جتي ابن آدم سردار ڪاھنن ۽ شريعت جي عالمن جي حوالي ڪيو ويندو . اھي مٿس موت جي فتويٰ جاري ڪندا ۽ کيس غير قومن جي حوالي ڪندا .
41010034	اھي مٿس چٿرون ڪندا ، کيس ٿڪون ۽ چھبڪ ھڻندا ۽ کيس قتل ڪري ڇڏيندا ۽ ٽئين ڏينھن تي ھو وري جيئرو ٿي اٿندو . “
41010035	پوءِ زبديءَ جا پٽ يعقوب ۽ يوحنا عيسيٰ وٽ آيا ۽ چيائونس تہ ” اي استاد ! اسين چاھيون ٿا تہ اوھين اسان جي لاءِ ڪجھہ ڪريو . “
41010036	عيسيٰ انھن کي چيو تہ ” اوھين مون کان پنھنجي لاءِ ڇا ٿا ڪرائڻ گھرو ؟ “
41010037	انھن چيو تہ ” اسين چاھيون ٿا تہ جڏھن اوھين پنھنجي بادشاھت جي جلوي سان تخت تي ويھو تڏھن اوھين اسان کي اجازت ڏيو تہ ھڪڙو اوھان جي ساڄي ۽ ٻيو اوھان جي کاٻي پاسي ويھي . “
41010038	عيسيٰ انھن کي چيو تہ ” اوھين نہ ٿا ڄاڻو تہ اوھين ڇا گھُري رھيا آھيو . ڇا اوھين اُھو پيالو پي سگھندا جيڪو مون کي پيئڻو آھي ؟ ڇا اوھين اھڙي بپتسما وٺي سگھندا جھڙي نموني مون کي وٺڻي آھي ؟ “
41010039	انھن چيو تہ ” ھائو ائين ڪري سگھون ٿا . “ تنھن تي عيسيٰ انھن کي چيو تہ ” بيشڪ اوھين بہ اھو پيالو پيئندا جيڪو مون کي پيئڻو آھي ۽ اوھين بہ اھا بپتسما وٺندا جيڪا مون کي وٺڻي آھي .
41010040	پر منھنجي ساڄي ۽ کاٻي پاسي ويھارڻ ، اھو منھنجي اختيار ۾ نہ آھي ، بلڪ انھن جڳھن تي انھن کي ئي ويھاريو ويندو جن جي لاءِ اھي تيار ڪيون ويون آھن . “
41010041	جڏھن ٻين ڏھن شاگردن اھا ڳالھہ ٻڌي تہ اھي يعقوب ۽ يوحنا تي ڪاوڙيا .
41010042	عيسيٰ انھن سڀني کي پاڻ وٽ سڏيو ۽ چيو تہ ” اوھان کي خبر آھي تہ جيڪي قومن جا سردار ٿا سڏائين ۽ ماڻھن تي حڪم ٿا ھلائين ، تن مٿان وري سندن اميرن کي اختيار حاصل آھي .
41010043	پر اوھان ۾ ائين نہ آھي . اوھان ۾ جيڪو وڏو ٿيڻ چاھي تہ اھو اوھان جو خدمتگار ٿئي ،
41010044	۽ جيڪو اوھان ۾ اڳيان ٿيڻ گھُري تہ اھو سڀني جو غلام ٿئي .
41010045	ڇالاءِ جو ابن آدم بہ انھيءَ لاءِ نہ آيو آھي تہ ٻيا سندس خدمت ڪن ، پر پاڻ ٻين جي خدمت ڪري ۽ گھڻن جي ڇوٽڪاري جي لاءِ پنھنجي جان قربان ڪري ڇڏي . “
41010046	پوءِ اھي يريحو شھر ۾ آيا . عيسيٰ جڏھن يريحو شھر مان پنھنجي شاگردن ۽ ماڻھن جي ھڪ وڏي ميڙ سان لنگھي رھيو ھو تہ رستي تي ھڪ انڌو فقير پني رھيو ھو ، جنھن جو نالو بارتمئي ھو ، جيڪو تمائيءَ جو پٽ ھو .
41010047	جڏھن ھن ٻڌو تہ عيسيٰ ناصري لنگھي آھيو آھي تڏھن رڙ ڪري چيائينس تہ ” اي عيسيٰ ابن دائود ! مون تي رحم ڪريو . “
41010048	ڪيترن ئي ھن کي ڇڙٻ ڏيئي چيو تہ ” ماٺ ڪر . “ پر ھن تيئن وٺي ڏاڍيون رڙيون ڪري چيو تہ ” اي ابن دائود ! مون تي رحم ڪريو . “
41010049	تنھن تي عيسيٰ بيھي رھيو ۽ چيائين تہ ” ھن کي سڏيو . “ سو انھن انڌي ماڻھوءَ کي سڏيو ۽ چيائونس تہ ” تسلي ڪر ۽ اُٿي ھل جو ھو تو کي سڏي ٿو پيو . “
41010050	تڏھن ھو پنھنجو ڪپڙو اتي ڦٽو ڪري ٽپ ڏيئي اٿيو ۽ عيسيٰ وٽ آيو .
41010051	عيسيٰ پڇيس تہ ” تون ڇا ٿو چاھين تہ آءٌ تنھنجي لاءِ ڇا ڪريان ؟ “ انڌي وراڻيو تہ ” اي سائين ! آءٌ چاھيان ٿو تہ مون کي وري ديد ملي . “
41010052	عيسيٰ چيس تہ ” وڃ ، تنھنجي ايمان تو کي سڄو ڪيو آھي . “ تڏھن ھو ھڪدم ڏسڻ وائسڻ لڳو ۽ عيسيٰ جي پٺيان رستو وٺي ھليو .
41011001	جڏھن ھو يروشلم جي ويجھو زيتون جي ٽڪر تي بيت فگاہ ۽ بيت عنياہ ڳوٺن وٽ آيا ، تڏھن عيسيٰ پنھنجن شاگردن مان ٻن کي موڪليو ،
41011002	۽ چيائين تہ ” سامھون واري ڳوٺ ۾ وڃو ۽ جيئن ان ڳوٺ ۾ ويندءُ تہ اُتي ھڪ کودڙو ٻڌل ڏسندءُ ، جنھن تي اڃا ڪنھن بہ سواري نہ ڪئي ھوندي . انھيءَ کي ڇوڙي ھيڏانھن ڪاھي اچو ،
41011003	۽ جيڪوبہ توھان کان پڇي تہ ’ ڇو ٿا ڇوڙيو ؟ ‘ تہ چئجوس تہ ’ سائينءَ کي انھيءَ جي ضرورت آھي ۽ ھو جلد ئي واپس ڏياري موڪليندو . ‘ “
41011004	سو ھو روانا ٿي ويا ۽ کودڙي کي گھٽيءَ ۾ ھڪڙي دروازي جي ٻاھران ٻڌل ڏٺائون ۽ جيئن ئي ڇوڙيائون پئي
41011005	تہ جيڪي اُتي بيٺا ھئا تن مان ڪن انھن کي چيو تہ ” ھي ڇا ٿا ڪريو ۽ کودڙي کي ڇو ٿا ڇوڙيو ؟ “
41011006	تنھن تي انھن ائين ئي جواب ڏنو جيئن عيسيٰ کين ٻڌايو ھو . تڏھن انھن موڪل ڏنن .
41011007	اُھي کودڙي کي عيسيٰ وٽ ڪاھي آيا ۽ انھيءَ تي پنھنجا ڪپڙا وڌائون ، پوءِ عيسيٰ ان تي چڙھي ويٺو .
41011008	ڪيترن ئي ماڻھن پنھنجا پھراڻ رستي تي وڇائي ڇڏيا ۽ ڪن وري ٻنين مان وڻن جون ٽاريون پٽي آڻي پکيڙي ڇڏيون .
41011009	جيڪي ماڻھو عيسيٰ جي اڳيان ۽ پٺيان پئي ھليا تن وڏي واڪي پئي چيو تہ”خدا جي واکاڻ ھجي،سڳورو آھي اھو جيڪو خداوند جي نالي سان ٿو اچي .
41011010	سڳوري آھي اسان جي ابي دائود جي ايندڙ بادشاھت.عرش عظيم تي خدا جي واکاڻ ھجي . “
41011011	عيسيٰ يروشلم ۾ داخل ٿي ھيڪل ۾ ويو ، جتي چوڌاري نظر ڦيرائي ھر ھڪ شيءِ کي ڏٺائين . پر جيئن تہ ڏينھن ڪافي لڙي چڪو ھو ، تنھنڪري ھو پنھنجن ٻارھن شاگردن سان بيت عنياہ ڏانھن ھليو ويو .
41011012	ٻئي ڏينھن تي جڏھن ھو بيت عنياہ کان موٽي رھيا ھئا تہ عيسيٰ کي بک لڳي .
41011013	ھن پري کان ھڪ انجير جو وڻ ڏٺو ، جيڪو پنن سان ڍڪيل ھو . انھيءَ ڪري ھو اُن وڻ ۾ انجير ڳولڻ ويو تہ شايد ڪجھہ ملي سگھي . پر ھو اچي ڏسي تہ وڻ ۾ رڳو پن ئي پن آھن ، ڇاڪاڻ تہ انجيرن جي مند نہ ھئي .
41011014	تنھن تي عيسيٰ انجير جي وڻ کي چيو تہ ” اڄ کان پوءِ وري ڪڏھن بہ ڪو تو مان انجير نہ لھندو . “ سندس شاگردن اھو ٻڌي ورتو .
41011015	جڏھن اُھي يروشلم ۾ پھتا تہ عيسيٰ ھيڪل ۾ ويو ۽  اُتي جيڪي واپار ۽  ڏيتي ليتيءَ ۾ رُڌل ھئا ، تن کي اتان ڌڪي ڪڍڻ لڳو ۽ صرافن جا صندل ۽ ڪبوتر وڪڻڻ وارن جون صندليون اونڌيون ڪري ڇڏيائين ،
41011016	۽ ڪنھن کي بہ ھيڪل مان سامان کڻي وڃڻ نہ ڏنائين .
41011017	پوءِ عيسيٰ ماڻھن کي تعليم ڏني تہ ” ڇا اھو لکيل نہ آھي تہ ’ منھنجو گھر سڀني قومن لاءِ عبادت جو گھر سڏبو . ‘ پر اوھان ان کي ڌاڙيلن جي پاٿاري بڻايو آھي . “
41011018	سردار ڪاھنن ۽ شريعت جي عالمن جڏھن اھو ٻڌو تڏھن ھو موقعي جي تاڙ ۾ رھڻ لڳا تہ ڪنھن بہ طرح عيسيٰ کي ماري ڇڏين . اھي عيسيٰ کان ڊڄن بہ پيا ڇاڪاڻ تہ سڄي خلق ھن جي تعليم تي حيران ھئي .
41011019	جڏھن شام ٿي تہ عيسيٰ ۽ سندس شاگرد شھر مان نڪري ھليا ويا .
41011020	ٻئي ڏينھن صبح جو سوير جيئن ھو رستو وٺيو پئي ويا تہ انھن اُھو انجير جو وڻ ڏٺو ، جيڪو چوٽيءَ کان وٺي پاڙ تائين سڪي ويو ھو .
41011021	تنھن تي پطرس کي اُھا ڳالھہ ياد پئي ۽ عيسيٰ کي چيائين تہ ” اي سائين ! جنھن انجير جي وڻ کي توھان پاراتو ڏنو ھو ، سو سڪي ويو آھي . “
41011022	عيسيٰ انھن کي چيو تہ ” خدا تي ايمان آڻيو .
41011023	آءٌ اوھان کي سچ ٿو ٻڌايان تہ جيڪڏھن ڪنھن جي دل ۾ شڪ نہ آھي ۽ يقين اٿس تہ ’ جيئن آءٌ چوان ٿو ائين ٿيندو ، ‘ تہ پوءِ جيڪڏھن ھو ھن جبل کي بہ چوندو تہ ’ پنھنجي جاءِ تان ھٽي وڃي سمنڊ ۾ ڪر ‘ تہ اھو بہ وڃي سمنڊ ۾ ڪرندو .
41011024	تنھنڪري آءٌ اوھان کي ٻڌايان ٿو تہ جڏھن اوھين دعا گھرو ٿا ۽ جنھن شيءِ لاءِ گھرو ٿا ، تہ يقين ڪريو تہ اھا اوھان کي ملي ويئي آھي ۽ اوھان کي اُھو ئي ملندو جيڪو اوھين دعا ۾ گھرندا .
41011025	جڏھن بہ اوھين دعا گھرڻ لاءِ بيھو ، تڏھن جيڪڏھن اوھان جو ڪنھن تي رنج آھي تہ
41011027	ھو وري يروشلم ۾ موٽي آيا . جيئن عيسيٰ ھيڪل ۾ گھميو پئي تہ سردار ڪاھن ، شريعت جا عالم ۽ بزرگ وٽس آيا ،
41011028	۽ پڇيائونس تہ ” تون ڪھڙي اختياريءَ سان ھي ڪم ڪرين ٿو ؟ تو کي ھن ڪم جي اختياري ڪنھن ڏني آھي ؟ “
41011029	تنھن تي عيسيٰ انھن کي جواب ڏنو تہ ” آءٌ بہ اوھان کان ھڪ سوال ٿو پڇان ۽ جيڪڏھن اوھان مون کي جواب ڏنو تہ آءٌ بہ اوھان کي ٻڌائيندس تہ ڪھڙي اختياريءَ سان آءٌ ھي ڪم ڪريان ٿو .
41011030	مون کي ٻڌايو تہ يحيٰ جي بپتسما ڪنھن جي طرفان ھئي ، خدا جي طرفان يا ماڻھن جي طرفان ؟ “
41011031	تنھن تي اُھي پاڻ ۾ بحث ڪرڻ لڳا تہ ” ڇا چئون ؟ “ ڇالاءِ جو جيڪڏھن اھي جواب ۾ ” خدا جي طرفان “ چون پيا تہ عيسيٰ چوين ھا ” تہ پوءِ اوھان يحيٰ تي ڇو ڪين ايمان آندو ؟ “
41011032	پر جيڪڏھن ” ماڻھن جي طرفان “ چون پيا تہ ماڻھن کان کين ڊپ ٿي ٿيو ، ڇوتہ ماڻھو يحيٰ کي سچو نبي ڪري مڃين پيا .
41011033	تنھنڪري انھن عيسيٰ کي جواب ڏنو تہ ” اسان کي خبر نہ آھي . “ تنھن تي عيسيٰ انھن کي چيو تہ ” آءٌ بہ نہ ٻڌائيندس تہ ڪھڙي اختياريءَ سان آءٌ ھي ڪم ڪريان ٿو . “
41012001	پوءِ عيسيٰ انھن سان مثالن ۾ ڳالھائڻ لڳو ۽ چيائين تہ ” ڪنھن ماڻھوءَ انگورن جو ھڪ باغ لڳايو . انھيءَ جي چوڌاري لوڙھو ڏنائين . رس پيڙي ڪڍڻ لاءِ ھڪ حوض ٺھرايائين ۽ پھري لاءِ ھڪڙو ٺُلھہ بہ ٺھرايائين . پوءِ اھو باغ باغائين ک ي ٺيڪي تي ڏيئي پاڻ ڪنھن ٻئي ملڪ ڏانھن ھليو ويو .
41012002	جڏھن انگورن لھڻ جي مند آئي تہ باغائين ڏانھن ھڪڙو نوڪر موڪليائين تہ انگورن جو ڀاڱو وٺي اچي .
41012003	باغائين انھيءَ نوڪر کي مار ڏيئي خالي ھٿين روانو ڪري ڇڏيو .
41012004	تنھن تي ھن انھن ڏانھن وري ٻيو نوڪر موڪليو . باغائين ان نوڪر جو بہ مٿو ڦاڙي وڌو ۽ جٺيون ڪري موڪلي ڇڏيائونس .
41012005	مالڪ وري ٽيون نوڪر موڪليو تہ انھن ھن کي ماري وڌو ، پوءِ ھن ٻين ڪيترن ئي کي موڪليو ، جن مان ڪن کي مار ڏنائون تہ ڪن کي اڦٽ ماري وڌائون .
41012006	باقي وڃي سڪيلڌو پٽ بچيو ھوس . تنھن کي سڀني کان پوءِ باغائين ڏانھن موڪليائين ، جو پڪ ھيس تہ ھو انھيءَ جي عزت ڪندا .
41012007	پر انھن باغائين پاڻ ۾ صلاح ڪئي تہ ’ ھي مالڪ جو وارث آھي ، اچو تہ ھن کي ماري ڇڏيون تہ پوءِ ملڪيت ئي اسان جي ٿي پوندي . ‘
41012008	پوءِ انھن ھن کي پڪڙي ماري وڌو ۽ سندس لاش کي باغ جي ٻاھران اڇلائي ڇڏيائون . “
41012009	تنھن تي عيسيٰ پڇين تہ ” پوءِ انگورن جي باغ جو مالڪ ڇا ڪندو ؟ ھو پاڻ ايندو ۽ اچي ھنن کي ناس ڪندو ۽ انگورن جو باغ ٻين باغائين جي حوالي ڪندو .
41012010	ڇا اوھان پاڪ لکت ۾ نہ پڙھيو آھي؟’جنھن پٿر کي رازن رد ڪري ڇڏيو،سو ئي پيڙھہ جو پٿر ٿيو .
41012011	اھو خدا جي طرفان ڪيو ويو ، ۽ اھا اسان لاءِ ڪھڙي نہ عجب جھڙي ڳالھہ آھي . ‘ “
41012012	يھودين جي اڳواڻن عيسيٰ کي گرفتار ڪرڻ جي ڪوشش ڪئي ، ڇاڪاڻ تہ اھي ڄاڻن پيا تہ ھي مثال عيسيٰ انھن جي خلاف ٻڌايو ھو . پر انھن کي ماڻھن کان ڊپ بہ ٿيو پئي ، تنھنڪري ھو کيس ڇڏي ھليا ويا .
41012013	ڪي فريسي ۽ ڪي ھيروديس جي پارٽيءَ جا ماڻھو عيسيٰ ڏانھن موڪليا ويا تہ کيس ڳالھائڻ ۾ ڦاسائين .
41012014	اُھي ھن وٽ آيا ۽ چيائونس تہ ” اي استاد ! اسان کي خبر آھي تہ اوھين سچا آھيو ۽ ڪنھن جي پرواھہ ڪانہ ٿا ڪريو ۽ ڪنھن بہ ماڻھوءَ جي ظاھري ڏيک ويک تي ڌيان نہ ٿا ڏيو ، پر سچائيءَ سان خدا جو رستو ٿا ڏيکاريو . اسان کي ٻڌايو تہ قيصر کي محصول ڏيڻ اسان لاءِ جائز آھي يا نہ ؟ اسين اُن کي محصول ڏيون يا نہ ؟ “
41012015	عيسيٰ انھن جي چالاڪيءَ کي سمجھي ويو ، سو کين چيائين تہ ” اوھين مون کي ڦاسائڻ جي ڪوشش ڇو ٿا ڪريو ؟ “ پوءِ چيائين تہ ” ھڪڙو چانديءَ جو سڪو کڻي اچو تہ آءٌ اُن کي ڏسان . “
41012016	اھي چانديءَ جو سڪو وٽس کڻي آيا ، تڏھن عيسيٰ پڇين تہ ” ھيءَ ڪنھن جي مُھر ۽ اکر آھن ؟ “ انھن جواب ڏنو تہ ” قيصر جا . “
41012017	تڏھن عيسيٰ کين چيو تہ ” چڱو ، جيڪي قيصر جو آھي سو قيصر کي ڏيو ۽ جيڪي خدا جو آھي سو خدا کي ڏيو . “ اھو ٻڌي انھن کي عيسيٰ تي ڏاڍو عجب لڳو .
41012018	پوءِ ڪي صدوقي جن جو عقيدو آھي تہ موت کان پوءِ ماڻھو وري جيئرا نہ ٿيندا سي عيسيٰ وٽ آيا ،
41012019	۽ چيائونس تہ ” اي استاد ! اسان جي لاءِ موسيٰ فرمايو آھي تہ جيڪڏھن ڪو ماڻھو زال ڇڏي ري اولاد مري وڃي تہ ھن جو ڀاءُ اُھا رن زال پرڻجي ، تہ جيئن سندس ڀاءُ لاءِ اولاد ٿئي .
41012020	ڪي ست ڀائر ھئا ، پھرين شادي ڪئي ۽ ري اولاد مري ويو .
41012021	تڏھن ٻئي ان جي رن زال سان شادي ڪئي ۽ اھو بہ ري اولاد مري ويو ۽ ٽئين بہ ساڳيءَ طرح اُن سان شادي ڪئي .
41012022	اھڙيءَ طرح ست ئي ري اولاد مري ويا ۽ آخرڪار اُھا عورت بہ مري ويئي .
41012023	ھاڻي ٻڌايو تہ جڏھن قيامت ٿيندي ۽ سڀيئي جيئرا ٿي اٿندا تہ اُھا عورت ڪنھن جي زال ٿيندي ، ڇالاءِ جو ستن ئي ھن سان شادي ڪئي ھئي ؟ “
41012024	عيسيٰ انھن کي چيو تہ ” اوھين ڪيترا نہ ڀليل آھيو ، جو نہ اوھين پاڪ لکتون ٿا ڄاڻو ۽ نڪي خدا جي قدرت .
41012025	ڇالاءِ جو جڏھن مري ويل جيئرا ٿيندا تڏھن اُھي نہ پرڻبا ۽ نڪي پرڻائبا ، بلڪ جيئن آسمان ۾ ملائڪ آھن تيئن اھي بہ ھوندا .
41012026	مري ويلن جي جيئري ٿي اٿڻ بابت اوھان موسيٰ جي صحيفي ۾ ٻرندڙ ٻوڙي واري بيان ۾ ڪين پڙھيو آھي ڇا تہ ڪيئن خدا موسيٰ سان ڳالھايو ۽ چيائينس تہ ’ آءٌ ابراھيم جو خدا ، اسحاق جو خدا ۽ يعقوب جو خدا آھيان ‘ ؟
41012027	ان جو مطلب آھي تہ ھو مئلن جو خدا نہ پر جيئرن جو خدا آھي . پر اوھين سخت ڀليل آھيو . “
41012028	شريعت جو ھڪڙو عالم آيو ۽ ھنن کي بحث ڪندو ڏسي ڄاڻي ورتائين تہ عيسيٰ صدوقين کي سٺو جواب ڏنو آھي . تڏھن عيسيٰ کان پڇيائين تہ ” سڀني حڪمن کان وڏو حڪم ڪھڙو آھي ؟ “
41012029	تنھن تي عيسيٰ وراڻيو تہ ” پھريون وڏو حڪم ھي آھي تہ ’ اي بني اسرائيل ! ٻڌ ، خداوند اسان جو خدا ھڪڙو ئي خداوند آھي .
41012030	تون خداوند پنھنجي خدا کي پنھنجي سڄيءَ دل ، پنھنجي سڄي جان ، پنھنجي سمجھہ ۽ پنھنجي سڄيءَ طاقت سان پيار ڪر . ‘
41012031	ٻيو حڪم ھي آھي تہ ’ تون پنھنجي پاڙيسريءَ سان پاڻ جھڙو پيار ڪر . ‘ انھن ٻن حڪمن کان وڌيڪ ٻيو ڪوبہ حڪم ڪونھي . “
41012032	تنھن تي شريعت جي عالم عيسيٰ کي چيو تہ ” استاد ! واھہ جي ڳالھہ ڪئي اٿوَ ، بيشڪ خدا ھڪڙو ئي آھي ۽ انھيءَ کان سواءِ ٻيو ڪوبہ ڪونھي .
41012033	سو ضروري آھي تہ انسان انھيءَ کي ئي ساريءَ دل ، سڄي سمجھہ ۽ سڄيءَ طاقت سان پيار ڪري ۽ پنھنجي پاڙيسريءَ سان بہ پاڻ جھڙو پيار ڪري . اھو جانورن جي قرباني ڪرڻ يا قربان گاھہ تي خدا جي خدمت ۾ ٻيون شيون نذر ڪرڻ کان بہ وڌيڪ سٺو آھي . “
41012034	عيسيٰ ڏٺو تہ ھن سياڻپ جو جواب ڏنو آھي . تنھنڪري کيس چيائين تہ ” تون خدا جي بادشاھت کان پري نہ آھين . “ انھيءَ کان پوءِ ڪنھن کي بہ ھمت نہ ٿي تہ عيسيٰ کان وڌيڪ ڪي سوال پڇي سگھي .
41012035	پوءِ جڏھن عيسيٰ ھيڪل ۾ تعليم پئي ڏني تہ ھن ھڪ سوال ڪيو تہ ” شريعت جا عالم ڪيئن ٿا چون تہ ’ مسيح دائود جو اولاد آھي ؟ ‘
41012036	دائود تہ پاڻ پاڪ روح جي ھدايت تي چيو ھو تہ’خداوند منھنجي خداوند کي چيو تہ”تون منھنجي ساڄي پاسي ويھہ،جيستائين آءٌ تنھنجي دشمنن کيتنھنجي پيرن ھيٺان نہ ڪريان . “ ‘
41012037	جيڪڏھن دائود پاڻ ھن کي ’ خداوند ‘ ڪري ٿو سڏي ، تہ ڪيئن مسيح ھن جو اولاد ٿي سگھي ٿو ؟ “ سڄيءَ خلق عيسيٰ جون ڳالھيون خوشيءَ سان پئي ٻڌيون .
41012038	جڏھن ھن انھن کي تعليم پئي ڏني تہ چيائين تہ ” شريعت جي عالمن کان ھوشيار ٿجو ، جيڪي ڊگھا جبا پائي گھمڻ پسند ڪن ٿا . اُھي چاھين ٿا تہ بازار ۾ ماڻھو کين سلامي ٿين .
41012039	ھو عبادت خانن ۾ خاص جايون ۽ مجلسن ۾ مٿاھيون جايون ٿا والارين .
41012040	اھي رنن زالن جا گھر ڦُري ٿا ڇڏين ۽ ماڻھن جي ڏيکاءَ لاءِ ڊگھيون ڊگھيون نمازون پڙھن ٿا . انھن کي تہ ٻين کان بہ وڌيڪ سزا ملندي . “
41012041	پوءِ عيسيٰ ھيڪل ۾ چندي واري پيتيءَ جي ڀرسان ويھي رھيو ۽ جاچڻ لڳو تہ ڪيئن ماڻھو اُن پيتيءَ ۾ پيسا وجھن ٿا . ھن ڏٺو تہ جيڪي دولتمند ھئا سي گھڻا پيسا وجھي رھيا ھئا .
41012042	ايتري ۾ ھڪ غريب رن زال آئي جنھن ٻہ ننڍڙا سڪا اچي پيتيءَ ۾ وڌا .
41012043	تڏھن عيسيٰ پنھنجن شاگردن کي پاڻ وٽ سڏي چيو تہ ” آءٌ اوھان کي ٻڌايان ٿو تہ ھن غريب رن زال چندي جي پيتيءَ ۾ سڀني کان وڌيڪ وڌو آھي .
41012044	ڇالاءِ جو ٻين ، جيڪي پنھنجي گھرج کان وڌيڪ ھون تنھن مان پيتيءَ ۾ وڌو آھي ، پر ھن رن زال پنھنجي غربت مان بہ جيڪو ھڙ ۾ ھوس سو سڀ وڌائين ، يعني تہ پنھنجي سموري ڪمائي ڏنائين . “
41013001	عيسيٰ جڏھن ھيڪل مان ٻاھر نڪتو پئي تہ سندس شاگردن مان ھڪڙي چيس تہ ” اي استاد ! ڏسو تہ ڪھڙا نہ سھڻا پٿر ۽ عمارتون آھن ! “
41013002	تنھن تي عيسيٰ چيس تہ ” تون جيڪي ھي وڏيون عمارتون ڏسين ٿو ، تن جو اھو پٿر پٿر تي نہ رھندو جو ڊاٺو نہ ويندو . “
41013003	پوءِ عيسيٰ جڏھن زيتون جي ٽڪر تي ھيڪل جي سامھون ويٺو ھو تڏھن پطرس ، يعقوب ، يوحنا ۽ اندرياس ھن سان نويڪلائيءَ ۾ اچي مليا .
41013004	انھن پڇيس تہ ” اسان کي ٻڌايو تہ اھي ڳالھيون ڪڏھن ٿينديون ۽ ھنن واقعن ٿيڻ لاءِ ڪھڙي نشاني ٿيندي ، جنھن مان خبر پوي تہ برابر وقت اچي پھتو آھي ؟ “
41013005	تنھن تي عيسيٰ انھن کي چوڻ لڳو تہ ” خبردار ٿجو ، متان ڪو اوھان کي ٺڳي نہ وڃي .
41013006	ڪيترائي منھنجي نالي سان ايندا ۽ ھر ڪو چوندو تہ ’ آءٌ مسيح آھيان . ‘ ائين ھو ڪيترن کي ئي ٺڳيندا .
41013007	جڏھن اوھين جنگين جون ڳالھيون ۽ جنگين جا افواھہ ٻڌو تڏھن نہ گھٻرائجو . اھي ڳالھيون ٿينديون ضرور پر اڃا اھا پڄاڻي نہ آھي .
41013008	قوم ، قوم سان وڙھندي ۽ بادشاھت ، بادشاھت تي چڙھائي ڪندي . ڪيترن ئي ھنڌن تي زلزلا ايندا ۽ ڏڪار پوندا . اھي ڳالھيون تہ مصيبتن جي شروعات آھن .
41013009	سڀني قومن ۾ پھريائين منھنجي خوشخبريءَ جي تبليغ ضرور ڪئي ويندي . اوھان کي پنھنجي ھوشياري ڪرڻ کپي ، ڇالاءِ⁠جو اوھان کي گرفتار ڪري ڪورٽن جي حوالي ڪيو ويندو ۽ اوھان کي عبادت⁠خانن ۾ مارڪُٽ ڪئي ويندي . منھنجي ڪري اوھان کي حاڪمن ۽ بادشاھن جي اڳيان پيش ڪيو ويندو . اھا ڀل تہ انھن تي شاھدي ٿئي . سڀني قومن ۾ پھريائين منھنجي خوشخبريءَ جي تبليغ ضرور ڪئي ويندي .
41013010	
41013011	جڏھن ھو اوھان کي گرفتار ڪري ڪورٽن جي حوالي ڪن تہ وقت کان اڳي ڳڻتي نہ ڪجو تہ اوھان کي ڇا چوڻو آھي . وقت اچڻ تي اوھان کي جيڪي ڪجھہ ٻڌايو وڃي سو ئي چئجو ، ڇالاءِ جو جيڪي لفظ اوھين ڳالھائيندا اُھي اوھان جا نہ پر پاڪ روح جا ھوندا .
41013012	ڀاءُ ڀاءُ کي مارائڻ لاءِ گرفتار ڪرائيندو ۽ پيءُ پنھنجي ٻار کي مارائڻ لاءِ گرفتار ڪرائيندو . ٻار پنھنجي ماءُ پيءُ کان ڦري ويندا ۽ کين مارائڻ لاءِ گرفتار ڪرائيندا .
41013013	منھنجي نالي جي ڪري ھر ڪو اوھان کان نفرت ڪندو . پر اوھان مان جيڪو توڙ تائين نڀائيندو سو ئي ڇوٽڪارو حاصل ڪندو . “
41013014	” جڏھن اوھين خوفناڪ ۽ نفرت جھڙي شيءِ کي اُتي بيٺل ڏسو جتي اُن شيءِ کي بيھڻ نہ گھرجي ، ( جيڪو انھيءَ بابت پڙھي سو ضرور ان تي غور ڪري . ) تڏھن جيڪي يھوديہ ۾ ھجن سي جبلن ڏانھن ڀڄي وڃن .
41013015	جيڪو ماڻھو ڪوٺي جي ڇت تي ھجي سو پاڻ سان ڪا شيءِ کڻي نڪرڻ لاءِ لھي پنھنجي گھر ۾ وڃي وقت نہ وڃائي ،
41013016	۽ جيڪو ماڻھو ٻنيءَ ۾ ھجي سو بہ گھر ڏانھن ڪپڙا کڻڻ لاءِ نہ موٽي .
41013017	انھن ڏينھن ۾ جيڪي پيٽ سان ھونديون ، يا جن کي ننڍڙا ٻار ٿڻن تي ھوندا ، تن لاءِ ڪيڏي نہ مصيبت ٿيندي .
41013018	خدا کان دعا گھرو تہ شل اھي ڳالھيون سياري ۾ نہ ٿين .
41013019	جيڪا مصيبت انھن ڏينھن ۾ ايندي سا اھڙي تہ خراب ھوندي جو خدا جي دنيا پيدا ڪرڻ کان وٺي اڄ ڏينھن تائين اھڙي مصيبت نہ ڪا آئي آھي ۽ نہ وري ڪڏھن ايندي .
41013020	خداوند جيڪڏھن انھن ڏينھن جو مدو نہ گھٽائي ھا ، تہ جيڪر ڪوبہ بچي نہ سگھي ھا . پر ھن پنھنجن چونڊيلن جي ڪري انھن ڏينھن جو مدو گھٽائي ڇڏيو .
41013021	پوءِ جيڪڏھن ڪو اوھان کي چوي تہ ’ اِجھو ، مسيح ھيڏانھن آھي ‘ يا چوي تہ ’ ڏسو ، مسيح ھوڏانھن آھي ‘ تہ ان تي يقين نہ ڪجو .
41013022	ڇالاءِ جو اھڙا ڪوڙا ماڻھو ظاھر ٿيندا جيڪي پاڻ کي مسيح يا نبي سڏائيندا . اھي نشانيون ڏيکاريندا ۽ حيرت جھڙا ڪم ڪندا ، انھيءَ مقصد لاءِ تہ جيڪڏھن کانئن ٿي سگھي تہ خدا جي چونڊيلن کي بہ گمراھہ ڪن .
41013023	ھوشيار ٿجو ، آءٌ اوھان کي ھر ڳالھہ وقت کان اڳي ئي ٿو ٻڌايان . “
41013024	” انھن ڏينھن ۾ مٿين مصيبتن کان پوءِ سج ڪاراٽجي ويندو ۽ چنڊ پنھنجي روشني نہ ڏيندو .
41013025	تارا آسمان مان ڪرندا ۽ آسماني طاقتون لُڏي وينديون .
41013026	پوءِ ابن آدم ڪڪرن ۾ وڏيءَ قدرت ۽ جلوي سان ايندي ظاھر ٿيندو .
41013027	پوءِ ھو ملائڪن کي زمين جي چئني ڪنڊن ڏانھن موڪليندو ، تہ جيئن ھو خدا جي چونڊيل ماڻھن کي ھڪ ڇيڙي کان ٻئي ڇيڙي تائين آڻي گڏ ڪن . “
41013028	” اوھين انجير جي وڻ مان سبق پرايو . جڏھن ھن جون ٽاريون سايون ۽ نرم ٿين ٿيون ۽ انھن ۾ پن اچڻ شروع ٿين ٿا ، تڏھن اوھين سمجھو ٿا تہ اونھارو آيو ڪي آيو .
41013029	ساڳيءَ طرح اوھين جڏھن ھي ڳالھيون ٿيندي ڏسو ، تڏھن ڄاڻجو تہ اھو وقت اچي ويو آھي ، بلڪ ائين سمجھجو تہ در تي اچي بيٺو آھي .
41013030	پر آءٌ اوھان کي سچ ٿو ٻڌايان تہ جيستائين ھي سڀيئي ڳالھيون پوريون نہ ٿينديون تيستائين ھيءَ پيڙھي ختم نہ ٿيندي .
41013031	زمين ۽ آسمان ٽري ويندا پر منھنجو ڪلام ھرگز نہ ٽرندو . “
41013032	” ڪوبہ نہ ٿو ڄاڻي تہ اھو ڏينھن ۽ اھو وقت ڪڏھن ايندو ، نہ آسمان جي ملائڪن کي ۽ نہ فرزند کي خبر آھي ، رڳو پيءُ کي ئي خبر آھي .
41013033	ھوشيار ٿجو ۽ سجاڳ رھجو ، ڇالاءِ جو اوھان کي خبر نہ آھي تہ اھو وقت ڪڏھن ايندو .
41013034	اھو انھيءَ ماڻھوءَ وانگر آھي جيڪو پرديس تي ويو ھجي ۽ گھر مان نڪرڻ مھل پنھنجن نوڪرن کي اختياري ڏيئي ھر ھڪ کي پنھنجو پنھنجو ڪم سونپي ويو ھجي ، بلڪ دربان کي بہ حڪم ڏيئي ويو ھجي تہ ’ سجاڳ رھجانءِ . ‘
41013035	تنھنڪري اوھين بہ سجاڳ رھجو ، ڇالاءِ جو اوھان کي خبر نہ آھي تہ گھر جو مالڪ ڪڏھن ايندو ، الائجي سانجھيءَ جو يا اڌ رات جو يا ڪڪڙ جي ٻانگ ڏيڻ مھل يا صبح جو اچي .
41013036	ائين نہ ٿئي تہ متان ھو اوچتو اچي ۽ اوھان کي ستل ڏسي .
41013037	جيڪي آءٌ اوھان کي چوان ٿو سو سڀني کي چوان ٿو تہ سجاڳ رھجو . “
41014001	فصح ۽ بي خميري مانيءَ جي عيد ٻن ڏينھن کان پوءِ اچڻي ھئي . سردار ڪاھنن ۽ شريعت جي عالمن وجھہ پئي ڳوليو تہ ڪھڙيءَ طرح عيسيٰ کي فريب سان ڦاسائي ختم ڪرايون .
41014002	پر چيائون تہ ” عيد جي ڏينھن ائين نہ ڪريون ، متان ماڻھن ۾ وڳوڙ پئجي وڃي . “
41014003	عيسيٰ جڏھن بيت عنياہ ۾ ڪوڙھہ جھڙي مرض واري شمعون جي گھر ماني کاڌي پئي ، تہ ھڪڙي عورت سنگمرمر جي عطردانيءَ ۾ خالص جٽاماسيءَ جو قيمتي عطر کڻي آئي ۽ عطرداني ڀڃي عطر عيسيٰ جي مٿي تي ھاريائين .
41014004	تڏھن اتي ويٺلن مان ڪي پنھنجي دل ۾ ڪاوڙيا ۽ چيائون تہ ” ھن عطر جي زيان ڪرڻ مان ڪھڙو فائدو ؟
41014005	اھو ٽي سؤ چانديءَ جي سڪن کان بہ وڌيڪ قيمت ۾ وڪڻي غريبن ۾ ورھائجي ھا . “ سو اُھي انھيءَ عورت کي سختيءَ سان نندڻ لڳا .
41014006	تنھن تي عيسيٰ کين چيو تہ ” ھن کي ڇو ٿا ستايو ؟ کيس ڇڏي ڏيو . ھن منھنجي لاءِ تمام سٺو ڪم ڪيو آھي .
41014007	غريب تہ اوھان وٽ ھميشہ آھن ، سو جڏھن بہ اوھان جي مرضي ٿئي تڏھن انھن سان نيڪي ڪري سگھو ٿا . پر آءٌ اوھان سان ھميشہ نہ ھوندس .
41014008	ھن عورت کان جو ڪجھہ ٿي سگھيو سو ھن ڪيو . ھن منھنجي جسم تي دفن ٿيڻ کان اڳ ئي خوشبوءِ ڇڙڪائي آھي .
41014009	آءٌ اوھان کي سچ ٿو چوان تہ جتي منھنجي خوشخبريءَ جي سڄيءَ دنيا ۾ تبليغ ڪئي ويندي ، اُتي ھن عورت جي يادگيريءَ ۾ سندس ڪيل ھن ڪم جو ذڪر بہ ڪيو ويندو . “
41014010	پوءِ ٻارھن شاگردن مان يھوداہ اسڪريوتي سردار ڪاھنن وٽ ويو ، انھيءَ لاءِ تہ ھو عيسيٰ کي انھن جي حوالي ڪري .
41014011	يھوداہ جي ھن ڳالھہ تي اھي ڏاڍا خوش ٿيا ۽ ھن کي پيسن ڏيڻ جو انجام ڪيائون . پوءِ تہ ھو موقعي جي تاڙ ۾ ھو تہ ڪھڙيءَ طرح عيسيٰ کي انھن جي حوالي ڪري .
41014012	بي خميري مانيءَ جي عيد جي پھرين ڏينھن تي جڏھن ھنن عيد فصح جي قربانيءَ جي لاءِ گھيٽا پئي ڪُٺا ، تڏھن شاگردن عيسيٰ کان پڇيو تہ ” اوھان جي ڪھڙي مرضي آھي تہ اسين اوھان جي عيد فصح کائڻ جي تياري ڪٿي ڪريون ؟ “
41014013	تنھن تي عيسيٰ پنھنجي شاگردن مان ٻن کي موڪليو ۽ چيائين تہ ” شھر ۾ وڃو . اتي اوھين ھڪڙو ماڻھو ڏسندا ، جنھن کي پاڻيءَ جو دلو کنيل ھوندو . اوھين انھيءَ جي پٺيان وڃجو ،
41014014	۽ جنھن گھر ۾ اھو ماڻھو گھڙي وڃي انھيءَ گھر جي مالڪ کي چئجو تہ ’ استاد چوي ٿو تہ اھو مھمان خانو ڪٿي آھي ، جتي ھو پنھنجي شاگردن سان گڏجي عيد فصح کائي ؟ ‘
41014015	پوءِ ھو اوھان کي ماڙيءَ تي ھڪ وڏو سجايل ۽ تيار ڪمرو ڏيکاريندو ، جتي اوھين اسان لاءِ عيد فصح تيار ڪجو . “
41014016	شاگرد شھر ڏانھن روانا ٿي ويا ۽ اتي ھر شيءِ ائين ئي ڏٺائون جيئن عيسيٰ کين ٻڌائي ھئي . سو ھنن اتي عيد فصح تيار ڪئي .
41014017	جڏھن شام ٿي تہ عيسيٰ ٻارھن ئي شاگردن سان گڏ اتي آيو .
41014018	پوءِ جڏھن اھي دسترخوان تي گڏ کائي رھيا ھئا تہ عيسيٰ چيو تہ ” آءٌ اوھان کي سچ ٿو ٻڌايان تہ اوھان مان ھڪڙو مون کي پڪڙائيندو ، جيڪو مون سان گڏ کائي ٿو . “
41014019	تنھن تي شاگرد ويچارا غمگين ٿيا ۽ عيسيٰ کان ھڪٻئي پٺيان پڇڻ لڳا تہ ” اھو آءٌ تہ نہ آھيان ؟ “
41014020	عيسيٰ وراڻيو تہ ” اُھو اوھان ٻارھن مان ئي آھي ، جيڪو مون سان گڏ ٿالھيءَ مان گرھہ ٻوڙي رھيو آھي .
41014021	ابن آدم تہ ائين ئي مرندو ، جيئن صحيفي ۾ لکيل آھي . پر حيف آھي اُن تي جيڪو ابن آدم کي پڪڙائيندو . اُن ماڻھوءَ لاءِ اھو بھتر ھو تہ ھو دنيا ۾ اصل ڄمي ئي نہ ھا . “
41014022	جڏھن اھي کائين پيا تہ عيسيٰ ماني کڻي شڪر ڪري ڀڳي ۽ شاگردن کي ڏيئي چيائين تہ ” وٺو ۽ کائو ، ھي منھنجو بدن آھي . “
41014023	پوءِ ھن پيالو کڻي شڪر ڪري اھو بہ کين ڏنو ۽ سڀني اُن مان پيتو .
41014024	تڏھن عيسيٰ چيو تہ ” ھي منھنجو رت آھي ، جيڪو گھڻن ئي جي لاءِ وھائجي ٿو ، جنھن سان خدا جو عھد لکيل آھي .
41014025	آءٌ اوھان کي سچ ٿو ٻڌايان تہ آءٌ تيستائين وري ھيءَ مئي نہ پيئندس ، جيستائين خدا جي بادشاھت ۾ نئين مئي نہ پيئان . “
41014026	پوءِ انھن زبور پڙھيو ۽ زيتون جي ٽڪر ڏانھن ھليا ويا .
41014027	عيسيٰ انھن کي چيو تہ ” اوھين سڀيئي مون کي ڇڏي ڀڄي ويندا ، ڇاڪاڻ تہ لکيل آھي تہ ’ خدا ريڍار کي ماريندو ۽ رڍون ٽڙي پکڙي وينديون . ‘
41014028	تنھن ھوندي بہ آءٌ پنھنجي جيئري ٿيڻ کان پوءِ اوھان کان اڳي ئي گليل ڏانھن ويندس . “
41014029	تنھن تي پطرس وراڻيس تہ ” توڙي جو ٻيا سڀ اوھان کي ڇڏي وڃن ، پر آءٌ اوھان کي ڪڏھن بہ ڇڏي نہ ويندس . “
41014030	عيسيٰ پطرس کي چيو تہ ” آءٌ تو کي سچ ٿو ٻڌايان تہ اڄ رات ڪڪڙ جي ٻہ دفعا ٻانگ ڏيڻ کان اڳ ۾ تون ٽي دفعا منھنجو انڪار ڪندين . “
41014031	تڏھن پطرس ڏاڍي جوش سان وراڻيو تہ ” آءٌ ڪڏھن بہ نہ چوندس تہ آءٌ اوھان کي نہ ٿو سڃاڻان ، توڙي جو مون کي اوھان سان گڏ مرڻو پوي . “ تڏھن ٻين سڀني بہ اھڙيءَ طرح اقرار ڪيو .
41014032	جڏھن اھي گٿسيمني نالي باغ ۾ آيا ، تڏھن عيسيٰ پنھنجي شاگردن کي چيو تہ ” اوھين ھتي ويھي رھو تہ آءٌ دعا گھران . “
41014033	پوءِ ھن پطرس ، يعقوب ۽ يوحنا کي پاڻ سان کنيو . کيس سخت پريشاني ۽ بي قراري وٺي ويئي ھئي .
41014034	عيسيٰ انھن کي ٻڌايو تہ ” مون کي ايترو تہ ڏک آھي جو منھنجي دل ٽٽڻ تي آھي . اوھين ھتي ترسو ۽ جاڳندا رھو . “
41014035	پوءِ عيسيٰ ٿورو پرڀرو وڃي پاڻ کي زمين تي ڪيرائي دعا گھرڻ لڳو تہ ” جيڪڏھن ٿي سگھي تہ ھيءَ ڏک جي گھڙي مون تان ٽاري وڃي . “
41014036	ھن وڌيڪ چيو تہ ” اي بابا ! اي منھنجا پيءُ ! تون سڀ ڪجھہ ڪري سگھين ٿو . ھي پيالو مون تان ٽاري ڇڏ . تنھن ھوندي بہ منھنجي نہ پر تنھنجي مرضي پوري ٿئي . “
41014037	پوءِ ھو موٽي آيو ۽ ڏٺائين تہ شاگرد سمھيا پيا آھن . پطرس کي سڏي چيائين تہ ” شمعون ، تون بہ ستل آھين ڇا ؟ ڇا تون ھڪ ڪلاڪ بہ جاڳي نہ پيو سگھين ؟ “
41014038	پوءِ انھن کي چيائين تہ ” جاڳندا رھو ۽ دعا گھرو تہ شل اوھين ڪنھن آزمائش ۾ نہ پئو . سچ پڇو تہ روح تہ گھري ٿو پر جسم ڪمزور آھي . “
41014039	ھو ٻيو دفعو وري پري ويو ۽ ائين ئي دعا گھريائين جيئن اڳ ۾ گھُري ھئائين .
41014040	پوءِ ھو موٽي آيو ۽ ڏٺائين تہ ھو وري بہ ستا پيا آھن ، ڇوتہ اھي اکيون بہ نہ پيا پٽي سگھن ۽ خبر نہ ٿي پين تہ کيس ڪھڙو جواب ڏين .
41014041	پر جڏھن ھو ٽيون دفعو انھن وٽ موٽي آيو ، تڏھن چيائين تہ ” ڇا اوھين اڃا تائين ننڊون ۽ آرام پيا ڪريو ؟ بس ، اِجھا ، اُھا گھڙي اچي پھتي آھي ۽ ھاڻي ابن آدم گنھگارن جي حوالي ڪيو ويندو .
41014042	اٿو ، ھلو تہ ھلون . ڏسو ، جيڪو مون کي پڪڙائي رھيو آھي سو ويجھو اچي پھتو آھي . “
41014043	عيسيٰ اڃا ڳالھايو ئي پئي تہ ٻارھن شاگردن مان يھوداہ نالي شاگرد آيو ۽ انھيءَ سان گڏ ھڪڙي ٽولي تلوارن ۽ لٺين سان ھئي ، جنھن کي سردار ڪاھنن ، شريعت جي عالمن ۽ بزرگن موڪليو ھو .
41014044	ھن دغاباز انھن کي اھا نشاني سمجھائي ھئي تہ ” جنھن ماڻھوءَ کي آءٌ چميان سو عيسيٰ ھوندو . ان کي پڪڙجو ۽ پھري ھيٺ وٺي وڃجوس . “
41014045	ھو پھچڻ شرط سڌو عيسيٰ وٽ آيو ۽ اچي ” سائين ! سائين ! “ ڪري کيس چمي ڏنائين .
41014046	پوءِ تہ ھنن عيسيٰ کي ٻڌي قابو ڪيو .
41014047	پر ھڪڙو شخص جيڪو ڀرسان بيٺو ھو ، تنھن پنھنجي تلوار ڪڍي وڏي ڪاھن جي نوڪر کي ھنئي ۽ سندس ڪن ڪپي وڌائين .
41014048	پوءِ عيسيٰ انھن کي چيو تہ ” ڇا آءٌ ڄڻ ڪو ڌاڙيل ھوس جو اوھين تلوارون ۽ لٺيون کڻي مون کي پڪڙڻ لاءِ آيا آھيو ؟
41014049	ھيڪل ۾ تہ آءٌ روزانو ويھي تعليم ڏيندو ھوس پر ان وقت تہ اوھان ڪڏھن بہ مون کي نہ پڪڙيو . پر لکت ضرور پوري ٿيندي . “
41014050	تڏھن سڀيئي شاگرد عيسيٰ کي ڇڏي ڀڄي ويا .
41014051	ھڪڙو نوجوان جنھن کي رڳو چادر ويڙھيل ھئي ، سو عيسيٰ جي پٺيان پئي آيو . انھن ڪوشش ڪئي تہ ھن کي پڪڙن .
41014052	پر ھو چادر ڇڏي اگھاڙو ئي ڀڄي ويو .
41014053	پوءِ اھي عيسيٰ کي وڏي سردار ڪاھن جي گھر وٺي آيا ، جتي سڀيئي سردار ڪاھن ، بزرگ ۽ شريعت جا عالم اچي گڏ ٿيا ھئا .
41014054	پطرس ٿورو پٺيان پئي آيو ، سو بہ وڏي سردار ڪاھن جي گھر جي اڱڻ ۾ آيو . اُتي ھو پھريدارن سان گڏ ھيٺ ويھي رھيو ۽ پاڻ کي باھہ تي سيڪڻ لڳو .
41014055	سردار ڪاھنن ۽ سڄي ڪائونسل ڪوشش پئي ڪئي تہ عيسيٰ خلاف ڪا شاھدي ملين تہ جيئن کيس موت جي سزا ڏيارين ، پرکين ڪابہ شاھدي ملي نہ سگھي .
41014056	ڪيترن ئي شاھدن عيسيٰ جي خلاف شاھديون ڏنيون ، پر اھي ڪوڙيون ثابت ٿيون .
41014057	پوءِ ڪي ماڻھو اُٿي بيٺا ۽ عيسيٰ تي ھيءَ تھمت ھنيائون تہ
41014058	” اسان ھن کي ھي چوندي ٻڌو آھي تہ ’ آءٌ ماڻھن جي ٺھيل ھيڪل کي ڊاھيندس ۽ ٽن ڏينھن کان پوءِ اھڙو ھيڪل ٺاھيندس جيڪو ماڻھن جو ٺھيل نہ ھوندو . ‘ “
41014059	پر اُھي شاھديون بہ پاڻ ۾ نہ ٿي مليون .
41014060	تڏھن وڏو سردار ڪاھن اُٿي بيٺو ۽ سڀني جي روبرو عيسيٰ کان پڇڻ لڳو تہ ” ڇا تو کي ھنن جي الزامن جي جواب ۾ ڪجھہ چوڻو آھي ؟ “
41014061	پر عيسيٰ ماٺ ۾ رھيو ۽ ھڪ لفظ بہ نہ ڪڇيائين . وڏي سردار ڪاھن کانئس ٻيھر پڇيو تہ ” ڇا تون مسيح ، سڳوري خدا جو فرزند آھين ؟ “
41014062	تنھن تي عيسيٰ وراڻيو تہ ” ھائو ، آءٌ آھيان ۽ اوھين ابن آدم کي خدا تعاليٰ جي ساڄي پاسي ويٺل ۽ آسماني ڪڪرن ۾ ايندي ڏسندا . “
41014063	تڏھن وري سردار ڪاھن پنھنجا ڪپڙا ڦاڙيندي چيو تہ ” اسان کي وڌيڪ شاھدي نہ کپي .
41014064	اوھان ھن جا ڪفر وارا لفظ ٻڌا ، ھاڻي اوھان جي ڪھڙي مرضي آھي ؟ “ تنھن تي انھن سڀني اھا راءِ ڏني تہ ” عيسيٰ کي موت جي سزا ڏني وڃي . “
41014065	انھن مان ڪي عيسيٰ کي ٿڪون ھڻڻ لڳا ۽ ڪي سندس اکيون ٻڌي کيس ٺونشا ھڻڻ لڳا ۽ چونس پيا تہ ” نبوت سان ٻڌاءِ تہ ڪنھن تو کي ڌڪ ھنيو ؟ “ پھريدارن کيس چماٽون بہ ھنيون .
41014066	پطرس اڃا تائين اڱڻ ۾ ويٺو ھو تہ ھڪ نوڪرياڻي ھن وٽان اچي لنگھي .
41014067	جڏھن ھن پطرس کي پاڻ باھہ تي سيڪيندي ڏٺو تہ ھن ڏانھن چتائي نھاريندي چيائين تہ ” تون بہ عيسيٰ ناصريءَ سان گڏ ھئين . “
41014068	پر ھن انڪار ڪيو ۽ چيائين تہ ” آءٌ نہ ٿو ڄاڻان ۽ نہ ٿو سمجھان تہ تون ڇا چئي رھي آھين . “ ھو اھو جواب ڏيئي ٻاھر ڏيڍيءَ ۾ ھليو ويو تہ ايتري ۾ ڪڪڙ ٻانگ ڏني .
41014069	جنھن نوڪرياڻيءَ پطرس کي ڏٺو ھو تنھن اُتي بيٺل ماڻھن کي چيو تہ ” ھي انھن مان ھڪڙو آھي . “
41014070	پر ھن وري بہ انڪار ڪيو . ٿوري وقت کان پوءِ جيڪي اُتي بيٺا ھئا تن بہ پطرس کان پڇيو تہ ” سچي ! تون انھن مان نہ آھين ڇا ؟ ڇوتہ تون بہ گليلي پيو ڏسجين . “
41014071	تنھن تي پطرس لعنت وجھندي چيو تہ ” خدا جي مون تي مار پوي جو آءٌ ڪوڙ ڳالھايان . آءٌ ان ماڻھو کي نہ ٿو سڃاڻان ، جنھن جي اوھين ڳالھہ ڪريو ٿا . “
41014072	تنھن کان پوءِ ستت ئي ٻيو دفعو ڪڪڙ ٻانگ ڏني تہ پطرس کي عيسيٰ جو چيو ياد اچي ويو تہ ” ڪڪڙ جي ٻہ دفعا ٻانگ ڏيڻ کان اڳ ۾ تون ٽي دفعا مون بابت انڪار ڪندين تہ ’ آءٌ نہ ٿو سڃاڻانس . ‘ “ اھو خيال ايندي ئي ھو اچي روئڻ ۾ ڇٽڪيو .
41015001	سردار ڪاھن صبح جو سوير ئي بزرگن ، شريعت جي عالمن ۽ سڄي ڪائونسل سان اچي مليا ۽ پنھنجا منصوبا سٽڻ لڳا . اُھي عيسيٰ کي ٻڌي وٺي ويا ۽ وڃي پلاطس جي حوالي ڪيائونس .
41015002	پلاطس کانئس پڇيو تہ ” ڇا تون يھودين جو بادشاھہ آھين ؟ “ عيسيٰ جواب ڏنو تہ ” اھو تہ اوھين پاڻ ٿا چئو . “
41015003	سردار ڪاھنن عيسيٰ تي ڪيترين ئي ڳالھين جون تھمتون ھنيون .
41015004	تنھنڪري پلاطس کانئس وري پڇيو تہ ” ڇا تون ڪجھہ نہ چوندين ؟ ڏس ، ھنن تو تي ڪيتريون ڳالھيون مڙھيون آھن . “
41015005	وري بہ عيسيٰ ھڪ لفظ بہ نہ ڳالھايو ، تنھن تي پلاطس ڏاڍو حيران ٿي ويو .
41015006	پلاطس ھر عيد فصح جي موقعي تي ھڪ قيدي آزاد ڪندو ھو ، جنھن جي لاءِ رعيت چوندي ھيس .
41015007	انھن ڏينھن ۾ برابا نالي ھڪ ماڻھو جيل ۾ ٻين باغين سان گڏ ھو جن ھڪڙي فساد ۾ خون ڪيو ھو .
41015008	جڏھن خلق اچي گڏ ٿي ۽ دستور موجب پلاطس کان مروت گھريائون ،
41015009	تڏھن ھن انھن کان پڇيو تہ ” ڇا اوھين چاھيو ٿا تہ آءٌ اوھان جي خاطر يھودين جي بادشاھہ کي آزاد ڪريان ؟ “
41015010	ڇاڪاڻ تہ ھن ڄاتو پئي تہ ” سردار ڪاھنن حسد کان عيسيٰ کي قيد ڪري مون وٽ آندو آھي . “
41015011	پر سردار ڪاھنن خلق کي سمجھائي ڇڏيو ھو تہ ھو عيسيٰ جي بدران برابا کي انھن جي خاطر آزاد ڪري .
41015012	پلاطس وري بہ ورجائي پڇين تہ ” جنھن کي اوھين يھودين جو بادشاھہ ٿا سڏيو ، تنھن کي آءٌ ڇا ڪريان ؟ “
41015013	تنھن تي انھن رڙيون ڪري چيو تہ ” انھيءَ کي صليب تي چاڙھي ڪوڪا ھڻو . “
41015014	تڏھن پلاطس پڇين تہ ” ڇو ، ھن ڪھڙو ڏوھہ ڪيو آھي ؟ “ پر ھنن وٺي وڏيون رڙيون ڪيون تہ ” ھن کي صليب تي چاڙھي ڪوڪا ھڻو . “
41015015	پلاطس تہ ماڻھن کي راضي رکڻ ٿي گھريو ، سو ھن برابا کي انھن جي خاطر آزاد ڪري ڇڏيو ۽ عيسيٰ کي چھبڪ ھڻائڻ کان پوءِ سپاھين جي حوالي ڪيائين تہ ” وڃي صليب تي چاڙھي ڪوڪا ھڻوس . “
41015016	سپاھي عيسيٰ کي گورنر جي محلات جي اڱڻ ۾ وٺي آيا ۽ پنھنجن ٻين ھمراھن کي سڏيائون .
41015017	انھن عيسيٰ کي واڱڻائي رنگ جا ڪپڙا ڍڪايا ۽ ڪنڊن جو ھڪڙو تاج ٺاھي مٿي تي رکيائونس .
41015018	پوءِ چوڻ لڳس تہ ” سلام ، اي يھودين جا بادشاھہ ! “
41015019	انھن کيس مٿي تي لٺ سان ڌڪ ھنيا ، ٿڪون ھنيائونس ۽ گوڏن ڀر ويھي سجدو ڪرڻ لڳس .
41015020	جڏھن چٿرون ڪري چڪا تہ واڱڻائي ڪپڙا لھرائي وري ساڳيا پنھنجا ڪپڙا ڍڪايائونس . پوءِ اُھي کيس ٻاھر وٺي آيا تہ صليب تي چاڙھي ڪوڪا ھڻنس .
41015021	رستي تي انھن کي شمعون نالي ھڪڙو ماڻھو مليو ، جيڪو ٻھراڙيءَ مان شھر ڏانھن اچي رھيو ھو . ھو ڪرين جو رھاڪو ھو ۽ سڪندر ۽ روفس جو پيءُ ھو . انھيءَ کي ھنن زور ڀريو تہ ھو عيسيٰ جو صليب کڻي ھلي .
41015022	پوءِ اُھي عيسيٰ کي گلگٿا نالي جاءِ تي وٺي آيا ، جنھن جي معنيٰ آھي ” کوپريءَ جي جاءِ . “
41015023	ھنن عيسيٰ کي مئي پيارڻ جي ڪوشش ڪئي جنھن ۾ نشيدار شيءِ مُرَ گڏيل ھئي ، پر ھن اُھا نہ پيتي .
41015024	ھنن کيس صليب تي چاڙھي ڪوڪا ھنيا ۽ سندس ڪپڙا پاڻ ۾ ورھائڻ لاءِ پُکا وڌائون تہ ڪھڙو ٽڪر ڪنھن کي ٿو ملي .
41015025	اھو صبح جو نائين بجي جو وقت ھو جڏھن انھن کيس صليب تي چاڙھي ڪوڪا ھنيا .
41015026	گناھہ جو اھو سبب لکي ھن جي مٿان ھنيائون تہ ” يھودين جو بادشاھہ . “
41015027	يس ۱۲‏:۵۳ انھن ٻہ ٻيا بہ ماڻھو صليب تي چاڙھيا جيڪي ڌاڙيل ھئا . انھن مان ھڪڙو سندس ساڄي ۽ ٻيو سندس کاٻي پاسي چاڙھيائون .
41015029	جيڪي ماڻھو اتان لنگھن پيا ، سي پنھنجا ڪنڌ ڌوڻي ٺٺوليون ڪري عيسيٰ کي چون پيا تہ ” واہ واہ ! تون تہ ٽن ڏينھن ۾ ھيڪل پيو ڊاھين ۽ ٺاھين .
41015030	ھاڻي صليب تان ھيٺ تہ لھي ڏيکار ۽ پاڻ کي بچاءِ . “
41015031	ساڳيءَ طرح سردار ڪاھن ۽ شريعت جا عالم عيسيٰ تي چٿرون ڪرڻ لڳا ۽ ھڪٻئي کي چون پيا تہ ” ھي تہ ٻين کي پيو ڇڏائي ، پر ھاڻي تہ پاڻ کي بہ نہ ٿو بچائي سگھي .
41015032	ھاڻي ڏسون تہ ھي مسيح ، اسرائيل جو بادشاھہ ، ڪيئن ٿو صليب کان ھيٺ لھي اچي ، تہ پوءِ اسين بہ ٿا مٿس ايمان آڻيون . “ عيسيٰ سان گڏ جيڪي ماڻھو صليب تي چڙھيل ھئا ، تن بہ مٿس چٿرون ڪيون .
41015033	منجھند جو سڄي ملڪ ۾ اوندھہ ڇانئجي ويئي ، جيڪا ٽپھريءَ تائين ھلي .
41015034	ٽپھريءَ مھل عيسيٰ وڏي آواز ۾ رڙيون ڪيون تہ ” الوئي ، الوئي ، لما سبخٿني؟“جنھن جي معنيٰ آھي تہ ” اي منھنجا خدا ! اي منھنجا خدا ! تو مون کي ڇو ڇڏي ڏنو آھي ؟ “
41015035	جيڪي ماڻھو اُتي بيٺا ھئا تن مان ڪن ھن جا اھي لفظ ٻڌا ۽ چيائون تہ ” ڏسو ، ھو الياس نبيءَ کي سڏي رھيو آھي . “
41015036	انھن مان ھڪڙو ماڻھو ڀڳو ۽ فوم جھڙي ھڪ شيءِ کڻي ڪؤڙي مئي سان ڀري ڪاني جي چوٽيءَ تي ٻڌي عيسيٰ کي پيئڻ لاءِ ڏيندي چيائين تہ ” ڇڏي ڏيوس ، ڏسون تہ ھن کي الياس صليب تان ھيٺ لاھڻ لاءِ اچي ٿو يا نہ . “
41015037	پوءِ عيسيٰ وڏيءَ رڙ سان دم ڏنو .
41015038	تڏھن ھيڪل جو پردو چوٽيءَ کان وٺي تري تائين ٻن حصن ۾ چيرجي ويو .
41015039	فوجي صوبيدار جيڪو صليب جي اڳيان بيٺو ھو تنھن عيسيٰ کي ائين دم ڏيندي ڏسي چيو تہ ” سچ پچ تہ ھي ماڻھو خدا جو فرزند ھو . “
41015040	اُتي ڪي عورتون بہ ھيون ، جيڪي پري کان ڏسي رھيون ھيون . انھن ۾ مريم مگدليني ، ننڍي يعقوب ۽ يوسف جي ماءُ مريم ۽ سلومي ھيون .
41015041	جڏھن عيسيٰ گليل ۾ ھو تڏھن انھن سندس خدمت ڪئي ھئي ۽ سندس پٺيان لڳيون ھيون . ٻيون بہ ڪيتريون ئي عورتون ھيون جيڪي ھن سان گڏ يروشلم ۾ آيون ھيون .
41015042	شام ٿي چڪي ھئي ۽ اھا شام سبت جي ڏينھن کان اڳئين تياريءَ جي ڏينھن جي ھئي .
41015043	تڏھن ارمٿيا جو ھڪ شخص يوسف آيو جو ڪائونسل جو ھڪ معزز ميمبر ھو ۽ پاڻ خدا جي بادشاھت جو ڳولائو ھو . اھو ھمت ڪري پلاطس جي درٻار ۾ ويو ۽ عيسيٰ جي لاش وٺڻ لاءِ عرض ڪيائين .
41015044	پلاطس کي حيرت وٺي ويئي تہ عيسيٰ ايترو جلد ڪيئن مري ويو . ھن ھڪ فوجي صوبيدار کي گھرائي کانئس پڇيو تہ ” عيسيٰ کي مئي ڪيترو وقت ٿيو آھي ؟ “
41015045	صوبيدار جي خاطري ڏيارڻ کان پوءِ پلاطس يوسف کي لاش کڻي وڃڻ جي اجازت ڏني .
41015046	يوسف اُچو ڪفن خريد ڪيو ، لاش کي لھرائي اُن ۾ ويڙھيائين ۽ قبر ۾ رکيائين ، جيڪا ٽڪر تي کوٽيل ھئي . پوءِ ھڪڙو وڏو پٿر ريڙھي قبر جي منھن تي ڏنائين .
41015047	مريم مگدليني ۽ يوسف جي ماءُ مريم اھو ھنڌ ڏٺو پئي جتي ميت کي رکيو ويو .
41016001	جڏھن سبت جو ڏينھن پورو ٿيو تہ مريم مگدليني ، يعقوب جي ماءُ مريم ۽ سلوميءَ کٿوري خريد ڪئي تہ عيسيٰ جي ميت کي خوشبوءِ ھڻن .
41016002	آچر جي ڏينھن تي سج اڀرئي مھل اھي قبر تي آيون .
41016003	اھي پاڻ ۾ چئي رھيون ھيون تہ ” اسان لاءِ ڪير قبر جي منھن تان پٿر ھٽائيندو ؟ “ ڇالاءِ جو اھو پٿر تمام وڏو ھو .
41016004	پر جڏھن اچي نھاريائون تہ ڇا ڏسن تہ اھو پٿر تہ اڳي ئي رڙھيو پيو آھي .
41016005	جڏھن قبر جي اندر ويون تہ ڏٺائون تہ ھڪ نوجوان نوراني پوشاڪ سان ساڄي طرف ويٺو آھي . اھي حيرانيءَ ۾ پئجي ويون .
41016006	تنھن تي انھيءَ جوان چين تہ ” حيران نہ ٿيو . اوھين عيسيٰ ناصريءَ کي ڳوليو ٿيون پيون نہ ، جيڪو صليب تي چاڙھيو ويو ھو ؟ ھو جيئرو ٿي اٿيو آھي ۽ ھتي ڪونھي . اِجھا ! ھيءَ اھا جاءِ آھي جتي ھن کي رکيو ھئائون .
41016007	پر اوھين وڃو ۽ وڃي عيسيٰ جي شاگردن ۽ پطرس کي چئو تہ ’ ھو اوھان کان اڳي ئي گليل ڏانھن وڃي رھيو آھي . اوھين ھن کي اتي ڏسندا ، جيئن ھن پاڻ اوھان کي ٻڌايو ھو . ‘ “
41016008	اھي قبر کان ٻاھر نڪري وٺي ڀڳيون ، ڇالاءِ جو ھنن کي ڏڪڻي ۽ حيراني وٺي ويئي ھئي . انھن ڪنھن سان بہ نہ ڳالھايو ڇالاءِ جو ھنن کي ڊپ پئي ٿيو .
41016009	عيسيٰ آچر جي صبح جو سوير جيئري ٿيڻ کان پوءِ پھريون دفعو مريم مگدلينيءَ کي ڏيکاري ڏني ، جنھن مان ھن ست ڀوت ڪڍيا ھئا .
41016010	ھوءَ ويئي ۽ وڃي ھن جي ساٿين کي اھو ٻڌايائين ، جيڪي سوڳ ڪندي روئن پيا .
41016011	جڏھن ھنن ٻڌو تہ عيسيٰ جيئرو آھي ۽ مريم ان کي ڏٺو آھي ، تڏھن اھي مٿس اعتبار ئي نہ پيا ڪن .
41016012	انھيءَ کان پوءِ عيسيٰ ٻئي صورت انھن مان ٻن شاگردن کي ڏيکاري ڏني ، جڏھن اُھي پنھنجو رستو وٺيو ٻھراڙيءَ ۾ وڃن پيا .
41016013	تڏھن اھي موٽي پيا ۽ اھا ڳالھہ ٻين کي بہ اچي ٻڌايائون . پر اھي انھيءَ ڳالھہ تي اعتبار ئي نہ پيا ڪن .
41016014	آخر ۾ عيسيٰ يارھن شاگردن کي ان وقت ڏيکاري ڏني جڏھن ھو گڏجي ماني کائي رھيا ھئا . ھن انھن کي ڇينڀيو ، ڇاڪاڻ تہ انھن کي يقين ئي نہ پئي آيو ۽ اھي ايترا تہ بي اعتبار ھئا جو جن ھن کي جيئرو ڏٺو ھو تن تي بہ اعتبار نہ پيا ڪن .
41016015	پوءِ ھن انھن کي چيو تہ ” سڄي دنيا ۾ وڃو ۽ انسانذات ۾ منھنجي خوشخبريءَ جي تبليغ ڪريو .
41016016	جيڪوبہ ايمان آڻيندو ۽ بپتسما وٺندو سو ڇوٽڪارو حاصل ڪندو ۽ جيڪوبہ ايمان نہ آڻيندو سو ڏوھاري ٿيندو .
41016017	ايمان آڻڻ وارن ۾ قدرت جون ھي نشانيون ھونديون جو اھي منھنجي نالي تي ڀوت ڪڍندا ۽ عجيب عجيب ٻوليون ڳالھائيندا .
41016018	جيڪڏھن اھي نانگ جھليندا يا زھر پيئندا تہ بہ انھن کي ڪو نقصان نہ پھچندو . ھو بيمارن کي ھٿ لائيندا تہ اھي چڱا ڀلا ٿي پوندا . “
41016019	خداوند عيسيٰ انھن سان ڳالھائڻ کان پوءِ آسمان ڏانھن کڄي ويو ۽ خدا جي ساڄي پاسي وڃي ويٺو .
41016020	پوءِ شاگردن وڃي ھر ھنڌ تبليغ ڪئي . خداوند انھن سان گڏ پئي ڪم ڪيو ۽ ثابت ڪري ڏيکاريائين تہ انھن جي تبليغ سچي ھئي ، ڇالاءِ جو کين قدرت جون نشانيون ڏنيون ھئائين .
42001001	محترم ٿئوفلس:ڪيترائي ماڻھو انھن ڳالھين کي لکي چڪا آھن ، جيڪي اسان ۾ ٿي گذريون آھن .
42001002	جھڙيءَ طرح اسان کان اڳين اسان تائين اھي ڳالھيون پھچايون ، تھڙيءَ طرح انھن بہ ھي ڳالھيون انھن کان ٻڌي لکيون ، جن شروع کان ھي ڳالھيون ٿيندي ڏٺيون ۽ ڪلام جي تبليغ ڪئي .
42001003	تنھنڪري مون بہ اھو مناسب سمجھيو تہ ھي ڳالھيون اوھان لاءِ ترتيب سان لکان ، ڇوتہ مون شروع کان وٺي انھن سڀني جو اڀياس چڱيءَ طرح ڪيو آھي .
42001004	آءٌ ھي انھيءَ ڪري ٿو لکان تہ جن ڳالھين جي اوھان کي تعليم ڏني ويئي آھي ، تن جي سچائيءَ جي اوھان کي پوري ڄاڻ پوي .
42001005	يھوديہ جي بادشاھہ ھيروديس جي ڏينھن ۾ ابياہ ٽولي ۾ ذڪريا نالي ھڪڙو ڪاھن ھو . سندس زال بہ ھارون جي اولاد مان ھئي ، جنھن جو نالو اليشبع ھو .
42001006	ھو ٻئي خدا جي نظر ۾ نيڪ ھئا ۽ خدا جي سڀني حڪمن ۽ فرضن جي پوريءَ طرح بجاآوري ڪندا ھئا .
42001007	پر انھن کي اولاد ڪونہ ھو ، ڇاڪاڻ تہ اليشبع سنڍ ھئي ۽ ٻئي عمر ۾ پوڙھا ٿي چڪا ھئا .
42001008	ھڪ دفعي ذڪريا پنھنجي فرقي جي واري تي خدا جي حضور ۾ ڪم پئي ڪيو .
42001009	ڪاھنن جي رسم موجب مٿس پُکو پيو تہ ھو ھيڪل جي مقدس جاءِ ۾ وڃي لوبان ٻاري .
42001010	لوبان ٻارڻ وقت ماڻھن جي سڄي ميڙ ٻاھران پئي دعا گھري .
42001011	لوبان ٻارڻ واري جاءِ جي ساڄي پاسي خداوند جي ھڪ ملائڪ ھن کي ڏيکاري ڏني .
42001012	ذڪريا ھن کي ڏسي گھٻرائجي ويو ۽ ڊڄڻ لڳو .
42001013	پر خداوند جي ملائڪ چيس تہ ” اي ذڪريا ! خوف نہ ڪر ، تنھنجي دعا قبول پئي آھي . تنھنجي زال اليشبع کي پٽ ڄمندو ، جنھن جو نالو يحيٰ رکج .
42001014	تو کي خوشي ۽ سڪون ملندو ۽ ڪيترائي ھن جي ڄمڻ تي خوش ٿيندا .
42001015	ڇالاءِ جو ھو خدا جي نظر ۾ بزرگ ٿيندو ، ھو نہ مئي پيئندو ۽ نڪو شراب واپرائيندو ۽ ھو ڄمندي ئي پاڪ روح سان ڀريل ھوندو .
42001016	ھو بني اسرائيل جي ڪيترن ئي ماڻھن کي خداوند جي پاسي ڏانھن ڦيريندو ، جو ئي سندن خدا آھي .
42001017	ھو خدا جو پيغام الياس نبيءَ جي روح ۽ طاقت سان ڏيندو ويندو ، تہ جيئن ھو پيئرن کي اولاد لاءِ دل ڏئي ، نافرمانن کي وري نيڪن جي سياڻپ واري رستي تي آڻي ۽ خداوند لاءِ ھڪڙي مستعد قوم تيار ڪري . “
42001018	تڏھن ذڪريا ملائڪ کي چيو تہ ” مون کي انھيءَ جي خاطري ڪيئن ٿيندي ، جڏھن تہ آءٌ پوڙھو آھيان ۽ منھنجي زال وڏيءَ عمر واري آھي ؟ “
42001019	تنھن تي ملائڪ وراڻيو تہ ” آءٌ جبرائيل آھيان ۽ خدا جي حضور ۾ حاضر رھندو آھيان . خدا مون کي موڪليو آھي تہ تو سان ڳالھايان ۽ تو کي اھا خوشخبري ٻڌايان .
42001020	پر تو منھنجي پيغام تي اعتبار نہ ڪيو آھي جيڪو مقرر وقت تي سچو ٿيندو . جيئن تہ تو اعتبار نہ ڪيو آھي تنھنڪري تون گونگو ٿي پوندين ۽ جيستائين اھي ڳالھيون پوريون نہ ٿينديون تيستائين ڳالھائي نہ سگھندين . “
42001021	ماڻھو ڏاڍي انتظار ۾ ھئا ۽ حيران ھئا تہ ذڪريا مقدس جاءِ ۾ ايتري دير ڇو لاتي آھي .
42001022	جڏھن ھو ٻاھر نڪتو تہ انھن سان ڳالھائي نہ ٿي سگھيو ، جنھن مان ماڻھن کي خبر پئجي ويئي تہ ھن مقدس جاءِ ۾ رويا ڏٺي آھي . ھو ھڪ لفظ بہ نہ ٿي ڳالھائي سگھيو ، سو انھن کي ھٿن جا اشارا ڏئي پيو .
42001023	جڏھن ھيڪل ۾ سندس خدمت جو وقت پورو ٿيو تہ ذڪريا گھر ڏانھن موٽيو .
42001024	ڪن ڏينھن کان پوءِ سندس زال اليشبع پيٽ سان ٿي ۽ پنج مھينا گھر کان ٻاھر نہ نڪتي . اليشبع چيو تہ
42001025	” ھيءُ خدا منھنجي لاءِ ڪيو آھي . ھاڻي ھن مون تي مھر جي نظر ڪئي آھي ۽ ماڻھن جي مھڻن کان منھنجي جند ڇڏائي اٿس . “
42001026	اليشبع جي پيٽ سان ٿيڻ کان پوءِ ڇھين مھيني خدا جبرائيل ملائڪ کي گليل جي شھر ناصرت ۾ موڪليو .
42001027	ھو ھڪ ڪنواري ڇوڪريءَ وٽ آيو ، جا دائود جي گھراڻي جي ھڪ شخص يوسف سان منڱيل ھئي . انھيءَ ڪنواريءَ جو نالو مريم ھو .
42001028	جبرائيل وٽس اچي چيو تہ ” سلام آ تو تي ، جو خدا تو ساڻ آھي ۽ ھن تو تي وڏو ڪرم ڪيو آھي . “
42001029	مريم ملائڪ جي پيغام تي ڏاڍي پريشان ٿي ۽ عجب ۾ پئجي ويئي تہ ھن جي لفظن جو مطلب ڇا آھي .
42001030	تڏھن ملائڪ چيس تہ ” مريم ، ڊڄ نہ ، ڇالاءِ جو خدا تو تي مھربان آھي .
42001031	تو کي پيٽ ٿيندو ۽ تون پٽ ڄڻيندينءَ ، جنھن جو نالو عيسيٰ رکج .
42001032	ھو بزرگ ٿيندو ۽ خدا تعاليٰ جو فرزند ڪري سڏبو . خداوند خدا ھن کي سندس ڏاڏي دائود جي بادشاھي ڏيندو .
42001033	ھو يعقوب جي گھراڻي تي ھميشہ حڪومت ڪندو ۽ سندس بادشاھت ڪڏھن بہ ختم نہ ٿيندي . “
42001034	تنھن تي مريم ملائڪ کي چيو تہ ” آءٌ ڪنواري آھيان تہ پوءِ ھي ڪيئن ٿي سگھي ٿو ؟ “
42001035	ملائڪ وراڻيس تہ ” پاڪ روح تو تي نازل ٿيندو ۽ خدا تعاليٰ جي قدرت تو مٿان ڇانوَ ڪندي ، انھيءَ ڪري تہ پاڪ ٻار خدا جو فرزند ڪري سڏبو .
42001036	ڏس پنھنجي مائٽياڻي اليشبع کي ، جنھن لاءِ چيو ويندو ھو تہ ھوءَ سنڍ آھي . پر کيس ھاڻي ڇھون مھينو پيٽ آھي ، جيتوڻيڪ ھوءَ وڏي عمر واري آھي .
42001037	ڇالاءِ جو اھڙي ڪابہ ڳالھہ ڪانھي جيڪا خدا جي قدرت کان ٻاھر ھجي . “
42001038	تڏھن مريم چيو تہ ” آءٌ خدا جي ٻانھي آھيان ، شل ائين ئي ٿئي جيئن توھان چيو . “ پوءِ ملائڪ وٽانئس ھليو ويو .
42001039	تنھن کان پوءِ جلد ئي مريم تيار ٿي ۽ جابلو علائقي ۾ يھوديہ جي ھڪڙي شھر ڏانھن ويئي .
42001040	ھوءَ ذڪريا جي گھر ويئي ۽ اليشبع کي سلام ڪيائين .
42001041	جڏھن اليشبع مريم جو سلام ٻڌو تہ ٻار سندس پيٽ ۾ ٽپ کاڌو ۽ اليشبع پاڪ روح سان ڀرجي ويئي .
42001042	ھوءَ وڏي واڪي چوڻ لڳي تہ ” تون عورتن ۾ سڳوري آھين ۽ سڳورو آھي اھو ٻار جيڪو تون ڄڻيندينءَ .
42001043	مون تي اھڙو ڪرم ڪيئن ٿيو جو منھنجي خداوند جي ماءُ مون وٽ ھلي آئي آھي ؟
42001044	ڏس ، جڏھن تنھنجي سلام جو آواز منھنجي ڪنن تي پيو ، تڏھن ٻار منھنجي پيٽ ۾ خوشيءَ وچان ٽپ کاڌو .
42001045	تون ڪيتري نہ سڀاڳي آھين ، جو تو يقين ڪيو آھي تہ خدا جو ڪلام تو لاءِ سچو ثابت ٿيندو . “
42001046	مريم چيو تہ”منھنجي دل خداوند جي ساراھہ ڪري ٿي ،
42001047	۽ منھنجو روح خوش ٿئي ٿو،ڇوجو خدا منھنجو ڇوٽڪارو ڏيندڙ آھي .
42001048	ھن مون تي نظر ڪئي آھي،پنھنجي ھڪ خسيس ٻانھيءَ مثل.اڄ کان پوءِ سڀ پيڙھيونمون کي سڀاڳي سڏينديون ،
42001049	ڇالاءِ جو قادر مون سان وڏو وڙ ڪيو آھي.ھن جو نالو پاڪ آھي .
42001050	ھو انھن تي پيڙھي بہ پيڙھي رحم ڪري ٿو،جيڪي کانئس ڊڄن ٿا .
42001051	ھن پنھنجي ٻانھن جو زور ھلايو آھي ، ۽ جيڪي پنھنجن خيالن تي فخر ڪن ٿا،تن کي ڇڙوڇڙ ڪري ڇڏيو اٿس .
42001052	ھن شاھن کي شاھيءَ تان ڪيرايو آھي ۽ نيچن کي اوچو ڪيو آٿس .
42001053	ھن بکايلن کي سٺين شين سان ڍائي ڇڏيو آھي ۽ شاھوڪارن کي خالي ھٿين موٽائي ڇڏيو آٿس .
42001054	ھن اسان جي ابن ڏاڏن سان ڪيل عھد پورو ڪيو آھي ، جو ھن پنھنجي ٻانھي اسرائيل جي مدد ڪئي آھي . ھن ابراھيم ۽ سندس اولاد جي سار لڌي ، تہ ھميشہ انھن تي رحم ڪري . “
42001055	
42001056	مريم اليشبع سان اٽڪل ٽي مھينا گڏ رھي ۽ پوءِ گھر موٽي آئي .
42001057	اليشبع جي پيرن لھڻ جو وقت ٿيو ۽ ھن پٽ ڄڻيو .
42001058	ھن جي پاڙيسرين ۽ مائٽن جڏھن ٻڌو تہ خداوند ھن تي وڏي مھرباني ڪئي آھي تہ اھي بہ ساڻس گڏجي خوشيون ڪرڻ لڳا .
42001059	جڏھن ٻار کي ڄائي اٺ ڏينھن گذريا تہ اھي ٻار جي سنت ڪرڻ لاءِ آيا ۽ مرضي ھين تہ سندس نالو پيءُ جي نالي پويان ذڪريا رکيو وڃي .
42001060	پر ھن جي ماءُ چيو تہ ” نہ ، ھن کي يحيٰ سڏيو وڃي . “
42001061	تنھن تي انھن چيس تہ ” اھڙي نالي سان تہ توھان جو ڪوبہ مائٽ نہ آھي . “
42001062	پوءِ ھنن سندس پيءُ کان اشارن سان پڇيو تہ ھو ڇوڪري جو ڪھڙو نالو رکڻ گھري ٿو .
42001063	ذڪريا انھن کان تختي گھري ۽ ان تي لکيائين تہ ” ھن جو نالو يحيٰ آھي . “ تنھن تي سڀيئي عجب ۾ پئجي ويا .
42001064	جلد ئي ذڪريا جي زبان کلي پئي . ھو ڳالھائڻ لڳو ۽ خدا جي ساراھہ ڪيائين .
42001065	جيڪي اوسي پاسي ۾ رھندا ھئا تن سڀني کي ڊپ وٺي ويو ۽ اھي سڀيئي ڳالھيون يھوديہ جي سڄي جابلو علائقي ۾ ھلي ويون .
42001066	جن بہ اھي ڳالھيون ٻڌيون تن انھن تي دل ۾ ويچار ڪيو ۽ چوڻ لڳا تہ ” اھو ٻار ڪيڏو نہ عظيم ٿيندو ! “ اھو سڀ انھيءَ ڪري ٿيو جو انھيءَ ٻار ساڻ خداوند جي قدرت صاف ظاھر ھئي .
42001067	يحيٰ جو پيءُ ذڪريا پاڪ روح سان ڀرجي ويو ۽ پيشنگوئي ڪرڻ لڳو تہ
42001068	” خداوند ، بني اسرائيل جي خدا کي ساراھہ جڳائي،ڇالاءِ جو ھن پنھنجي قوم تي نظر ڪريکين ڇوٽڪارو ڏنو آھي .
42001069	پنھنجي ٻانھي دائود جي گھراڻي ماناسان لاءِ سگھارو ڇوٽڪارو ڏيندڙ موڪليو اٿس ،
42001070	جيڪو ھن گھڻو ئي اڳي،پنھنجن پاڪ نبين جي وسيلي عھد ڪيو ھو ،
42001071	تہ ھو اسان کي دشمنن کان بچائي ۽ انھن جي ھٿان ڇڏائي،جيڪي اسان کان نفرت ڪن ٿا .
42001072	ھن پنھنجي واعدي موجب،اسان جي ابن ڏاڏن تي رحم ڪيو آھي ۽ پنھنجو پاڪ عھد ياد ڪيو آھي .
42001073	جيڪو قسم ھن اسان جي ڏاڏي ابراھيم سان کنيو ھو
42001074	تہ اسان کي دشمنن جي چنبي مان آزاد ڪري ۽ اجازت ڏئي تہ اسين بنا ڪنھن خوف جي سندس عبادت ڪريون ،
42001075	۽ ھن جي اڳيان پنھنجي سڄي حياتيءَ جا ڏينھنپاڪ ۽ نيڪ ھجون .
42001076	تون ، اي منھنجا ٻچا!خدا تعاليٰ جو نبي سڏيو ويندين.تون خداوند جي آڏو ھلندينتہ انھيءَ لاءِ رستو تيار ڪرين ،
42001077	انھيءَ لاءِ تہ سندس قوم کيڇوٽڪاري جي خبر ٻڌائينتہ ھنن جا گناھہ بخش ٿيندا .
42001078	ڇالاءِ جو اسان جو خدارحم ۽ ٻاجھہ وارو آھي.ھو آسمان مان پرھہ ڦٽي جي روشنياسان تي نازل ڪندو ،
42001079	جيڪا انھن تي چمڪنديجيڪي موت جي اونداھيءَ ۾ رھن ٿا ۽ اسان لاءِ سلامتيءَ واري رستي جي رھنمائي ڪندي . “
42001080	اھو ٻار جسماني ۽ روحاني طرح وڌيو ۽ ايستائين بيابان ۾ رھڻ لڳو جيستائين بني اسرائيل قوم تي پاڻ کي کُليءَ طرح ظاھر نہ ڪيائين .
42002001	انھن ڏينھن ۾ شھنشاھہ اگستس ھڪڙو حڪم نامو جاري ڪيو تہ سڄي شھنشاھت ۾ آدمشماري ڪئي وڃي .
42002002	اھا پھرين آدمشماري ھئي جا شام جي گورنر ڪورنيس جي ڏينھن ۾ ٿي .
42002003	تنھنڪري ھر ڪو پنھنجي پنھنجي شھر ۾ پنھنجو نالو لکائڻ ويو .
42002004	يوسف دائود جي گھراڻي ۽ نسل مان ھو . تنھنڪري ھو بہ گليل جي شھر ناصرت مان يھوديہ ڏانھن دائود جي شھر ۾ ويو ، جنھن کي بيت لحم چون ٿا .
42002005	ھو انھيءَ لاءِ ويو تہ پنھنجي مڱينديءَ مريم سان گڏ نالو لکائي جا پيٽ سان ھئي .
42002006	جڏھن ھو بيت لحم ۾ ھئا تہ مريم جي ٻار ڄڻڻ جو وقت اچي ويو .
42002007	ھن پنھنجو پھريتو پٽ ڄڻيو ۽ انھيءَ کي ٻنڌڻن ۾ ويڙھي آھر ۾ کڻي رکيائين ، ڇاڪاڻ تہ مسافرخاني ۾ ھنن کي جاءِ ڪانہ ملي .
42002008	انھيءَ علائقي ۾ ڪن ريڍارن رات جو ٻنين ۾ پنھنجن ڌڻن جي سنڀال پئي ڪئي ،
42002009	تہ انھن وٽ خداوند جو ھڪڙو ملائڪ اچي بيٺو ۽ خداوند جو جلوو انھن جي چوڌاري چمڪڻ لڳو ، جنھن ڪري ھو ڏاڍا ڊڄي ويا .
42002010	تنھن تي ملائڪ چين تہ ” ڊڄو نہ ، ڇالاءِ جو مون اوھان لاءِ ھڪ وڏي خوشخبري آندي آھي ، جيڪا سڄي قوم لاءِ ھوندي .
42002011	ڇوتہ اڄ دائود جي شھر ۾ اوھان لاءِ ھڪڙو ڇوٽڪاري ڏيڻ وارو ڄائو آھي ، جو مسيح خداوند آھي .
42002012	انھيءَ جي ثابتيءَ لاءِ ھڪ نشاني اٿوَ تہ اوھين ھڪ ٻارڙي کي ٻنڌڻن ۾ ويڙھيل آھر ۾ پيل ڏسندا . “
42002013	اوچتو انھن کي انھيءَ ملائڪ سان گڏ ھڪڙو وڏو آسماني لشڪر ڏسڻ ۾ آيو ، جيڪو خدا جي واکاڻ ڪندو ھيئن چوندو پئي آيو تہ
42002014	” عرش عظيم تي خدا جي واکاڻ ۽ زمين تي انھن ماڻھن لاءِ صلح وَ سلامتي ، جن کان ھو راضي آھي . “
42002015	جڏھن ملائڪ انھن وٽان موٽي آسمان ڏانھن ويا تڏھن ريڍار ھڪٻئي کي چوڻ لڳا تہ ” ھلو تہ بيت لحم ھلون . ھيءَ ڳالھہ جا ٿي آھي ۽ جنھن جي خداوند اسان کي خبر ڏني آھي سا ھلي ڏسون . “
42002016	تنھنڪري ھو تڪڙا تڪڙا ويا تہ مريم ۽ يوسف ملين ۽ ٻارڙو آھر ۾ پيل ڏٺائون .
42002017	ھي ڏسندي ريڍار ٻار بابت اھو ٻڌائڻ لڳا جيڪو ملائڪ کان ٻڌو ھئائون .
42002018	جيڪي ڳالھيون ريڍارن ڪيون سي جن بہ ٻڌيون سي سڀ حيرت ۾ پئجي ويا .
42002019	مريم ھي سڀ ڳالھيون ياد ڪيون ۽ دل ۾ سانڍي انھن تي ويچار ڪرڻ لڳي .
42002020	ريڍارن جيڪي ٻڌو ۽ ڏٺو تنھن تي خدا جي ساراھہ ۽ واکاڻ ڪندي موٽيا ، ڇالاءِ جو اھو ائين ئي ھو جيئن انھن کي ٻڌايو ويو ھو .
42002021	اٺن ڏينھن کان پوءِ جڏھن ھن جي سنت ڪرڻ جو وقت آيو تہ سندس نالو عيسيٰ رکيائون ، جيڪو ھن جي پيٽ ۾ اچڻ کان اڳ ۾ ئي ملائڪ رکيو ھو .
42002022	جڏھن موسيٰ جي شريعت موجب پاڪ ٿيڻ جا مقرر ڏينھن پورا ٿيا تڏھن يوسف ۽ مريم عيسيٰ کي خداوند جي آڏو حاضر ڪرڻ لاءِ يروشلم ۾ کڻي آيا .
42002023	خداوند جي شريعت ۾ لکيل آھي تہ ” ھر ڪو پھريتو پٽ خداوند جي لاءِ وقف ڪيو وڃي . “
42002024	سو اھي خداوند جي شريعت جي فرضن موجب قرباني پيش ڪرڻ آيا ، جنھن ۾ لکيل آھي تہ ” ٻہ ڳيرا يا ٻہ ڪبوتر ھجن . “
42002025	تن ڏينھن ۾ يروشلم ۾ ھڪڙو ماڻھو رھندو ھو جنھن جو نالو شمعون ھو . ھو سچار ۽ نيڪ ماڻھو ھو ۽ ھو بني اسرائيل جي بچاءَ لاءِ منتظر ھو . ان سان پاڪ روح ھوندو ھو ،
42002026	جنھن کيس ٻڌايو ھو تہ ” جيستائين خداوند جي مسيح کي نہ ڏسندين ، تيستائين ڪين مرندين . “
42002027	پاڪ روح جي ھدايت تي شمعون ھيڪل ۾ آيو . جڏھن ماءُ پيءُ ٻارڙي عيسيٰ کي شريعت جا فرض پورا ڪرڻ لاءِ ھيڪل ۾ کڻي آيا
42002028	تڏھن شمعون ٻارڙي کي پنھنجن ھٿن تي کنيو ۽ خدا جي واکاڻ ڪندي چيائين تہ
42002029	” اي مالڪ ! ھاڻي تون پنھنجي ٻانھي کيپنھنجي واعدي موجب سلامتيءَ سان موڪل .
42002030	ڇالاءِ جو منھنجين اکينتنھنجو ڇوٽڪارو ڏٺو آھي ،
42002031	جيڪو تو سڀني قومن اڳيان تيار ڪيو آھي ،
42002032	يعني غير قومن لاءِتنھنجي رستي تي ھلڻ ڪاڻ روشنائي ۽ تنھنجي قوم بني اسرائيل لاءِ وڏائي . “
42002033	ٻار جا ماءُ پيءُ حيران ھئا تہ انھيءَ بابت ڇا ڇا نہ پيو چئجي !
42002034	شمعون انھن کي مبارڪون ڏنيون ۽ ٻار جي ماءُ مريم کي چيائين تہ ” ھي ٻار بني اسرائيل ۾ گھڻن جي ڪرڻ ۽ چڙھڻ جو سبب مقرر ڪيو ويو آھي . ھو خدا جي طرف کان ھڪ نشان ھوندو ، جنھن جي ڪيترائي مخالفت ڪندا ،
42002035	جنھنڪري سندن دلين جا ڳُجھہ ظاھر ٿيندا . تو کي ايترو ڏک پھچندو ، جيڪو تلوار وانگر تنھنجي دل گھائي ڇڏيندو . “
42002036	آشر قبيلي جي ھڪ شخص فينوايل جي ڌيءَ حنا ھڪ نبياڻي ھئي . ھوءَ ھڪ پوڙھي عورت ھئي ، جيڪا شاديءَ کان پوءِ ست سال مڙس سان گڏ رھي
42002037	۽ پوءِ رن زال ٿي . ھاڻي سندس عمر چوراسي ورھيہ ھئي ، پر ڪڏھن بہ ھيڪل کان پير ٻاھر نہ ڪڍيائين ۽ رات ڏينھن روزا رکي ، دعائون گھري پئي عبادت ڪندي ھئي .
42002038	سا بہ انھيءَ وقت آئي ۽ خدا جو شڪر ڪيائين ۽ انھن سڀني سان ھن ٻار بابت ڳالھيون ڪرڻ لڳي ، جيڪي انتظار ۾ ھئا تہ خدا يروشلم کي آزادي ڏيندو .
42002039	عيسيٰ جي ماءُ پيءُ جڏھن خداوند جي شريعت جي فرضن جي بجاآوري ڪئي ، تڏھن گليل علائقي ۾ پنھنجي اباڻي شھر ناصرت ڏانھن موٽيا .
42002040	ٻار وڌندو ۽ زور وٺندو ويو . ھو سياڻپ سان ڀربو ويو ۽ خدا جو فضل ھن سان ساڻ ھو .
42002041	عيسيٰ جا ماءُ پيءُ ھر سال يروشلم ڏانھن عيد فصح جي موقعي تي ويندا ھئا .
42002042	جڏھن عيسيٰ ٻارھن سالن جو ٿيو تہ اھي دستور موجب عيد فصح تي ويا .
42002043	جڏھن عيد جا ڏينھن پورا ٿيا تہ ھو گھر ڏانھن موٽڻ لڳا . پر ڇوڪرو عيسيٰ يروشلم ۾ رھجي وين ۽ سندس ماءُ پيءُ کي خبر نہ ھئي .
42002044	انھن سمجھيو پئي تہ ھو قافلي سان آھي ، سو انھن سڄو ڏينھن سفر ڪيو ۽ پوءِ عيسيٰ کي مائٽن ۽ دوستن ۾ ڳولڻ شروع ڪيائون .
42002045	جڏھن انھن کيس نہ لڌو تہ ھو سندس ڳولا لاءِ موٽي يروشلم ۾ آيا .
42002046	ٽئين ڏينھن تي ھنن عيسيٰ کي ھيڪل ۾ لڌو ، جتي ھو يھودين جي عالمن سان ويٺو ھو ۽ انھن جي ٻڌي ساڻن سوال جواب پئي ڪيائين .
42002047	جن بہ ھن کي ٻڌو ٿي ، سي سڀيئي ھن جي عقل ۽ حاضرجوابيءَ تي عجب پيا کائين .
42002048	جڏھن ھن کي ڏٺائون تہ ھن جا ماءُ پيءُ حيران ٿي ويا . ھن جي ماءُ ھن کي چيو تہ ” پُٽ ، تو اسان سان ائين ڇو ڪيو ؟ تنھنجو پيءُ ۽ آءٌ تو کي ڳولي لھڻ لاءِ سخت پريشان ھئاسين . “
42002049	تنھن تي ھن انھن کي جواب ڏنو تہ ” اوھان مون کي ڇو پئي ڳوليو ؟ ڇا اوھان کي خبر نہ آھي تہ مون کي پنھنجي پيءُ جي گھر ۾ رھڻ کپي ؟ “
42002050	پر اھي ھن جي ڳالھہ سمجھي نہ سگھيا .
42002051	پوءِ عيسيٰ انھن سان گڏجي ناصرت ۾ آيو ، جتي ھو انھن جو فرمانبردار ٿي رھيو . ھن جي ماءُ ھي سڀ ڳالھيون پنھنجي دل ۾ سانڍي رکيون .
42002052	عيسيٰ قد ۽ سياڻپ سان گڏوگڏ خدا ۽ ماڻھن جي مقبوليت ۾ بہ وڌندو ويو .
42003001	تبريس قيصر جي حڪومت جو پندرھون سال ھو . انھن ڏينھن ۾ يھوديہ جو گورنر پنطيس پلاطس ھو ۽ گليل جو حاڪم ھيروديس ھو . اِيتوريا ۽ ترخونيتس جو حاڪم ھيروديس جو ڀاءُ فلپس ھو . ابلينيءَ جو حاڪم لسانياس ھو ،
42003002	۽ حنا ۽ قائفا سردار ڪاھن ھئا . انھن ڏينھن ۾ خدا جو ڪلام ذڪريا جي پٽ يحيٰ تي رڻ پٽ ۾ نازل ٿيو .
42003003	ھو اردن درياءَ جي چوطرف ساري علائقي ۾ ويو ۽ ماڻھن ۾ تبليغ ڪيائين تہ ” توبھہ ڪريو ۽ بپتسما وٺو تہ اوھان کي پنھنجن گناھن جي معافي ملي . “
42003004	جيئن يسعياہ نبيءَ جي ڪتاب ۾ لکيل آھي تہ”رڻ پٽ ۾ پڪارڻ واري جو آواز اچي ٿو تہ’خداوند لاءِ رستو تيار ڪريو.ھن جي لاءِ واٽون سڌيون ڪريو .
42003005	سڀڪا ماٿري ڀرجي پوندي ، ۽ ھر ڪو جبل ۽ ٽڪري سنئين ڪئي ويندي.ڏنگا رستا سڌا ٿيندا ۽ کڏن کوٻن واريون واٽون سنيون ٿينديون .
42003006	ساري انسانذات خدا جو ڇوٽڪارو ڏسندي . ‘ “
42003007	تڏھن ماڻھن جا جيڪي ميڙ کانئس بپتسما وٺڻ آيا پئي ، تن کي چيائين تہ ” اي نانگ جا ٻچؤ ! اوھان کي ڪنھن ٻڌايو آھي تہ اوھين خدا جي ايندڙ غضب کان بچي سگھندا ؟
42003008	اھڙا ڪم ڪريو جن مان خبر پوي تہ اوھان سچ پچ پنھنجن گناھن تي پڇتايو آھي . پاڻ ۾ ائين نہ چئو تہ ’ اسين ابراھيم جو اولاد آھيون . ‘ آءٌ اوھان کي ٻڌايان ٿو تہ ھنن پٿرن مان بہ خدا ابراھيم لاءِ اولاد پيدا ڪري سگھي ٿو .
42003009	بلڪ ھاڻي تہ وڻن جي پاڙن تي ڪھاڙو تيار رکيو ويو آھي ۽ جيڪڏھن ڪو وڻ سٺو ميوو نہ ٿو ڏئي تہ کيس وڍي باھہ ۾ اڇلائبو . “
42003010	تنھن تي ماڻھن کانئس پڇيو تہ ” پوءِ اسان کي ڇا ڪرڻ گھرجي ؟ “
42003011	ھن ورندي ڏنن تہ ” جنھن وٽ ٻہ پھراڻ ھجن تہ اھو ھڪ انھيءَ کي ڏئي جنھن کي ھڪ بہ ڪونھي ۽ جنھن وٽ کاڌو آھي ، سو بہ اھو ورھائي . “
42003012	محصول اڳاڙيندڙ پڻ بپتسما وٺڻ آيا ۽ انھن پڇيس تہ ” اي استاد ! اسان کي ڇا ڪرڻ گھرجي ؟ “
42003013	تنھن تي انھن کي چيائين تہ ” مقرر اگھہ کان وڌيڪ نہ اڳاڙيو . “
42003014	سپاھين بہ پڇيس تہ ” ڀلا اسان کي ڇا ڪرڻ گھرجي ؟ “ تن کي چيائين تہ ” ڪنھن کي دٻائي ڌمڪائي زوريءَ پيسا نہ وٺو ، پر پنھنجي پگھار مان پورت ڪريو . “
42003015	ماڻھو انھيءَ ويچار ۾ ھئا تہ ” ڇا ھي مسيح تہ نہ آھي ! “
42003016	تنھن تي يحيٰ انھن سڀني کي جواب ڏنو تہ ” آءٌ اوھان کي پاڻيءَ سان بپتسما ٿو ڏيان ، پر اھو اچڻ وارو آھي جيڪو مون کان وڌيڪ قدرت وارو آھي ۽ آءٌ سندس جتيءَ جون ڪھيون ڇوڙڻ جي لائق بہ نہ آھيان . اھو اوھان کي پاڪ روح ۽ باھہ سان بپتسما ڏيندو .
42003017	ھن کي پنھنجو ڇڄ ھٿ ۾ آھي تہ جيئن پنھنجي ڳاھہ جي پِڙ کي چڱيءَ طرح صاف ڪري ۽ ڪڻڪ کي ميڙي پنھنجي ڀانڊي ۾ رکي . پر بُھہ کي اھڙيءَ باھہ ۾ ساڙي ڇڏيندو جا وسامڻ جي نہ آھي . “
42003018	يحيٰ ماڻھن کي ٻيون بہ ڪيتريون ئي ھدايتون ڏيئي خوشخبري ٻڌائيندو رھيو .
42003019	پر ھيروديس کي جھڻڪيائين ، ڇالاءِ جو ھو پنھنجي ڀاءُ فلپس جي زال ھيرودياس سان پرڻيو ھو ۽ ٻيا بہ برا ڪم ڪيا ھئائين .
42003020	پوءِ ھيروديس ھڪ وڌيڪ خرابي ڪئي جو يحيٰ کي کڻي جيل ۾ وڌائين .
42003021	جڏھن سڀ ماڻھو بپتسما وٺي چڪا تہ عيسيٰ بہ بپتسما ورتي . انھيءَ مھل ھن جي دعا گھرندي آسمان کلي پيو ،
42003022	۽ پاڪ روح ڪبوتر جي صورت ۾ مٿس اچي لٿو . آسمان مان آواز آيو تہ ” تون منھنجو پيارو فرزند آھين . آءٌ تو مان گھڻو خوش آھيان . “
42003023	جڏھن عيسيٰ پاڻ تعليم ڏيڻ شروع ڪئي ، تڏھن سندس عمر اٽڪل ٽيھہ ورھيہ ھئي . عيسيٰ کي يوسف جو پٽ سمجھيو ويندو ھو ، يوسف پٽ عيليءَ جو ھو ،
42003024	۽ عيلي پٽ متات جو ، متات پٽ لاويءَ جو ، لاوي پٽ ملڪيءَ جو ، ملڪي پٽ ينا جو ۽ ينا پٽ يوسف جو ،
42003025	يوسف پٽ متٿياہ جو ، متٿياہ پٽ عاموس جو ، عاموس پٽ ناحوم جو ، ناحوم پٽ اِسليءَ جو ۽ اِسلي پٽ نوگيءَ جو ،
42003026	نوگي پٽ ماعت جو ، ماعت پٽ متٿياہ جو ، متٿياہ پٽ شمعيءَ جو ، شمعي پٽ يوسيح جو ۽ يوسيح پٽ يودا جو ،
42003027	يودا پٽ يوحنا جو ، يوحنا پٽ رسيا جو ، رسيا پٽ زربابل جو ، زربابل پٽ شئلتي ايل جو ۽ شئلتي ايل پٽ نيريءَ جو ،
42003028	نيري پٽ ملڪيءَ جو ، ملڪي پٽ اديءَ جو ، ادي پٽ قوسام جو ، قوسام پٽ المودام جو ۽ المودام پٽ عير جو ،
42003029	عير پٽ يشوع جو ، يشوع پٽ اليعزر جو ، اليعزر پٽ يوريم جو ، يوريم پٽ متات جو ۽ متات پٽ لاويءَ جو ،
42003030	لاوي پٽ شمعون جو ، شمعون پٽ يھوداہ جو ، يھوداہ پٽ يوسف جو ، يوسف پٽ يونان جو ۽ يونان پٽ الياقيم جو ،
42003031	الياقيم پٽ ملي آہ جو ، ملي آہ پٽ مناہ جو ، مناہ پٽ متٿاہ جو ، متٿاہ پٽ ناتن جو ۽ ناتن پٽ دائود جو ،
42003032	دائود پٽ يشيءَ جو ، يشي پٽ عوبيد جو ، عوبيد پٽ بوعز جو ، بوعز پٽ سلمون جو ۽ سلمون پٽ نحشون جو ،
42003033	نحشون پٽ عميناداب جو ، عميناداب پٽ ارنيءَ جو ، ارني پٽ حصرون جو ، حصرون پٽ فارص جو ۽ فارص پٽ يھوداہ جو ،
42003034	يھوداہ پٽ يعقوب جو ، يعقوب پٽ اسحاق جو ، اسحاق پٽ ابراھيم جو ، ابراھيم پٽ تاراہ جو ۽ تاراہ پٽ نحور جو ،
42003035	نحور پٽ سروگ جو ، سروگ پٽ رعو جو ، رعو پٽ فلگ جو ، فلگ پٽ عبر جو ۽ عبر پٽ شلح جو ،
42003036	شلح پٽ قينان جو ، قينان پٽ ارفڪشد جو ، ارفڪشد پٽ سام جو ، سام پٽ نوح جو ۽ نوح پٽ لمڪ جو ،
42003037	لمڪ پٽ متوشاايل جو ، متوشاايل پٽ حنوڪ جو ، حنوڪ پٽ يارد جو ، يارد پٽ مھال ايل جو ۽ مھال ايل پٽ قينان جو ،
42003038	قينان پٽ انوش جو ، انوش پٽ سيت جو ، سيت پٽ آدم جو ۽ آدم خدا جو فرزند ھو .
42004001	عيسيٰ اردن مان پاڪ روح سان ڀرجي موٽيو ۽ پاڪ روح جي ھدايت سان چاليھہ ڏينھن بيابان ۾ گھميو پئي ،
42004002	جتي شيطان ھن کي آزمايو . انھن ڏينھن ۾ ھن ڪجھہ بہ نہ کاڌو ، پر جڏھن اھي ڏينھن گذري ويا تہ پوءِ ھن کي بک لڳي .
42004003	تنھن تي شيطان چيس تہ ” جيڪڏھن تون خدا جو فرزند آھين تہ ھن پھڻ کي حڪم ڪر تہ ماني ٿي پوي . “
42004004	عيسيٰ ورندي ڏنس تہ ” اھو لکيل آھي تہ ’ ماڻھو رڳو مانيءَ تي جيئرو نہ ٿو رھي . ‘ “
42004005	پوءِ شيطان کيس ھڪ مٿاھينءَ جاءِ تي وٺي ويو ۽ ھڪ پل ۾ دنيا جون مڙيئي بادشاھتون ڏيکاريائينس .
42004006	شيطان چيس تہ ” آءٌ تو کي انھن سڀني جي حڪومت ۽ شان وَ شوڪت ڏيندس ڇوتہ اھو مون تي ڇڏيل آھي تہ جنھن کي چاھيان تنھن کي ڏيان .
42004007	سو جيڪڏھن تون مون کي سجدو ڪندين تہ اھو سڀ ڪجھہ تنھنجو ٿيندو . “
42004008	تنھن تي عيسيٰ ورندي ڏنس تہ ” اھو لکيل آھي تہ ’ تون رڳو خداوند پنھنجي خدا کي سجدو ڪر ۽ رڳو انھيءَ جي ئي عبادت ڪر . ‘ “
42004009	تنھن کان پوءِ شيطان کيس يروشلم ۾ وٺي ويو ۽ ھيڪل جي تمام مٿاھين ڪنگريءَ تي بيھاري چيائينس تہ ” جيڪڏھن تون خدا جو فرزند آھين تہ ھتان پاڻ کي ڪيراءِ ،
42004010	ڇالاءِ جو اھو لکيل آھي تہ ’ خدا پنھنجي ملائڪن کي تو لاءِ حڪم ڪندو ، جيڪي تنھنجي سنڀال ڪندا .
42004011	اھي تو کي پنھنجن ھٿن تي جھليندا تہ جيئن تنھنجو پير پٿر تي نہ لڳي . ‘ “
42004012	عيسيٰ کيس وراڻيو تہ ” ھي لکيل آھي تہ ’ تون خداوند پنھنجي خدا کي نہ آزماءِ . ‘ “
42004013	پوءِ جڏھن شيطان عيسيٰ کي ھر طرح سان آزمائي چڪو تہ ڪجھہ وقت لاءِ وٽانئس ھليو ويو .
42004014	پوءِ عيسيٰ جنھن سان پاڪ روح جي طاقت گڏ ھئي ، سو گليل علائقي ڏانھن موٽيو . سندس ھاڪ سڄي علائقي ۾ ھُلي ويئي .
42004015	ھن عبادت خانن ۾ تعليم ڏني ۽ سڀني سندس ساراھہ ڪئي .
42004016	پوءِ ھو ناصرت ۾ آيو جتي سندس پالنا ٿي ھئي . سبت جي ڏينھن تي دستور موجب ھو عبادت خاني ۾ ويو ۽ تلاوت ڪرڻ لاءِ اٿي بيٺو .
42004017	کيس يسعياہ نبيءَ جو ڪتاب ڏنو ويو ۽ ھن اھو ھنڌ کوليو جتي لکيل ھو تہ
42004018	” خداوند جو روح مون سان آھي،ڇوتہ غريبن کي خوشخبري ڏيڻ لاءِمون کي مسح ڪري چونڊيو اٿس.ھن مون کي موڪليو آھي تہقيدين جي رھائيءَ ۽ انڌن جي بينائيءَ جو اعلان ڪريان . ۽ ستايلن جي دلجوئي ڪريان ،
42004019	۽ اعلان ڪريان تہخداوند جي مھربانين جو سال آيو آھي . “
42004020	پوءِ عيسيٰ ڪتاب بند ڪري خدمتگار کي ڏنو ۽ پاڻ ويھي رھيو . عبادت خاني ۾ سڀيئي ھن کي چتائي ڏسن پيا .
42004021	تڏھن ھنن کي ٻڌايائين تہ ” اڄ اوھان جي ٻڌندي ئي ھيءَ لکت پوري ٿي آھي . “
42004022	سڀيئي سندس نيڪي ڪرڻ لڳا ۽ عجب کائين پيا تہ ھن جي واتان ڪھڙا نہ مھر ڀريا لفظ نڪتا پئي ۽ چوڻ لڳا تہ ” ڇا ھي يوسف جو پٽ نہ آھي ؟ “
42004023	عيسيٰ انھن کي چيو تہ ” اوھين ضرور اھا چوڻي مون کي ٻڌائيندا تہ ’ ڊاڪٽر ، پاڻ کي تہ ڇٽاءِ ، ‘ ۽ ھيئن بہ چوندا تہ ’ ھتي پنھنجي وطن ۾ بہ ائين ڪري ڏيکار جيئن ڪفرناحوم بابت ٻڌون ٿا . ‘ “
42004024	تنھن تي انھن کي چيائين تہ ” سچ پڇو تہ ڪنھن بہ نبيءَ جو پنھنجي وطن ۾ قدر نہ ٿو ٿئي .
42004025	آءٌ اوھان کي سچ ٿو ٻڌايان تہ جڏھن الياس نبيءَ جي ڏينھن ۾ ساڍا ٽي سال آسمان مان بوند نہ پيئي ۽ ملڪ ۾ سخت ڏڪار پئجي ويو ، تڏھن جيتوڻيڪ اسرائيل ۾ بہ ڪيتريون ئي رنون زالون ھيون ،
42004026	پر الياس نبيءَ کي پنھنجي کاڌي خوراڪ لاءِ انھن مان ڪنھن وٽ بہ نہ موڪليو ويو ، بلڪ رڳو صيدا علائقي جي صارفت شھر ۾ رھندڙ ھڪ رن زال وٽ ئي موڪليو ويو .
42004027	اليشع نبيءَ جي ڏينھن ۾ اسرائيل ۾ ڪيترائي ڪوڙھہ جھڙي مرض وارا ھئا پر انھن مان ڪنھن کي بہ شفا ڪانہ ملي ، بلڪ رڳو نعمان شاميءَ کي ملي . “
42004028	اھي ڳالھيون ٻڌندي ئي جيڪي بہ عبادت خاني ۾ ھئا ، سي سڀيئي ڏاڍا ڪاوڙيا ،
42004029	۽ اٿي کڙا ٿيا ۽ عيسيٰ کي گھلي شھر کان ٻاھر ڪڍيائون . جنھن ٽڪريءَ تي سندن شھر ٻڌل ھو ، تنھن جي چوٽيءَ تي وٺي آيس تہ مٿان اڇلائينس .
42004030	پر ھو انھن جي وچ مان ئي نڪري پنھنجو رستو وٺي ھليو ويو .
42004031	ان کان پوءِ عيسيٰ گليل جي شھر ڪفرناحوم ۾ آيو ، جتي سبت جي ڏينھن تي ماڻھن کي تعليم پئي ڏنائين .
42004032	اھي سڀيئي ھن جي تعليم تي حيران ٿي ويا ، ڇاڪاڻ تہ ھن جو ڪلام ائين ھو جيئن ڪو اختيار وارو ڳالھائي .
42004033	عبادت خاني ۾ ھڪڙو ماڻھو ھو جنھن تي ڪنھن ڀوت جو پاڇو ھو ، تنھن وڏي رڙ ڪري چيو تہ
42004034	” اي عيسيٰ ناصري ! اسان سان تنھنجو ڪھڙو واسطو آھي ؟ ڇا تون اسان کي ناس ڪرڻ آيو آھين ؟ آءٌ ڄاڻان ٿو تہ تون ڪير آھين ، تون ئي خدا جي ھڪ پاڪ ھستي آھين . “
42004035	تنھن تي عيسيٰ کيس ڇينڀي چيو تہ ” ماٺ ڪر ، ھن مان نڪري وڃ . “ ڀوت ماڻھوءَ کي انھن جي اڳيان اڇلايو ۽ کيس ايذاءَ ڏيڻ کان سواءِ ٻاھر نڪري ويو .
42004036	تنھن تي سڀني کي حيرت وٺي ويئي ۽ ھڪٻئي کان پڇڻ لڳا تہ ” ھي ڪھڙو ڪلام آھي ؟ ڇالاءِ جو ھو اختياريءَ ۽ قدرت سان ڀوتن کي حڪم ٿو ڏئي ۽ اھي نڪري وڃن ٿا . “
42004037	اوسي پاسي واري علائقي ۾ جتي ڪٿي عيسيٰ جي ھاڪ پئجي ويئي .
42004038	عيسيٰ عبادت خاني مان نڪري شمعون جي گھر آيو . شمعون جي سس کي سخت بخار ھو ، سو ھنن اُن جي لاءِ چيس .
42004039	ھو ان وٽ ويو ۽ مٿانئس بيھندي بخار کي حڪم ڪيائين تہ بخار کيس ڇڏي ويو . ھوءَ ھڪدم چاق ٿي اُٿي ۽ ھنن جي خدمت ڪرڻ لڳي .
42004040	سج لھڻ مھل ماڻھو انھن سڀني کي عيسيٰ وٽ وٺي آيا جيڪي جدا جدا بيمارين جا مريض ھئا . عيسيٰ انھن مان ھر ھڪ کي پنھنجو ھٿ لاتو تہ اھي سڀيئي ڇٽي چڱا ڀلا ٿي ويا .
42004041	ڪيترن ئي ماڻھن مان ڀوت نڪري ويا ۽ واڪا ڪندا ويا تہ ” تون خدا جو فرزند آھين ، “ ڇاڪاڻ تہ انھن کي خبر ھئي تہ ھو مسيح آھي . پر عيسيٰ انھن کي جھڻڪيندي چيو تہ ھو ائين نہ چون .
42004042	جڏھن ڏينھن ٿيو تہ ھو نڪري ھڪڙي ويران ھنڌ تي آيو . ماڻھن جي ميڙن کيس ڳولي لڌو ۽ جھلڻ لڳس تہ ” اسان کي ڇڏي نہ وڃو . “
42004043	پر ھن انھن کي چيو تہ ” مون کي خدا جي بادشاھت جي خوشخبريءَ جي منادي ٻين شھرن ۾ بہ ڪرڻي آھي . ڇالاءِ جو آءٌ انھيءَ لاءِ ئي تہ موڪليو ويو آھيان . “
42004044	ھو سڄي ملڪ جي عبادت خانن ۾ تبليغ ڪندو رھيو .
42005001	ھڪڙي دفعي جڏھن عيسيٰ گليل ڍنڍ جي ڪنڌيءَ تي بيٺو ھو تہ ماڻھن جا ميڙ مٿس ڳاھٽ پئي ٿيا ، انھيءَ لاءِ تہ خدا جو ڪلام ٻڌن .
42005002	تڏھن ڍنڍ جي ڪنڌيءَ تي ھن ٻہ ٻيڙيون بيٺل ڏٺيون . مھاڻن ٻيڙين مان لھي پنھنجا ڄار پئي ڌوتا .
42005003	عيسيٰ انھن مان ھڪڙيءَ ۾ چڙھي پيو ، جيڪا شمعون جي ھئي . ھن شمعون کي ڪنڌيءَ کان ٿورو پرڀرو ٻيڙي ڌڪڻ لاءِ چيو ، جتي ٻيڙيءَ ۾ ئي ويٺي ھن ميڙ کي تعليم ڏني .
42005004	جڏھن عيسيٰ ڳالھائي بس ڪئي تڏھن شمعون کي چيائين تہ ” ٻيڙي اونھي پاڻيءَ ۾ ڪاھي ھل ۽ اتي اوھين شڪار لاءِ پنھنجا ڄار وجھو . “
42005005	تنھن تي شمعون وراڻي ڏيئي چيس تہ ” اي سائين ! اسان سڄي رات لوڙيو آھي پر ڪجھہ بہ ھٿ نہ آيو آھي ، تنھن ھوندي بہ جيڪڏھن اوھين چئو ٿا تہ ڄار وجھرايان ٿو . “
42005006	انھن ڄار وڌا تہ ايتريون مڇيون اچي ڦاٿيون جو ڄار پئي ٽُٽن .
42005007	تنھن تي ٻي ٻيڙيءَ ۾ جيڪي سنگتي ھئن تن کي مدد لاءِ سڏيائون . ھو آيا ۽ مڇيءَ سان ٻئي ٻيڙيون ايتريون تہ ڀريائون جو اچي ٻڏڻ لڳيون .
42005008	جڏھن شمعون پطرس ھي واقعو ٿيندي ڏٺو تہ عيسيٰ جي پيرن تي ڪري پيو ۽ چيائينس تہ ” اي خداوند ! مون وٽان ھليا وڃو ، ڇالاءِ جو آءٌ گنھگار آھيان . “
42005009	شمعون سان گڏوگڏ سندس سڀيئي سنگتي بہ ايتريون مڇيون ڦاٿل ڏسي حيرت ۾ پئجي ويا .
42005010	انھن سان گڏ شمعون جي ڀائيوار زبديءَ جا پٽ يعقوب ۽ يوحنا بہ عجب ۾ پئجي ويا . تنھن تي عيسيٰ شمعون کي چيو تہ ” ڊڄ نہ ، اڄ کان پوءِ تون ماڻھن کي ڦاسائيندين . “
42005011	اھي ٻيڙين کي ڌڪي ڪنڌيءَ تي ڪاھي ويا ۽ سڀ ڪجھہ ڇڏي عيسيٰ جي پٺيان ھليا .
42005012	ھڪ دفعي عيسيٰ ڪنھن شھر ۾ ويو جتي ھڪ ماڻھو ڪوڙھہ جھڙي مرض سان ورتل ھو . ھن جڏھن عيسيٰ کي ڏٺو تہ ان جي اڳيان منھن ڀر ڪري نيزاري ڪري چيائينس تہ ” اي سائين ! جيڪڏھن اوھين چاھيو تہ مون کي ڇٽائي پاڪ صاف ڪري سگھو ٿا . “
42005013	عيسيٰ پنھنجو ھٿ ڊگھيريو ۽ ان کي لائيندي چيائين تہ ” آءٌ چاھيان ٿو تہ تون ڇٽي پاڪ صاف ٿيءُ . “ تڏھن ھڪدم سندس ڪوڙھہ جھڙو مرض لھي ويو .
42005014	پوءِ عيسيٰ کيس تاڪيد ڪري چيو تہ ” اھا ڳالھہ ڪنھن سان بہ نہ ڪجانءِ ، پر سڌو وڃي ڪاھن کي پاڻ ڏيکار ۽ موسيٰ جي شريعت موجب پنھنجي پاڪ ٿيڻ لاءِ قرباني ڪر تہ جيئن ھر ڪنھن لاءِ شاھدي ٿئي تہ تون ھاڻي ڇٽي پاڪ صاف ٿيو آھين . “
42005015	عيسيٰ بابت اھي ڳالھيون ھنڌين ماڳين ھُلي ويون ۽ ماڻھن جا وڏا ميڙ اچي مڙيا تہ ھن جي تعليم ٻڌن ۽ پنھنجين بيمارين کان شفا پائين .
42005016	پر ھو پرڀرو ٻاھر اڪيلائيءَ ۾ ويندو ھو ۽ اتي وڃي دعا گھرندو ھو .
42005017	ھڪڙي ڏينھن عيسيٰ تعليم ڏيئي رھيو ھو تہ ڪي فريسي ۽ شريعت جا عالم بہ اتي ويٺا ھئا ، جيڪي گليل ۽ يھوديہ جي ھر ڳوٺ ۽ يروشلم کان آيا ھئا . بيمارن کي شفا ڏيڻ لاءِ خداوند جي قدرت عيسيٰ سان ساڻ ھئي .
42005018	ڪي ماڻھو ھڪ اڌرنگي ماڻھوءَ کي کٽولي تي کنيو پئي آيا ۽ ڪوشش پئي ڪيائون تہ ھن کي اندر کڻي عيسيٰ جي اڳيان رکن .
42005019	پر ميڙ جي ڪري انھن کي اندر کڻي اچڻ لاءِ رستو نہ پئي مليو . تنھنڪري ھو ڪوٺي تي چڙھي ويا ۽ ڇت ۾ سوراخ ڪري کٽولي سوڌو کيس ھيٺ ماڻھن جي وچ ۾ عيسيٰ جي اڳيان ڪري لاٿائون .
42005020	جڏھن عيسيٰ انھن جو ايڏو ايمان ڏٺو تہ بيمار کي چيائين تہ ” ادا ، تنھنجا گناھہ بخشجي ويا . “
42005021	تنھن تي شريعت جا عالم ۽ فريسي دليل ڊوڙائڻ لڳا تہ ” ھي ڪير آھي جو ڪفر ٿو بڪي ؟ ڇالاءِ جو خدا کان سواءِ ٻيو ڪوبہ گناھہ بخشي نہ ٿو سگھي . “
42005022	عيسيٰ انھن جا ارادا سمجھي ويو ۽ کين چيائين تہ ” اوھين اھڙيون ڳالھيون ڇو ٿا سوچيو ؟
42005023	ڇا ھي سولو آھي تہ ھن ماڻھوءَ کي چئجي تہ ’ تنھنجا گناھہ تو کي بخش ٿيا ، ‘ يا اھو جو کيس چئجي تہ ’ اُٿ ۽ گھم ڦر ؟ ‘
42005024	پر آءٌ اوھان تي ثابت ڪندس تہ ابن آدم کي دنيا ۾ گناھہ بخشڻ جي اختياري مليل آھي . “ سو ھن اڌرنگي ماڻھوءَ کي چيو تہ ” آءٌ تو کي چوان ٿو تہ اُٿ ، پنھنجو کٽولو کڻ ۽ گھر ھليو وڃ . “
42005025	تنھن تي ھڪدم ھو انھن جي اڳيان اُٿي کڙو ٿيو ۽ جنھن کٽولي تي پيل ھو سو کنيائين ۽ خدا جي واکاڻ ڪندي گھر ڏانھن راھي ٿيو .
42005026	ھو سڀيئي حيران ٿي ويا ۽ ڊپ ۾ ڀرجي خدا جي واکاڻ ڪندي چيائون تہ ” ڪھڙيون نہ عجيب ڳالھيون اسان اڄ ڏٺيون آھن . “
42005027	ھن کان پوءِ عيسيٰ ٻاھر نڪتو ۽ ڏٺائين تہ ھڪڙو لاويءَ نالي محصول اڳاڙيندڙ پنھنجي اڏي تي ويٺو آھي . عيسيٰ ان کي چيو تہ ” منھنجي پٺيان اچ . “
42005028	لاوي اٿيو ۽ سڀ ڪجھہ ڇڏي ھن جي پٺيان ھلڻ لڳو .
42005029	پوءِ لاويءَ پنھنجي گھر ۾ عيسيٰ جي مان ۾ وڏي دعوت ڪئي ، جنھن ۾ وڏو تعداد محصول اڳاڙيندڙن جو ھو ۽ ٻيا بہ ماڻھو انھن سان گڏ ويٺا ھئا .
42005030	ڪن فريسين ۽ سندن شريعت جي عالمن عيسيٰ جي شاگردن تي ڪُرڪي کين چيو تہ ” ڇو اوھين محصول اڳاڙيندڙن ۽ گنھگارن سان گڏ کائو پيئو ٿا ؟ “
42005031	تنھن تي عيسيٰ کين ورندي ڏني تہ ” تندرستن کي نہ بلڪ بيمارن کي طبيب جي گھرج ھوندي آھي .
42005032	آءٌ نيڪن کي نہ ، پر گنھگارن کي توبھہ جي طرف سڏڻ لاءِ آيو آھيان . “
42005033	ڪن ماڻھن عيسيٰ کي چيو تہ ” يحيٰ جا شاگرد اڪثر روزا رکندا آھن ۽ دعائون گھرندا آھن ۽ فريسين جا شاگرد بہ ائين ڪندا آھن . پر تنھنجا شاگرد تہ کائين پيئن ٿا . “
42005034	عيسيٰ وراڻين تہ ” جيسين گھوٽ ڄاڃين سان آھي ، تيسين اوھين انھن کي ڪو روزا رکائي سگھو ٿا ڇا ؟
42005035	پر ڪو وقت ايندو جڏھن کانئن گھوٽ جدا ڪيو ويندو تہ انھن ڏينھن ۾ ھو بہ روزا رکندا . “
42005036	عيسيٰ انھن کي ھي مثال بہ ٻڌايو تہ ” ڪوبہ ماڻھو نون ڪپڙن مان ٽڪر ڦاڙي پراڻن ڪپڙن کي چتي نہ ٿو ھڻي . جيڪڏھن ائين ڪندو تہ ھو نوان ڪپڙا بہ ڦاڙيندو ۽ اھو ٽڪر پراڻي سان ميل بہ نہ کائيندو .
42005037	ڪوبہ ماڻھو تازي مئي پراڻن ساندارن ۾ ڪونہ ٿو ڀري ، ڇوتہ تازي مئي ساندارن کي ڦاڙي وجھندي ، پوءِ تہ مئي بہ ھارجي ويندي ۽ ساندارا بہ زيان ٿيندا .
42005038	پر تازي مئي نون ساندارن ۾ ڀرڻ گھرجي .
42005039	پراڻي مئي پيئڻ کان پوءِ ڪوبہ نئين مئي پيئڻ پسند نہ ٿو ڪري ، ڇالاءِ جو ھو چوي ٿو تہ ’ پراڻي مئي وڌيڪ سٺي آھي . ‘ “
42006001	عيسيٰ سبت جي ڏينھن پنھنجن شاگردن سان گڏ اَنَ وارين ٻنين مان پئي لنگھيو . سندس شاگرد سنگ پٽي ھٿن سان مھٽي ان کائڻ لڳا .
42006002	ڪن فريسين کين چيو تہ ” اھو ڪم جيڪو سبت جي ڏينھن جائز نہ آھي سو اوھين ڇو ٿا ڪريو ؟ “
42006003	عيسيٰ کين جواب ۾ چيو تہ ” اوھان اھو نہ پڙھيو آھي ڇا تہ جڏھن دائود ۽ سندس ساٿين کي بک لڳي ھئي تہ ھن ڇا ڪيو ھو ؟
42006004	ھو خدا جي گھر ۾ گھڙي ويو ۽ نذر جون مانيون ، جيڪي ڪاھنن کان سواءِ ٻين کي کائڻ جائز نہ آھن سي کڻي کائڻ لڳو ۽ ساٿين کي بہ ڏنائين . “
42006005	عيسيٰ وڌيڪ چيو تہ ” ابن آدم تہ سبت جو بہ مالڪ آھي . “
42006006	ھڪڙي سبت جي ڏينھن تي عيسيٰ عبادت خاني ۾ وڃي تعليم ڏيڻ لڳو . اُتي ھڪ ماڻھو ھو جنھن جو ساڄو ھٿ سڪل ھو .
42006007	ڪي شريعت جا عالم ۽ فريسي انھيءَ موقعي جي تاڙ ۾ ھئا تہ عيسيٰ تي تھمت ھڻجي . انھيءَ لاءِ ھو اھو جانچي رھيا ھئا تہ آيا سبت جي ڏينھن ھو ڪنھن ماڻھوءَ کي ڇٽائي ٿو يا نہ .
42006008	عيسيٰ کي انھن جي نيتن جي خبر پئجي ويئي . ھن سڪل ھٿ واري ماڻھوءَ کي چيو تہ ” اُٿي وچ ۾ ٿي بيھہ . “ ھو اٿي اتي اچي بيٺو .
42006009	پوءِ عيسيٰ انھن کي چيو تہ ” آءٌ اوھان کان پڇان ٿو تہ سبت جي ڏينھن نيڪي ڪرڻ جائز آھي يا بدي ڪرڻ ؟ ڪنھن جي جان بچائڻ يا مارڻ ؟ “
42006010	ھُن چوڌاري نھاري ان ماڻھوءَ کي چيو تہ ” پنھنجو ھٿ ڊگھو ڪر . “ ھن ائين ئي ڪيو تہ سندس ھٿ ٺيڪ ٿي ويو .
42006011	ھو ڪاوڙ ۾ تپي باھہ ٿي ويا ۽ پاڻ ۾ صلاحون ڪرڻ لڳا تہ ” عيسيٰ سان ڇا ڪرڻ گھرجي ؟ “
42006012	انھن ڏينھن ۾ عيسيٰ جبل تي دعا گھرڻ ويو . ھن ساري رات خدا کان دعا گھرڻ ۾ گذاري .
42006013	جڏھن ڏينھن ٿيو تہ پنھنجن شاگردن کي پاڻ وٽ سڏيائين . انھن مان ٻارھن ڄڻا چونڊيائين جن کي رسول ڪري بہ ڪوٺيائين :
42006014	شمعون جنھن جو نالو پطرس رکيائين ، سندس ڀاءُ اندرياس ، يعقوب ، يوحنا ، فلپس ۽ برٿلمئي ،
42006015	متي ، توما ، حلفيءَ جو پٽ يعقوب ۽ شمعون ، جنھن کي ” قوم پرست “ ڪري چوندا ھئا ،
42006016	يعقوب جو پٽ يھوداہ ۽ يھوداہ اسڪريوتي ، جنھن بعد ۾ دغا ڪري پڪڙايس .
42006017	عيسيٰ ھنن سان گڏ جبل تان ھيٺ لھي ھڪ ميدان ۾ اچي بيٺو . سندس شاگردن جي وڏي جماعت ۽ سڄي يھوديہ ، يروشلم ، صور ۽ صيدا جي سامونڊي ڪناري کان گھڻا ماڻھو اچي مڙيا .
42006018	ھو انھيءَ لاءِ آيا تہ سندس ڳالھيون ٻڌن ۽ پنھنجين بيمارين کان شفا پائين . جيڪي ڀوتن جا ستايل ھئا سي بہ آيا ۽ شفا پاتائون .
42006019	سڀني ماڻھن اھا ئي پئي ڪوشش ڪئي تہ کيس ھٿ لايون ، ڇالاءِ جو منجھانئس قدرت پئي نڪتي ۽ سڀني کي شفا پئي بخشيائين .
42006020	عيسيٰ پنھنجي شاگردن ڏانھن نھاري چيو تہ”سڀاڳا آھيو اوھين ، جي غريب آھيو،ڇالاءِ جو خدا جي بادشاھت اوھان جي آھي .
42006021	سڀاڳا آھيو اوھين ، جي ھاڻي بکايل آھيو،ڇالاءِ جو اوھين ڍاول ٿيندا.سڀاڳا آھيو اوھين ، جي ھاڻي روئو ٿا،ڇالاءِ جو اوھين کلندا .
42006022	سڀاڳا آھيو اوھين ، جڏھن ماڻھو ابن آدم جي ڪري توھان کي ڌڪاريندا ، ناتا ٽوڙيندا ، ڦٽ لعنت ڪندا ۽ ائين بہ چوندا تہ اوھين بڇڙا آھيو .
42006023	انھيءَ ڏينھن توھين سرھا ٿجو ۽ خوشيءَ مان ٽپ ڏجو ، جو بھشت ۾ توھان لاءِ وڏو اجر آھي . انھن جي ابن ڏاڏن بہ نبين سان اھڙا ئي پير کنيا ھئا .
42006024	پر مصيبت آھي توھان لاءِ،جيڪي ھن وقت دولتمند آھيو،ڇالاءِ جو اوھين آرام وٺي چڪا .
42006025	مصيبت آھي توھان لاءِ،جيڪي ھن وقت ڍاول آھيو،ڇالاءِ جو اوھين بکون ڪڍندا.مصيبت آھي توھان لاءِ،جيڪي ھن وقت کلو ٿا،ڇالاءِ جو اوھين ماتم ڪندا ۽ روئندا .
42006026	مصيبت آھي توھان لاءِ ، جڏھن سڀ ماڻھو توھان کي ساراھين ٿا ، ڇالاءِ جو انھن جا ابا ڏاڏا بہ نبي سڏائيندڙن سان ائين ئي ڪندا ھئا . “
42006027	” پر اي منھنجا ٻڌڻ وارؤ ! آءٌ توھان کي ٻڌايان ٿو تہ پنھنجن دشمنن سان پيار ڪريو . جيڪي اوھان کان نفرت ڪن تن سان چڱائي ڪريو .
42006028	جيڪي توھان کي پٽين تن لاءِ ڀلائي گھرو . جيڪي اوھان جي بي عزتي ڪن تن لاءِ دعا گھرو .
42006029	جيڪو توھان جي ھڪ ڳل تي چماٽ ھڻي تنھن کي ٻيو بہ ڦيرائي ڏيو . جيڪو توھان جو ڪوٽ کڻي وڃي تنھن کي پھراڻ بہ کڻي وڃڻ ڏيو .
42006030	جيڪو توھان کان ڪجھہ گھري تنھن کي ڏيو . جيڪو توھان جو مال کڻي وڃي تنھن کان موٽائي نہ گھرو .
42006031	جھڙو سلوڪ اوھين ماڻھن کان چاھيو ٿا تھڙو ئي سلوڪ اوھين ٻين سان ڪريو .
42006032	جيڪي توھان سان پيار ڪن ٿا تن سان جيڪڏھن اوھان پيار ڪيو تہ اوھان ڪھڙي مھرباني ڪئي ؟ گنھگار بہ تہ پنھنجن پيار ڪندڙن سان پيار ڪن ٿا .
42006033	جيڪي توھان سان ڀلائي ڪن ٿا تن سان جيڪڏھن توھان ڀلائي ڪئي تہ اوھان ڪھڙي مھرباني ڪئي ؟ ڇالاءِ جو گنھگار بہ تہ ائين ئي ڪن ٿا .
42006034	جن کان موٽائي وٺڻ جي اميد آھي تن کي جيڪڏھن توھان اڌارو ڏنو تہ ڪھڙي مھرباني ٿي ؟ گنھگار بہ تہ گنھگارن کي اڌارو ڏيئي وري انھن کان موٽائي وٺندا آھن .
42006035	پر اوھين پنھنجن دشمنن سان پيار ڪريو ۽ ساڻن ڀلائي ڪريو . کين اڌارو ڏيو پر واپس وٺڻ جي اميد نہ رکو ، تہ توھان کي وڏو اجر ملندو ۽ اوھين خدا تعاليٰ جا ٻار ٿيندا ، ڇالاءِ جو ھو ناشڪرن ۽ بڇڙن تي پڻ مھربان آھي .
42006036	مھربان ٿيو ، جيئن توھان جو پيءُ مھربان آھي . “
42006037	” ٻين کي ڏوھي نہ ٺھرايو تہ اوھان کي بہ ڏوھي نہ ٺھرايو وڃي . ٻين کي نہ ننديو تہ اوھان کي بہ نہ ننديو وڃي . ٻين کي معاف ڪريو تہ اوھان کي بہ معاف ڪيو وڃي .
42006038	ٻين کي ڏيندا رھو تہ توھان کي بہ ملندو ۽ توھان کي واپسيءَ ۾ چڱيءَ طرح ، دٻي دٻي ، لوڏي لوڏي ۽ وھندڙ ڪري جھول ۾ ملندو ، ڇوتہ جنھن ماپي سان توھين ڏيندا آھيو ، تنھن ماپي سان ئي توھان کي ماپجي ملندو . “
42006039	عيسيٰ کين ھڪ مثال ڏيئي ٻڌايو تہ ” ڇا ڪو انڌو ، ٻئي انڌي کي واٽ ڏيکاري سگھندو ؟ جيڪڏھن ائين ٿيو تہ ٻئي وڃي کڏ ۾ ڪرندا .
42006040	ڪوبہ شاگرد استاد کان مٿي نہ آھي ، پر ھر ڪو شاگرد جڏھن سکيا پوري ڪندو ، تڏھن استاد جھڙو ٿي پوندو .
42006041	ڇو ٿو ڪنھن جي اک جو ڪک ڏسين ۽ پنھنجي اک ۾ جو شھتير پيو اٿيئي ، ان جو تو کي ڪوبہ خيال نہ آھي ؟
42006042	تون ڪيئن ان کي چوندين تہ ’ مون کي پنھنجي اک مان ڪک ڪڍڻ ڏي ، ‘ جڏھن تہ پنھنجي اک ۾ شھتير پيل اٿيئي ، سو بہ نہ ٿو ڏسي سگھين ؟ اي رياڪار ! پھريائين تون پنھنجيءَ اک مان شھتير ڪڍ ، تڏھن تون ڪنھن ٻئي جي اک جو ڪک چڱيءَ طرح ڏسي ۽ ڪڍي سگھندين . “
42006043	” ڪوبہ سٺو وڻ خراب ميوو نہ ٿو ڏئي ۽ نہ وري ڪو خراب وڻ سٺو ميوو ڏئي ٿو .
42006044	سڀڪنھن وڻ کي سندس ميوي مان سڃاڻبو آھي ، ڇوتہ ماڻھو ڪنڊين مان انجير ۽ ڪانڊيرن مان انگور نہ ٿا ڇنن .
42006045	نيڪ ماڻھو پنھنجي دل جي چڱي خزاني مان جيڪو چڱو آھي سو ئي ڪڍي ٿو ۽ بڇڙو ماڻھو پنھنجي دل جي بڇڙي خزاني مان جيڪي بڇڙو آھي سو ئي ڪڍي ٿو . ڇاڪاڻ تہ ’ دل ديڳڙو زبان ڏوئي ، جو اندر ٻاھر ڪڍي سو ئي . ‘ “
42006046	” اوھين مون کي ’ خداوند ، خداوند ‘ تہ چئو ٿا ، پر جيڪي ڳالھيون اوھان کي چوان ٿو سي نہ ٿا ڪريو .
42006047	جيڪوبہ مون وٽ اچي ٿو ۽ منھنجو ڪلام ٻڌي ان تي عمل ٿو ڪري ، تہ آءٌ اوھان کي ڏيکاريندس تہ اھو ڪنھن جي مثل آھي .
42006048	اھو انھيءَ ماڻھوءَ جي مثل آھي جنھن گھر اڏائڻ وقت اونھو کوٽيو ۽ ٽڪر تي پيڙھہ وڌائين . پوءِ جڏھن ٻوڏ آئي تہ درياءَ انھيءَ گھر کي سٽون ڏنيون پر ان کي لوڏو ئي نہ آيو ، ڇاڪاڻ تہ گھر مضبوط اڏيل ھو .
42006049	پر جيڪو منھنجو ڪلام ٻڌي ٿو ۽ ان تي عمل نہ ٿو ڪري ، اھو انھيءَ ماڻھوءَ مثل آھي جنھن زمين تي پيڙھہ کان سواءِ گھر اڏايو ۽ جڏھن ٻوڏ آئي ۽ ان کي سٽ ڏنائين تہ ڦَھہ ڪري ڪري پيو ۽ تباھہ ٿي ويو . “
42007001	جڏھن عيسيٰ ماڻھن کي پنھنجون سڀ ڳالھيون ٻڌائي چڪو ، تڏھن ڪفرناحوم شھر ۾ آيو ،
42007002	جتي ھڪڙي فوجي صوبيدار جو نوڪر بيمار ھو ۽ مرڻ تي ھو . نوڪر ھن کي ڏاڍو پيارو ھو .
42007003	سو جڏھن ھن عيسيٰ بابت ٻڌو تڏھن يھودين جي چڱن مڙسن کي عيسيٰ ڏانھن موڪليائين تہ ھو اچي سندس نوڪر کي بچائي .
42007004	اھي عيسيٰ وٽ آيا ۽ ڏاڍيون آزيون نيزاريون ڪري عرض ڪيائون تہ ” اھو ماڻھو مدد جي لائق آھي ،
42007005	سو ان لاءِ ھيءَ مھرباني ڪريو . ھو اسان جي قوم جو گھڻگھرو آھي ۽ ھن اسان کي عبادت خانو ٺھرائي ڏنو آھي . “
42007006	عيسيٰ انھن ماڻھن سان گڏجي ھليو . اڃا صوبيدار جي گھر جي ويجھو ئي مس پھتو تہ ھن کيس پنھنجن ماڻھن ھٿان چوائي موڪليو تہ ” اي سائين ! تڪليف نہ ڪريو ، آءٌ انھن ڳُڻن لائق نہ آھيان جو اوھين منھنجي جھوپڙيءَ ۾ اچو ،
42007007	نڪي مون پاڻ کي لائق سمجھيو جو اوھان وٽ اچان . پر اوھين کڻي رڳو حڪم ڪريو تہ منھنجو نوڪر ڇٽي چڱو ڀلو ٿيندو .
42007008	آءٌ پڻ ٻين جو زيردست آھيان ۽ منھنجي ھيٺان بہ سپاھي آھن . جيڪڏھن ڪنھن کي چوان ’ وڃ ‘ تہ ھو ويندو ۽ ڪنھن کي چوان ’ اچ ‘ تہ ھو ايندو ۽ جي پنھنجي نوڪر کي چوان تہ ’ ھي ڪم ڪر ‘ تہ ھو ڪندو . “
42007009	عيسيٰ اھو ٻڌي ھن تي عجب کائڻ لڳو ۽ جيڪي ماڻھو سندس پٺيان پئي آيا ، تن ڏانھن منھن ورائي کين چيائين تہ ” مون ايڏو ايمان بني اسرائيل ۾ بہ ڪونہ ڏٺو . “
42007010	جڏھن صوبيدار جا ماڻھو گھر موٽي آيا تہ ڏٺائون تہ نوڪر بلڪل چاق ھو .
42007011	ان کان پوءِ عيسيٰ نائين نالي شھر ۾ ويو ۽ ھن سان گڏ شاگرد ۽ ھڪ وڏو ميڙ ھو .
42007012	جڏھن شھر جي دروازي جي ويجھو پھتو تہ ڏٺائين تہ ماڻھو ھڪڙي مُڙدي کي ٻاھر کنيو پئي ويا . اھو ماءُ جو اڪيلو پٽ ھو ، جيڪا رن زال ھئي . شھر جا ڪيترائي ماڻھو ان سان گڏ ھئا .
42007013	جڏھن خداوند ان رن زال کي ڏٺو ، تڏھن کيس مٿس ڪھل آئي ، سو چيائينس تہ ” روءُ نہ . “
42007014	پوءِ پاڻ جنازي جي ويجھو اچي مٿس ھٿ رکي ڪانڌين کي بيھاريائين ۽ مُڙدي کي فرمايائين تہ ” اي جوان ! آءٌ تو کي چوان ٿو تہ اٿ . “
42007015	تنھن تي اھو مُڙدو اٿي ويٺو ۽ ڳالھائڻ ٻولھائڻ لڳو . پوءِ ان ڇوڪر کي سندس ماءُ جي حوالي ڪيائين .
42007016	انھيءَ تي سڀني ۾ ڏھڪاءُ پئجي ويو ۽ خدا جي واکاڻ ڪري چوڻ لڳا تہ ” اسان ۾ ھڪڙو وڏو نبي ظاھر ٿيو آھي . خدا پنھنجي قوم تي ٻاجھہ ڪئي آھي . “
42007017	اھا ڳالھہ سڄي يھوديہ ۽ ڀر واري سموري علائقي ۾ چوطرف ھُلي ويئي .
42007018	اھي سڀ ڳالھيون يحيٰ کي سندس شاگردن وڃي ٻڌايون . تنھن تي يحيٰ پنھنجن شاگردن مان ٻن کي گھرايو .
42007019	انھن ھٿان خداوند ڏانھن چوائي موڪليائين تہ ” جيڪو اچڻ وارو آھي ، سو اوھين ئي آھيو يا اسين ڪنھن ٻئي جو انتظار ڪريون ؟ “
42007020	اھي ماڻھو عيسيٰ وٽ آيا ۽ چيائون تہ ” يحيٰ بپتسما ڏيڻ واري اسان کي توھان ڏانھن اھو پڇڻ لاءِ موڪليو آھي تہ جيڪو اچڻ وارو آھي ، اھو اوھين آھيو يا اسين ڪنھن ٻئي جو انتظار ڪريون ؟ “
42007021	انھيءَ گھڙيءَ عيسيٰ گھڻن کي مرضن ، آفتن ۽ ڀوتن کان ڇٽائي چڱو ڀلو ڪيو ۽ ڪيترن ئي انڌن کي سڄو ڪيائين .
42007022	عيسيٰ چين تہ ” جيڪي ڪجھہ اوھان ڏٺو ۽ ٻڌو آھي ، سو يحيٰ کي وڃي ٻڌايو تہ انڌا ڏسن ٿا ، منڊا ھلن ٿا ، ڪوڙھہ جھڙي مرض وارا پاڪ صاف ٿين پيا ، ٻوڙا ٻڌن ٿا ، مُڙدا جيئرا ٿين ٿا ۽ غريبن کي خوشخبري ٻڌائي وڃي ٿي .
42007023	سڀاڳو آھي اھو جنھن کي مون بابت ڪوبہ شڪ نہ آھي . “
42007024	جڏھن يحيٰ جا قاصد موٽي ويا ، تڏھن عيسيٰ ميڙن کي يحيٰ بابت چوڻ لڳو تہ ” اوھين رڻ پٽ ۾ ڇا ڏسڻ ويا ھئا ؟ ڇا ڀلا واءُ سان لڏندڙ ڪاني کي ؟
42007025	پر آخر ٻاھر ڇا ڏسڻ ويا ؟ ڀلا سٺن ڪپڙن پاتل ماڻھوءَ کي ؟ جيڪي سٺا ڪپڙا پائين ٿا ۽ عيش ۽ مزي ۾ گذارين ٿا سي بادشاھي محلن ۾ ھوندا آھن .
42007026	پر ڀلا ڇا ڏسڻ ويا ؟ ڇا ھڪ نبيءَ کي ؟ ھا تہ پوءِ ٻڌو ، آءٌ اوھان کي ٻڌايان تہ نبيءَ کان بہ وڏي کي .
42007027	يحيٰ اھو آھي جنھن بابت لکيل آھي تہ ’ ڏس ، آءٌ پنھنجي پيغمبر کي تو کان اڳ ۾ موڪليان ٿو ، تہ ھو تنھنجو رستو تو لاءِ تيار ڪري . ‘
42007028	آءٌ اوھان کي ٻڌايان ٿو تہ جيڪي بہ ماءُ جي پيٽان نڪتا آھن ، انھن ۾ يحيٰ کان ڪوبہ وڏو نہ آھي . تنھن ھوندي بہ خدا جي بادشاھت ۾ جيڪو سڀني کان ننڍو آھي سو يحيٰ کان وڏو آھي . “
42007029	سڀني ماڻھن اھو ٻڌو . جڏھن تہ انھن مان عام ماڻھن ۽ محصول اڳاڙيندڙن يحيٰ کان بپتسما وٺي خدا کي سچار ڪري مڃيو ھو .
42007030	پر فريسين ۽ شريعت جي عالمن يحيٰ کان بپتسما نہ وٺندي پنھنجي طرفان خدا جي ارادي کي رد ڪيو .
42007031	پوءِ عيسيٰ چيو تہ ” ھن زماني جي ماڻھن کي آءٌ ڪنھن سان ڀيٽيان تہ اھي ڪنھن وانگر آھن ؟
42007032	اھي تہ انھن ٻارن وانگر آھن ، جيڪي بازارن ۾ ويھي ھڪٻئي کي سڏ ڪري چون ٿا تہ ’ اسان اوھان لاءِ شرناءِ وڄائي پر اوھين نچيا ئي ڪين . ‘ ’ اسان سوڳ ڪيو پر اوھين رنا ئي ڪين . ‘
42007033	ڇاڪاڻ تہ يحيٰ بپتسما ڏيڻ وارو نہ ماني کائيندو ۽ نہ مئي پيئندو آيو آھي ۽ اوھين چئو ٿا تہ ’ ھن کي ڀوت آھي . ‘
42007034	پر ابن آدم کائيندو پيئندو آيو آھي ۽ اوھين چئو ٿا تہ ’ ڏسو ، ھي پيٽو ۽ شرابي آھي ۽ محصول اڳاڙيندڙن ۽ گنھگارن جو ساٿي آھي . ‘
42007035	پر خدا جي حڪمت سياڻن مان ئي سچي ثابت ٿي ٿئي پيئي . “
42007036	ان کان پوءِ فريسين مان ھڪڙي عيسيٰ کي عرض ڪيو تہ ” مون وٽ ھلي دعوت کائو . “ تڏھن ھو فريسيءَ جي گھر ويو ۽ کائڻ ويٺو .
42007037	انھيءَ شھر ۾ ھڪڙي گنھگار عورت رھندي ھئي . تنھن کي جڏھن اھا خبر پيئي تہ عيسيٰ ھڪڙي فريسيءَ جي گھر ماني ويٺو کائي ، تڏھن ھوءَ سنگمرمر جي عطردانيءَ ۾ عطر کڻي آئي ،
42007038	۽ عيسيٰ جي پيرن وٽ پٺيان بيھي پنھنجن ڳوڙھن سان عيسيٰ جا پير آلا ڪيائين ۽ پنھنجن وارن سان انھن کي اُگھيائين ۽ سندس پير چمي انھن تي عطر مکيائين .
42007039	تنھن تي فريسي ، جنھن عيسيٰ جي دعوت ڪئي ھئي سو ھي ڏسي پنھنجي دل ۾ چوڻ لڳو تہ ” جيڪڏھن ھي شخص نبي ھجي ھا تہ جيڪر سڃاڻي وٺي ھا تہ ھيءَ عورت جيڪا کيس ھٿ ٿي لائي سا ڪھڙي قسم جي آھي ، ڇالاءِ جو ھوءَ تہ گنھگار آھي ! “
42007040	تنھن تي عيسيٰ کيس چيو تہ ” اي شمعون ! تو کي ڪجھہ چوڻو اٿم . “ شمعون چيو تہ ” اي استاد ! بيشڪ چئو . “
42007041	تنھن تي عيسيٰ چيو تہ ” ھڪڙي لھڻيدار جا ٻہ قرضدار ھئا . ھڪڙي ڏانھن پنج سؤ چانديءَ جا سڪا ھئس ۽ ٻئي ڏانھن پنجاھہ .
42007042	پر انھن وٽ ڪجھہ بہ ڪونہ ھو جو کڻي ان کي واپس ڪن ، تنھنڪري ٻنھي کي بخشي ڇڏيائين . ھاڻي انھن ٻنھي مان کيس گھڻو پيار ڪير ڪندو ؟ “
42007043	شمعون وراڻي ڏيئي چيو تہ ” آءٌ ڀانئيان ٿو تہ جنھن کي گھڻو بخش ڪيائين ، اھو . “ تڏھن عيسيٰ چيو تہ ” تو صحيح جواب ڏنو . “
42007044	پوءِ انھيءَ عورت ڏانھن منھن ڪري شمعون کي چيائين تہ ” ھن عورت کي ڏسين ٿو ؟ آءٌ تنھنجي گھر آيس تہ تو مون کي پيرن ڌوئڻ لاءِ پاڻي بہ نہ ڏنو ، پر ھن منھنجا پير پنھنجن ڳوڙھن سان ڌوتا ۽ پنھنجن وارن سان اُگھيا آھن .
42007045	تو مون کي چميو بہ ڪين ، پر جيئن آءٌ آيو آھيان تہ ھن منھنجي پيرن کي چمڻ کان بس ئي ڪين ڪئي آھي .
42007046	تو منھنجي مٿي کي تيل نہ مکيو پر ھن تہ منھنجي پيرن کي عطر مکيو آھي .
42007047	انھيءَ ڪري آءٌ تو کي ٻڌايان ٿو تہ ھن جا گناھہ ، جيڪي گھڻا ھئا بخشيا ويا آھن ، تنھنڪري ھن گھڻو پيار ڪيو آھي . پر جنھن جا گناھہ ٿورا ھئا جيڪي بخشيا ويا ، سو ٿورو پيار ٿو ڪري . “
42007048	پوءِ انھيءَ عورت کي چيائين تہ ” تنھنجا گناھہ بخشيا ويا . “
42007049	تڏھن جن عيسيٰ سان گڏ دسترخوان تي ويٺي کاڌو سي پنھنجيءَ دل ۾ چوڻ لڳا تہ ” ھيءُ ڪير آھي جو گناھہ بہ بخشي ٿو ؟ “
42007050	پر عيسيٰ انھيءَ عورت کي چيو تہ ” تنھنجي ايمان تو کي بچايو آھي ، دلجاءِ سان ھلي وڃ . “
42008001	تنھن کان پوءِ ھيئن ٿيو جو عيسيٰ شھر شھر ۽ ڳوٺ ڳوٺ ۾ تبليغ ڪندو ۽ خدا جي بادشاھت جي خوشخبري ٻڌائيندو پئي گھميو . ٻارھن شاگرد بہ ساڻس گڏ ھئا ،
42008002	۽ ڪي عورتون بہ ھيون جيڪي ڀوتن ۽ مرضن کان ڇٽي چڱيون ڀليون ٿيون ھيون . انھن ۾ مريم بہ ھئي ، جيڪا مگدليني ڪري سڏبي ھئي ۽ جنھن مان ست ڀوت نڪتا ھئا ،
42008003	يوعانا ، جيڪا ھيروديس جي صلاحڪار خوزا جي زال ھئي ، سوسنا ۽ ٻيون بہ ڪيتريون عورتون ھيون جن پنھنجي مال متاع سان عيسيٰ ۽ سندس ٻارھن شاگردن جي خدمت پئي ڪئي .
42008004	جڏھن شھر شھر جا ماڻھو عيسيٰ وٽ اچي گڏ ٿيا تہ ھڪڙو وڏو ميڙ ٿي پيو . پوءِ ھڪڙو مثال ڏيندي کين چيائين تہ
42008005	” ھڪڙو ھاري ٻج ڇٽڻ ويو ۽ ٻج ڇٽيندي ڪي داڻا رستي تي ڪريا ، جي لتاڙجي ويا ۽ پکي انھن کي چُڳي ويا .
42008006	ڪي داڻا وري ٽڪر تي ڪريا ۽ سلا اڃا اُڀريا ئي مس تہ سڪي ويا ، ڇوتہ انھن کي ريج ڪونہ پھتو ھو .
42008007	ٻيا وري ڪانڊيرن ۾ ڪريا ۽ ڪانڊيرا ، جي انھن سان گڏ اُڀريا تن اُنھن کي اُسرڻ نہ ڏنو .
42008008	ٻيا ڀليءَ زمين تي ڪريا ۽ اُسري سوء ڻو ڦر ڏنائون . “ اھي ڳالھيون ڪندي وڏي واڪي چيائين تہ ” جنھن کي ڪن آھن سو ٻڌي ڇڏي . “
42008009	عيسيٰ کان سندس شاگردن پڇيو تہ ” ھن مثال جو مطلب ڇا آھي ؟ “
42008010	تنھن تي ھن چيو تہ ” اوھان کي خدا جي بادشاھت جي ڳجھن جي سمجھہ ڏني ويئي آھي ، پر ٻين کي مثالن سان ٻڌايو ويو آھي تہ اھي نھاريندي نہ ڏسن ۽ ٻڌندي نہ سمجھن . “
42008011	” ھاڻي انھيءَ مثال جو مطلب ھي آھي تہ ٻج آھي خدا جو ڪلام .
42008012	جيڪي رستي تي ڪريا تنھن رستي جي معنيٰ اُھي ماڻھو آھن جيڪي ٻڌن ٿا ، پوءِ شيطان اچي انھيءَ ڪلام کي سندن دلين مان ڪڍي ٿو تہ متان اھي ايمان آڻين ۽ کين ڇوٽڪارو ملي .
42008013	ٽڪر وارا اھي ماڻھو آھن ، جيڪي ڪلام ٻڌن ٿا تڏھن خوشيءَ سان قبول تہ ڪن ٿا ، پر پاڙ نہ ھئڻ ڪري ٿورو وقت ايمان آڻي پوءِ آزمائش جي مھل ڦري ٿا وڃن .
42008014	جيڪي ڪانڊيرن ۾ ڪريا سي ڪانڊيرا اھي ماڻھو آھن ، جي ٻڌن تہ ٿا پر ھلندي ھلندي حياتيءَ جي ڳڻتين ، دولت ۽ عيش عشرت ۾ ڦاسجي ٿا پون ۽ سندن ڦر پچي ئي ڪونہ ٿو .
42008015	پر جيڪي ڀليءَ زمين تي ڪريا ، سا ڀلي زمين اھي ماڻھو آھن جي ڪلام ٻڌن ٿا ۽ سچيءَ دل ۽ سالم دماغ سان ان کي سانڍين ٿا ۽ صبر سان ڦر جھلين ٿا . “
42008016	” اھڙو ڪوبہ ڪونھي جيڪو ڏيئو ٻاري ڍڪڻ سان ڍڪي ، يا کٽولي ھيٺان رکي ، پر ڏياٽيءَ تي ٿو رکي تہ جيئن اندر ايندڙن کي سوجھرو ملي .
42008017	مطلب تہ اھڙي ڪابہ شيءِ لڪل نہ آھي جا پڌري نہ ٿيندي ۽ ڪابہ ڳالھہ ڳجھي نہ آھي جنھن جي خبر نہ پوندي ۽ جيڪا ظاھر نہ ٿيندي .
42008018	تنھنڪري خبردار رھو تہ اوھين ڪھڙيءَ طرح ٿا ٻڌو ، ڇوتہ جنھن وٽ ڪجھہ آھي تنھن کي وڌيڪ ڏنو ويندو ۽ جنھن وٽ ڪجھہ بہ ڪونھي تنھن کان اھو بہ کسيو ويندو جنھن کي ھو پنھنجو سمجھي ٿو . “
42008019	عيسيٰ جي ماءُ ۽ ڀائر وٽس آيا پر ميڙ جي ڪري ھن تائين پھچي نہ سگھيا .
42008020	تنھن تي ڪن چيس تہ ” اوھان جي ماءُ ۽ اوھان جا ڀائر ٻاھر بيٺا آھن ۽ اوھان سان ملڻ ٿا چاھين . “
42008021	عيسيٰ انھن کي چيو تہ ” منھنجي ماءُ ۽ منھنجا ڀائر اھي آھن جيڪي خدا جو ڪلام ٻڌن ٿا ۽ ان تي عمل ڪن ٿا . “
42008022	ھڪڙي ڏينھن عيسيٰ پنھنجن شاگردن سميت ٻيڙيءَ ۾ گھڙي آيو ۽ کين چيائين تہ ” ھلو تہ ڍنڍ جي پرينءَ ڀر ھلون . “ سو ھو ٻيڙي ڇوڙي روانا ٿيا .
42008023	جيئن ھو ھليا پئي تہ عيسيٰ کي ننڊ وٺي ويئي . ڍنڍ تي ڏاڍو واءُ اچي ڇٽڪيو ۽ ٻيڙي پاڻيءَ سان ڀرجڻ لڳي ۽ انھن جي جان خطري ۾ ھئي .
42008024	تڏھن اھي عيسيٰ وٽ آيا ۽ کيس جاڳائي چيائون تہ ” اي سائين ! اي سائين ! اسين تہ ٻڏڻ تي آھيون . “ تنھن تي ھو اٿيو ۽ واءُ ۽ پاڻيءَ جي ڇولين کي ڇينڀيائين ، جنھن تي طوفان بيھجي ويو ۽ ٺاپر ٿي ويئي .
42008025	تڏھن عيسيٰ شاگردن کي چيو تہ ” اوھان جو ايمان ڪٿي آھي ؟ “ تنھن تي اھي ڊڄي ويا ۽ عجب وچان ھڪٻئي کي چوڻ لڳا تہ ” ھي ڪير آھي جو ھوا ۽ پاڻيءَ کي حڪم ٿو ڪري تہ اھي بہ کيس مڃن ٿا ! “
42008026	پوءِ اھي گراسينين جي علائقي ۾ وڃي پھتا جو گليل ڍنڍ جي ٻيءَ ڀر تي آھي .
42008027	جڏھن عيسيٰ سڪيءَ تي آيو تہ کيس شھر جو ھڪڙو ماڻھو مليو ، جنھن ۾ ڀوت ھئا . ھو ڪيترن ڏينھن کان نڪي ڪپڙا پائيندو ھو ۽ نڪي گھر ۾ رھندو ھو ، پر قبرستان ۾ گذاريندو ھو .
42008028	جڏھن عيسيٰ کي ڏٺائين تڏھن رڙ ڪري سندس پيرن تي ڪري پيو ۽ واڪو ڪري چيائينس تہ ” اي عيسيٰ ، خدا تعاليٰ جا فرزند ! مون سان تنھنجو ڪھڙو واسطو ؟ آءٌ تو کي منٿ ٿو ڪريان تہ مون کي عذاب نہ ڏي . “
42008029	ڇالاءِ جو عيسيٰ انھيءَ ڀوت کي حڪم ڪيو ھو تہ ” ھن ماڻھوءَ مان نڪري وڃ . “ اھو ڀوت اڪثرانھيءَ کي وٺندو ھو ۽ ماڻھو کيس زنجيرن ۽ ٻيڙين سان ٻڌي قابو ڪندا ھئا ، پر ھو زنجيرن کي ٽوڙي وجھندو ھو ۽ ڀوت کيس رڻ پٽ ۾ گھلي ويندو ھو .
42008030	عيسيٰ انھيءَ ماڻھوءَ کان پڇيو تہ ” تنھنجو نالو ڇا آھي ؟ “ ھن جواب ڏنو تہ ” لشڪر . “ ڇوتہ منجھس گھڻن ڀوتن جو واسو ھو .
42008031	انھن ڀوتن عيسيٰ کي منٿ ڪئي تہ ” اسان کي اوڙاھہ ۾ وڃڻ جو حڪم نہ ڏيو . “
42008032	ڀرسان ھڪڙو سوئرن جو وڏو ڌڻ ٽڪر تي پئي چريو . پوءِ ڀوتن عيسيٰ کي منٿ ڪئي تہ ” اسان کي ھنن ۾ گھڙڻ جي موڪل ڏيو . “ سو ھن کين موڪل ڏني .
42008033	تنھن تي اھي ڀوت انھيءَ ماڻھوءَ مان نڪري سوئرن ۾ گھڙي ويا ۽ سوئرن جو اھو ڌڻ لاھيءَ تان ڌوڪيندو اچي ڍنڍ ۾ پيو ۽ ٻڏي مئو .
42008034	مال چارڻ وارا اھو حال ڏسي وٺي ڀڳا ۽ وڃي شھر ۽ ٻھراڙيءَ ۾ اھا خبر ٻڌايائون .
42008035	تنھن تي ماڻھو اھو حال ڏسڻ لاءِ نڪري آيا ۽ عيسيٰ وٽ اچي ڏسن تہ اھو ماڻھو جنھن مان ڀوت نڪري ويا ھئا ، سو ڪپڙا پائي پوري ھوش ۾ عيسيٰ جي پيرن وٽ ويٺو آھي . انھن سڀني کي ڊپ وٺي ويو ،
42008036	۽ جن اھو رنگ ڏٺو ھو ، تن انھن کي ٻڌايو تہ ڪھڙيءَ طرح ڀوتن ورتل شخص ڇٽي چڱو ڀلو ٿيو .
42008037	گراسينين جي اوسي پاسي وارن سڀني ماڻھن کيس منٿ ڪئي تہ ” اسان وٽان ھليو وڃ ، “ ڇوتہ انھن کي ڏاڍو ڊپ وٺي ويو ھو . سو عيسيٰ ٻيڙيءَ ۾ چڙھي موٽي ويو .
42008038	جنھن ماڻھوءَ مان ڀوت نڪري ويا ھئا ، تنھن کيس منٿ ڪري چيو تہ ” مون کي پاڻ سان وٺي ھلو . “ پر عيسيٰ کيس موٽائي گھر موڪليو ۽ چيائينس تہ
42008039	” وڃي ٻڌاءِ تہ خدا تو سان ڪھڙي نہ ڀلائي ڪئي آھي . “ پوءِ ھو موٽي ويو ۽ وڃي سڄي شھر ۾ مشھور ڪيائين تہ ” عيسيٰ مون سان ڪيڏي نہ ڀلائي ڪئي آھي . “
42008040	جڏھن عيسيٰ موٽي آيو تڏھن ماڻھن سندس وڏو آڌرڀاءُ ڪيو ، ڇوتہ سڀني سندس واٽ پئي ڏٺي .
42008041	ان وقت عبادت خاني جو اڳواڻ ، جنھن جو نالو يائرس ھو سو نڪري آيو ۽ عيسيٰ کي پيرين پئي عرض ڪيائين تہ ” منھنجي گھر ھلو . “
42008042	ڇوتہ ھن جي سڪيلڌي ڌيءَ جنھن جي عمر اٽڪل ٻارھن ورھيہ ھئي سا مرڻ تي ھئي.پوءِ جيئن جيئن عيسيٰ ساڻس گڏ پئي آيو تيئن تيئن ماڻھو مٿس ڳاھٽ پئي ٿيا .
42008043	اتي ھڪڙي عورت ھئي جنھن کي ٻارھن ورھين کان رت پيو ايندو ھو ۽ ھن پنھنجي سڄي ميڙي چونڊي طبيبن پٺيان وڃائي ڇڏي ھئي ، پر ڪوبہ ڇٽائي نہ سگھيو ھوس .
42008044	اھا عيسيٰ جي پٺيان آئي ۽ اچي سندس ڪپڙن جي پلوَ کي ھٿ لاتائين تہ انھيءَ گھڙيءَ ھن جو رت وھڻ بند ٿي ويو .
42008045	تڏھن عيسيٰ پڇيو تہ ” مون کي ڪنھن ھٿ لاتو ؟ “ تنھن تي سڀيئي انڪار ڪرڻ لڳا . پر پطرس چيو تہ ” سائين ! ماڻھو اوھان تي ڳاھٽ پيا ٿين ۽ اوھان تي ڪرن ٿا پيا . “
42008046	پر عيسيٰ چيو تہ ” ڪنھن تہ مون کي ھٿ لاتو . آءٌ ڄاڻان ٿو ، ڇاڪاڻ تہ مون مان قدرت نڪتي آھي . “
42008047	جڏھن عورت ڏٺو تہ ’ آءٌ لڪي نہ ٿي سگھان ، ‘ تڏھن ڏڪندي ڏڪندي آئي ۽ عيسيٰ جي پيرن تي ڪري پيئي . ھن سڀني جي روبرو کيس ٻڌايو تہ ڪھڙي سبب ھن کيس ھٿ لاتو ۽ ڪھڙيءَ طرح ھوءَ ھڪدم چڱي ڀلي ٿي پيئي .
42008048	عيسيٰ چيس تہ ” اي ڌيءَ ! تنھنجي ايمان تو کي ڇٽايو آھي ، دلجاءِ سان ھلي وڃ . “
42008049	اڃا ھن ڳالھايو ئي بيٺي تہ عبادت گاھہ جي اڳواڻ جي گھر مان ڪنھن اچي يائرس کي چيو تہ ” تنھنجي ڌيءَ مري ويئي . ھاڻي استاد کي تڪليف نہ ڏي . “
42008050	پر عيسيٰ ھي ٻڌي کيس چيو تہ ” گھٻراءِ نہ ، رڳو ويساھہ رک تہ ھوءَ بچي پوندي . “
42008051	پوءِ ھو جڏھن انھيءَ گھر ۾ آيو تہ ڏٺائين تہ سڀني ڇوڪريءَ لاءِ پئي رنو ۽ پٽيو . تنھن تي عيسيٰ چين تہ ” روئو نہ ، ڇوتہ ھوءَ مئي ڪانھي پر ستي پيئي آھي . “ جنھن تي ھو عيسيٰ تي ٺٺوليون ڪرڻ لڳا ، ڇالاءِ⁠جو انھن کي يقين ھو تہ ھوءَ مري ويئي آھي . پوءِ عيسيٰ پطرس ، يوحنا ، يعقوب ۽ ڇوڪريءَ جي ماءُ⁠پيءُ کان سواءِ ٻئي ڪنھن کي بہ پاڻ سان گڏ ڇوڪريءَ جي ڪمري ۾ اچڻ نہ ڏنو .
42008052	
42008053	
42008054	اتي عيسيٰ ڇوڪريءَ جو ھٿ جھلي کيس سڏي چيو تہ ” اي نينگري ! اٿ . “
42008055	تڏھن ھن ۾ وري ساھہ اچي پيو ۽ ھوءَ ھڪدم جيئري ٿي اٿي ويٺي . عيسيٰ حڪم ڏنو تہ ” ڪجھہ کائڻ لاءِ ڏيوس . “
42008056	ڇوڪريءَ جي ماءُ پيءُ کي حيراني وٺي ويئي . سو عيسيٰ کين تاڪيد ڪري چيو تہ ” ھي جيڪي ڪجھہ ٿيو آھي ، تنھن جي ڪنھن سان بہ ڳالھہ نہ ڪجو . “
42009001	عيسيٰ پنھنجن ٻارھن شاگردن کي سڏي کين ھيءَ طاقت ۽ اختياري ڏني تہ ھو سڀني ڀوتن کي ڪڍن ۽ بيمارن کي شفا ڏين .
42009002	پوءِ انھن کي موڪليائين تہ ” وڃي خدا جي بادشاھت جي منادي ڪريو ۽ بيمارن کي شفا ڏيو . “
42009003	انھن کي چيائين تہ ” رستي لاءِ ڪجھہ بہ نہ کڻجو ، نہ لٺ ، نہ ٻاچڪو ، نہ ماني ، نہ روڪڙ ۽ نہ ٻہ پھراڻ .
42009004	جنھن گھر ۾ وڃو تہ اتي ايستائين ٽڪجو جيستائين ان شھر مان روانا نہ ٿيو .
42009005	جيڪي ماڻھو اوھان کي قبول نہ ڪن ، تہ انھيءَ شھر کان ٻاھر نڪري پنھنجن پيرن جي مٽي ڇنڊي ڇڏجو ، تہ جيئن مٿن شاھدي قائم ٿئي . “
42009006	اھي شاگرد روانا ٿيا ۽ ڳوٺ ڳوٺ مان لنگھندي خوشخبري ٻڌائيندا ۽ ھر ھنڌ ماڻھن کي شفا ڏيندا ويا .
42009007	ھاڻي جڏھن سڄو احوال گليل جي حاڪم ھيروديس جي ڪن تي پيو تہ ھو ڏاڍو اچي پريشان ٿيو ، ڇالاءِ جو ڪن پئي چيو تہ ” يحيٰ مئلن مان جيئرو ٿيو آھي . “
42009008	ڪن پئي چيو تہ ” الياس ظاھر ٿيو آھي “ ۽ وري ٻين پئي چيو تہ ” آڳاٽن نبين مان ڪو ٻيو وري جيئرو ٿيو آھي . “
42009009	تنھن تي ھيروديس چيو تہ ” يحيٰ جي تہ مون سسي لھرائي ڇڏي ھئي . پر ھيءُ ڪير آھي جنھن جون ھھڙيون ڳالھيون ٿا ٻڌون ؟ “ تڏھن ھو عيسيٰ سان ملڻ جي ڪوشش ڪندو رھيو .
42009010	رسول جڏھن موٽي آيا ، تڏھن عيسيٰ کي سڄو احوال ڪري ٻڌايائون جيڪي ڪيو ھئائون . عيسيٰ انھن کي پاڻ سان گڏ بيت صيدا نالي شھر ڏانھن نويڪلو وٺي ويو .
42009011	پر جڏھن ماڻھن جي ميڙن کي انھيءَ ڳالھہ جي خبر پيئي ، تڏھن اھي بہ عيسيٰ جي پٺيان اٿي ھليا . ھو انھن سان خوشيءَ سان مليو ۽ کين خدا جي بادشاھت جون ڳالھيون ٻڌائڻ لڳو ۽ جن کي شفا جي ضرورت ھئي تن کي ڇٽائي چڱو ڀلو ڪيائين .
42009012	جڏھن سج لھڻ تي ٿيو تہ ٻارھن شاگردن اچي عيسيٰ کي چيو تہ ” ماڻھن کي موڪل ڏيو تہ اوسي پاسي وارن ڳوٺن ۽ واھڻن ۾ وڃي ٽڪن ۽ کائڻ پيئڻ جو بلو ڪن ، ڇاڪاڻ تہ اسين ھت سڃي ھنڌ ۾ آھيون . “
42009013	عيسيٰ شاگردن کي چيو تہ ” اوھين کائڻ لاءِ ڏيونِ . “ تنھن تي شاگردن چيو تہ ” اسان وٽ تہ پنجن مانين ۽ ٻن مڇين کان سواءِ ٻيو ڪجھہ بہ ڪونھي . باقي جيڪڏھن اوھين چئو تہ اسين ھيڏي وڏي ميڙ لاءِ وڃي کاڌو خريد ڪري اچون . “
42009014	ڇالاءِ جو اھي پنج ھزار کن مرد ھئا . تڏھن عيسيٰ شاگردن کي چيو تہ ” ھنن کي پنجاھہ پنجاھہ جي ٽولين ۾ ڪري ويھاريو . “
42009015	شاگردن ائين ئي ڪيو ۽ سڀني کي ويھاريو .
42009016	تڏھن پاڻ اھي پنج مانيون ۽ ٻہ مڇيون وٺي آسمان ڏانھن نھاري انھن ۾ برڪت گھريائين ، پوءِ اھي ڀڃي شاگردن کي ڏيندو ويو تہ ماڻھن جي اڳيان رکندا وڃن .
42009017	پوءِ تہ انھن سڀني کائي ڍءُ ڪيو ۽ جيڪي ٽڪر ڳڀا بچيا تن جون ٻارھن کاريون ڀري کنيائون .
42009018	ھڪ دفعي جڏھن عيسيٰ اڪيلو دعا گھري رھيو ھو ۽ شاگرد ساڻس گڏ ھئا تڏھن انھن کان پڇيائين تہ ” ماڻھو منھنجي لاءِ ڇا ٿا چون تہ آءٌ ڪير آھيان ؟ “
42009019	شاگردن وراڻيو تہ ” ڪي چون ٿا تہ اوھين يحيٰ بپتسما ڏيڻ وارا آھيو ، ڪي چون ٿا تہ اوھين الياس آھيو ۽ ڪي وري چون ٿا تہ اوھين آڳاٽن نبين مان ڪو ٻيو جيئرو ٿي اٿيا آھيو . “
42009020	ھن شاگردن کان پڇيو تہ ” اوھين ڇا ٿا چئو تہ آءٌ ڪير آھيان ؟ “ تنھن تي پطرس چيس تہ ” تون خدا جو مسيح آھين . “
42009021	تڏھن عيسيٰ شاگردن کي تاڪيد ڪري حڪم ڏنو تہ ” اھا ڳالھہ ڪنھن سان بہ نہ ڪجو . “
42009022	کين وڌيڪ چيائين تہ ” ابن آدم لاءِ ضروري آھي تہ ھو گھڻيون سختيون سھي ۽ بزرگ ، سردار ڪاھن ۽ شريعت جا عالم کيس رد ڪن . ھو ماريو ويندو ۽ ٽئين ڏينھن تي وري جيئرو ٿي اٿندو . “
42009023	پوءِ سڀني کي چيائين تہ ” جيڪو منھنجي پٺيان اچڻ گھري ، سو پنھنجي خوديءَ کي ماري ۽ روزانو پنھنجو صليب کڻي منھنجي پٺيان ھلي .
42009024	ڇالاءِ جو جيڪو پنھنجي جان بچائڻ چاھيندو سو اھا وڃائيندو . پر جيڪو منھنجي لاءِ پنھنجي جان وڃائيندو ، سو انھيءَ کي بچائيندو .
42009025	جيڪڏھن ماڻھو کڻي سڄي دنيا ھٿ ڪري ، پر پنھنجي جان وڃائي يا انھيءَ کي نقصان ۾ وجھي ڇڏي تہ ڪھڙو فائدو ٿيندس ؟
42009026	ڇاڪاڻ تہ جيڪو مون کان ۽ منھنجي ڪلام کان شرمائيندو ، تنھن کان ابن آدم بہ شرمائيندو ، جڏھن ھو پنھنجي ، پنھنجي پيءُ جي ۽ پاڪ ملائڪن جي جلوي ۾ ايندو .
42009027	آءٌ اوھان کي سچ ٿو ٻڌايان تہ جيڪي ھتي بيٺا آھن تن مان ڪي ايستائين موت جو ذائقو نہ چکندا ، جيستائين خدا جي بادشاھت کي نہ ڏسندا . “
42009028	انھن ڳالھين کان پوءِ اٽڪل اٺن ڏينھن بعد عيسيٰ پاڻ سان گڏ پطرس ، يوحنا ۽ يعقوب کي وٺي ھڪڙي جبل تي دعا گھرڻ لاءِ ويو .
42009029	جيئن ئي ھو دعا گھري رھيو ھو تہ سندس صورت بدلجي پيئي ۽ سندس پوشاڪ نوراني ٿي پيئي .
42009030	اتي جو اتي ٻن شخصن کي عيسيٰ سان ڳالھيون ڪندي ڏٺو ويو ، جيڪي موسيٰ ۽ الياس نبي ھئا ،
42009031	جن جلال ۾ پئي ڏيکاري ڏني ۽ سندس موت بابت ڳالھايو پئي جو يروشلم ۾ ٿيڻو ھو .
42009032	ان وقت پطرس ۽ سندس سنگتي اگھور ننڊ ۾ ھئا ۽ جڏھن جاڳيا ، تڏھن عيسيٰ جو جلوو ڏسڻ ۾ آين ۽ ٻہ ماڻھو ساڻس گڏ بيٺل ڏٺائون .
42009033	جڏھن موسيٰ ۽ الياس عيسيٰ وٽان وڃڻ لڳا تڏھن پطرس عيسيٰ کي چيو تہ ” اي سائين ! اسان جا ڀاڳ ڀلا آھن جو اسين ھتي آھيون ، سو ٽي تنبو کڻي ٿا کوڙيون ، ھڪڙو اوھان لاءِ ، ٻيو موسيٰ لاءِ ۽ ٽيون الياس لاءِ . “ پر کيس حقيقت ۾ خبر ئي ڪانہ ھئي تہ ڇا ٿو چوي .
42009034	اڃا ھن ائين چيو ئي پئي تہ ڪڪر اچي مٿن ڇانوَ ڪئي ۽ جڏھن اھي ڪڪر ۾ گھڙڻ لڳا تہ شاگرد ڊڄي ويا .
42009035	ڪڪر مان آواز آيو تہ ” ھيءُ منھنجو چونڊيل فرزند آھي ، سو اوھين ھن جي ڌيان سان ٻڌو . “
42009036	جڏھن اھو آواز آيو تڏھن عيسيٰ اڪيلو ئي ڏسڻ ۾ آين . پوءِ شاگردن کڻي ماٺ ڪئي ۽ جيڪي ڳالھيون ڏٺيون ھئائون تن مان ڪابہ انھيءَ وقت ڪنھن سان بہ نہ ڪيائون .
42009037	ٻئي ڏينھن تي ھو جبل تان لٿا تہ وڏو ميڙ اچي عيسيٰ سان گڏيو .
42009038	ھڪ ماڻھوءَ ميڙ مان رڙ ڪري چيو تہ ” اي استاد ! آءٌ اوھان کي منٿ ٿو ڪريان تہ منھنجي پٽ کي ھلي ڏسو ، ڇوتہ اھو منھنجو سڪيلڌو آھي .
42009039	ھن کي ھڪڙو ڀوت اچي ٿو وٺي ، جنھن ڪري اوچتو وٺيو رڙيون ڪري . اھو اھڙو ٿو گھٽيس جو گڦ پئي وھيس ۽ چچريو ڇڏيس . پوءِ مس مس ٿو منجھانئس نڪري .
42009040	مون اوھان جي شاگردن کي بہ عرض ڪري چيو تہ ’ ان کي ڪڍو ، ‘ پر اھي ڪڍي نہ سگھيا . “
42009041	تنھن تي عيسيٰ چيو تہ ” اي بي يقين ۽ گمراھہ قوم ! آءٌ ڪيستائين اوھان سان ھوندس ۽ ڪيستائين اوھان جي سھندس ؟ پنھنجي پٽ کي ھيڏانھن وٺي اچ . “
42009042	ڇوڪرو اڃا آيو ئي پئي تہ ڀوت کيس ھيٺ ڪيرائي وڌو ۽ ڏاڍو گھٽيائينس . پر عيسيٰ ڀوت کي ڇينڀيو ۽ ڇوڪر کي ڇٽائي چڱو ڀلو ڪري سندس پيءُ جي حوالي ڪيائين .
42009043	سڀيئي خدا جي ايڏي قدرت ڏسي عجب ۾ پئجي ويا.جڏھن سڀ ماڻھو عيسيٰ جي ڪمن تي عجب کائي رھيا ھئا ، تڏھن ھن پنھنجن شاگردن کي چيو تہ
42009044	” ھيءَ ڳالھہ پنھنجي ھينئين سان ھنڊايو تہ ابن آدم ماڻھن جي حوالي ڪيو ويندو . “
42009045	پر ھنن اھا ڳالھہ نہ سمجھي ۽ اھا انھن کان ڳجھي رھي ، انھيءَ لاءِ تہ ھو اھا نہ سمجھن . انھيءَ بابت عيسيٰ کان پڇڻ کان بہ ڊنا ٿي .
42009046	شاگرد پاڻ ۾ بحث ڪرڻ لڳا تہ ” اسان ۾ وڏو ڪير آھي ؟ “
42009047	پر عيسيٰ سندن دل جو اھو خيال ڄاڻي ورتو ، سو ھڪڙو ننڍڙو ٻار کڻي پنھنجي ڀرسان بيھاريائين .
42009048	پوءِ شاگردن کي چيائين تہ ” جيڪو ھن ننڍي ٻار کي منھنجي ڪري قبول ڪندو ، سو ڄڻ تہ مون کي قبول ٿو ڪري ۽ جيڪو مون کي قبول ٿو ڪري ، سو ڄڻ انھيءَ کي قبول ٿو ڪري جنھن مون کي موڪليو آھي ، ڇالاءِ جو جيڪو اوھان سڀني ۾ ننڍو آھي سو ئي وڏو ٿيندو . “
42009049	يوحنا چيو تہ ” اي سائين ! اسان ھڪڙي ماڻھوءَ کي اوھان جي نالي تي ڀوت ڪڍندي ڏٺو تہ اسان کيس منع ڪئي ، ڇوتہ ھو اسان سان گڏ تنھنجي پيروي نہ ٿو ڪري . “
42009050	پر عيسيٰ چين تہ ” منع نہ ڪريوس ، ڇاڪاڻ تہ جيڪو اوھان جي خلاف نہ آھي اھو اوھان جي پاسي آھي . “
42009051	جڏھن عيسيٰ جي مٿي کڄي وڃڻ جا ڏينھن ويجھا ٿيا ، تڏھن ھن يروشلم ڏانھن رخ ڪرڻ جو پڪو پھہ ڪيو .
42009052	پاڻ کان اڳ ۾ قاصد موڪليائين . اھي روانا ٿي ھڪڙي سامري ڳوٺ ۾ آيا تہ جيئن اتي عيسيٰ لاءِ ھر شيءِ جو انتظام ڪن .
42009053	پر اتان جي ماڻھن عيسيٰ کي قبول نہ ڪيو ، ڇاڪاڻ تہ سندس رخ يروشلم ڏانھن ھو .
42009054	تڏھن سندس شاگردن يعقوب ۽ يوحنا ھي ڏسي چيو تہ ” اي خداوند ! جيڪڏھن اوھان جي مرضي ھجي تہ اسين آسمان مان باھہ کي حڪم ڪريون تہ ھنن کي اچي ناس ڪري . “
42009055	پر عيسيٰ ڦري ھنن کي ڇينڀيو
42009056	۽ پوءِ ھو سڀيئي ٻئي ڳوٺ ڏانھن روانا ٿي ويا .
42009057	جيئن ھو واٽ وٺيو پئي ويا تہ ھڪڙي ماڻھوءَ عيسيٰ کي چيو تہ ” جيڏانھن اوھين ويندا ، اوڏانھن آءٌ بہ اوھان جي پٺيان ھلندس . “
42009058	عيسيٰ ھن کي چيو تہ ” لومڙين کي ڏريون آھن ۽ پکين کي آکيرا آھن ، پر ابن آدم کي اھا جاءِ بہ ڪانھي جتي کڻي مٿو لڪائي آرام ڪري . “
42009059	عيسيٰ ٻئي کي چيو تہ ” منھنجي پٺيان اچ . “ پر ھن جواب ڏنس تہ ” اي سائين ! مون کي تيستائين موڪل ڏيو جيستائين منھنجو پيءُ دفن ٿئي . “
42009060	تنھن تي عيسيٰ چيس تہ ” ڇڏ تہ ڀلي مُڙدا وڃي مُڙدن کي دفنائين ، پر تون وڃي ماڻھن کي خدا جي بادشاھت جي خبر ٻڌاءِ . “
42009061	ھڪڙي ٻئي بہ عيسيٰ کي چيو تہ ” اي سائين ! آءٌ اوھان جي پٺيان ھلندس ، پر پھريائين اجازت ڏيو تہ گھر جي ماڻھن کان موڪلائي اچان . “
42009062	تنھن تي عيسيٰ ھن کي چيو تہ ” جيڪو پنھنجو ھٿ ھر جي مُٺئي تي رکي وري پوئتي ٿو نھاري ، سو خدا جي بادشاھت جي لائق نہ آھي . “
42010001	ھن کان پوءِ خداوند ٻاھتر ڄڻا ٻيا بہ مقرر ڪيا ، جيڪي ٻن ٻن جي ٽوليءَ ۾ ھر انھيءَ شھر ۽ جاءِ تي اڳ ۾ ويا جتي کيس پاڻ وڃڻو ھو .
42010002	انھن کي چيائين تہ ” فصل بلڪل ڀلو آھي ، پر لڻندڙ ٿورا آھن . تنھنڪري فصل جي مالڪ کي عرض ڪريو تہ لاباري لاءِ ماڻھو موڪلي .
42010003	وڃو ، آءٌ اوھان گھيٽن کي ڄڻ تہ بگھڙن منجھہ ٿو موڪليان .
42010004	اوھين پاڻ سان ڪابہ ڳوٿري ، ٻاچڪو يا جتي نہ کڻجو ۽ نہ ڪنھن کي واٽ تي سلام ئي ڪجو .
42010005	جنھن گھر ۾ وڃو تہ پھريائين انھيءَ گھر جي سلامتي گھرجو .
42010006	جيڪڏھن اتي ڪو سلامتيءَ جو طالب ھوندو تہ اوھان جو سلام مٿس رھندو ، نہ تہ موٽي اوھان وٽ ايندو .
42010007	پوءِ انھيءَ ئي گھر ۾ ٽڪي پئجو ، گھر گھر نہ ڦرجو . ھو جيڪي ڪجھہ اوھان کي ڏين سو کائجو ۽ پيئجو ، ڇوتہ مزور پنھنجي مزوريءَ جو حقدار آھي .
42010008	جنھن جنھن شھر ۾ وڃو ۽ جي اتان جا ماڻھو اوھان کي قبول ڪن تہ جيڪي ڪجھہ اھي اوھان کي آڻي ڏين سو کائجو .
42010009	جيڪي ان شھر ۾ بيمار ھجن تن کي شفا ڏجو ۽ اتان جي ماڻھن کي چئجو تہ ’ خدا جي بادشاھت اوھان جي ويجھو اچي پھتي آھي . ‘
42010010	پر جيڪڏھن ڪنھن شھر ۾ وڃو ۽ اتان جا ماڻھو اوھان کي قبول نہ ڪن ، تہ ان جي گھٽين ۾ نڪري ھيئن چئجو تہ
42010011	’ اوھان جي شھر جي مٽي جيڪا اسان جي پيرن کي چنبڙي پئي ھئي ، سا بہ ڇنڊي وڃون ٿا ، پر ھي بہ ڄاڻجو تہ خدا جي بادشاھت اوھان جي ويجھو اچي پھتي آھي . ‘
42010012	آءٌ اوھان کي ٻڌايان ٿو تہ آخرت جي ڏينھن اھو شھر سدوم شھر کان وڌيڪ ڀوڳيندو .
42010013	افسوس آھي تو تي ، اي شھر خرازين ! ۽ حيف آھي تو تي اي شھر بيت صيدا ! ڇالاءِ جو اوھان ۾ جيڪي معجزا ڪيا ويا آھن ، سي جيڪڏھن صور ۽  صيدا ۾ ڪيا وڃن ھا تہ جيڪر اتان جا ماڻھو گھڻو اڳ ۾ کٿو ڍڪي مٿي ۾ خاڪ وجھي ويھي توبھہ ڪن ھا .
42010014	پر آخرت جي ڏينھن صور ۽ صيدا کان وڌيڪ اوھين ڀوڳيندا .
42010015	اي ڪفرناحوم ! ڇا تون ڀانئين ٿو تہ تون عرش تي کڄي ويندين ؟ ھرگز نہ ، بلڪ تون تہ پاتال ۾ ڦٽو ڪيو ويندين . “
42010016	عيسيٰ شاگردن کي چيو تہ ” جيڪو اوھان جي ٻڌي ٿو ، سو ڄڻ منھنجي ٻڌي ٿو . جيڪو اوھان کي نہ ٿو مڃي ، سو ڄڻ مون کي نہ ٿو مڃي ۽ جيڪو مون کي نہ ٿو مڃي سو ڄڻ خدا کي نہ ٿو مڃي جنھن مون کي موڪليو آھي . “
42010017	پوءِ اھي ٻاھتر ڄڻا ڏاڍا خوش ٿي موٽيا ۽ اچي عيسيٰ کي چيائون تہ ” اي خداوند ! اوھان جي نالي تي ڀوت بہ اسان جي تابع ٿيا آھن . “
42010018	عيسيٰ انھن کي چيو تہ ” مون شيطان کي وڄ وانگر آسمان مان ڪرندي ڏٺو آھي .
42010019	ڏسو ، مون اوھان کي اختياري ڏيئي ڇڏي آھي تہ نانگن ۽ وِڇن کي لتاڙي ڇڏيو ۽ دشمن جي سموري زور تي غالب پئجي وڃو ، ڪابہ شيءِ اوھان کي ايذاءُ نہ رسائيندي .
42010020	انھيءَ ڪري خوش نہ ٿيو تہ ڀوت اوھان جي تابع ٿيا آھن ، پر ھن ڪري خوش ٿيو جو اوھان جا نالا بھشت ۾ اُڪريل آھن . “
42010021	انھيءَ وقت عيسيٰ پاڪ روح جي وسيلي خوشيءَ سان ڀرجي ويو ۽ ھن چيو تہ ” اي بابا ، آسمان ۽ زمين جا مالڪ ! آءٌ تنھنجو احسانمند آھيان جو تو ھي ڳالھيون سياڻن ۽  سمجھہ وارن کان ڳجھيون رکيون آھن ۽ سادن تي ظاھر ڪيون اٿيئي . ھائو بابا ، ڇالاءِ جو تنھنجي رضا ۽ خوشي انھيءَ ۾ ھئي . “
42010022	” منھنجي پيءُ مون کي سڀني شين تي اختياري ڏني آھي . پيءُ کان سواءِ ڪوبہ نہ ٿو ڄاڻي تہ پٽ ڪير آھي ۽ پٽ کان سواءِ ڪنھن کي بہ خبر نہ آھي تہ پيءُ ڪير آھي يا جن تي پٽ اھو ظاھر ڪري . “
42010023	پوءِ عيسيٰ شاگردن ڏانھن ڦري انھن کي پنھنجيءَ پَرِ ۾ چيو تہ ” سڀاڳا آھيو اوھين جو ھي سڀ ڪجھہ ڏسو ٿا پيا .
42010024	ڇوتہ آءٌ اوھان کي ٻڌايان ٿو تہ ڪيترن ئي نبين ۽ بادشاھن جي اھا خواھش ھئي تہ جيڪي اوھين ٿا ڏسو ، سو ھو بہ ڏسن ، پر نہ ڏٺائون ۽ جيڪي اوھين ٿا ٻڌو ، سو اھي بہ ٻڌن ، پر نہ ٻڌائون . “
42010025	تنھن کان پوءِ شريعت جو ھڪڙو عالم اٿي بيٺو ۽ عيسيٰ کي آزمائڻ لاءِ چيائين تہ ” اي استاد ! آءٌ ڇا ڪريان جو دائمي زندگي حاصل ڪري سگھان ؟ “
42010026	تنھن تي عيسيٰ چيس تہ ” شريعت ۾ ڇا لکيل آھي ؟ تون پڙھڻ وقت ڇا ٿو سمجھين ؟ “
42010027	ھن عيسيٰ کي وراڻيو تہ ” ’ تون خداوند پنھنجي خدا کي پنھنجي سڄيءَ دل ، پنھنجي سڄيءَ جان ، پنھنجي سڄيءَ طاقت ۽ پنھنجي سڄيءَ سمجھہ سان پيار ڪر ‘ ۽ ’ پنھنجي پاڙيسريءَ سان پاڻ جھڙو پيار ڪر . ‘ “
42010028	تنھن تي عيسيٰ چيس تہ ” تو پورو جواب ڏنو آھي . ائين ئي ڪر تہ دائمي زندگي ملندءِ . “
42010029	پر ھن پاڻ کي صحيح ثابت ڪرڻ لاءِ عيسيٰ کي چيو تہ ” منھنجو پاڙيسري ڪير آھي ؟ “
42010030	عيسيٰ وراڻيو تہ ” ھڪڙو ماڻھو يروشلم کان يريحو شھر ڏانھن پئي ويو تہ ڌاڙيلن ۾ وڃي ڦاٿو ، جن ڪپڙا بہ لاھي ورتس ۽ مار بہ ڏنائونس ۽ اڌ مئو ڪري ڇڏي ويس .
42010031	اتفاق سان ھڪڙو ڪاھن انھيءَ رستي سان پئي ويو ۽ جڏھن ھن کي ڏٺائين تہ پاسو ڪري ھليو ويو .
42010032	اھڙيءَ طرح ھڪڙو لاوي بہ انھيءَ رستي تان آيو ، سو بہ ھن کي ڏسي پاسو ڪري ھليو ويو .
42010033	پر ھڪڙو سامري سفر ڪندي اچي اتان لانگھائو ٿيو . ان جڏھن ھن کي ڏٺو تڏھن کيس ھن تي ڪھل آئي .
42010034	ھن وٽس اچي سندس ڦٽن تي زيتون جو تيل ۽ دارون مکي پٽي ٻڌس ۽ پنھنجي وھٽ تي چاڙھي مسافرخاني ۾ وٺي آيس ۽ سندس خدمت ڪيائين .
42010035	ٻئي ڏينھن تي ٻہ چانديءَ جا سڪا ڪڍي مسافرخاني واري کي ڏنائين ۽ چيائينس تہ ’ ھن جي خدمت ڪندو رھہ ۽ جيڪي وڌيڪ خرچ ٿئي سو آءٌ وري موٽي اچي ڏيندوسانءِ . ‘ “
42010036	عيسيٰ شريعت جي عالم کان پڇيو تہ ” ھاڻي ڇا ٿو ڀانئين تہ اھو شخص جو ڌاڙيلن ۾ وڃي ڦاٿو ، تنھن جو ھنن ٽنھي ڄڻن مان ڪير پاڙيسري ٿيو ؟ “
42010037	تنھن تي شريعت جي عالم وراڻيو تہ ” اھو جنھن کي مٿس ڪھل آئي . “ عيسيٰ چيس تہ ” تون بہ وڃي ائين ئي ڪر . “
42010038	عيسيٰ ۽ سندس شاگرد جيئن ئي رستو وٺيو پئي ويا تہ ھو ھڪڙي ڳوٺ ۾ پھتا ، جتي مارٿا نالي ھڪڙي عورت کيس پنھنجي گھر ۾ آڻي ٽڪايو .
42010039	ان عورت جي مريم نالي ھڪ ڀيڻ ھئي ، جنھن عيسيٰ جي پيرن وٽ ويھي سندس ڪلام ويٺي ٻڌو .
42010040	مارٿا گھڻي ڪم ڪار ڪرڻ ڪري ٿڪجي پيئي ۽ اچي عيسيٰ کي چيائين تہ ” اي خداوند ! اوھان کي خيال نہ ٿو ٿئي تہ منھنجي ڀيڻ مون کي ڪم ڪار ۾ اڪيلو کڻي ڇڏي ڏنو آھي ؟ ھاڻي چئوس تہ منھنجي مدد ڪري . “
42010041	پر خداوند وراڻيس تہ ” اي مارٿا ! اي مارٿا ! تون ڪيترين ئي ڳالھين جي ڳڻتين ۽ تڪليف ۾ آھين .
42010042	پر رڳو ھڪڙي ئي ڳالھہ ضروري آھي . مريم اھا چڱي ڳالھہ چونڊي کنئي آھي ، جيڪا ان کان نہ کسبي . “
42011001	ھڪڙي دفعي ڪنھن ھنڌ عيسيٰ دعا پئي گھري . جڏھن دعا گھري چڪو تڏھن سندس شاگردن مان ھڪڙي چيس تہ ” اي خداوند ! جھڙيءَ طرح يحيٰ پنھنجن شاگردن کي دعا سيکاري ھئي ، تھڙيءَ طرح اسان کي بہ دعا سيکاريو . “
42011002	عيسيٰ شاگردن کي چيو تہ ” جڏھن اوھين دعا گھرو تہ ھيئن چئجو:’اي بابا ! شل تنھنجو نالو پاڪ مڃيو وڃي ، ۽ تنھنجي بادشاھت اچي .
42011003	اسان جي ڏھاڙيءَ جي ماني اسان کي روزانو ڏي .
42011004	اسان جا ڏوھہ اسان کي معاف ڪر،ڇالاءِ جو جيڪي اسان جا ڏوھي آھنتن کي اسين بہ معاف ٿا ڪريون.ان کان علاوہ اسان کي آزمائش ۾ نہ وجھہ . ‘ “
42011005	پوءِ شاگردن کي چيائين تہ ” فرض ڪريو تہ اوھان منجھان ڪنھن کي ڪو دوست ھجي ۽ اڌ رات جو وٽس وڃي کيس چوي تہ ’ اي دوست ! مون کي ٽي مانيون اڌاريون ڏي ،
42011006	ڇاڪاڻ تہ منھنجو ھڪڙو دوست مسافريءَ تان مون وٽ آيو آھي ۽ مون وٽ ڪجھہ بہ ڪونھي جو کڻي ھن جي اڳيان رکان . ‘
42011007	تڏھن اوھان جو دوست اوھان کي اندران ورندي ڏئي تہ ’ مون کي تڪليف نہ ڏي . ھن مھل در بند آھي ۽ آءٌ پنھنجن ٻارن سان گڏ ستل آھيان ، تنھنڪري آءٌ اٿي تو کي ڪجھہ بہ ڏيئي نہ ٿو سگھان . ‘
42011008	آءٌ اوھان کي ٻڌايان ٿو تہ ھو اوھان جي دوستيءَ جي ڪري نہ بہ اٿي ، پر پنھنجي خواريءَ کان بچڻ جي لاءِ اٿندو ۽ جيتريون مانيون اوھان کي گھرج ۾ ھونديون اوتريون ڏيندو .
42011009	انھيءَ ڪري آءٌ اوھان کي چوان ٿو تہ گھرو تہ مليوَ ، ڳوليو تہ لڀيوَ ، در کڙڪايو تہ کليوَ .
42011010	ڇالاءِ جو جيڪو گھرندو آھي تنھن کي ملندو آھي ، جيڪو ڳوليندو آھي تنھن کي لڀندو آھي ۽ جيڪو در کڙڪائيندو آھي تنھن لاءِ کلندو آھي .
42011011	ڇا اوھان منجھہ ڪو اھڙو پيءُ آھي جنھن کان سندس ٻار اچي مڇي گھري تہ مڇيءَ بدران نانگ ڏئيس ؟
42011012	يا سندس ٻار بيضو گھريس تہ ھو وِڇون ڏئيس ؟
42011013	جيڪڏھن اوھين باوجود بڇڙا ھئڻ جي ، پنھنجن ٻارن کي چڱيون شيون ڏيڻ ڄاڻو ٿا تہ اوھان جو آسمان وارو پيءُ ڪيترو نہ وڌيڪ انھن کي پاڪ روح ڏيندو جيڪي کانئس گھرندا . “
42011014	ھڪڙي دفعي عيسيٰ اھڙي ماڻھوءَ مان ڀوت ڪڍي رھيو ھو جيڪو ڳالھائي نہ ٿي سگھيو ، ڇاڪاڻ تہ سندس ڀوت گونگو ھو . جڏھن منجھانئس ڀوت نڪتو تہ ھن ڳالھائڻ شروع ڪيو ۽ ماڻھو حيران ٿي ويا .
42011015	پر انھن مان ڪن چيو تہ ” عيسيٰ ڀوتن جي سردار بعل زبول جي مدد سان ڀوت ٿو ڪڍي . “
42011016	ٻين وري ھن کي آزمائڻ لاءِ چيو تہ ” ثابتيءَ لاءِ اسان کي ڪو خدائي معجزو ڏيکار . “
42011017	پر عيسيٰ انھن جي نيتن کي ڄاڻيندي چيو تہ ” جنھن بادشاھت ۾ ڦيٽھڙو ٿو پوي سا برباد ٿيندي ۽ جنھن گھر ۾ ڏڦيڙ ٿو پوي سو گھر تباھہ ٿيندو .
42011018	سو جيڪڏھن شيطان جي بادشاھت ۾ ڦيٽھڙو پوي تہ اھا ڪيئن جٽاءُ ڪندي ؟ اوھين چئو ٿا تہ آءٌ بعل زبول جي مدد سان ڀوت ٿو ڪڍان .
42011019	جيڪڏھن آءٌ بعل زبول جي مدد سان ڀوت ٿو ڪڍان تہ ڀلا اوھان جا ماڻھو ڪنھن جي تہ مدد سان انھن کي ڪڍين ؟ پوءِ تہ اھي ئي اوھان کي ڪوڙو ڪندا .
42011020	پر جيڪڏھن آءٌ خدا جي قدرت سان ڀوت ٿو ڪڍان تہ پوءِ ڄاڻو تہ خدا جي بادشاھت اوھان منجھہ اچي پھتي آھي .
42011021	جڏھن ڪو طاقت وارو ماڻھو پنھنجا ھٿيار پنھوار ٻڌي پنھنجي گھر جو پھرو ٿو ڏئي تہ گھر جو سڀ مال متاع سلامت ٿو رھي .
42011022	پر جڏھن ان کان بہ وڌيڪ طاقتور ماڻھو حملو ڪري مٿس غالب ٿو پوي ، تڏھن کانئس ھٿيار پنھوار کسي ٿو وٺي ، جن تي ھن کي ناز ھو ۽ پوءِ سندس مال ڦري ورھائي ٿو ڇڏي .
42011023	جيڪو مون سان نہ آھي ، سو منھنجي خلاف آھي ۽ جيڪو مون سان شامل ٿي ڪٺو نہ ٿو ڪري ، سو حقيقت ۾ ڇڙوڇڙ ڪريو ڇڏي . “
42011024	” جڏھن ڪو ڀوت ڪنھن ماڻھوءَ مان نڪري ٿو وڃي تہ اھو ويران ھنڌن ۾ اھڙي جاءِ لھڻ لاءِ رلي ٿو جتي ھو آرام ڪري سگھي . جڏھن آرام نہ ٿو مليس تڏھن چوي ٿو تہ ’ آءٌ انھيءَ گھر ۾ موٽي ويندس جتان نڪتو ھوس . ‘
42011025	جڏھن اچي ٿو ۽ گھر کي صاف ۽ سينگاريل ٿو ڏسي ،
42011026	تڏھن ھو وڃي ست ٻيا پاڻ کان بہ بڇڙا ڀوت وٺي اچي ٿو ۽ اھي ان ماڻھوءَ ۾ داخل ٿي منجھس رھن ٿا ۽ پوءِ سندس حالت اڳي کان بہ ابتر ٿيو پوي . “
42011027	عيسيٰ اھي ڳالھيون پئي ڪيون تہ ميڙ مان ھڪڙيءَ عورت وڏي واڪي چيس تہ ” ڪيڏو نہ سڳورو آھي اھو پيٽ جنھن ۾ اوھين ھئا ۽ اھا ڇاتي جيڪا اوھان ڌاتي . “
42011028	تنھن تي عيسيٰ چيو تہ ” انھيءَ جي باوجود وڌيڪ سڳورا اُھي آھن ، جيڪي خدا جو ڪلام ٻڌن ٿا ۽ ان تي عمل ٿا ڪن . “
42011029	جڏھن عيسيٰ جي چوگرد ماڻھو مڙي آيا ، تڏھن چوڻ لڳو تہ ” ھن زماني جا ماڻھو ڪھڙا نہ بڇڙا آھن جو اھي ڪو معجزو ٿا ڏسڻ گھرن . پر انھن کي يونس نبيءَ جي معجزي کان سواءِ ٻيو ڪوبہ معجزو نہ ڏيکاريو ويندو .
42011030	ڇوتہ جيئن نينواہ شھر جي ماڻھن لاءِ يونس ھڪڙو نشان بڻيو ، تيئن ھن زماني جي ماڻھن لاءِ ابن آدم بہ ھڪ نشان بڻبو .
42011031	آخرت جي ڏينھن ڏکڻ جي راڻي اٿي بيھندي ۽ ھن زماني جي ماڻھن کي ڏوھاري ٺھرائيندي ، ڇالاءِ جو ھوءَ سليمان جي سياڻپ ٻڌڻ لاءِ وڏي پنڌ تان آئي ھئي . پر آءٌ اوھان کي ٻڌايان ٿو تہ ھتي ھڪڙو اھڙو آھي جو سليمان کان بہ وڏو آھي .
42011032	نينواہ جا ماڻھو آخرت جي ڏينھن اٿي بيھندا ۽ ھن زماني جي ماڻھن کي ڏوھاري ٺھرائيندا ، ڇالاءِ جو انھن يونس جي تبليغ تي پنھنجن گناھن کان توبھہ ڪئي ھئي . پر آءٌ اوھان کي ٻڌايان ٿو تہ ھتي ھڪڙو اھڙو آھي جو يونس کان بہ وڏو آھي . “
42011033	” ڪوبہ ماڻھو ڏيئو ٻاري ان کي لڪائي يا ڍڪڻ ھيٺان نہ ٿو رکي پر ڏياٽيءَ تي ٿو رکي ، تہ جيئن اندر ايندڙن کي سوجھرو ملي .
42011034	اوھان جون اکيون اوھان جي بدن لاءِ ڏيئو آھن ، سو جيڪڏھن اوھان جون اکيون ٺيڪ آھن تہ اوھان جو سڄو بدن روشن ھوندو . پر جيڪڏھن اوھان جون اکيون خراب آھن تہ اوھان جو سڄو بدن اونداھيءَ ۾ غرق ھوندو .
42011035	تنھنڪري خيال رکو تہ اوھان ۾ جا روشني آھي سا اونداھي تہ ڪينھي .
42011036	جيڪڏھن توھان جو سڄو بدن روشن ھجي ۽ ان جي ڪنھن بہ ڪنڊ ۾ اونداھي نہ ھجي تہ اوھان جو سڄو بدن ائين روشن ٿيندو جيئن ڏيئي جي روشني اوھان جي بدن تي پئي اوھان کي روشن ٿي ڪري . “
42011037	عيسيٰ جڏھن ڳالھائي بس ڪئي تہ ھڪڙي فريسيءَ اچي پاڻ سان ماني کائڻ جي دعوت ڏنس . سو ھو اندر وڃي دسترخوان تي ماني کائڻ ويٺو .
42011038	فريسي ھي ڏسي حيران ٿيو تہ کائڻ کان اڳ ۾ عيسيٰ انھن جي رسم موجب ھٿ ڇو ڪين ڌوتا .
42011039	تڏھن خداوند چيس تہ ” اوھين فريسي وٽيءَ ۽ ٿالھيءَ جو ٻاھريون پاسو تہ ڌوئي صاف ڪريو ٿا ، پر اوھان جو اندر ھٻڇ ۽ بڇڙائيءَ سان ڀريو پيو آھي .
42011040	اي بي وقوفو ! جنھن خالق اوھان جو ٻاھر ٺاھيو آھي ، ڇا تنھن ئي اوھان جو اندر نہ ٺاھيو آھي ؟
42011041	جيڪو اوھان جي وٽين ۽ ٿالھين ۾ آھي سو غريبن کي ڏيو تہ اوھان لاءِ سڀ ڪجھہ اجرو ٿئي .
42011042	ڪيتري نہ مصيبت آھي اوھان لاءِ اي فريسيو ! جو اوھين خدا جي راھہ ۾ ڦودني ، سوئن ۽ ھر ڪنھن ڀاڄين جي فصل جو ڏھون حصو تہ ڏيو ٿا ، پر انصاف ڪرڻ ۽ خدا سان پيار ڪرڻ ڇڏي ڏنو اٿوَ . واجب تہ ائين ئي ھو جو ھي بہ ڪريو ھا ۽ انھن کي بہ نہ ڇڏيو ھا .
42011043	اي فريسيو ! مصيبت آھي اوھان لاءِ ، جو اوھين عبادت خاني ۾ اعليٰ درجي جون جايون والاريو ٿا ۽ بازار ۾ ماڻھن جا سلام پسند ڪريو ٿا .
42011044	مصيبت آھي اوھان لاءِ ، ڇالاءِ جو اوھين انھن بي نشان قبرن جي مثل آھيو ، جن تان ماڻھو بي خبريءَ ۾ ھلن ٿا . “
42011045	ورنديءَ ۾ شريعت جي ھڪڙي عالم چيس تہ ” اي استاد ! ھي جيڪي اوھين چئو ٿا تنھن ۾ اسان کي بہ طعنا تنڪا ٿا ھڻو . “
42011046	تنھن تي عيسيٰ کين چيو تہ ” مصيبت آھي اوھان لاءِ بہ ، اي شريعت جا عالمو ! جو اوھين ماڻھن تي ڳرا بار تہ رکو ٿا ، پر پاڻ انھن بارن کي ھٿ بہ نہ ٿا لايو .
42011047	مصيبت آھي اوھان لاءِ ، جو اوھين نبين جا قبا ٿا ٺاھيو ، جن کي اوھان جي ابن ڏاڏن مارائي ڇڏيو ھو .
42011048	اھا ھن ڳالھہ جي شاھدي آھي تہ جيڪي اوھان جي ابن ڏاڏن ڪيو سو اوھان کي قبول آھي ، ڇوتہ انھن تہ نبين کي مارايو ھو ۽ اوھين سندن قبا پيا اڏايو .
42011049	انھيءَ لاءِ خدا جي حڪمت بيان فرمايو آھي تہ ’ آءٌ نبين ۽ رسولن کي انھن وٽ موڪليندس ، جن مان اھي ڪن کي ماري وجھندا ۽ ڪن کي ستائيندا . ‘
42011050	سو دنيا جي شروعات کان وٺي جن نبين جو رت وھايو ويو آھي ، تن جو حساب ھن زماني جي پيڙھيءَ کان ورتو ويندو .
42011051	مطلب تہ آءٌ اوھان کي ٻڌايان ٿو تہ ھابيل جي خون کان وٺي ذڪريا جي خون تائين ، جيڪو قربان گاھہ ۽ مقدس جاءِ جي وچ ۾ ماريو ويو ھو ، تن سڀني جي خون جو حساب ھن زماني جي پيڙھيءَ کان ورتو ويندو .
42011052	مصيبت آھي اوھان لاءِ اي شريعت جا عالمو ! جو اوھان علم جي گھر واري دروازي جي ڪنجي تہ کسي ورتي آھي ، پر نہ پاڻ ان ۾ داخل ٿيا آھيو ۽ نہ وري انھن کي اندر داخل ٿيڻ ٿا ڏيو جيڪي اچڻ چاھين ٿا . “
42011053	جڏھن عيسيٰ اتان ھلڻ لڳو تہ شريعت جا عالم ۽ فريسي سندس مخالفت ۾ ڳالھائڻ لڳا ۽ کيس سوالن سان وڪوڙي ويا ،
42011054	انھيءَ لاءِ جو ھنن وجھہ پئي ڳوليو تہ ھو سندس چيل ڪا ڳالھہ پڪڙي وٺن .
42012001	ايتري ۾ ھزارين ماڻھن جا ميڙ اچي مڙيا ، جيڪي ھڪٻئي تي ڳاھٽ پئي ٿيا . تڏھن عيسيٰ خاص طرح پنھنجن شاگردن کي چيو تہ ” فريسين جو خميرو ، جيڪو رياڪاري آھي ، تنھن کان ھوشيار ٿجو .
42012002	ڪابہ شيءِ ڍڪيل نہ آھي جا پڌري نہ ٿيندي . ڪابہ لڪل نہ آھي جا ظاھر نہ ٿيندي .
42012003	پوءِ تہ اوھان جيڪو اونداھيءَ ۾ ڳالھايو آھي سو روز روشن ۾ ٻڌبو ۽ جيڪا بند ڪمرن ۾ ماڻھن جي ڪنن ۾ سس پس ڪئي اٿوَ سا وڏي واڪي ڪوٺن تان پڪاري ويندي . “
42012004	” آءٌ اوھان پنھنجن دوستن کي چوان ٿو تہ جيڪي جسماني طور ٿا مارين ، تن کان نہ ڊڄو . ھو ان کان وڌيڪ ڪجھہ بہ ڪري نہ ٿا سگھن .
42012005	پر آءٌ اوھان کي تاڪيد ٿو ڪريان تہ خدا کان ڊڄو ، جيڪو مارڻ کان پوءِ جھنم ۾ وجھڻ جي قدرت بہ رکي ٿو . سو بس انھيءَ کان ئي ڊڄندا رھو .
42012006	ٻن ننڍڙن سڪن جون پنج جھرڪيون نہ ٿيون وڪامن ڇا ؟ مگر انھن مان ڪابہ خدا کان وسريل نہ آھي .
42012007	پر اوھان جي مٿي جا تہ وار بہ ڳڻيل آھن ، سو متان ڊڄو ، ڇاڪاڻ تہ اوھان جي قيمت ڪيترين ئي جھرڪين کان وڌيڪ آھي . “
42012008	” آءٌ اوھان کي ٻڌايان ٿو تہ جيڪو مون کي ماڻھن جي اڳيان پڌري پٽ قبوليندو تہ ان کي ابن آدم بہ خدا جي ملائڪن جي اڳيان قبول ڪندو .
42012009	پر جيڪو ماڻھن جي اڳيان مون کي قبول نہ ڪندو ، تنھن کي خدا جي ملائڪن جي اڳيان بہ قبول نہ ڪيو ويندو .
42012010	جيڪوبہ ابن آدم جي خلاف ڪا ڳالھہ چوندو تہ ان کي اھا بخشي ويندي . پر جيڪو ماڻھو پاڪ روح جي خلاف ڪفر بڪندو ، تہ ان کي اھو نہ بخشيو ويندو .
42012011	جڏھن اھي اوھان کي عبادت خانن ۾ يا حاڪمن ۽ اعليٰ عملدارن جي اڳيان پيش ڪن ، تڏھن متان ڳڻتي ڪئي اٿوَ تہ ’ ڪيئن ۽ ڪھڙو جواب ڏيون ‘ يا ’ ڇا چئون . ‘
42012012	ڇالاءِ جو ان وقت پاڪ روح اوھان کي اھو ڪي سيکاريندو جيڪو اوھان کي چوڻ کپي . “
42012013	ميڙ مان ھڪڙي ماڻھوءَ چيس تہ ” اي استاد ! منھنجي ڀاءُ کي چئو تہ اباڻي ميراث مان منھنجو حصو مون کي ورھائي ڏئي . “
42012014	پر عيسيٰ کيس چيو تہ ” مھربان ! مون کي اوھان جي ونڊ ورڇ لاءِ ڪنھن امير مقرر ڪيو آھي ؟ “
42012015	پوءِ ھن سڀني کي چتائي ڏسندي چيو تہ ” ھوشيار ٿجو ۽ پاڻ کي ھر طرح جي لالچ کان بچائجو ، ڇالاءِ جو ڌن ۽ دولت جي گھڻائي ماڻھوءَ جي حياتيءَ کي نہ ٿي سنواري . “
42012016	تڏھن عيسيٰ انھن کي ھڪڙو مثال ٻڌائيندي چيو تہ ” ڪنھن زميندار جي ٻنيءَ سٺو فصل ڏنو .
42012017	سو ھو دل ۾ پھہ پچائڻ لڳو تہ ’ ھاڻي ڇا ڪريان ؟ اھا جاءِ ڪانھي جتي کڻي پنھنجو فصل گڏ ڪري رکان . ‘
42012018	آخر دل ۾ چيائين تہ ’ آءٌ ھيئن ڪندس جو ھي ڀانڊا ڊھرائي وڏا ڪري ٺھرائيندس ۽ انھن ۾ سمورو اَنُ ۽ مال گڏ ڪري رکندس ،
42012019	۽ پوءِ پاڻ کي چوندس تہ ٻيلي ، مون وٽ ايترو گھڻو مال آھي جو ڪيترائي سال پيو ھلندو ، سو آرام ڪريان ، کاوان پيان ۽ موجون ماڻيان . ‘
42012020	پر خدا چيس تہ ’ اي بيوقوف ! اڄوڪي رات ئي تنھنجي جان ورتي ويندي ، پوءِ جيڪي گڏ ڪري رکيو اٿئي سو ڪنھن جو ٿيندو ؟ ‘ “
42012021	عيسيٰ ان جو نتيجو ھيئن ڪڍيو تہ ” اھو ماڻھو اھڙو آھي جيڪو ڌن دولت پنھنجي لاءِ تہ ميڙي ٿو ، پر خدا جي آڏو شاھوڪار نہ آھي . “
42012022	پوءِ عيسيٰ شاگردن کي چيو تہ ” تنھنڪري آءٌ اوھان کي ٻڌايان ٿو تہ پنھنجي جان لاءِ ڳڻتي نہ ڪريو تہ ’ ڇا کائينداسين ‘ ۽ نہ پنھنجي جسم لاءِ تہ ’ ڇا پھرينداسين . ‘
42012023	ڇاڪاڻ تہ جان کاڌي کان ۽ جسم ڪپڙن کان وڌيڪ درجو رکن ٿا .
42012024	ڪانوَن تي غور ڪريو تہ ھو نڪي پوکين ، نڪي لڻين ۽ نڪي انھن کي اَنَ جا ڀانڊا يا گودام آھن ، تڏھن بہ خدا انھن کي کارائي ٿو . پر اوھين تہ انھن کان وڌيڪ درجو ٿا رکو .
42012025	ڇا اوھان مان ڪو ڳڻتين سان حياتيءَ جو ھڪڙو منٽ بہ وڌائي سگھندو ؟
42012026	جيڪڏھن اوھان کان اھڙي خسيس ڳالھہ بہ ٿي نہ ٿي سگھي ، تہ پوءِ اوھين ٻين شين لاءِ ڇو ٿا ڳڻتي ڪريو ؟
42012027	غور ڪريو تہ ڪيئن نہ سوسن گل جا ٻوٽا ٿا اڀرن ، اھي نڪي پورھيو ڪن ۽ نہ ڪتين . پر آءٌ اوھان کي ٻڌايان ٿو تہ سليمان کي باوجود ايڏي عزت ۽ شان وَ شوڪت جي ، انھن جھڙو ھڪ بہ ويس پھريل نہ ھو .
42012028	جيڪڏھن جھنگلي گاھہ ، جيڪو اڄ آھي ۽ سڀاڻي بٺيءَ ۾ اڇلايو ويندو ، تنھن کي خدا ائين پھرائي ٿو تہ پوءِ اھو اوھان کي بھتر نہ پھرائيندو ڇا ؟ اوھان جو ايمان ڪيترو نہ ڪمزور آھي .
42012029	اوھين ھن لاءِ خيال نہ ڪريو تہ ’ ڇا کائينداسين ‘ ۽ ’ ڇا پيئنداسين ‘ ۽ ھن بابت اوھان کي ڪابہ ڳڻتي ڪرڻ نہ گھرجي .
42012030	دنيا جون قومون انھن سڀني شين جون ڳولائو آھن . پر اوھان لاءِ اوھان جو پيءُ ڄاڻي ٿو تہ اوھان کي ڪھڙين شين جي ضرورت آھي .
42012031	سو اوھين پھريائين خدا جي بادشاھت جي ڳولا ۾ رھو تہ اوھان کي اھي سڀ شيون بہ ملنديون . “
42012032	” اي ننڍڙا ٽولا ! متان ڊڄو ، ڇاڪاڻ تہ اوھان جي پيءُ جي مرضي آھي تہ اوھان کي بادشاھت عطا ڪري .
42012033	جيڪي اٿوَ ، سو وڪڻي غريبن کي خيرات ۾ ڏيو ۽ پنھنجي لاءِ اھڙيون ڳوٿريون ٺاھيو جيڪي پئي پراڻيون نہ ٿين ، يعني بھشت ۾ پنھنجي لاءِ اھڙو خزانو گڏ ڪريو جو کُٽي ئي نہ ، جتي نہ چور ويجھو اچيس ۽ نہ ڪينئون ٽڪي خراب ڪريس .
42012034	ڇالاءِ جو جتي اوھان جو خزانو ھوندو ، تہ دل بہ اوھان جي اتي ئي ھوندي . “
42012035	” پنھنجا سندرا ٻڌل ۽ پنھنجا ڏيئا ٻريل رکو .
42012036	اوھين پاڻ کي انھن سجاڳ نوڪرن وانگر بڻايو ، جيڪي پنھنجي مالڪ لاءِ اکيون در ۾ اٽڪايو ويٺا واٽ نھارين تہ جڏھن سندن مالڪ شاديءَ جي دعوت تان موٽي اچي در کڙڪائي تہ ھڪدم ھن لاءِ در کولين .
42012037	سڀاڳا آھن اھي نوڪر ، جن کي سندن مالڪ اچڻ سان سجاڳ ٿو ڏسي . سچ پڇو تہ ھو کين کارائڻ لاءِ سندرو ٻڌي بيھندو ۽ پنھنجي سر پاڻ اچي سندن خدمت ڪندو .
42012038	سو جيتوڻيڪ مالڪ اڌ رات يا پوئين پھر اچي تہ بہ انھن کي سجاڳ ڏسي ، تہ اھي نوڪر ڪھڙا نہ سڀاڳا آھن .
42012039	پر اھو ياد رکو تہ جيڪڏھن گھر جي مالڪ کي خبر ھجي ھا تہ چور ڪيڏيءَ مھل سندس گھر کي کاٽ ھڻندو تہ ھو جيڪر جاڳندو رھي ھا ۽ پنھنجي گھر کي کاٽ لڳڻ نہ ڏئي ھا .
42012040	تنھنڪري اوھين بہ تيار رھو ، ڇوتہ اھا گھڙي الائجي ڪھڙي ھوندي جنھن ۾ ابن آدم اچي سھڙندو . “
42012041	پطرس کيس چيو تہ ” اي خداوند ! ھي مثال تون اسان لاءِ ٿو ڏئين يا سڀني لاءِ ؟ “
42012042	خداوند جواب ۾ چيو تہ ” اوھان مان ڪير ايماندار ۽ سياڻو نوڪر آھي ، جنھن کي سندس مالڪ پنھنجن نوڪرن چاڪرن مٿان مقرر ڪري ويو ھجي تہ انھن کي وقت تي کاڌو پاڻي پھچائي ؟
42012043	سڀاڳو آھي اھو نوڪر ، جنھن کي سندس مالڪ اچڻ مھل ائين ڪندو ڏسي .
42012044	آءٌ اوھان کي سچ ٿو چوان تہ ھو کيس سڄيءَ ملڪيت جو مختيار ڪندو .
42012045	پر جيڪڏھن اھو نوڪر دل ۾ خيال ڪري تہ ’ منھنجي مالڪ جي اچڻ ۾ دير آھي ، ‘ سو اچي نوڪرن ۽  نوڪرياڻين کي مارڻ لڳي ۽ کائڻ پيئڻ ۽ نشي ۾ بي خبر ٿيڻ لڳي ،
42012046	تہ انھيءَ نوڪر جو مالڪ بہ انھيءَ ڏينھن اچي سھڙندو جنھن جو ھن کي خواب خيال بہ نہ ھوندو ۽ اھڙي وقت ايندو جنھن جي ھن کي ڪل ئي نہ ھوندي . پوءِ تہ سندس مالڪ اچي خوب چھبڪن سان مار ڏيئي بي ايمانين ۾ شامل ڪري ڪڍي ڇڏيندس .
42012047	اھو نوڪر جيڪو پنھنجي مالڪ جي ارادي کان باخبر ھو ، پر تياري نہ ڪيائين ۽ نڪي ھن جي مرضيءَ موجب ھليو ، تنھن کي ڏاڍي مار ملندي .
42012048	پر اھو جنھن کي مالڪ جي ارادي جي خبر ڪانہ ھئي ۽ سزا جوڳو ڪم ڪيائين تہ ان کي ٿوري مار ملندي . جنھن کي گھڻو ڏنو ويو آھي تہ ان کان حساب بہ گھڻو ورتو ويندو ۽ جنھن کي گھڻو سونپيو ويو آھي تہ ان کان گھر بہ گھڻي ٿيندي . “
42012049	” آءٌ زمين تي باھہ لڳائڻ لاءِ آيس . ڪھڙو نہ چڱو ٿئي ھا جو اھا اڳ ۾ ئي لڳل ھجي ھا .
42012050	پر مون کي ھڪڙي بپتسما وٺڻي آھي ۽ جيستائين اھا پوري ٿئي تيستائين آءٌ ڪيترو نہ پريشان آھيان .
42012051	ڇا اوھين ائين سمجھو ٿا تہ آءٌ دنيا ۾ صلح ڪرائڻ لاءِ آيو آھيان ؟ آءٌ اوھان کي ٻڌايان ٿو تہ صلح نہ پر جدائي ڪرائڻ لاءِ آيو آھيان .
42012052	اڄ کان وٺي جيڪڏھن ڪنھن گھر ۾ پنج ڀاتي ھوندا تہ انھن مان ٽي ھڪڙي طرف ٿيندا تہ ٻہ ٻي طرف .
42012053	پيءُ پٽ جي خلاف ٿيندو تہ پٽ پيءُ جي ، ماءُ ڌيءَ جي خلاف ٿيندي تہ ڌيءَ ماءُ جي ، سس نُنھن جي خلاف ٿيندي تہ نُنھن سس جي . “
42012054	عيسيٰ ميڙ کي چيو تہ ” جڏھن اولھہ ۾ ڪڪر ڏسو ٿا تہ ھڪدم چئو ٿا تہ ’ مينھن ايندو ‘ ۽ ٿئي بہ ائين ٿو .
42012055	جڏھن ڏکڻ گھلي ٿو تہ چئو ٿا تہ ’ اونھارو اچڻ وارو آھي ‘ ۽ واقعي ٿئي بہ ائين ٿو .
42012056	اي رياڪارو ! اوھين زمين ۽ آسمان جا رخ تہ سڃاڻي ٿا وٺو ، پوءِ ھن زماني کي ڇو نہ ٿا سڃاڻو ؟ “
42012057	” جيڪو حق آھي تنھن جو پاڻ ئي فيصلو ڇو نہ ٿا ڪريو ؟
42012058	جيڪڏھن ڪو فريادي تو تي ڪيس ڪري ۽ تو کي ڪورٽ ڏانھن وٺي وڃي تہ واٽ تي ئي ڪوشش ڪري ساڻس ٺاھہ ڪر ، متان ھو تو کي جج وٽ وٺي وڃي ۽ جج تو کي پوليس جي حوالي ڪري ۽ پوليس تو کي جيل ۾ وجھي .
42012059	آءٌ تو کي ٻڌايان ٿو تہ جيستائين تون ڏنڊ جي پائي پائي ادا نہ ڪندين تيستائين جند نہ ڇٽندءِ . “
42013001	ان مھل ڪي ماڻھو آيا جن عيسيٰ کي انھن گليلين بابت ٻڌايو ، جن جو رت گورنر پلاطس سندن قرباني ڪيل جانورن جي رت سان ملائي ڇڏيو ھو .
42013002	تنھن تي عيسيٰ چين تہ ” ڇا اوھين سمجھو ٿا تہ اھي گليلي ٻين سڀني گليلين کان وڌيڪ گنھگار ھئا ، تنھنڪري ھنن سا اھڙو ظلم ٿيو ؟
42013003	آءٌ اوھان کي ٻڌايان ٿو تہ ائين نہ آھي ، پر جيڪڏھن اوھين پنھنجن گناھن کان توبھہ نہ ڪندا تہ پوءِ سڀيئي ائين برباد ٿيندا ، جيئن اھي ٿيا ھئا .
42013004	يا اوھين ائين سمجھو ٿا تہ اھي ارڙھن ڄڻا ، جن تي سيلوم شھر ۾ منارو ڪريو ۽ دٻجي مري ويا ، سي يروشلم جي سڀني رھاڪن کان وڌيڪ گنھگار ھئا ڇا ؟
42013005	آءٌ اوھان کي ٻڌايان ٿو تہ نہ ، پر جيڪڏھن اوھين پنھنجن گناھن کان توبھہ نہ ڪندا تہ ائين برباد ٿيندا ، جيئن اھي ٿيا ھئا . “
42013006	عيسيٰ انھن کي ھي مثال ڏيندي ٻڌايو تہ ” ھڪڙي ماڻھوءَ کي انگورن جو باغ ھو جنھن ۾ انجير جو وڻ پوکيل ھو . سو ھو آيو ۽ ان ۾ انجيرن لاءِ واجھايائين پر ھن ھڪ بہ نہ لڌو .
42013007	تڏھن ھن مالھيءَ کي چيو تہ ’ آءٌ ٽن سالن کان انھيءَ وڻ ۾ انجيرن لاءِ واجھائيندو رھيو آھيان پر ھڪ بہ نہ مليو اٿم . تنھنڪري ھن کي وڍي ڇڏ ، ڇوجو ھروڀرو زمين سيڙايون بيٺو آھي . ‘
42013008	مالھيءَ جواب ڏنو تہ ’ سائين ! ھن وڻ کي ھڪ سال ٻيو بہ ڇڏيو تہ آءٌ ھن جي ٻاھران چلھو کوٽيان ۽ ڀاڻ ڏيانس .
42013009	جيڪڏھن پوءِ ميوو جھليائين تہ ڏاڍو چڱو ، نہ تہ کڻي وڍي ڇڏبس . ‘ “
42013010	ھڪڙي دفعي سبت جي ڏينھن تي عيسيٰ عبادت خاني ۾ ويٺي تعليم ڏني .
42013011	اتي ھڪڙي عورت ھئي جنھن ۾ ارڙھن ورھين کان ھڪڙو ڀوت ھو ، جنھن جي ڪري ھوءَ ڪمزور رھندي ھئي . تنھنڪري ھوءَ ڪُٻي ٿي ويئي ھئي ۽ بلڪل سڌي ٿي نہ سگھندي ھئي .
42013012	عيسيٰ جڏھن ھن کي ڏٺو تہ سڏي چيائينس تہ ” اي مائي ! تو پنھنجي بيماريءَ کان جند ڇڏائي . “
42013013	عيسيٰ کيس ھٿ لاتو تہ ھوءَ ھڪدم سنئين سڌي ٿي بيٺي ۽ خدا جي واکاڻ ڪرڻ لڳي .
42013014	پر عبادت گاھہ جي اڳواڻ کي ڪاوڙ لڳي ، ڇاڪاڻ تہ عيسيٰ سبت جي ڏينھن بيمار کي شفا بخشي ھئي . تنھنڪري ھو ماڻھن کي چوڻ لڳو تہ ” ڇھہ ڏينھن آھن جن ۾ ڪم ڪرڻ روا آھي . انھن ڏينھن تي اچو ۽ شفا پايو پر سبت جي ڏينھن نہ اچو . “
42013015	خداوند کيس چيو تہ ” اي رياڪار ! سبت جي ڏينھن ھر ڪو پنھنجي ڏاند يا گڏھہ کي وٿاڻ مان ڇوڙي پاڻي پيارڻ لاءِ نہ وٺي ويندو آھي ڇا ؟
42013016	تڏھن ھيءَ عورت جا ابراھيم جي اولاد مان آھي ، جنھن کي شيطان ارڙھن سالن کان ٻڌي سوگھو ڪيو ھو ، تنھن کي سبت جي ڏينھن انھيءَ بندي خاني کان ڇڏائڻ روا نہ ھو ڇا ؟ “
42013017	عيسيٰ جو جواب ٻڌي سڀيئي مخالف لڄي ٿيا ، جڏھن تہ ھن جيڪي عجيب وَ غريب ڪم پئي ڪيا تن جي ڪري ساري خلق خوش پئي ٿي .
42013018	عيسيٰ پڇيو تہ ” خدا جي بادشاھت ڇا جي مثل آھي ؟ ان کي آءٌ ڇا سان ڀيٽيان ؟
42013019	اھا سرنھن جي داڻي مثل آھي ، جو ڪنھن ماڻھوءَ کڻي پنھنجي باغ ۾ پوکيو تہ اھو وڌي وڻ ٿي پيو ۽ سندس ٽارين ۾ پکين واھيرا ڪيا . “
42013020	عيسيٰ کانئن وري پڇيو تہ ” خدا جي بادشاھت کي آءٌ ڇا سان ڀيٽيان ؟
42013021	اھا خميري جي مثل آھي ، جيڪو ڪنھن عورت کڻي اچي جڏھن اٽي جي پاٽ ۾ ملايو ، تہ سڄو اٽو ڦونڊجي پيو ۽ پاٽ ڀرجي ويئي . “
42013022	جيئن عيسيٰ ڳوٺ ڳوٺ ۽ شھر شھر مان لنگھندو ۽ رستي ۾ تعليم ڏيندو يروشلم ڏانھن پئي ويو ،
42013023	تہ ڪنھن ماڻھوءَ پڇيس تہ ” اي خداوند ! ڪن ٿورن کي ڇوٽڪارو ملندو ڇا ؟ “ ان کي ورنديءَ ۾ چيائين تہ
42013024	” سوڙھي دروازي مان اندر گھڙڻ لاءِ دل وجان سان ڪوشش ڪريو ، ڇالاءِ جو آءٌ اوھان کي ٻڌايان ٿو تہ ڪيترائي اندر گھڙڻ جي ڪوشش ڪندا پر گھڙي نہ سگھندا .
42013025	جڏھن گھر ڌڻيءَ ھڪ دفعو اٿي در بند ڪري ڇڏيو ، تہ پوءِ اوھين ٻاھر بيھي ڪيترو بہ در کڙڪايو ۽ چئو تہ ’ اي مالڪ ! اسان لاءِ در کوليو ، ‘ تہ ھو ورنديءَ ۾ چوندو تہ ’ آءٌ اوھان کي نہ ٿو سڃاڻان تہ اوھين ڪٿان آيا آھيو . ‘
42013026	تنھن تي اوھين کيس چوندا تہ ’ اسان اوھان جي اڳيان کاڌو پيتو ۽ اوھين اسان جي گھٽين ۾ تعليم ڏيندا ھئا . ‘
42013027	پر ھو وري اوھان کي چوندو تہ ’ آءٌ اوھان کي نہ ٿو سڃاڻان تہ اوھين ڪٿان آيا آھيو . اوھين مڙيئي بدڪار منھنجي اکين اڳيان ٽري وڃو . ‘
42013028	پوءِ جڏھن اوھين پاڻ کي ٻاھر ڌڪيل ۽ ابراھيم ، اسحاق ، يعقوب ۽ ٻين سڀني نبين کي خدا جي بادشاھت ۾ ڏسندءُ تہ روئڻ ۽ ڏند ڪرٽڻ لڳندءُ .
42013029	ماڻھو اوڀر ۽ اولھہ ، اتر ۽ ڏکڻ کان ايندا ۽ اچي خدا جي بادشاھت جي دعوت ۾ شريڪ ٿيندا .
42013030	جيڪي ھاڻي پويان آھن سي اڳيان ٿيندا ۽ جيڪي اڳيان آھن ، سي پويان ٿيندا . “
42013031	ايتري ۾ فريسين عيسيٰ کي اچي چيو تہ ” ھتان نڪري ھليو وڃ ، ڇاڪاڻ تہ ھيروديس بادشاھہ تنھنجي مارائڻ جي ڪڍ آھي . “
42013032	عيسيٰ انھن کي چيو تہ ” وڃو ۽ انھيءَ لومڙ کي چئو تہ آءٌ اڄ ۽ سڀاڻ ڀوت پيو ڪڍان ۽ ماڻھن کي ڇٽائي چڱو ڀلو پيو ڪريان ۽ پرينھن پنھنجو ڪم رسائي پورو ڪندس .
42013033	پر تڏھن بہ آءٌ اڄ ، سڀان ۽ پرينھن پنھنجو سفر جاري رکندس ، ڇالاءِ جو اھو غيرواجب آھي تہ ڪو نبي يروشلم کان ٻاھر قتل ڪيو وڃي .
42013034	اي يروشلم ! اي يروشلم ! تون جو نبين جو قاتل آھين ۽ جيڪي تو ڏانھن موڪليا ٿا وڃن ، تن کي سنگسار ٿو ڪرين ، مون تنھنجي ٻچن کي ڪيترائي دفعا ائين گڏ ڪرڻ ٿي گھريو جيئن ڪڪڙ پنھنجن چوزن کي پنھنجن کنڀن ھيٺان گڏ ڪندي آھي ، پر تو نہ چاھيو .
42013035	ڏس ، تنھنجو ھيڪل ويران ڪيو ويندو . آءٌ اوھان کي ٻڌايان ٿو تہ اوھين مون کي تيستائين نہ ڏسندا جيستائين ائين نہ چوندا تہ ’ سڳورو آھي اھو ، جيڪو خداوند جي نالي تي ٿو اچي . ‘ “
42014001	ھڪ دفعي عيسيٰ سبت جي ڏينھن تي فريسين جي اڳواڻن مان ھڪڙي جي گھر ماني کائڻ ويو ۽ ھنن کيس چتائي چتائي پئي ڏٺو .
42014002	سندس اڳيان ھڪڙو ماڻھو بيٺو ھو ، جنھن کي جلندر جي بيماري ھئي .
42014003	عيسيٰ شريعت جي عالمن ۽ فريسين کان پڇيو تہ ” سبت جي ڏينھن شفا ڏيڻ جائز آھي يا نہ ؟ “
42014004	پر اھي ماٺ ۾ رھيا . تڏھن عيسيٰ ان ماڻھوءَ کي ھٿ لاتو ۽ کيس چڱو ڀلو ڪري روانو ڪيو .
42014005	پوءِ ھنن کي چيائين تہ ” جيڪڏھن اوھان مان ڪنھن جو پٽ يا ڏاند سبت جي ڏينھن کوھہ ۾ ڪري پوي تہ ڇا اوھين کيس جلدي ٻاھر ڪڍندءُ يا نہ ؟ “
42014006	پر اھي ڪو جواب ڏيئي نہ سگھيا .
42014007	جڏھن عيسيٰ ھي ڏٺو تہ مھمان مٿاھيون جايون پسند ٿا ڪن ، تڏھن انھن کي ھڪڙو مثال ڏيندي چيائين تہ
42014008	” جڏھن ڪو تو کي شاديءَ جي دعوت ڏئي تہ مٿاھينءَ جاءِ تي نہ ويھہ ، ٿي سگھي ٿو تہ تو کان بہ وڌيڪ مانواري کي دعوت ڏني ھجيس .
42014009	پوءِ جنھن اوھان ٻنھي کي شاديءَ جي دعوت ڏني ھجي ، اھو تو وٽ اچي چوي تہ ’ تون ھن ماڻھوءَ کي جاءِ ڏي ، ‘ تہ تو کي ڪيترو نہ شرمساريءَ سان سڀ کان ھيٺاھينءَ جاءِ تي ويھڻو پوندو .
42014010	پر جڏھن بہ تو کي اھڙي دعوت ملي تہ سڀ کان ھيٺاھينءَ جاءِ تي وڃي ويھہ ، تہ جيئن ميزبان جنھن تو کي دعوت ڏني آھي اھو اچي پاڻ چويئي تہ ’ ادا ، مٿي اچي ويھہ ، ‘ تہ انھن جي اڳيان تنھنجي ڪيڏي نہ عزت ٿيندي ، جن سان گڏ ويٺو ھئين .
42014011	ڇالاءِ جو جيڪو پاڻ کي وڌ ٿو سمجھي ، سو گھٽ ٿيندو ۽ جيڪو پاڻ کي گھٽ ٿو ڪري سو وڌايو ويندو . “
42014012	پوءِ جنھن ماڻھوءَ عيسيٰ کي دعوت ڏني ھئي ، تنھن کي عيسيٰ چيو تہ ” جڏھن بہ دعوت ڪرين ، يا سڏ ڏئين تہ پنھنجن دوستن يا ڀائرن ، مٽن مائٽن يا شاھوڪار پاڙيسرين کي دعوت نہ ڏي ، ڇاڪاڻ تہ متان اھي بہ تو کي دعوت ڏيئي پلئُہ پاڙي ڇڏين .
42014013	پر جڏھن بہ تون مانيءَ جي دعوت ڪرين تہ غريبن ، جڏن ، منڊن ، ٽُنڊن ۽ انڌن کي ڪوٺ ڏج ،
42014014	تہ تون سڀاڳو ٿيندين ، ڇالاءِ جو انھن وٽ ڪجھہ بہ ڪونھي جنھن سان تنھنجو پلئُہ پاڙين . پر تو کي قيامت ۾ ان نيڪيءَ جو اجر ملندو . “
42014015	تڏھن مھمانن مان ھڪڙي اھي ڳالھيون ٻڌي عيسيٰ کي چيو تہ ” سڀاڳو آھي اُھو ، جيڪو خدا جي بادشاھت ۾ ماني کائيندو . “
42014016	عيسيٰ ھن کي ٻڌايو تہ ” ڪنھن شخص ھڪ وڏي دعوت ڪئي ، جنھن ۾ ڪيترن ئي ماڻھن کي سڏ ڏنائين .
42014017	جڏھن ماني تيار ٿي ويئي تڏھن نوڪر کي موڪليائين تہ مھمانن کي چئُہ تہ اچن ، جو ھاڻي ھر شيءِ تيار آھي .
42014018	پر اھي سڀ ھڪٻئي پٺيان بھانا ڪرڻ لڳا . پھرين چيس تہ ’ مون ٻني ورتي آھي ۽ مون کي اھا ضرور ڏسڻي آھي . سو مھرباني ڪري منھنجي طرفان معافي گھرجانءِ . ‘
42014019	ٻئي چيس تہ ’ مون ڏاندن جا پنج جوڙا ورتا آھن ۽ انھن کي آزمائڻ ٿو وڃان . مھرباني ڪري منھنجي طرفان معافي گھرجانءِ . ‘
42014020	ٽئين چيس تہ ’ مون نئين شادي ڪئي آھي ، تنھنڪري آءٌ ڪونہ اچي سگھندس . ‘
42014021	نوڪر موٽي اچي اھي سڀيئي ڳالھيون پنھنجي مالڪ کي ٻڌايون . پوءِ تہ گھر جو مالڪ اچي ڪاوڙيو ، سو نوڪر کي چيائين تہ ’ جلدي وڃ ، شھر جي گھٽين ۽ بازارن مان غريبن ، جڏن ، انڌن ۽ منڊن ٽُنڊن کي وٺي اچ . ‘
42014022	نوڪر ويو ۽ موٽي اچي ٻڌايائين تہ ’ سائين ! جيئن اوھان حڪم ڏنو تيئن ئي ڪيو اٿم ، پر اڃا بہ جاءِ باقي آھي . ‘
42014023	تنھن تي گھر جي مالڪ نوڪر کي چيو تہ ’ سڙڪن ۽ پسگردائيءَ ۾ وڃ ۽ ماڻھن کي مجبور ڪري وٺي اچ تہ جيئن منھنجو گھر ڀرجي وڃي ،
42014024	ڇالاءِ جو آءٌ تو کي ٻڌايان ٿو تہ جن کي دعوت جو سڏ ڏنو ويو ھو انھن مان ڪوبہ شخص منھنجي ماني ڪين چکندو . ‘ “
42014025	ماڻھن جا وڏا ميڙ عيسيٰ سان گڏ پئي ھليا . ھن ڦري کين چيو تہ
42014026	” جيڪڏھن ڪو منھنجي پٺيان اچڻ چاھي تہ اھو جيستائين منھنجي ڪري پنھنجي ماءُ پيءُ ، زال ، ٻارن ۽ ڀائرن ڀينرن بلڪ خود پنھنجي جان جي بہ پرواھہ نہ ڪندو تيستائين ھو منھنجو شاگرد ٿي نہ سگھندو .
42014027	جيڪو پنھنجو صليب کڻي منھنجي پٺيان نہ ٿو اچي سو منھنجو شاگرد ٿي نہ ٿو سگھي .
42014028	اوھان مان جيڪو منارو ٺھرائڻ جي ڪوشش ڪري ٿو ، اھو پھريائين ان خرچ جو ويھي اندازو نہ ٿو لڳائي ڇا ، تہ انھيءَ وٽ ان کي جوڙي راس ڪرائڻ جيترو پيسو آھي يا نہ ؟
42014029	ڇالاءِ جو ائين نہ ٿئي جو ان جي پيڙھہ تہ رکرائي پر پورو نہ ڪرائي سگھي تڏھن ڏسندڙ ٺٺوليون ڪري چونس تہ
42014030	’ ھن يار ، اڏاوت تہ شروع ڪئي پر پوري نہ ڪري سگھيو . ‘
42014031	يا اھو ڪھڙو بادشاھہ آھي جو جيڪڏھن ٻئي ڪنھن بادشاھہ سان جنگ جوٽڻ وڃي ۽ پھريائين ويھي ويچار نہ ڪري تہ ’ ڇا منھنجو ھي ڏھن ھزارن جو لشڪر ، انھن ويھہ ھزار چڙھائي ڪندڙن جو مقابلو ڪري سگھندو يا نہ ؟ ‘
42014032	ٻيءَ صورت ۾ ڪاھہ ڪندڙ اڃا پري ئي ھوندو تہ ھن ڏانھن ايلچي موڪلي صلح جا شرط پڇندس .
42014033	سو اھڙيءَ طرح اوھان مان جنھن وٽ جو ڪجھہ آھي سو جيستائين اھو سڀ ڪجھہ ڇڏي نہ ٿو ڏئي تيستائين منھنجو شاگرد ٿي نہ ٿو سگھي . “
42014034	” لوڻ تہ چڱو آھي ، پر جيڪڏھن خود لوڻ مان ئي سواد نڪري وڃي تہ ان کي ڇا سان سوادي ڪجي ؟
42014035	پوءِ تہ اھو نہ زمين جي ڪم جو ٿيو ، نہ ڀاڻ ۾ ئي ڪم آيو ، بلڪ اھو کڻي ٻاھر اڇلايو ويو . جنھن کي ڪن آھن سو ٻڌي ڇڏي . “
42015001	ھڪ دفعي ڪيترائي محصول اڳاڙيندڙ ۽ گنھگار ماڻھو عيسيٰ جون ڳالھيون ٻڌڻ لاءِ سندس چوڌاري اچي مڙيا .
42015002	تنھن تي فريسي ۽ شريعت جا عالم پاڻ ۾ سس پس ڪرڻ لڳا تہ ” ھي يار تہ گنھگارن جي بہ آجيان ٿو ڪري ۽ کين پاڻ سان گڏ ٿو کارائي ! “
42015003	تنھن تي عيسيٰ انھن کي ھڪڙو مثال ڏنو تہ
42015004	” جيڪڏھن اوھان مان ڪنھن کي سؤ رڍون ھجن ۽ انھن مان ھڪڙي گم ٿي وڃينس تہ ھو ان جي لاءِ ڇا ڇا نہ ڪندو ؟ ڇا ھو نوانوي کي جھنگ ۾ ڇڏي ، ان ھڪڙيءَ جي پٺيان نہ رلندو جيستائين اھا نہ لڀيس ؟
42015005	پوءِ جڏھن ھو اھا لھي ٿو تہ ايڏو خوش ٿو ٿئي جو انھيءَ کي ڪلھن تي ٿو کڻي .
42015006	ھو جڏھن گھر پھچي ٿو تہ سڀني دوستن ۽ پاڙيسرين کي سڏي چوي ٿو تہ ’ مون سان گڏجي خوشي ڪريو ، ڇالاءِ جو مون پنھنجي وڃايل رڍ لڌي آھي . ‘
42015007	آءٌ اوھان کي ٻڌايان ٿو تہ ساڳيءَ طرح ھڪ گنھگار جيڪو توبھہ ٿو ڪري ، ان لاءِ بھشت ۾ وڌيڪ خوشي ٿيندي بنسبت انھن نوانوي نيڪن جي ، جن کي توبھہ جي ضرورت نہ آھي . “
42015008	” يا فرض ڪريو تہ ھڪڙيءَ عورت کي چانديءَ جا ڏھہ سڪا آھن ۽ ھڪ وڃائجي وڃينس ، تہ اھا ڇا ڇا نہ ڪندي ؟ ڏيئو ٻاريندي ، گھر ٻھاريندي ۽ خبرداريءَ سان پيئي ڳوليندي جيستائين اھو نہ لھندي .
42015009	جڏھن لڀيس ٿو تہ پنھنجن ساھيڙين ۽ پاڙي وارين کي سڏي گڏ ڪري چوندي تہ ’ مون سان گڏجي خوشي ڪريو ، ڇالاءِ جو مون پنھنجو وڃايل سڪو لڌو آھي . ‘
42015010	آءٌ اوھان کي ٻڌايان ٿو تہ اھڙيءَ طرح خدا جي ملائڪن ۾ بہ خوشي ٿئي ٿي جڏھن ھڪ گنھگار توبھہ ٿو ڪري . “
42015011	عيسيٰ ھيئن بہ چيو تہ ” ھڪڙي ماڻھوءَ کي ٻہ پٽ ھئا ،
42015012	جن مان ننڍي پٽ پيءُ کي چيو تہ ’ اي بابا ! ملڪيت مان جيڪو منھنجو حصو ٿئي ٿو سو مون کي ڏيو . ‘ سو ھن پنھنجي ملڪيت ٻنھي پٽن کي ورھائي ڏني .
42015013	اڃا ڪي ڏينھن ئي مس گذريا تہ ننڍو پٽ پنھنجو سڀ ڪجھہ ميڙي چونڊي ڪنھن ڏورانھين ملڪ جي سير تي نڪتو . اتي عيش عشرت ۾ پنھنجي سموري ملڪيت اڏائي ڇڏيائين .
42015014	جڏھن سڀ ڪجھہ ختم ڪري چڪو ، تڏھن ان ملڪ ۾ اچي ڏڪار پيو ۽ ھو بک مرڻ لڳو .
42015015	انھيءَ ملڪ جي ھڪڙي ماڻھوءَ وٽ نوڪر ٿي بيھڻ لاءِ ويو جنھن کيس پنھنجن ٻنين ۾ سوئرن چارڻ جو ڪم ڏنو .
42015016	ھو سوئرن وارو کاڌو کائي پيٽ ڀرڻ لاءِ تيار ھو ، پر اھو بہ ڪنھن نہ ٿي ڏنس .
42015017	آخرڪار ھن پاڻ سنڀاليو ۽ پنھنجيءَ دل ۾ خيال ڪيائين تہ ’ منھنجي پيءُ جا تہ نوڪر بہ ڍاول ٿا رھن ، پر آءٌ ھتي بک پيو مران .
42015018	آءٌ پنھنجي پيءُ وٽ ويندس ۽ کيس چوندم تہ ” اي بابا ! آءٌ خدا جو ۽ اوھان جو ڏوھاري آھيان ،
42015019	۽ ھاڻي انھيءَ لائق نہ آھيان جو اوھان جو پٽ سڏايان . مون کي پنھنجو ھڪڙو نوڪر سمجھي بيھاريو . “ ‘
42015020	سو ھو اٿي پنھنجي پيءُ ڏانھن روانو ٿيو . ھو اڃا پري ئي ھو تہ کيس ڏسي سندس پيءُ کي مٿس ڪھل آئي ، سو ڊوڙي وڃي ڀاڪر پاتائينس ۽ چميائينس .
42015021	تڏھن پٽ چيس تہ ’ اي بابا ! آءٌ خدا جو ۽ اوھان جو ڏوھاري آھيان ۽ انھيءَ لائق نہ آھيان جو اوھان جو پٽ سڏايان . ‘
42015022	پر پڻس نوڪرن کي حڪم ڏنو تہ ’ جلدي ڪريو سٺي ۾ سٺو وڳو کڻي آڻي پھرايوس ، سندس ھٿ ۾ منڊي ۽ پيرن ۾ جتي پارايوس .
42015023	ھڪڙو ٿلھو متارو وھڙو آڻي ڪھو ۽ اچو تہ کائي پي خوشيون ملھايون ،
42015024	ڇالاءِ جو منھنجو ھي پٽ مري ويو ھو ۽ ھاڻي وري جيئرو ٿيو آھي . ھو گم ٿي ويو ھو ۽ ھاڻي وري مليو آھي . ‘ پوءِ اھي خوشيون ملھائڻ لڳا .
42015025	انھيءَ وقت سندس وڏو پٽ جيڪو ٻنيءَ تي ويل ھو سو موٽي آيو . جڏھن گھر جي ويجھو پھتو تڏھن ڳائڻ وڄائڻ جو آواز ٻڌائين .
42015026	تڏھن ھڪڙي نوڪر کي سڏي پڇيائينس تہ ’ ھي ڇا پيو ٿئي ؟ ‘
42015027	تنھن تي نوڪر چيس تہ ’ تنھنجو ڀاءُ صحيح سلامت گھر موٽي آيو ، تنھنڪري تنھنجي پيءُ ٿلھو متارو وھڙو ڪھايو آھي . ‘
42015028	تڏھن ھو ايڏو تہ ڪاوڙيو جو گھر ۾ اندر ئي نہ پيو وڃي . تنھن تي سندس پيءُ ٻاھر اچي کيس سمجھائڻ لڳو .
42015029	پر ھن پنھنجي پيءُ کي جواب ۾ چيو تہ ’ ڏسو ، سالن کان آءٌ ھڪ ٻانھي وانگر اوھان جي خدمت ڪندو رھيو آھيان ۽ ڪڏھن بہ اوھان جي نافرماني نہ ڪئي اٿم ، مگر توھان ڪڏھن مون کي ڇيلو بہ نہ ڏنو تہ وڃي پنھنجن سنگتين سان موجون ماڻيان .
42015030	پر اوھان جو ھي پٽ ، جنھن رنڊين ۾ اوھان جي ملڪيت اڏائي ڇڏي ، سو ھاڻي آيو آھي تہ ھن لاءِ ٿلھو متارو وھڙو ڪٺو اٿوَ . ‘
42015031	تنھن تي پيءُ چيس تہ ’ پٽ ! تون تہ ھميشہ مون سان گڏ آھين ۽ جيڪي منھنجو آھي سو سڀ تنھنجو ئي آھي .
42015032	پر اسان کي تہ شادمانو ۽ خوشي ملھائڻي ھئي ، ڇاڪاڻ تہ تنھنجو ڀاءُ ، جيڪو مري ويو ھو سو ھاڻي جيئرو ٿيو آھي ، جيڪو وڃائجي ويو ھو سو ھاڻي لڌو آھي . ‘ “
42016001	پوءِ عيسيٰ شاگردن کي چيو تہ ” ڪنھن شاھوڪار وٽ ھڪڙو منشي ھوندو ھو . ڪن ماڻھن شاھوڪار کي ٻڌايو تہ ’ منشي تنھنجي دولت اڏائي ٿو . ‘
42016002	تنھن تي شاھوڪار منشيءَ کي گھرائي چيو تہ ’ تنھنجي باري ۾ آءٌ ھي ڇا پيو ٻڌان ؟ پنھنجي منشگيريءَ جو سڄو حساب ڪتاب ڏي ، ڇالاءِ جو آءٌ تو کي اڳتي پنھنجو منشي رکي ڪين سگھندس . ‘
42016003	تڏھن منشي دل ۾ چوڻ لڳو تہ ’ پوءِ مان ڇا ڪندس ؟ ڇالاءِ جو منھنجو مالڪ تہ مون کي منشگيريءَ مان ڪڍي ٿو . ڪوڏر ھڻڻ جي تہ مون ۾ طاقت ڪانھي ۽ پنڻ کان بہ مون کي شرم ٿو اچي .
42016004	سو ھاڻي اھڙو ڪم ٿو ڪريان جو جڏھن منھنجي نوڪري ختم ٿئي تہ ماڻھو مون کي پنھنجي گھر ۾ اچڻ ڏين . ‘
42016005	سو ڇا ڪيائين جو شاھوڪار جي ھڪڙي ھڪڙي قرضدار کي سڏايائين . پھرين کان پڇيائين تہ ’ منھنجي مالڪ جو تو تي ڪيترو قرض آھي ؟ ‘
42016006	ھن کيس وراڻيو تہ ’ زيتون جي تيل جون ھڪ سؤ سانداريون . ‘ منشيءَ چيس تہ ’ ويھي پنھنجي رسيد تي جھٽ ۾ پنجاھہ سانداريون لکي ڏي . ‘
42016007	پوءِ ٻئي کان پڇيائين تہ ’ تو تي ڪيترو قرض آھي ؟ ‘ ھن ورندي ڏني تہ ’ ھڪ ھزار ٻوريون ڪڻڪ جون . ‘ انھيءَ کي بہ چيائين تہ ’ پنھنجي رسيد کڻي اٺ سؤ ٻوريون لکي ڏي . ‘
42016008	جيئن تہ بي ايمان منشيءَ مالڪ سان چالاڪي ڪئي ھئي ، سو ھو سندس چالاڪيءَ کي مڃڻ لڳو . اھڙيءَ ئي طرح ھن زماني جا ماڻھو پنھنجن معاملن ۾ خدا جي بادشاھت جي ماڻھن کان وڌيڪ چالاڪ آھن . “
42016009	عيسيٰ وڌيڪ چيو تہ ” آءٌ اوھان کي ٻڌايان ٿو تہ ٺڳيءَ جي ڪمائيءَ سان دوست پيدا ڪريو ، انھيءَ لاءِ تہ جڏھن اھا دولت کُٽي وڃي تڏھن دائمي گھرن ۾ اھي اوھان جي آجيان ڪن .
42016010	جيڪو ٿوري ۾ ايماندار آھي سو گھڻي ۾ بہ ايماندار رھندو ۽ جيڪو ٿوري ۾ بي ايمان آھي سو گھڻي ۾ بہ بي ايمان ٿيندو .
42016011	جيڪڏھن اوھين ھن ٺڳيءَ جي ڪمائيءَ جي استعمال ۾ ايماندار نہ آھيو تہ سچيءَ دولت جو اوھان تي ڪير اعتبار ڪندو ؟
42016012	جيڪڏھن اوھين ٻين جي ملڪيت جي لاءِ ايماندار نہ آھيو تہ اوھان جي ملڪيت اوھان کي ڪير ڏيندو ؟
42016013	ڪوبہ نوڪر ٻن مالڪن جي خدمت ڪري نہ ٿو سگھي ، ھو ھڪڙي کان نفرت تہ ٻئي سان محبت ڪندو يا ھڪڙي سان وفا تہ ٻئي سان دغا ڪندو . اوھين خدا ۽ دولت ٻنھي جي ساڳئي وقت خدمت ڪري نہ ٿا سگھو . “
42016014	فريسي جن کي دولت سان پيار ھو ، سي عيسيٰ جون اھي ڳالھيون ٻڌي مٿس چٿرون ڪرڻ لڳا .
42016015	تڏھن عيسيٰ انھن کي چيو تہ ” اوھين انھن منجھان آھيو جيڪي ماڻھن جي اڳيان پاڻ کي سچار ڏيکارين ٿا ، پر خدا اوھان جي دلين کي ڄاڻي ٿو . ڇالاءِ جو جيڪو ماڻھن جي ليکي چڱو آھي ، سو خدا جي نظر ۾ ڪراھت جھڙو آھي . “
42016016	” موسيٰ جي شريعت ۽ نبين جا صحيفا ، يحيٰ جي وقت تائين ڪارآمد ھئا . تنھن وقت کان وٺي خدا جي بادشاھت جي خوشخبريءَ جي منادي پئي ٿي ۽ ھر ڪو زور ڪري پيو اندر گھڙي .
42016017	آسمان ۽ زمين جو ٽري وڃڻ آسان آھي ، پر شريعت جو ھڪڙو نقطو بہ ٽري نہ ٿو سگھي . “
42016018	” جيڪوبہ پنھنجي زال کي طلاق ڏيئي ڪنھن ٻيءَ عورت سان شادي ٿو ڪري تنھن ڄڻ زنا ڪئي ۽ جيڪو مڙس جي طلاق ڏنل عورت سان شادي ٿو ڪري تنھن بہ ڄڻ زنا ڪئي . “
42016019	” ڪنھن زماني ۾ ھڪڙو شاھوڪار ماڻھو ھوندو ھو ، جيڪو تمام عمدا ۽ قيمتي ڪپڙا پھريندو ھو ۽ روزانو ست رڇيون طعام کائي موجون ماڻيندو ھو .
42016020	ماڻھو لعزر نالي ھڪ ناسورن ورتل غريب شخص کي ان جي دروازي تي ويھاري ويندا ھئا .
42016021	ھو چاھيندو ھو تہ شاھوڪار جي اوبر وارن ٽڪرن ۽ ڳڀن سان پيٽ ڀري ڍءُ ڪري ، پر وڏي مصيبت اھا ھئي جو ڪتا اچي سندس ناسوري ڦٽ چٽيندا ھئا .
42016022	جڏھن اھو غريب ماڻھو مري ويو تہ ملائڪن کڻي وڃي کيس بھشت ۾ ابراھيم جي پاسي ۾ ويھاريو . شاھوڪار ماڻھو بہ مري ويو ۽ دفن ڪيو ويو .
42016023	ھو دوزخ جي عذابن ۾ مبتلا ھو تہ اکيون کڻي مٿي نھاريائين تہ پريان ابراھيم جي ڀر ۾ لعزر نظر آيس .
42016024	تڏھن ھن رڙ ڪري چيو تہ ’ اي بابا ابراھيم ! مون تي رحم ڪريو ۽ لعزر کي موڪليو تہ آڱر جي چوٽي پاڻيءَ ۾ ٻوڙي منھنجي ڄڀ کي ٺاري ، ڇالاءِ جو آءٌ ھن باھہ جي سخت عذاب ۾ آھيان . ‘
42016025	پر ابراھيم چيس تہ ’ پٽ ! ياد ڪر ، تہ تو کي پنھنجي حياتيءَ ۾ سٺيون سٺيون شيون مليل ھيون ، پر لعزر کي خراب شيون . ھاڻي ھو ھتي مزن ۾ آھي ۽ تون عذاب ۾ آھين .
42016026	تنھن کان سواءِ اوھان ۽ اسان جي وچ ۾ وڏو اوڙاھہ آھي ، تنھنڪري جيڪي ھتان اوھان ڏانھن وڃڻ گھرن تہ وڃي نہ سگھندا ۽ نہ وري اوھان وٽان ڪو اسان ڏانھن اچي سگھندو . ‘
42016027	شاھوڪار چيو تہ ’ چڱو ڀلا بابا ، آءٌ اوھان کي منٿ ٿو ڪريان تہ لعزر کي منھنجي پيءُ جي گھر موڪليو .
42016028	جيئن تہ مون کي پنج ڀائر آھن ، سو ھو انھن کي وڃي تاڪيد ڪري تہ متان اھي بہ ھن عذاب جي جاءِ ۾ اچن . ‘
42016029	تنھن تي ابراھيم وراڻيس تہ ’ انھن وٽ موسيٰ ۽ نبي موجود آھن ، ڀلي تہ انھن جي ٻڌن . ‘
42016030	پر شاھوڪار چيو تہ ’ نہ بابا ابراھيم ! جيڪڏھن ڪو مئلن مان انھن وٽ ويندو ، تہ اھي توبھہ ڪندا . ‘
42016031	ابراھيم چيس تہ ’ جيڪڏھن ھو موسيٰ ۽ نبين جي نہ ٿا ٻڌن ، تہ پوءِ ڪو مئلن مان بہ جيئرو ٿي وڃين تہ انھيءَ جي بہ ڪونہ ٻڌندا . ‘ “
42017001	عيسيٰ پنھنجن شاگردن کي چيو تہ ” گناھہ ڏانھن ڌتارجڻ جا سبب تہ اڻٽر آھن ، پر مصيبت آھي انھيءَ لاءِ ، جنھن جي ھٿان اھڙا سبب پيدا ٿين ٿا .
42017002	ھنن ننڍڙن مان ڪنھن بہ ھڪ کي جيڪو گناھہ ڏانھن ڌُتاري ٿو ، تنھن لاءِ چڱو ائين ٿيندو تہ پنھنجي ڳچيءَ ۾ جنڊ جو پُڙ وجھي سمنڊ ۾ ٽپو ڏيئي ٻڏي مري .
42017003	ياد رکو تہ جيڪڏھن اوھان جو ڪو ڀاءُ ڀيڻ اوھان جو گناھہ ڪري تہ کيس ھدايت ڪريو ۽ جيڪڏھن ھو توبھہ ڪري تہ بخشوس .
42017004	جيڪڏھن ھو ڏينھن ۾ ست دفعا اوھان جو گناھہ ڪري ۽ اوھان وٽ اچي ست دفعا چوي تہ ’ آءٌ توبھہ ٿو ڪريان ‘ تہ اوھان کي کيس بخشڻ کپي . “
42017005	عيسيٰ کي رسولن چيو تہ ” اي خداوند ! اسان جو ايمان وڌاءِ . “
42017006	خداوند چين تہ ” جيڪڏھن اوھان ۾ سرنھن جي داڻي جيترو بہ ايمان ھوندو تہ اوھين توت جي وڻ کي چئي سگھو ٿا تہ ’ اتان پاڙؤن نڪري وڃي سمنڊ ۾ لڳ ، ‘ تہ اھو بہ اوھان جي مڃيندو . “
42017007	” فرض ڪريو تہ اوھان وٽ ڪو غلام آھي . ھو ھر ڪاھي يا رڍن جو ڌڻ چاري ٻنيءَ تان اچي ، تہ ڇا اوھين کيس ھيئن چوندا تہ ’ جلدي اچ ۽ ويھي ماني کاءُ ‘ ؟
42017008	بلڪل نہ ، اٽلندو اوھين کيس ھيئن چوندا تہ ’ منھنجي رات جي ماني تيار ڪر . جيستائين آءٌ کائي پي بس نہ ڪريان تيستائين کڙوتڙو بيٺو رھج ۽ پوءِ وڃي تون کائجانءِ ۽ پيئجانءِ . ‘
42017009	غلام جيڪي ڪم ڪيو ، تنھن لاءِ اوھين ان جا ٿورا مڃيندا ڇا ؟
42017010	ساڳيءَ طرح اوھان کي بہ جن ڪمن لاءِ حڪم ڪيل آھي ، جڏھن اھي پورا ڪريو تڏھن چئو تہ ’ اسين تہ خسيس غلام آھيون ، جيڪو اسان تي ڪرڻ فرض ھو ، سو ئي اسان ڪيو . ‘ “
42017011	جيئن عيسيٰ يروشلم ڏانھن وڃي رھيو ھو تہ رستي ۾ سامريہ ۽ گليل جي وچان لنگھيو .
42017012	جڏھن ھڪڙي ڳوٺ ۾ وڃڻ تي ھو تہ ڏھہ ڪوڙھہ جھڙي مرض وارا اچي گڏيس . انھن ڪجھہ پرڀرو بيھي
42017013	وڏي واڪي چيس تہ ” اي عيسيٰ ! اي سائين ! اسان تي رحم ڪريو . “
42017014	ھنن کي ڏسي چيائين تہ ” وڃو ۽ ڪاھنن کي وڃي پاڻ ڏيکاريو . “ سو جيئن ئي ھو وڃن پيا تہ رستي تي ويندي ويندي پاڪ صاف ٿي پيا .
42017015	جڏھن انھن مان ھڪڙي ڏٺو تہ ’ آءٌ چڱو ڀلو ٿي پيو آھيان ، ‘ تڏھن وڏي آواز سان خدا جي واکاڻ ڪندي موٽيو .
42017016	ھو عيسيٰ جي پيرن تي منھن ڀر ڪري سندس ٿورا مڃڻ لڳو . اھو موٽڻ وارو سامري ماڻھو ھو .
42017017	تنھن تي عيسيٰ پڇيو تہ ” ڏھہ ئي ڇٽي پاڪ صاف نہ ٿيا آھن ڇا ؟ تہ پوءِ باقي نوَ ڪٿي آھن ؟
42017018	ڇا ھن ڌارئي کان سواءِ ٻيو ڪوبہ ڪونہ موٽيو ، جو اچي خدا جي واکاڻ ڪري ؟ “
42017019	پوءِ ھن کي چيائين تہ ” اٿي ۽ وڃ ، تنھنجي ايمان تو کي چڱو ڀلو ڪيو آھي . “
42017020	ڪن فريسين عيسيٰ کان پڇيو تہ ” خدا جي بادشاھت ڪڏھن ايندي ؟ “ ھن ورنديءَ ۾ چين تہ ” خدا جي بادشاھت ايندي ڪنھن کي ڏسڻ ۾ نہ ٿي اچي .
42017021	ڪوبہ ائين نہ چوندو تہ ’ اِجھا ، ھيڏانھن ‘ يا ’ ھوڏانھن آھي . ‘ حقيقت ۾ خدا جي بادشاھت اوھان ۾ ئي آھي . “
42017022	ھن شاگردن کي چيو تہ ” ڪو وقت ايندو جو اوھين ابن آدم جي ڏينھن مان ھڪڙي ڏينھن جي ڏسڻ لاءِ پيا سڪندا ، پر اوھين نہ ڏسندا .
42017023	ماڻھو اوھان کي چوندا تہ ’ ڏسو ، اِجھو ھيڏانھن ، اجھو ھوڏانھن ، ‘ پر متان وڃو يا انھن جي پٺيان ڊوڙو .
42017024	ڇالاءِ جو جيئن کنوڻ آسمان ۾ ھڪڙي طرف کنوندي آھي ۽ چمڪاٽ ٻئي طرف ڪندي آھي ، تيئن ابن آدم بہ پنھنجي ڏينھن ۾ ائين ظاھر ٿيندو .
42017025	پر پھريائين ھن کي ڪيتريون ئي سختيون سھڻيون پونديون ۽ ھن زماني جي ماڻھن کان رد ڪيو ويندو .
42017026	جيئن نوح جي زماني ۾ ٿيو تيئن ابن آدم جي ڏينھن ۾ بہ ٿيندو .
42017027	تيستائين اھي کائيندا ، پيئندا رھيا ۽ شاديون ڪندا ۽ ڪرائيندا رھيا ، جيستائين اھو ڏينھن ٿيو جو نوح ٻيڙي ۾ گھڙيو . پوءِ ٻوڏ آئي ۽ سڀني کي ناس ڪري ڇڏيائين .
42017028	ساڳيءَ طرح لوط جي ڏينھن ۾ بہ ٿيو ، اھي کائيندا پيئندا ، وڻج واپار ڪندا ، پوکيندا ۽ اڏيندا رھيا .
42017029	پر جنھن ڏينھن لوط سدوم شھر کان نڪري ٻاھر ٿيو ھو ، تنھن ڏينھن آسمان مان باھہ ۽ گندرف جو مينھن اچي وٺو ھو ۽ انھن سڀني کي ناس ڪري ڇڏيو ھئائين .
42017030	سو بلڪل ائين ئي ٿيندو جنھن ڏينھن ابن آدم ظاھر ٿيندو .
42017031	انھيءَ ڏينھن جيڪڏھن ڪو ماڻھو ڪوٺي تي آھي تہ ھن کي پاڻ سان ڪا شيءِ کڻي نڪرڻ لاءِ لھي گھر ۾ وڃڻ نہ کپي ۽ ساڳيءَ ريت جيڪڏھن ڪو ٻنيءَ ۾ آھي تہ گھر ڏانھن موٽڻ نہ گھرجيس .
42017032	لوط جي زال واري ڳالھہ ياد رکجو .
42017033	جيڪوبہ پنھنجي جان بچائڻ جي ڪوشش ڪندو سو اھا وڃائيندو ، پر جيڪو وڃائيندو سو ئي اھا بچائيندو .
42017034	آءٌ اوھان کي ٻڌايان ٿو تہ انھيءَ رات ٻہ ماڻھو گڏ ھڪ بستري تي ستل ھوندا تہ ھڪڙو کنيو ويندو ۽ ٻئي کي ڇڏيو ويندو .
42017035	ٻہ عورتون گڏ ويٺيون جنڊ پيھنديون ھونديون ، تہ ھڪڙي کنئين ويندي ، ٻيءَ کي ڇڏيو ويندو .
42017036	ٻنيءَ ۾ ٻہ ماڻھو ھوندا تہ ھڪڙو کنيو ويندو ۽ ٻئي کي ڇڏيو ويندو . “
42017037	شاگردن پڇيس تہ ” اي خداوند ! ڪٿي ؟ “ عيسيٰ وراڻين تہ ” جتي ڍونڍ ھوندو تہ ڳجھون بہ اتي ئي اچي مڙنديون . “
42018001	عيسيٰ پنھنجي شاگردن کي چيو تہ ” ھر وقت دعا گھرندا رھو ۽ ھمت نہ ھارجو . “ انھيءَ لاءِ ھن کين ھڪڙو مثال ڏنو تہ
42018002	” ڪنھن شھر ۾ ھڪڙو جج رھندو ھو ، جنھن کي نہ خدا جو خوف ھو ۽ نہ ماڻھن جي پرواھہ .
42018003	انھيءَ شھر ۾ ھڪڙي رن زال رھندي ھئي ، جيڪا بار بار جج کي اچي چوندي ھئي تہ ’ جوابدار جي خلاف منھنجو انصاف ڪر . ‘
42018004	جج ڪجھہ وقت تہ ھن جي ٻڌي ئي ڪانہ ، پر پوءِ دل ۾ چوڻ لڳو تہ ’ جيتوڻيڪ مون کي نہ خدا جو خوف آھي ۽ نہ ماڻھن جي پرواھہ ،
42018005	پر جيئن تہ ھيءَ رن زال اچي مون کي ڪڪ ٿي ڪري ، تنھنڪري ساڻس انصاف ڪندس ، نہ تہ ھيءَ بار بار اچي مون کي بيزار ڪندي . ‘ “
42018006	تڏھن خداوند چيو تہ ” ٻڌءَ ، ھن بي انصاف جج ڇا چيو ؟
42018007	تہ پوءِ خدا پنھنجي چونڊيلن سان انصاف نہ ڪندو ڇا ، جيڪي رات ڏينھن کيس ٻاڏائين پيا ؟ ڇا ھو انھن جي مدد ڪرڻ ۾ دير ڪندو ؟
42018008	آءٌ اوھان کي ٻڌايان ٿو تہ ھو جلد ئي سندن انصاف ڪندو . پر جڏھن ابن آدم ايندو تڏھن الائجي ماڻھن ۾ ايمان ڏسندو يا نہ ؟ “
42018009	جن کي پنھنجي سچائيءَ تي ناز ھو ۽ ٻين کي گھٽ سمجھندا ھئا ، تن کي عيسيٰ ھڪڙو مثال ٻڌايو تہ
42018010	” ٻہ شخص ھيڪل ۾ دعا گھرڻ ويا ، ھڪڙو فريسي ۽ ٻيو محصول اڳاڙيندڙ .
42018011	فريسي بيھي پنھنجي دل ۾ ھيئن دعا گھرڻ لڳو تہ ’ اي خدا ! آءٌ تنھنجو ٿورائتو آھيان جو آءٌ ٻين ماڻھن جھڙو ڦورو ، بي انصاف يا زناڪار نہ آھيان ، نہ وري ھن محصول اڳاڙيندڙ جھڙو آھيان .
42018012	آءٌ ھفتي ۾ ٻہ ڏينھن روزو ٿو رکان ۽ پنھنجي سڄي ڪمائيءَ جو ڏھون حصو خيرات ٿو ڪريان . ‘
42018013	پر محصول اڳاڙيندڙ پري بيٺو رھيو ۽ آسمان ڏانھن اکيون کڻي بہ نہ نھاريائين ، بلڪ ڇاتي پٽي چوڻ لڳو تہ ’ اي خدا ! مون گنھگار تي رحم ڪر . ‘
42018014	آءٌ اوھان کي ٻڌايان ٿو تہ پھريون نہ ، پر ھي ٻيو ماڻھو سچار ٿي گھر موٽيو ، ڇالاءِ جو جيڪو پاڻ کي وڌ ٿو سمجھي سو گھٽ ڪيو ويندو ۽ جيڪو پاڻ کي گھٽ ٿو ڪري سو وڌايو ويندو . “
42018015	ڪي ماڻھو پنھنجا ننڍڙا ٻار عيسيٰ وٽ کڻي آيا تہ ھو انھن تي ھٿ رکي . پر جڏھن شاگردن ھي ڏٺو تہ ھو انھن کي ڇينڀڻ لڳا جيڪي ٻار کڻي آيا ھئا .
42018016	عيسيٰ شاگردن کي پاڻ وٽ سڏي چيو تہ ” ٻارڙن کي مون وٽ اچڻ ڏيو ۽ کين نہ جھليو ، ڇاڪاڻ تہ خدا جي بادشاھت اھڙن جي ئي آھي .
42018017	آءٌ اوھان کي سچ ٿو ٻڌايان ٿو تہ جيڪوبہ ٻار وانگر خدا جي بادشاھت قبول نہ ڪندو سو ڪڏھن بہ ان ۾ داخل نہ ٿيندو . “
42018018	ھڪڙي سردار عيسيٰ کان پڇيو تہ ” اي نيڪ استاد ! آءٌ ڇا ڪريان جو دائمي زندگي حاصل ڪريان ؟ “
42018019	عيسيٰ چيس تہ ” تون مون کي نيڪ ڇو ٿو سڏين ؟ خدا کان سواءِ ٻيو ڪوبہ نيڪ نہ آھي .
42018020	تو کي حڪمن جي خبر آھي تہ ’ زنا نہ ڪر ، ‘ ’ خون نہ ڪر ، ‘ ’ چوري نہ ڪر ، ‘ ’ ڪوڙي شاھدي نہ ڏي ‘ ۽ ’ پنھنجي ماءُ پيءُ جي عزت ڪر . ‘ “
42018021	ھن چيو تہ ” انھن سڀني تي تہ آءٌ ننڍپڻ کان ئي عمل ڪندو ٿو رھان . “
42018022	عيسيٰ جڏھن ھي ٻڌو ، تڏھن چيائينس تہ ” اڃا تو ۾ ھڪڙي گھٽتائي آھي ، تہ جيڪي بہ اٿئي سو سڀ وڪڻي غريبن ۾ ورھائي ڇڏ ، تہ تو کي بھشت ۾ خزانو ملندو . پوءِ اچ ۽ منھنجو پوئلڳ ٿيءُ . “
42018023	پر ھن جڏھن اھو ٻڌو تہ ڏاڍو غمگين ٿيو ، ڇاڪاڻ تہ ھو ڏاڍو شاھوڪار ماڻھو ھو .
42018024	عيسيٰ ڏٺو تہ ھو ڪيتري قدر نہ غمگين ٿي پيو آھي ، تڏھن چيائين تہ ” شاھوڪار ماڻھوءَ جو خدا جي بادشاھت ۾ داخل ٿيڻ ڪيڏو نہ مشڪل آھي !
42018025	سچ پچ اُٺ جو سُئيءَ جي پاکي مان لنگھڻ سولو آھي ، پر شاھوڪار ماڻھوءَ جو خدا جي بادشاھت ۾ داخل ٿيڻ اولو آھي . “
42018026	ماڻھن جڏھن اھو ٻڌو تڏھن پڇيائون تہ ” پوءِ ڪير بچي سگھندو ؟ “
42018027	عيسيٰ وراڻيو تہ ” جيڪي ڳالھيون ماڻھن کان ٿي نہ ٿيون سگھن ، سي خدا کان ٿي سگھن ٿيون . “
42018028	پطرس چيس تہ ” ڏسو ، اسان توھان جي پٺيان ھلڻ لاءِ گھر گھاٽ ڇڏيا آھن . “
42018029	عيسيٰ انھن کي چيو تہ ” ھائو ، پر آءٌ اوھان کي سچ ٿو ٻڌايان تہ اھڙو ڪوبہ ڪونھي جنھن خدا جي بادشاھت لاءِ گھر ، زال ، ڀائر ، ماءُ پيءُ يا ٻار ڇڏيا ھجن ،
42018030	۽ انھيءَ کي ھن زماني ۾ ڳچ جيترو وڌيڪ نہ ملي ۽ ايندڙ زماني ۾ دائمي زندگي . “
42018031	عيسيٰ پنھنجن ٻارھن شاگردن کي ھڪ پاسي وٺي ويو ۽ انھن کي چيائين تہ ” ڏسو ، اسين يروشلم ڏانھن ھلي رھيا آھيون ۽ جيڪي ڳالھيون ابن آدم بابت نبي لکي ويا آھن ، سي سڀيئي اتي پوريون ٿينديون .
42018032	ھو غير قومن جي حوالي ڪيو ويندو ، جيڪي مٿس چٿرون ڪندا ، ساڻس جٺيون ڪندا ۽ کيس ٿڪون ھڻندا .
42018033	اھي کيس چھبڪ ھڻندا ۽ قتل ڪري ڇڏيندا ، پر ٽئين ڏينھن تي ھو وري جيئرو ٿي اٿندو . “
42018034	پر شاگردن انھن مان ڪا ھڪڙي ڳالھہ بہ نہ سمجھي . انھن ڳالھين جي معنيٰ کانئن ڳجھي رکي ويئي ۽ جيڪي ڳالھيون چيون ويون ، تن جي کين پروڙ ئي ڪانہ پئي .
42018035	جيئن عيسيٰ يريحو شھر جي ويجھو اچي رھيو ھو تہ رستي تي ھڪڙي انڌي ماڻھوءَ ويٺي پنيو .
42018036	ميڙ جي لنگھڻ جو گوڙ ٻڌي پڇيائين تہ ” ھي ڇا آھي ؟ “
42018037	ماڻھن ٻڌايس تہ ” عيسيٰ ناصري لنگھي رھيو آھي . “
42018038	تڏھن ھن رڙ ڪري چيو تہ ” اي عيسيٰ ، ابن دائود ! مون تي رحم ڪريو . “
42018039	تنھن تي جيڪي اڳيان پئي ويا تن ڇڙٻ ڏيئي چيس تہ ” ماٺ ڪر . “ پر ھو اڃا بہ وڏي واڪي رڙ ڪري چوڻ لڳو تہ ” اي ابن دائود ! مون تي رحم ڪريو . “
42018040	اھو ٻڌي عيسيٰ بيھي رھيو ۽ ماڻھن کي حڪم ڏنائين تہ ” ھن کي مون وٽ وٺي اچو . “ جڏھن ھو ويجھو آيو تہ عيسيٰ پڇيس تہ
42018041	” تون ڇا ٿو چاھين ۽ آءٌ تنھنجي لاءِ ڇا ڪريان ؟ “ ھن چيو تہ ” اي سائين ! مون کي وري ديد ملي . “
42018042	عيسيٰ چيس تہ ” وٺ ھيءَ ديد ۽ ڏس ، تنھنجي ايمان تو کي سڄو ڪيو آھي . “
42018043	ھو ھڪدم ڏسڻ وائسڻ لڳو ۽ خدا جي واکاڻ ڪندو عيسيٰ جي پٺيان ھلڻ لڳو . جڏھن ماڻھن ھي ڏٺو تہ سڀيئي خدا جي واکاڻ ڪرڻ لڳا .
42019001	عيسيٰ يريحو شھر ۾ داخل ٿي ان مان لنگھي رھيو ھو .
42019002	اتي زڪئي نالي ھڪ ماڻھو رھندو ھو ، جيڪو محصول اڳاڙيندڙن جو عملدار ۽ شاھوڪار بہ ھو .
42019003	ھن جي مرضي ھئي تہ ” ڏسان تہ عيسيٰ ڪھڙو آھي . “ پر ميڙ جي ڪري ڏسي نہ ٿي سگھيو ، ڇوتہ ھن جو قد ننڍو ھو .
42019004	تنھنڪري ھو اڳڀرو ڊوڙي وڃي ھڪڙي انجير جي وڻ تي چڙھي ويٺو ، ڇالاءِ جو عيسيٰ انھيءَ رستي تان لنگھڻو ھو .
42019005	جڏھن عيسيٰ انھيءَ جاءِ تي آيو ، تڏھن مٿي نھاري چيائين تہ ” اي زڪئي ! ھڪدم ھيٺ لھي اچ ، ڇالاءِ جو اڄ مون کي تنھنجي گھر ٽڪڻو آھي . “
42019006	ھو جلدي ھيٺ لھي آيو ۽ عيسيٰ کي خوشيءَ سان پنھنجي گھر وٺي ويو .
42019007	اھو ڏسي سڀيئي سس پس ڪرڻ لڳا تہ ” ڏسو ، ھو ھڪڙي گنھگار جي گھر ٽڪيو آھي . “
42019008	زڪئي اٿي بيٺو ۽ خداوند کي چيائين تہ ” ڏسو ، اي خداوند ! آءٌ پنھنجي ملڪيت جو اڌ غريبن کي ٿو ڏيان ۽ جيڪڏھن مون ڪنھن کي ٺڳيو آھي تہ آءٌ کيس چئوڻا ڪري موٽائي ڏيندس . “
42019009	عيسيٰ ھن کي چيو تہ ” اڄ ھن گھر ۾ ڇوٽڪارو آيو آھي ، ڇالاءِ جو ھي بہ ابراھيم جو اولاد آھي .
42019010	ابن آدم انھن کي ڳولڻ ۽ بچائڻ آيو آھي جيڪي گمراھہ ٿي ويا آھن . “
42019011	جڏھن ماڻھن ھي ڳالھيون پئي ٻڌيون تہ عيسيٰ انھن کي ھڪڙو مثال ٻڌايو . جيئن تہ ھو يروشلم ۾ پھچڻ تي ھو ، سو ھو ائين سمجھن پيا تہ اِجھا ٿي خدا جي بادشاھت ظاھر ٿئي .
42019012	عيسيٰ چيو تہ ” ھڪڙو امير ڪنھن ڏورانھين ملڪ ڏانھن روانو ٿيو تہ جيئن اتان بادشاھت جو اختيار وٺي پوءِ وطن وري .
42019013	ھن پنھنجن نوڪرن مان ڏھن ڄڻن کي سڏي کين سون جو ھڪ ھڪ سڪو ڏنو ۽ چيائين تہ ’ جيستائين آءٌ موٽي اچان تيستائين انھن سان واپار ھلايو . ‘
42019014	پر ھن جي وطن جا ماڻھو ھن کان بيزار ھئا ، تنھنڪري ھنن سندس پٺيان انھيءَ ملڪ ڏانھن پنھنجا ايلچي موڪليا تہ ’ اسان جي مرضي نہ آھي تہ ھي ماڻھو اسان جي مٿان بادشاھي ڪري . ‘
42019015	جڏھن ھو بادشاھت جو اختيار وٺي موٽي آيو تہ حڪم ڏنائين تہ ’ انھن نوڪرن کي مون وٽ وٺي اچو ، جن کي آءٌ پيسا ڏيئي ويو ھوس ، ڏسان تہ واپار ڪري ڪيترو ڪمايو اٿن . ‘
42019016	پھريون آيو ۽ چيائين تہ ’ سائين ! توھان جي ڏنل سوني سڪي ٻيا ڏھہ سونا سڪا ڪمايا آھن . ‘
42019017	تنھن تي ھن چيس تہ ’ شاباس ، چڱا نوڪر ، جيئن تہ تون ٿوري ۾ ايماندار آھين ، تنھنڪري ھاڻي تون ڏھن شھرن جو مالڪ آھين . ‘
42019018	ٻيو آيو ۽ چيائين تہ ’ سائين ! توھان جي ڏنل سوني سڪي پنج ٻيا سونا سڪا ڪمايا آھن . ‘
42019019	ھن ان کي بہ چيو تہ ’ ھاڻي تون پنجن شھرن جو حاڪم آھين . ‘
42019020	ٻيو ھڪڙو آيو ۽ چيائين تہ ’ سائين ! اِجھو ، ھي آھي اوھان جو سونو سڪو . مون رومال ۾ اھو ٻڌي سنڀالي رکيو آھي ،
42019021	ڇاڪاڻ تہ مون کي اوھان کان ڊپ ٿيو جو اوھين سخت ماڻھو آھيو . جيڪي توھان جمع نہ ڪيو آھي سو کڻو ٿا ۽ جيڪي اوھان نہ پوکيو آھي سو لڻو ٿا . ‘
42019022	ھن چيس تہ ’ اي بڇڙا نوڪر ! تنھنجي ئي واتان آءٌ تو کي ڏوھي بڻائيندس . جڏھن تو کي خبر بہ ھئي تہ آءٌ سخت ماڻھو آھيان ۽ جيڪي جمع ڪين ڪيو اٿم سو پيو کڻان ۽ جيڪي پوکيو ئي نہ اٿم سو پيو لڻان ،
42019023	تہ پوءِ تو منھنجا پيسا ڇو ڪين سيڙايا ، تہ جڏھن آءٌ موٽي اچان ھا تہ تو کان منافعي سميت اچي وٺان ھا ؟ ‘
42019024	پوءِ جيڪي اتي بيٺا ھئا تن کي چيائين تہ ’ ھن کان اھو ھڪڙو سونو سڪو بہ کسي ڏھن سونن سڪن واري نوڪر کي ڏيو . ‘
42019025	تڏھن ھنن چيس تہ ’ سائين ! ھن وٽ اڳي ئي ڏھہ سونا سڪا آھن . ‘
42019026	انھن کي چيائين تہ ’ آءٌ اوھان کي ٻڌايان ٿو تہ جنھن ڪجھہ ڪمايو آھي ، تنھن کي وڌيڪ ڏنو ويندو . پر جنھن ڪجھہ بہ نہ ڪمايو آھي ، تنھن کان اھو بہ کسيو ويندو جيڪو وٽس آھي .
42019027	ٻيو تہ منھنجا اھي دشمن جن جي مرضي نہ ھئي تہ آءٌ مٿن بادشاھي ڪريان ، تن کي ھتي وٺي اچو تہ کين منھنجي اڳيان قتل ڪيو وڃي . ‘ “
42019028	جڏھن عيسيٰ ھي چئي چڪو ، تڏھن ھو اڳتي وڌندو يروشلم ڏانھن وڃڻ لڳو .
42019029	جڏھن ھو زيتون واري ٽڪر وٽ بيت فگاہ ۽ بيت عنياہ ڳوٺن جي ويجھو آيو تہ ھن ٻن شاگردن کي ھي ھدايتون ڏيئي اڳواٽ موڪليو تہ
42019030	” اڳئين ڳوٺ ۾ وڃو ۽ جيئن اوھين ان ۾ گھڙندا تہ ھڪ کودڙو ٻڌل ڏسندا ، جنھن تي اڃا تائين ڪنھن بہ ماڻھوءَ سواري نہ ڪئي آھي . ان کي ڇوڙي ھتي ڪاھي اچو .
42019031	جيڪڏھن ڪو اوھان کان کڻي پڇي تہ ’ ان کي ڇو ٿا ڇوڙيو ، ‘ تہ اوھين چئجوس تہ ’ سائينءَ کي انھيءَ جي ضرورت آھي . ‘ “
42019032	سو اھي پنھنجو رستو وٺي ويا ۽ جيئن عيسيٰ چيو ھون تيئن ئي ڏٺائون .
42019033	جيئن ئي کودڙو ڇوڙين پيا تہ ان جي مالڪ کين چيو تہ ” اوھين ھن کي ڇو ٿا ڇوڙيو ؟ “
42019034	ھنن ورندي ڏني تہ ” سائينءَ کي انھيءَ جي ضرورت آھي . “
42019035	پوءِ کودڙي کي عيسيٰ وٽ ڪاھي آيا ۽ ان جي مٿان پنھنجا ڪپڙا وجھي عيسيٰ کي ان تي سوار ڪيائون .
42019036	جڏھن ھو ھلڻ لڳو ، تڏھن ھنن پنھنجا ڪپڙا کڻي رستي تي وڇايا .
42019037	جڏھن ھو يروشلم جي ويجھو زيتون جي ٽڪر جي لاھيءَ وٽ پھتو تہ شاگردن جو سڄو ميڙ خوشيءَ ۾ ڀرجي خدا جي واکاڻ ڪرڻ لڳو ، ڇاڪاڻ تہ انھن سندس عجيب قوت جا معجزا ڏٺا ھئا . سو وڏي آواز سان چوڻ لڳا تہ
42019038	” سڳورو آھي اھو بادشاھہ ، جو خداوند جي نالي سان ٿو اچي،بيشڪ آسمان منجھہ سلامتي آھي ۽ عرش عظيم تي شان وارو خدا آھي . “
42019039	انھيءَ ميڙ مان ڪن فريسين چيس تہ ” اي استاد ! پنھنجن شاگردن کي جھليو . “
42019040	عيسيٰ کين چيو تہ ” جيڪڏھن ھنن ماٺ ڪئي تہ خود پٿر وٺي پڪاريندا . “
42019041	جڏھن عيسيٰ يروشلم جي ويجھو ٿيو تہ شھر کي ڏسي مٿس رنائين ،
42019042	۽ چيائين تہ ” جيڪر تون رڳو اڄوڪي ڏينھن امن واريون ڳالھيون ڄاڻين ھا ، پر ھاڻي تہ اھي تنھنجين اکين کان لڪل آھن .
42019043	ڇوتہ اھي ڏينھن تو تي اچي ڪڙڪندا ، جڏھن تنھنجا دشمن تنھنجي چوڌاري مورچا ٻڌي تو کي وڪوڙيندا ۽ چوطرف تو کي سوڙھو گھٽيندا .
42019044	اھي تو کي ۽ تنھنجي ٻارن کي جيڪي تو ۾ آھن ، جھلي پٽ تي ھڻندا ۽ تنھنجي سِر سِر سان نہ ملندي ، ڇالاءِ جو تو ان وقت کي نہ سڃاتو ، جڏھن خدا تو کي بچائڻ لاءِ آيو . “
42019045	عيسيٰ ھيڪل ۾ ويو ۽ اتي جيڪي واپار پيا ڪن تن کي ھڪالي ڪڍڻ لڳو
42019046	۽ چيائين تہ ” اھو لکيل آھي تہ ’ منھنجو گھر عبادت جو گھر ٿيندو ، ‘ پر اوھان ان کي ڌاڙيلن جي پاٿاري بڻايو آھي . “
42019047	عيسيٰ ھر روز ھيڪل ۾ وڃي تعليم ڏيندو ھو . سردار ڪاھنن ، شريعت جي عالمن ۽ بني اسرائيل جي بزرگن وجھہ پئي ڳوليو تہ ” ڪھڙيءَ طرح ھن کي ماري کپائي ڇڏيون . “
42019048	پر وس ڪونہ ٿي پُڳن ، ڇاڪاڻ تہ ماڻھو ھن جون ڳالھيون ٻڌڻ لاءِ آتا ھئا .
42020001	ھڪڙي ڏينھن جڏھن عيسيٰ ماڻھن کي ھيڪل ۾ تعليم ڏيئي رھيو ھو ۽ خوشخبريءَ جي منادي پئي ڪيائين تہ سردار ڪاھن ۽ شريعت جا عالم بزرگن سان گڏجي وٽس آيا .
42020002	ھنن کانئس پڇيو تہ ” اسان کي ٻڌاءِ تہ تون ڪھڙي اختياريءَ سان ھي ڪم ٿو ڪرين ؟ اھو ڪير آھي جنھن تو کي اھا اختياري ڏني آھي ؟ “
42020003	عيسيٰ چين تہ ” آءٌ بہ توھان کان ھڪڙو سوال ٿو پڇان .
42020004	مون کي ٻڌايو تہ ڇا يحيٰ جي بپتسما خدا جي طرفان ھئي يا ماڻھن جي طرفان ؟ “
42020005	تڏھن اھي پاڻ ۾ بحث ڪرڻ لڳا تہ ” جيڪڏھن ’ خدا جي طرفان ‘ ٿا چئون تہ ھو اسان کي چوندو تہ ’ پوءِ توھان ھن تي ايمان ڇو نہ آندو ؟ ‘
42020006	پر جي چئون ٿا ’ ماڻھن جي طرفان ، ‘ تہ سڄي خلق اسان کي سنگسار ڪندي ، ڇالاءِ جو ھنن کي پڪ آھي تہ يحيٰ نبي ھو . “
42020007	تڏھن ھنن جواب ڏنو تہ ” اسان کي خبر نہ آھي تہ ڪنھن جي طرفان ھئي . “
42020008	تنھن تي عيسيٰ چين تہ ” آءٌ بہ اوھان کي ڪين ٻڌائيندس تہ آءٌ ڪنھن جي اختياريءَ سان ھي ڪم ٿو ڪريان . “
42020009	پوءِ عيسيٰ ماڻھن کي ھڪڙو مثال ڏنو تہ ” ھڪڙي ماڻھوءَ انگورن جو باغ لڳايو . باغ باغائين کي ٺيڪي تي ڏيئي پاڻ ڳچ وقت ڪنھن ٻئي ملڪ ڏانھن ھليو ويو .
42020010	جڏھن فصل جي لھڻ جي مند آئي تہ ھڪڙي نوڪر کي باغائين ڏانھن موڪليائين تہ کانئن انگورن جي ميوي جو ڀاڱو وٺي اچي . پر باغائين ھن کي مار ڏيئي خالي ھٿين موٽائي ڇڏيو .
42020011	تنھن تي ھن ٻيو نوڪر موڪليو . تنھن کي بہ ھنن مار ڏيئي ، جٺيون ڪري خالي ھٿين موڪلي ڇڏيو .
42020012	تڏھن ھن وري ٽيون نوڪر موڪليو . تنھن کي بہ ھنن زخمي ڪري ڌڪا ڏيئي ڪڍيو .
42020013	تنھن تي باغ جي مالڪ چيو تہ ’ ڪريان تہ ڪريان ڇا ؟ پوءِ ڀلا ، پنھنجو سڪيلڌو پٽ ٿو موڪليان ، شايد اھي ھن جي عزت ڪن . ‘
42020014	پر جڏھن باغائين انھيءَ کي ڏٺو ، تڏھن ھڪٻئي کي چوڻ لڳا تہ ’ ھي مالڪ جو وارث آھي ، ڇو نہ ھن کي ماري ڇڏيون ، تہ پوءِ ملڪيت ئي اسان جي ٿي پوندي . ‘
42020015	پوءِ ھن کي باغ مان ٻاھر ڪڍي ماري ڇڏيائونس . ھاڻي باغ جو مالڪ انھن کي ڇا ڪندو ؟
42020016	ھو پاڻ اچي باغائين کي تباھہ ڪندو ۽ باغ ٻين کي ڏيندو.“جڏھن ھنن اھو ٻڌو تڏھن چوڻ لڳا تہ ” خدا خير ڪري . “
42020017	عيسيٰ انھن ڏانھن نھاري چيو تہ ” ھي جيڪي لکيل آھي ، سو ڀلا ڇا معنيٰ ٿو رکي؟’جنھن پٿر کي رازن رد ڪري ڇڏيو،سو ئي پيڙھہ جو پٿر ٿيو . ‘
42020018	جيڪوبہ ان پٿر تي ڪرندو سو ڀڄي ڀورا ڀورا ٿي پوندو ۽ جنھن تي اھو ڪرندو ، تنھن کي ھو چور چور ڪري ڇڏيندو . “
42020019	شريعت جي عالمن ۽ سردار ڪاھنن انھيءَ وقت ڪوشش پئي ڪئي تہ عيسيٰ کي پڪڙايون ، ڇاڪاڻ تہ انھن ڄاتو پئي تہ ” ھن اھو مثال اسان تي آندو آھي . “ پر ھو ماڻھن کان ڊنا ٿي .
42020020	پوءِ ھو عيسيٰ کي اک ۾ رکندا آيا ۽ ڪرائيدار ڇاڙتا ڇڏيائون تہ اھي سچار بڻجي عيسيٰ کي سندس لفظن ۾ ڦاسائين ، تہ جيئن پوءِ کيس رومي گورنر جي قبضي ۽ اختيار ۾ ڏين .
42020021	انھن ڇاڙتن عيسيٰ کان پڇيو تہ ” اي استاد ! اسين ڄاڻون ٿا تہ جيڪي توھين چئو ٿا ۽ سيکاريو ٿا سو حق آھي ۽ توھين ڪنھن جي بہ پاسخاطري نہ ٿا ڪريو ، بلڪ اوھين تہ سچائيءَ سان خدا جو رستو ٿا ڏيکاريو .
42020022	ھاڻ اسان کي ٻڌايو تہ اسان لاءِ قيصر کي محصول ڏيڻ جائز آھي يا نہ ؟ “
42020023	عيسيٰ انھن جي چالاڪيءَ کي سمجھي ويو ، سو کين چيائين تہ
42020024	” مون کي چانديءَ جو سڪو ڏيکاريو تہ انھيءَ تي ڪنھن جي مُھر ۽ اکر آھن ؟ “
42020025	ھنن جواب ڏنو تہ ” قيصر جا . “ تنھن تي ھن انھن کي چيو تہ ” چڱو ، جيڪي قيصر جو آھي سو قيصر کي ڏيو ۽ جيڪي خدا جو آھي سو خدا کي ڏيو . “
42020026	ھو ماڻھن جي اڳيان کيس لفظن ۾ ڦاسائي نہ سگھيا . سندس انھيءَ جواب تي ھو حيران ٿي ويا ۽ کڻي ماٺ ڪيائون .
42020027	پوءِ ڪي صدوقي جن جو عقيدو آھي تہ قيامت آھي ئي ڪانہ ، سي عيسيٰ وٽ آيا ۽ کانئس سوال پڇيائون
42020028	تہ ” اي استاد ! موسيٰ اسان لاءِ لکي ويو آھي تہ ’ جيڪڏھن ڪنھن ماڻھوءَ جو شادي ڪيل ڀاءُ ري اولاد مري وڃي ، تہ سندس ڀاءُ ھن جي زال پرڻجي تہ جيئن سندس ڀاءُ لاءِ اولاد ٿئي . ‘
42020029	ھڪڙا ست ڀائر ھئا . پھرين شادي ڪئي ۽ ري اولاد مري ويو
42020030	تہ ٻئي سندس زال سان شادي ڪئي ، اھو بہ مري ويو .
42020031	ٽئين بہ انھيءَ عورت سان شادي ڪئي ۽ اھڙيءَ طرح ستن ئي ڀائرن ان سان شادي ڪئي ۽ ست ئي ري اولاد مري ويا .
42020032	سڀ کان پڇاڙيءَ ۾ اھا عورت بہ مري ويئي .
42020033	ھاڻي قيامت جي ڏينھن انھن مان اھا عورت ڪنھن جي زال ٿيندي ؟ ڇالاءِ جو ست ئي ھن سان پرڻيا ھئا . “
42020034	تنھن تي عيسيٰ چين تہ ” ھن زماني جا ماڻھو پرڻبا ۽ پرڻائبا آھن ،
42020035	پر جيڪي انھيءَ لائق آھن تہ آخرت ۾ جيئرا ٿي اٿن ۽ انھيءَ زماني ۾ رھن ، سي نہ پرڻبا ۽ نڪي پرڻايا ويندا .
42020036	ڇالاءِ جو اھي وري ڪڏھن مرڻ جا نہ آھن ، بلڪ اھي ملائڪن جھڙا ٿيندا . اھي خدا جا ٻار ٿيندا ، ڇاڪاڻ تہ اھي مئلن مان جيئرا ٿيا آھن .
42020037	مُڙدن جي جيئري ٿي اٿڻ بابت موسيٰ ٻرندڙ ٻوڙي واري واقعي ۾ پاڻ اھڙو اشارو ڏنو آھي . تنھنڪري ئي ھو خداوند کي ’ ابراھيم جو خدا ، اسحاق جو خدا ۽ يعقوب جو خدا ‘ ڪري سڏي ٿو .
42020038	سو ھاڻي ھو مئلن جو نہ ، پر جيئرن جو خدا آھي ، ڇالاءِ جو سڀيئي ھن جي اڳيان جيئرا آھن . “
42020039	تڏھن ڪن شريعت جي عالمن کيس چيو تہ ” اي استاد ! توھان صحيح ڳالھہ ڪئي آھي . “
42020040	ڇالاءِ جو ھنن ۾ ھمت ئي ڪانہ رھي ھئي جو کانئس وڌيڪ سوال پڇن .
42020041	عيسيٰ انھن کي چيو تہ ” اھي ڪيئن ٿا چون تہ مسيح دائود جو اولاد آھي ؟
42020042	ڇاڪاڻ تہ دائود خود زبور ۾ چيو آھي تہ’خداوند منھنجي خداوند کي چيو تہ”تون منھنجي ساڄي پاسي ويھہ ،
42020043	جيستائين آءٌ تنھنجي دشمنن کيتنھنجي پيرن جي صندلي نہ ڪريان . “ ‘
42020044	سو جڏھن دائود ھن کي ’ خداوند ‘ ڪري ٿو سڏي تہ مسيح ڪيئن سندس اولاد ٿيو ؟ “
42020045	سڀني ماڻھن جي روبرو عيسيٰ پنھنجن شاگردن کي چيو تہ
42020046	” شريعت جي عالمن کان ھوشيار ٿجو ، جيڪي ڊگھا جبا پائي گھمڻ پسند ڪن ٿا . اھي چاھين ٿا تہ بازارن ۾ ماڻھو کين سلامي ٿين . اھي عبادت خاني ۾ خاص جايون ۽ مجلسن ۾ مٿاھيون جايون ٿا والارين .
42020047	اھي رنن زالن جا گھر ڦري ٿا ڇڏين ۽ ڏيکاءَ لاءِ ڊگھيون ڊگھيون نمازون پڙھن ٿا . انھن کي وڌيڪ سزا ملندي . “
42021001	عيسيٰ جڏھن نھاريو ، تڏھن ڏٺائين تہ شاھوڪار ماڻھو ھيڪل جي چندي جي پيتيءَ ۾ پنھنجا پنھنجا چندا وجھي رھيا آھن .
42021002	ھن ھڪ غريب رن زال کي ٻہ ننڍڙا سڪا ان پيتيءَ ۾ وجھندي ڏٺا .
42021003	تنھن تي ھن چيو تہ ” آءٌ توھان کي سچ ٿو ٻڌايان تہ ھن غريب رن زال سڀني کان وڌيڪ چندو ڏنو .
42021004	ڇاڪاڻ تہ اھي سڀيئي پنھنجي گھڻائيءَ مان چندو ڏئي رھيا ھئا ، پر ھيءَ رن زال اڻ ھوند مان بہ پنھنجي سڀ ڪمائي وجھي رھي ھئي . “
42021005	ڪي ماڻھو ھيڪل بابت چوڻ لڳا تہ ” ڪھڙن نہ سھڻن پٿرن ۽ نذرانن جي سوکڙين سان سينگاريل آھي . “ تنھن تي عيسيٰ چيو تہ
42021006	” ڪو وقت ايندو تہ جيڪي ھي اوھين ڏسو ٿا تن جو اھو پٿر پٿر تي نہ رھندو ، جيڪو ڊاٺو نہ ويندو . “
42021007	انھن پڇيس تہ ” استاد ، اھي ڳالھيون ڪڏھن ٿينديون ؟ اھا ڪھڙي نشاني آھي جنھن مان خبر پوي تہ انھن ڳالھين جي ٿيڻ جو وقت اچي پھتو آھي ؟ “
42021008	عيسيٰ چين تہ ” خبردار ، متان ٺڳجي وڃو . ڇوتہ ڪيترائي منھنجي نالي سان ايندا ۽ ھر ڪو چوندو تہ ’ آءٌ مسيح آھيان . ‘ يا وري چوندو تہ ’ اھو وقت اچي پھتو آھي . ‘ پر متان انھن جي پيروي ڪئي اٿوَ .
42021009	بلڪ جڏھن اوھين جنگين ۽ فسادن بابت ٻڌو تڏھن گھٻرائجو نہ ، ڇوتہ اھي ڳالھيون پھريائين ضرور ٿينديون ، پر پڄاڻي ھڪدم ڪين ايندي . “
42021010	پوءِ عيسيٰ انھن کي چيو تہ ” قوم ، قوم سان وڙھندي . بادشاھت ، بادشاھت تي چڙھائي ڪندي .
42021011	وڏا زلزلا ايندا ، ڪيترن ئي ھنڌن تي ڏڪار ۽ وبائون پونديون . آسمان مان ھيبتناڪ حادثا ۽ ڳرا نشان ظاھر ٿيندا .
42021012	پر ھنن ڳالھين ٿيڻ کان اڳي ئي اوھين سوگھا ڪيا ويندا . اوھان کي ستايو ويندو ، عبادت خانن وارن رھبرن جي حوالي ڪيو ويندو ۽ جيلن ۾ وڌو ويندو . منھنجي نالي جي ڪري اوھان کي بادشاھن ۽ حاڪمن اڳيان پيش ڪيو ويندو .
42021013	ان جو نتيجو اھو نڪرندو جو اوھان کي خوشخبري ٻڌائڻ جو ھڪ موقعو ملي ويندو .
42021014	تنھنڪري پنھنجن دلين ۾ پڪو پھہ ڪريو تہ اوھين جواب ڏيڻ لاءِ اڳ ۾ ڪابہ ڳڻتي نہ ڪندا .
42021015	ڇاڪاڻ تہ آءٌ اوھان کي اھڙي زبان ۽ اھڙو عقل ڏيندس جو اوھان جا ڪي بہ دشمن اوھان سان مقابلو يا انڪار ڪري نہ سگھندا .
42021016	اوھان جا ماءُ پيءُ ، ڀائر ، مٽ مائٽ ۽ اوھان جا سڄڻ بہ اوھان کي پڪڙائيندا ، بلڪ اوھان مان ڪن کي تہ مارائي بہ ڇڏيندا .
42021017	منھنجي نالي جي ڪري سڀ ماڻھو اوھان کان نفرت ڪندا .
42021018	پر اوھان جو ڪو وار بہ ونگو نہ ٿيندو .
42021019	پنھنجي صبر سان ئي اوھين پنھنجي جان بچائيندا . “
42021020	” جڏھن اوھين ڏسو تہ يروشلم کي لشڪرن گھيري ورتو آھي ، تڏھن ڄاڻجو تہ سندس تباھيءَ جو وقت اچي ويجھو ٿيو آھي .
42021021	پوءِ جيڪي يھوديہ ۾ ھجن ، سي جبلن ڏانھن ڀڄي وڃن . جيڪي شھرن جي وچ ۾ ھجن سي ٻاھر نڪري وڃن ۽ جيڪي ٻھراڙيءَ ۾ ھجن سي اندر شھر ۾ نہ گھڙن .
42021022	ڇالاءِ جو اھي وير وٺڻ جا ڏينھن ٿيندا ، تہ جيئن جيڪي ڳالھيون لکيل آھن سي سڀيئي پوريون ٿين .
42021023	افسوس آھي انھن عورتن تي جيڪي انھن ڏينھن ۾ پيٽ سان ھونديون يا ٻار ٿڻن تي ھوندن ، ڇالاءِ جو ھن ملڪ تي وڏي آفت ايندي ۽ ھن قوم تي غضب نازل ٿيندو .
42021024	انھن مان ڪي تلوار سان قتل ٿيندا ۽ ڪي ٻين ملڪن ۾ قيدي ٿي ويندا . يروشلم کي غير قومون لتاڙينديون ، جيستائين انھن جو مدو پورو نہ ٿئي . “
42021025	” سج ، چنڊ ۽ تارن ۾ نشان ظاھر ٿيندا ۽ زمين تي قومن ۾ سمنڊ جي ڇولين جي گوڙ ڪري خوف ۽ ھراس ڇانئجي ويندو .
42021026	جيڪي آفتون زمين تي نازل ٿيڻيون آھن ، انھن جي اُلڪي ۽ ڊپ کان ماڻھن جون دليون دھلجي وينديون ، ڇالاءِ جو آسماني گرھہ ۽ سيارہ ڏڪي ويندا .
42021027	پوءِ ھو ابن آدم کي وڏي قوت ۽ جلوي سان ھڪڙي ڪڪرن ۾ ايندي ڏسندا .
42021028	جڏھن اھي ڳالھيون ٿيڻ لڳن تہ اٿجو ۽ ڪنڌ مٿي ڪجو ، ڇاڪاڻ تہ اوھان جو ڇوٽڪارو اوھان جي ويجھو ھوندو . “
42021029	عيسيٰ انھن کي ھڪڙو مثال ڏنو تہ ” انجير جي وڻ ۽ ٻين وڻن کي ڏسو .
42021030	جيئن ئي انھن ۾ پن اچن ٿا تہ اوھين سواءِ ٻڌائڻ جي ڄاڻي ٿا وٺو تہ اونھارو آيو ڪي آيو .
42021031	تھڙيءَ طرح جڏھن اوھين اھي ڳالھيون ٿيندي ڏسو تہ سمجھو تہ خدا جي بادشاھت اچڻ واري آھي .
42021032	آءٌ اوھان کي سچ ٿو ٻڌايان تہ جيستائين اھي سڀيئي ڳالھيون پوريون نہ ٿينديون ، تيستائين ھيءَ پيڙھي پوري نہ ٿيندي .
42021033	زمين ۽ آسمان ٽري ويندا پر منھنجو ڪلام ھرگز نہ ٽرندو . “
42021034	” ھوشيار ٿجو ، متان اوھان جون دليون ھٻڇ ، نشي ۽ ھن حياتيءَ جي فڪرن ۾ ڦاسي پون . ھوشيار ٿجو ، متان ابن آدم جي اچڻ جو اھو ڏينھن اوھان جي مٿان اوچتو اچي ڪڙڪي .
42021035	ڇالاءِ جو اھو ڄار وانگر سڄي دنيا جي رھاڪن تي اچي ڪڙڪندو .
42021036	ھر وقت سجاڳ رھو ۽ دعا گھرو تہ اھي ڳالھيون جيڪي ٿيڻيون آھن ، شل انھن کان بچڻ جي توفيق مليوَ ۽ ابن آدم جي حضوريءَ ۾ بيھي سگھو . “
42021037	ھو ڏينھن جو روزانو ھيڪل ۾ تعليم ڏيندو ھو ۽ رات جو ٻاھر نڪري زيتون نالي ٽڪر تي گذاريندو ھو .
42021038	سڀيئي ماڻھو صبح جو سوير اٿي ھيڪل ۾ سندس ڳالھيون ٻڌڻ ايندا ھئا .
42022001	ھاڻي بي خميري مانيءَ جي عيد ، جنھن کي عيد فصح بہ چون ٿا سا ويجھي آئي .
42022002	سردار ڪاھنن ۽ شريعت جي عالمن وجھہ پئي ڳوليو تہ چپ چاپ ۾ عيسيٰ کي مارائي ڇڏين ، ڇوتہ اھي خلق کان بہ ڊنا ٿي .
42022003	تڏھن ٻارھن شاگردن مان ھڪڙي يھوداہ ، جنھن کي اسڪريوتي بہ چوندا ھئا ، تنھن جي دل ۾ اچي شيطان گھڙيو .
42022004	ھن وڃي سردار ڪاھنن ۽ ھيڪل جي حوالدارن سان صلاح ڪئي تہ ڪھڙيءَ ريت ھو عيسيٰ کي سندن حوالي ڪري .
42022005	تنھن تي اھي ڏاڍا خوش ٿيا ۽ ھن کي پيسن جي آڇ ڪيائون .
42022006	ھن قبول ڪيو ۽ موقعي جي تاڙ ۾ ھو تہ جڏھن ميڙ نہ ھجي تہ ھو عيسيٰ کي انھن جي حوالي ڪري .
42022007	بي خميري مانيءَ جي عيد جو اھو ڏينھن آيو جنھن تي عيد فصح جي قرباني ڏيڻ ضروري ھئي .
42022008	تڏھن عيسيٰ پطرس ۽ يوحنا کي موڪليو تہ ” وڃو ۽ اسان لاءِ عيد فصح تيار ڪريو تہ اسين کائون . “
42022009	ھنن کانئس پڇيو تہ ” اوھان جي ڪھڙي مرضي آھي تہ اسين ڪٿي تيار ڪريون ؟ “
42022010	تنھن تي عيسيٰ انھن کي چيو تہ ” ڏسو ، شھر ۾ گھڙڻ سان اوھان کي ھڪڙو ماڻھو ملندو جيڪو دلو پاڻيءَ جو کنيو پيو ايندو ، تنھن جي پٺيان وڃجو . جنھن گھر ۾ اھو وڃي تہ اوھين بہ پٺيان وڃجوس .
42022011	اوھين گھر جي مالڪ کان پڇجو تہ ’ اوطاق ڪٿي آھي جتي استاد پنھنجن شاگردن سان گڏ عيد فصح کائي . ‘
42022012	ھو اوھان کي ماڙيءَ تي ھڪ وڏو سجايل ڪمرو ڏيکاريندو ، جتي اوھين تياري ڪجو . “
42022013	پوءِ ھو روانا ٿي ويا ۽ جيئن عيسيٰ چيو ھون ائين ئي ھر شيءِ ڏٺائون ۽ عيد فصح تيار ڪيائون .
42022014	جڏھن اھا گھڙي اچي پھتي تہ ھو رسولن سان گڏجي دسترخوان تي ويٺو .
42022015	انھن کي چيائين تہ ” منھنجي دل ڏاڍو ٿي چاھيو تہ آءٌ ڏکن سھڻ کان اڳ ۾ اوھان سان گڏجي ھي عيد فصح کاوان .
42022016	ڇالاءِ جو آءٌ اوھان کي ٻڌايان ٿو تہ تيستائين آءٌ وري اھا نہ کائيندس جيستائين خدا جي بادشاھت ۾ انھيءَ جو پورو مطلب نہ نڪري . “
42022017	پوءِ عيسيٰ پيالو کڻي خدا جو شڪر ڪيو ۽ چيو تہ ” اچي ، ھي وٺو ۽ پاڻ ۾ ورھايو .
42022018	آءٌ اوھان کي ٻڌايان ٿو تہ اڄ کان پوءِ آءٌ ھي مئي وري نہ پيئندس ، جيستائين خدا جي بادشاھت نہ ايندي . “
42022019	پوءِ ماني کڻي شڪر ڪري ڀڳائين ۽ ھنن کي ڏيندي چيائين تہ ” ھيءُ منھنجو بدن آھي ، جو اوھان جي لاءِ ڏنو وڃي ٿو . اوھين بہ منھنجي يادگيريءَ ۾ ائين ئي ڪندا رھجو . “
42022020	ساڳيءَ ريت کائڻ کان پوءِ پيالو کڻي چيائين تہ ” ھيءُ پيالو خدا جو نئون عھد آھي ، جيڪو منھنجي رت جي وسيلي قائم ڪيو ويو آھي . اھو رت اوھان جي لاءِ وھائجي ٿو .
42022021	پر ڏسو ، جيڪو مون کي پڪڙائي ٿو ، سو مون سان گڏ دسترخوان تي ويٺو آھي .
42022022	ابن آدم لاءِ جيئن لکيل آھي تيئن ئي ھو ھن دنيا مان وڃي ٿو ، پر مصيبت آھي انھيءَ ماڻھوءَ لاءِ ، جنھن جي ھٿان ھو پڪڙائجي ٿو . “
42022023	تنھن تي شاگرد ھڪٻئي کان پڇڻ لڳا تہ ” اسان مان اھو ڪير آھي جيڪو ھھڙو ڪم ڪندو ؟ “
42022024	شاگردن ۾ اھو بہ تڪرار پيدا ٿيو تہ ” اسان سڀني ۾ وڏو ڪير ليکبو ؟ “
42022025	تنھن تي عيسيٰ چين تہ ” قومن جا بادشاھہ مٿن حڪم ٿا ھلائين ۽ جن کي مٿن اختياري آھي ، سي ماڻھن جو ڀلو ڪندڙ سڏيا وڃن ٿا .
42022026	پر ھي اوھان سان لاڳو نہ آھي . اوھان مان وڏي کي ننڍي وانگر ٿيڻ کپي ۽ مالڪ کي نوڪر وانگر ٿيڻ کپي .
42022027	وڏو ڪير آھي ، ڇا اھو جيڪو کائڻ ٿو ويھي يا جيڪو سندس خدمت ٿو ڪري ؟ ڇا اھو نہ آھي جيڪو کائي ويٺو ؟ پر آءٌ اوھان منجھہ ائين آھيان جيئن ڪو خدمتگار .
42022028	اوھين اھي آھيو جيڪي مون سان منھنجي سڀني آزمائشن ۾ گڏ رھيا آھيو ،
42022029	۽ جيئن منھنجي پيءُ مون لاءِ بادشاھت مقرر ڪئي آھي ، تيئن آءٌ بہ اوھان لاءِ بادشاھت مقرر ٿو ڪريان .
42022030	اوھين منھنجي بادشاھت ۾ مون سان گڏ منھنجي دسترخوان تي کائيندا پيئندا ۽ تخت تي ويھي اوھين بني اسرائيل جي ٻارھن قبيلن جا فيصلا ڪندا . “
42022031	” شمعون ! شمعون ! ڏس ، شيطان اوھان کي آزمائڻ جي اجازت ورتي آھي ، تہ جيئن اوھان سڀني کي ڪڻڪ جي ڳاھہ وانگر ڳاھي ، اَنَ ۽ بُھہ وانگر جدا جدا ڪري .
42022032	پر مون تو لاءِ دعا گھري آھي تہ شل تنھنجو ايمان نہ لُڏي . جڏھن تون مون ڏانھن موٽي اچين تہ پنھنجي ڀائرن جي مدد ڪج . “
42022033	پطرس وراڻيو تہ ” اي خداوند ! آءٌ تو سان گڏ جيل ۾ وڃڻ ، بلڪ مرڻ لاءِ بہ ٻڌل آھيان . “
42022034	تنھن تي عيسيٰ چيس تہ ” اي پطرس ! آءٌ تو کي ٻڌايان ٿو تہ جيستائين ڪڪڙ اڄ ٻانگ ڏئي ، ان کان اڳ ۾ ئي ٽي دفعا تون منھنجو انڪار ڪندين تہ ’ آءٌ ھن کي سڃاڻان ئي ڪين . ‘ “
42022035	عيسيٰ ھنن کان پڇيو تہ ” ان وقت جڏھن مون اوھان کي ڳوٿريءَ ، ٻاچڪي يا جتيءَ کان سواءِ موڪليو ھو ، تہ ڇا اوھان کي ڪا ٻي بہ گھرج ھئي ؟ “ انھن جواب ڏنو تہ ” ڪنھن شيءِ جي بہ نہ . “
42022036	تڏھن عيسيٰ چين تہ ” ھاڻي جنھن کي بہ ڳوٿري ھجي تہ اھا کڻي ، جنھن کي بہ ٻاچڪو ھجي تہ اھو کڻي ۽ جنھن کي بہ تلوار نہ ھجي تہ اھو پنھنجو پھراڻ وڪڻي بہ اھا خريد ڪري .
42022037	ڇالاءِ جو آءٌ اوھان کي ٻڌايان ٿو تہ جيڪو لکيل آھي تہ ’ ھو گنھگارن ۾ ليکيو ويندو ، ‘ سو مون لاءِ پورو ٿيڻ ضروري آھي . بيشڪ جيڪو منھنجي بنسبت لکيل آھي سو پورو ٿيڻ وارو آھي . “
42022038	تنھن تي شاگردن چيس تہ ” اي خداوند ! اِجھو ، ھي ٻہ تلوارون آھن . “ ھن چيو تہ ” بس ، بس . “
42022039	پوءِ ھو ٻاھر نڪري پنھنجي دستور موجب زيتون جي ٽڪر تي ويو ۽ شاگرد بہ ساڻس گڏ ھليا .
42022040	جڏھن ھو انھيءَ جاءِ تي پھتو تہ انھن کي چيائين تہ ” دعا گھرو تہ شل اوھين آزمائش ۾ نہ پئو . “
42022041	پوءِ ھو پاڻ انھن کان ٿورو پرڀرو وڃي گوڏا کوڙي دعا گھرڻ لڳو تہ
42022042	” اي بابا ! جيڪڏھن تون چاھين تہ ھي پيالو مون تان ٽاري ڇڏ . تنھن ھوندي بہ منھنجي نہ ، پر تنھنجي مرضي پوري ٿئي . “
42022043	ايتري ۾ آسمان مان ھڪڙو ملائڪ ھن جي حمايت ۾ نازل ٿيو .
42022044	ھو ڏاڍو پريشان ٿيو ۽ ايترو وڌيڪ جوش سان دعا گھرڻ لڳو ، جو سندس پگھر جا ڦڙا رت وانگر زمين تي ڪري رھيا ھئا .
42022045	جڏھن ھو دعا گھري اٿيو ۽ شاگردن ڏانھن موٽي آيو تڏھن ڏٺائين تہ ھو سڀ ڏک سبب ماندا ٿي ستا پيا آھن .
42022046	ھن انھن کي چيو تہ ” اوھين ڇو ستا پيا آھيو ؟ اٿو ۽ دعا گھرو تہ شل اوھين ڪنھن آزمائش ۾ نہ پئو . “
42022047	اڃا عيسيٰ ڳالھايو ئي پئي تہ ماڻھن جو ھڪڙو ٽولو اچي پھتو ، جنھن جي اڳيان ٻارھن شاگردن مان اھو ھو جنھن کي يھوداہ ڪري سڏيندا ھئا . ھن ويجھو اچي عيسيٰ کي چمي ڏني .
42022048	پر عيسيٰ چيس تہ ” اي يھوداہ ! تون چمي ڏيئي ابن آدم کي پڪڙائين ٿو ڇا ؟ “
42022049	عيسيٰ سان گڏ جيڪي شاگرد ھئا تن جڏھن ھي ٿيندي ڏٺو تہ پڇيائون تہ ” اي خداوند ! اسين تلوار ھلايون ڇا ؟ “
42022050	انھن مان ھڪڙي تہ ڌڪ ھڻي سردار ڪاھن جي نوڪر جو ساڄو ڪن ڪپي وڌو .
42022051	تنھن تي عيسيٰ چيو تہ ” بس ، گھڻو ٿيو . “ پوءِ ھن انھيءَ جي ڪن کي ھٿ لائي ڇٽائي ڇڏيو .
42022052	سردار ڪاھن ، ھيڪل جا حوالدار ۽ بزرگ جيڪي مٿس ڪاھي آيا ھئا ، تن کي عيسيٰ چيو تہ ” تلوارن ۽ لٺين سان ائين ڪاھي آيا آھيو ، ڄڻ تہ آءٌ ڪو ڌاڙيل آھيان .
42022053	آءٌ اوھان سان روزانو ھيڪل ۾ گڏ ھوندو ھوس ، پر اوھان اتي تہ مون تي ھٿ بہ نہ کنيو . پر ھاڻي اوھان جو وقت آھي ڇوتہ ھي اونداھيءَ جو راڄ آھي . “
42022054	انھن عيسيٰ کي پڪڙي وڏي سردار ڪاھن جي گھر آندو ۽ پطرس پرڀرو سندن پٺيان پئي آيو .
42022055	جڏھن ھو اڱڻ جي وچ تي مچ ٻاري ويٺا ، تڏھن پطرس بہ گڏجي انھن سان اچي ويٺو .
42022056	ايتري ۾ ھڪڙي نوڪرياڻيءَ ھن کي باھہ جي سوجھري ۾ ويٺل ڏٺو ۽ چڱيءَ طرح سڃاڻي چيائين تہ ” ھي ماڻھو بہ ھن سان گڏ ھو . “
42022057	پر پطرس اَلي ويو ۽ چيائينس تہ ” نہ مائي ! آءٌ تہ سڃاڻانس بہ ڪين . “
42022058	گھڙي کن کان پوءِ ٻئي ڄڻي ڏٺس ۽ چيس تہ ” تون انھن مان آھين . “ پر پطرس ورنديءَ ۾ چيو تہ ” ادا ! اھو آءٌ نہ آھيان . “
42022059	ڪلاڪ کن کان پوءِ ھڪڙي ٻئي شخص يقين سان چيو تہ ” لاشڪ ، ھي ماڻھو بہ تہ عيسيٰ سان ھو ، ڇوتہ ھي بہ گليلي آھي . “
42022060	پر پطرس چيو تہ ” ادا ! آءٌ نہ ٿو ڄاڻان تہ اوھين ڇا ٿا چئو . “ ھو اڃا ڳالھائي ئي پيو تہ انھيءَ دم ڪڪڙ ٻانگ ڏني .
42022061	خداوند ڦري پطرس ڏانھن نھاريو تہ پطرس کي خداوند جا لفظ ياد آيا جي چيا ھئائينس تہ ” جيسين اڄ ڪڪڙ ٻانگ ڏئي ، تنھن کان اڳ ٽي دفعا تون منھنجو انڪار ڪندين . “
42022062	پطرس ٻاھر نڪري ويو ۽ وڃي ززاروزار روئڻ لڳو .
42022063	جن ماڻھن عيسيٰ تي پھرو پئي ڏنو ، تن مٿس چٿرون پئي ڪيون ۽ ڌڪ بہ پئي ھنيائونس .
42022064	سندس اکيون ٻڌي منھن تي چمٽون ھڻي پڇنس پيا تہ ” نبوت سان ٻڌاءِ تہ ڪنھن تو کي ڌڪ ھنيو ؟ “
42022065	انھن ٻيون بہ ڪيتريون ئي گاريون ڏيئي کيس گھٽ وڌ پئي ڳالھايو .
42022066	جڏھن ڏينھن ٿيو تہ يھودين جا بزرگ ، سردار ڪاھن ۽ شريعت جا عالم اچي گڏ ٿيا ۽ عيسيٰ کي انھن جي ڪائونسل اڳيان پيش ڪيو ويو .
42022067	انھن کانئس پڇيو تہ ” ٻڌاءِ ، ڇا تون مسيح آھين ؟ “ ھن جواب ۾ چين تہ ” جيڪڏھن آءٌ اوھان کي ٻڌايان تہ اوھين اعتبار ئي نہ ڪندا ،
42022068	۽ جيڪڏھن آءٌ اوھان کان سوال پڇان تہ اوھين جواب ئي نہ ڏيندا .
42022069	پر ھن کان پوءِ ابن آدم قادرِمطلق خدا جي ساڄي پاسي ويھندو . “
42022070	انھن سڀني چيو تہ ” پوءِ تون خدا جو فرزند آھين ڇا ؟ “ ھن جواب ۾ چين تہ ” اوھين پاڻ چئو ٿا تہ آءٌ آھيان . “
42022071	تنھن تي انھن چيو تہ ” اسان کي وڌيڪ ڪنھن بہ شاھديءَ جي ضرورت نہ آھي ، ڇالاءِ جو اسان پاڻ سندس واتان ٻڌو آھي . “
42023001	تڏھن سڄي ڪائونسل وارا اٿي کڙا ٿيا ۽ عيسيٰ کي پلاطس وٽ وٺي آيا .
42023002	اتي مٿس تھمتون ھڻي چوڻ لڳا تہ ” اسان ڏٺو آھي تہ ھيءُ ماڻھو اسان جي قوم کي برغلائي ٿو ، ماڻھن کي قيصر جي ڍل ڏيڻ کان جھلي ٿو ۽ دعويٰ ٿو ڪري تہ ’ آءٌ پاڻ مسيح بادشاھہ آھيان . ‘ “
42023003	پلاطس ھن کان پڇيو تہ ” ڇا تون يھودين جو بادشاھہ آھين ؟ “ عيسيٰ جواب ڏنس تہ ” اھو تہ اوھين ٿا چئو . “
42023004	تنھن تي پلاطس سردار ڪاھنن ۽ ماڻھن کي چيو تہ ” ھي مون کي ڪنھن بہ طرح ڏوھي ڏسڻ ۾ نہ ٿو اچي . “
42023005	پر انھن تيئن زور ڏيندي چيو تہ ” سڄي يھوديہ ۾ ، بلڪ گليل کان وٺي ھن جاءِ تائين ھي ماڻھن کي باغي ڪندو رھيو آھي . “
42023006	جڏھن پلاطس اھو ٻڌو تڏھن پڇيائين تہ ” ڇا ھي گليلي آھي ؟ “
42023007	جڏھن کيس خبر پيئي تہ ھو ھيروديس جي حد جو آھي ، تڏھن عيسيٰ کي گليل جي بادشاھہ ھيروديس ڏانھن موڪليائين جو پڻ انھن ڏينھن ۾ يروشلم ۾ ھو .
42023008	ھيروديس جڏھن عيسيٰ کي ڏٺو تہ ڏاڍو خوش ٿيو . ھن کي گھڻي وقت کان تمنا ھئي تہ عيسيٰ کي ڏسي ، ڇالاءِ جو ھن بابت گھڻو ڪجھہ ٻڌو ھئائين ۽ چاھي پيو تہ ھن کي ڪو معجزو ڪندي ڏسي .
42023009	ھن کانئس ڪيترائي سوال پڇيا پر عيسيٰ کيس ڪوبہ جواب نہ ڏنو .
42023010	سردار ڪاھن ۽ شريعت جا عالم جيڪي اتي بيٺا ھئا ، سي عيسيٰ تي سختيءَ سان تھمتون ھڻڻ لڳا .
42023011	تڏھن ھيروديس پنھنجي سپاھين سميت عيسيٰ تي ٺٺوليون ڪري کيس بي عزتو ڪيو . پوءِ ھن کي شاندار وڳو پھرائي واپس پلاطس ڏانھن موڪليائون .
42023012	انھيءَ ئي ڏينھن پلاطس ۽ ھيروديس دوست ٿي پيا ، جيڪي اڳي پاڻ ۾ وڙھيل ھئا .
42023013	پلاطس سردار ڪاھنن ، اڳواڻن ۽ عام ماڻھن کي سڏائي گڏ ڪيو .
42023014	کين چيائين تہ ” اوھين ھن شخص تي جا تھمت ھڻي ھت مون وٽ وٺي آيا آھيو تہ ھو قوم کي برغلائي ٿو ، تنھن لاءِ مون اوھان جي اڳيان جاچي ڏٺو آھي تہ ھو اھڙي ڪنھن بہ ڏوھہ جو ڏوھاري نہ آھي ، جيئن اوھين چئو ٿا .
42023015	ان کان علاوہ نہ ئي ھيروديس کي ھن ۾ ڪو ڏوھہ نظر آيو ، ڇاڪاڻ تہ انھيءَ بہ ھن کي اسان ڏانھن واپس موڪليو آھي . ھن اھڙو ڪوبہ ڏوھہ نہ ڪيو آھي جو کيس موت جي سزا ڏني وڃي .
42023016	تنھنڪري آءٌ کيس چھبڪن جي ڇنڊ ڪڍائي ڇڏي ٿو ڏيانس . “
42023018	تنھن تي سڀني وٺي رڙيون ڪيون تہ ” انھيءَ کي ماري ڇڏيو ۽ برابا کي اسان جي خاطر ڇڏي ڏيو . “
42023019	برابا کي شھر ۾ ڪنھن فساد ۽ خون ڪرڻ سبب جيل ۾ وڌو ھئائون .
42023020	پلاطس جي مرضي ھئي تہ عيسيٰ کي ڇڏي ڏجي . سو ھن وري بہ ھڪ دفعو ميڙ کي چيو .
42023021	پر ھنن گوڙ ۽ رڙين سان جواب ڏنو تہ ” صليب تي چاڙھيوس ، صليب تي . “
42023022	پلاطس ٽيون دفعو پڇين تہ ” ڇو ؟ ھن ڪھڙو ڏوھہ ڪيو آھي ؟ آءٌ ھن کي موت جي سزا ڏيڻ لاءِ ڪوبہ سبب نہ ٿو ڏسان ، تنھنڪري آءٌ کيس چھبڪ ھڻائي ڇڏي ٿو ڏيان . “
42023023	پر اھي واڪا ڪري زور رکي چوندا رھيا تہ ” صليب تي چاڙھي ڪوڪا ھڻوس . “ ائين گوڙ ڪري پنھنجي ڳالھہ مڃائي ويا .
42023024	تنھن تي پلاطس فتويٰ ڏني تہ ” سندن عرض قبول پوي . “
42023025	ھن انھيءَ ماڻھوءَ کي ڇڏي ڏنو جنھن لاءِ ھو چاھين پيا ، جيڪو ھڪ فساد ۾ خون ڪرڻ ڪري جيل ۾ پيو ھو . پر عيسيٰ کي انھن جي مرضي پوري ڪرڻ لاءِ سپاھين جي حوالي ڪيائين .
42023026	جيئن سپاھي عيسيٰ کي وٺي پئي ويا تہ شمعون ڪرينيءَ نالي ھڪڙو ماڻھو کين مليو ، جيڪو ٻھراڙيءَ مان شھر ڏانھن پئي آيو ، تنھن کي پڪڙي صليب کڻي مٿانئس رکيائون تہ ھو اھو عيسيٰ جي پٺيان کڻي ھلي .
42023027	ھن جي پٺيان ماڻھن جو وڏو ميڙ ھو . انھن ۾ ڪي عورتون بہ ھيون جيڪي ھن لاءِ روئنديون ۽ سينا پٽينديون پئي آيون .
42023028	عيسيٰ ڦري ھنن کي چيو تہ ” اي يروشلم جون نياڻيون ! منھنجي لاءِ نہ روئو ، پر پنھنجي لاءِ ۽ پنھنجن ٻچن لاءِ روئو ،
42023029	ڇالاءِ جو اھي ڏينھن اچن پيا جڏھن ماڻھو چوندا تہ ’ سڀاڳيون آھن اھي عورتون جيڪي سنڍ آھن ، جن ڪڏھن بہ ٻار نہ ڄڻيا آھن ۽ نہ ڪڏھن ٿڃ پيئاري اٿائون . ‘
42023030	انھيءَ وقت اھي پھاڙن کي چوندا تہ ’ اسان مٿان ڪِرو ‘ ۽ ٽڪرن کي چوندا تہ ’ اسان کي لڪايو . ‘
42023031	ڇالاءِ جو جيڪي سائي وڻ سان ھيئن ٿا ڪن تہ سڪي وڻ سان ڇا ڇا نہ ڪندا ؟ “
42023032	انھن ٻين ٻن ماڻھن کي بہ آندو جيڪي ڏوھاري ھئا ، تن کي بہ عيسيٰ سان گڏ مارڻ لاءِ وٺيو پئي ويا .
42023033	جڏھن اھي انھيءَ جاءِ تي پھتا جنھن کي ” کوپري “ سڏين ٿا ، تڏھن انھن عيسيٰ ۽ ٻنھي ڏوھارين کي صليب تي چاڙھي ڪوڪا ھنيا ، ھڪ سندس ساڄي ۽ ٻيو سندس کاٻي پاسي .
42023034	عيسيٰ چيو تہ ” اي بابا ! ھنن کي بخش ، ڇاڪاڻ تہ ھي نہ ٿا ڄاڻن تہ ھو ڇا ڪري رھيا آھن . “ اھي ھن جا ڪپڙا پاڻ ۾ ورھائڻ لاءِ پُکا وجھڻ لڳا .
42023035	ماڻھن بيٺي ڏٺو . تڏھن يھودين جي اڳواڻن مٿس چٿرون ڪندي چيو تہ ” ھون ، ٻين کي ٿي بچايائين . جيڪڏھن ھي خدا جو مسيح ۽ سندس چونڊيل آھي تہ ھاڻي پاڻ کي تہ بچائي . “
42023036	سپاھي بہ مٿس ٺٺوليون ڪرڻ لڳا ۽ وٽس ويجھو اچي ڪؤڙي مئي آڇي
42023037	چوڻ لڳا تہ ” جيڪڏھن تون يھودين جو بادشاھہ آھين تہ پاڻ کي بچاءِ . “
42023038	ھن جي مٿان ھڪ تختي بہ لڳائي ويئي ، جنھن تي لکيل ھو تہ ” ھيءُ يھودين جو بادشاھہ آھي . “
42023039	جيڪي ڏوھاري عيسيٰ سان گڏ ٽنگيل ھئا ، تن مان ھڪڙي طعنو ھڻندي چيس تہ ” تون مسيح نہ آھين ڇا ؟ پوءِ پاڻ کي ۽ اسان کي بچاءِ . “
42023040	پر ٻئي انھيءَ کي ڇينڀي چيو تہ ” ڇا تو کي خدا جو بہ خوف نہ آھي ؟ جيتوڻيڪ تون بہ تہ ساڳيءَ سزا ۾ آھين .
42023041	اسان کي جيڪا سزا ملي آھي سا حقي واجبي آھي ، ڇوتہ اسان ائين ئي ڪيو ھو ، پر ھن تہ ڪوبہ ڏوھہ نہ ڪيو آھي . “
42023042	پوءِ ھن عيسيٰ کي چيو تہ ” اي عيسيٰ ! جڏھن اوھين بادشاھہ ٿي اچو ، تڏھن مون کي ياد ڪجو . “
42023043	عيسيٰ ان کي چيو تہ ” آءٌ تو کي سچ ٿو ٻڌايان تہ اڄ ئي تون مون سان گڏ بھشت ۾ ھوندين . “
42023044	تڏھن منجھند جي مھل کان وٺي ٽپھريءَ تائين سڄي ملڪ تي اوندھہ ڇانيل رھي .
42023045	سج ڪاراٽجي ويو ۽ ھيڪل جو پردو ڦاٽي ٻہ اڌ ٿي پيو .
42023046	عيسيٰ وڏي آواز سان رڙ ڪري چيو تہ ” اي بابا ! آءٌ پنھنجو روح تنھنجي ھٿن ۾ ٿو سونپيان . “ بس ايترو چئي دم ڏنائين .
42023047	ھي سڀ ڏسي فوجي صوبيدار خدا جي واکاڻ ڪرڻ لڳو ، ۽ چيائين تہ ” بيشڪ ھي ھڪ نيڪ ماڻھو ھو . “
42023048	جيڪي ماڻھو ھن واقعي کي ڏسڻ لاءِ اچي گڏ ٿيا ھئا ، سي پنھنجا سينا پٽيندا گھرن ڏانھن موٽيا .
42023049	پر اھي جيڪي عيسيٰ کي ذاتي طرح ڄاڻين پيا ۽ عورتون جيڪي گليل کان ساڻس گڏجي آيون ھيون ، تن پري کان بيٺي اھي ڳالھيون ٿيندي پئي ڏٺيون .
42023050	يوسف نالي ھڪڙو ڪائونسل جو ميمبر ھو ، جو نيڪ ۽ عزت وارو ماڻھو ھو .
42023051	ڪائونسل جي ميمبر ھوندي بہ ھن انھن جي راءِ ۽ فيصلي کي قبول نہ ڪيو . ھو يھودين جي شھر ارمٿيا جو رھاڪو ھو ۽ خدا جي بادشاھت جي انتظار ۾ ھو .
42023052	ھو پلاطس جي درٻار ۾ ويو ۽ عيسيٰ جي لاش جي گھُر ڪيائين .
42023053	پوءِ ھن لاش ھيٺ لھرايو ۽ اُچي ڪفن ۾ ويڙھي قبر ۾ رکيائين ، جيڪا ھڪ ٽڪر تي کوٽيل ھئي ۽ اڳ استعمال نہ ٿيل ھئي .
42023054	اھو جمعي جو ڏينھن ، يعني يھودين جي تياريءَ جو ڏينھن ھو ۽ سبت شروع ٿيڻ وارو ھو .
42023055	عورتون جيڪي گليل کان عيسيٰ سان گڏجي آيون ھيون ، تن يوسف جو پيڇو ڪري اھا قبر ڏٺي ۽ اھو بہ تہ عيسيٰ جو ميت ڪيئن ان ۾ رکيو ويو .
42023056	پوءِ ھو گھر واپس ويون ۽ ميت لاءِ سرھاڻيون ۽ عطر تيار ڪيائون.سبت جي ڏينھن خدائي حڪم موجب انھن آرام ڪيو .
42024001	آچر جي ڏينھن پرھہ ڦٽيءَ جو سوير اھي عورتون قبر تي آيون ۽ سرھاڻيون بہ پاڻ سان کڻي آيون ، جيڪي انھن تيار ڪيون ھيون .
42024002	اچي ڏسن تہ مار ! پٿر جيڪو قبر جي منھن تي ڏنل ھو ، سو پاسي تي رڙھيو پيو آھي .
42024003	جڏھن قبر ۾ اندر گھڙي ويون تہ ڏٺائون تہ خداوند عيسيٰ جو ميت تہ آھي ئي ڪونہ .
42024004	اڃا انھيءَ حيرانيءَ ۾ ئي بيٺيون ھيون تہ ڏسن تہ ٻہ ماڻھو تجليدار پوشاڪ ۾ وٽن اچي بيٺا .
42024005	تنھن تي ھو ڏاڍو ڊڄي ويون ۽ جھٽ کڻي مٿا زمين تي ٽيڪيائون . تڏھن انھن ماڻھن چين تہ ” جيڪو جيئرو آھي ، تنھن کي مئلن ۾ اوھين ڇو ٿيون ڳوليو ؟
42024006	ھو ھتي ڪونھي پر جيئرو ٿي اٿيو آھي . ياد اٿوَ تہ جڏھن ھو گليل ۾ ھو تڏھن اوھان کي ڇا چيو ھئائين تہ
42024007	’ اھو ضروري آھي تہ ابن آدم کي گنھگارن جي حوالي ڪيو وڃي ۽ صليب تي چاڙھيو وڃي ۽ ٽئين ڏينھن تي ھو وري جيئرو ٿي اٿي . ‘ “
42024008	تڏھن عورتن کي ھن جا لفظ ياد آيا .
42024009	پوءِ ھنن قبر کان موٽي اچي يارھن شاگردن ۽ ٻين سڀني ماڻھن کي اھي ڳالھيون ٻڌايائون .
42024010	اھي عورتون مريم مگدليني ، يوعانا ، يعقوب جي ماءُ مريم ۽ ٻيون جيڪي ساڻن گڏ ھيون ، تن اچي رسولن سان اھي ڳالھيون ڪيون .
42024011	پر رسولن انھيءَ ڳالھہ کي اڻ ٿيڻي سمجھي انھن عورتن جي ڳالھين تي يقين نہ ڪيو .
42024012	تنھن ھوندي بہ پطرس اٿيو ۽ وٺي قبر ڏانھن ڊوڙيو ۽ اندر ليئو پائي ڏٺائين تہ رڳو ڪفن پيو آھي . تڏھن جيڪو وھيو واپريو ھو تنھن تي عجب کائيندي گھر موٽيو .
42024013	انھيءَ ساڳئي ڏينھن تي شاگردن منجھان ٻہ ڄڻا اِمائوس نالي ڳوٺ ڏانھن پئي ويا ، جيڪو يروشلم کان اٽڪل يارھن ڪلوميٽر کن پري ھو .
42024014	اھي ٿيل واقعن بابت پاڻ ۾ ڳالھيون ڪندا پئي ويا .
42024015	جيئن پاڻ ۾ ڳالھيون ٻولھيون ڪندي سوال جواب پئي ڪيائون تہ عيسيٰ پاڻ اچي ساڻن گڏ پنڌ ھلڻ لڳو .
42024016	پر انھن جو اکيون ھن کي سڃاڻڻ لاءِ مُنڊيل ھيون .
42024017	عيسيٰ انھن کي چيو تہ ” اوھين پاڻ ۾ ڪھڙين ڳالھين تي بحث ڪندا پيا وڃو ؟ “ تنھن تي ھو غمگين ٿي بيھي رھيا .
42024018	انھن مان ڪلوپاس نالي شخص ورندي ڏنس تہ ” ڇا رڳو تون ئي اھڙو ماڻھو نہ آھين جنھن کي خبر ئي نہ آھي تہ اڄڪلھہ ھت يروشلم ۾ ڇا وھيو واپريو آھي ؟ “
42024019	تنھن تي ھن پڇين تہ ” ڇا ٿيو آھي ؟ “ انھن وراڻيو تہ ” اھي عيسيٰ ناصريءَ جون ڳالھيون ، جيڪو خدا توڙي ساري خلق اڳيان قول ۽ فعل ۾ قدرت وارو نبي ھو .
42024020	اسان جي سردار ڪاھنن ۽ حاڪمن پڪڙايس تہ کيس موت جي سزا ملي ۽ کيس صليب تي چاڙھي ڪوڪا ھڻايائون .
42024021	اسان کي اميد ھئي تہ ھن جي ئي ھٿان بني اسرائيل جو ڇوٽڪارو ٿيندو ۽ ھاڻي تہ ان واقعي کي بہ اڄ ٽيون ڏينھن ٿيو آھي .
42024022	اسان جي ڪن عورتن تہ ان وقت اسان کي حيرت ۾ وجھي ڇڏيو ، جڏھن اھي صبح جو سوير قبر تي ويون ،
42024023	پر قبر ۾ ميت نہ ڏٺائون . اھي موٽي آيون ۽ ٻڌايائون تہ انھن رويا ۾ ملائڪن کي بہ ڏٺو ، جن کين ٻڌايو تہ ھو جيئرو آھي .
42024024	اسان جي ٽولي مان ڪي قبر تي ويا ۽ برابر ائين ئي ڏٺائون جيئن عورتن چيو ھو ، پر عيسيٰ کي ڪين ڏٺائون . “
42024025	تڏھن عيسيٰ انھن کي چيو تہ ” اي نادانو ! اوھين نبين جي سڀني ڳالھين کي مڃڻ ۾ ڪيترا نہ بي پرواھہ آھيو .
42024026	ڇا مسيح لاءِ اھو ضروري نہ ھو تہ ھو ھيئن ڏک سھي ۽ پوءِ اچي پنھنجو شان وَ شوڪت ماڻي ؟ “
42024027	پوءِ عيسيٰ انھن کي موسيٰ جي لکت کان وٺي ٻين سڀني نبين جي لکت تائين ، سڀ ڳالھيون سمجھايون تہ انھن ۾ سندس بابت ڇا لکيل آھي .
42024028	جنھن ڳوٺ ڏانھن ھو ويا پئي ، تنھن کي جڏھن ويجھا ٿيا تہ عيسيٰ ائين ھليو ڄڻ کيس اڃا اڳتي وڃڻو آھي .
42024029	پر انھن کيس پوئتي ڇڪي جھليو تہ ” اسان سان ٽڪي پئو ، ڇوتہ سانجھي ٿيڻ واري آھي ۽ ڏينھن لڙي ويو آھي . “ تڏھن ھو انھن سان ٽڪڻ لاءِ گھر اندر ويو .
42024030	ھو انھن سان گڏ دسترخوان تي ويٺو ۽ ماني کڻي رب جو شڪر ڪيائين . پوءِ ماني ڀڃي کين ڏنائين .
42024031	ھاڻي انھن جون اکيون کليون ۽ عيسيٰ کي سڃاتائون ، پر ھو انھن جي اکين اڳيان غائب ٿي ويو .
42024032	اھي ھڪٻئي کان پڇڻ لڳا تہ ” ڇا ائين نہ ھو تہ جنھن مھل رستي تي ھو اسان سان ڳالھائي پيو ۽ پاڪ لکتون سمجھائي پيو ، تڏھن ڄڻ تہ اسان جي اندر ۾ نور پيو ٻري ؟ “
42024033	انھيءَ ئي وقت ھو اٿي کڙا ٿيا ۽ يروشلم ڏانھن موٽي آيا ، تہ اتي يارھن شاگردن کي ٻين سان گڏ ڏٺائون ،
42024034	جيڪي چون پيا تہ ” خداوند سچ پچ جيئرو ٿيو آھي ۽ ھن شمعون کي ڏيکاري ڏني آھي . “
42024035	تنھن تي ھنن ٻنھي انھن کي اھو سربستو احوال ٻڌايو جيڪو رستي تي ٿي گذريو ھو ۽ اھو بہ تہ ڪيئن ھنن خداوند کي ماني ڀڃڻ مھل سڃاتو ھو .
42024036	ھنن اڃا اھي ڳالھيون ئي پئي ڪيون تہ عيسيٰ خود اچي وچ ۾ بيٺن ۽ چيائين تہ ” سلام . “
42024037	ھو خوف ۽ ھراس ۾ ڀرجي ويا ۽ سمجھيائون تہ ڪو روح ٿا ڏسون .
42024038	پر ھن چين تہ ” ڇو منجھي پيا آھيو ۽ اوھان جي دلين ۾ ڇو وسوسا پيا جاڳن ؟
42024039	منھنجي ھٿن پيرن کي ڏسو تہ آءٌ اھو ساڳيو ئي آھيان . مون کي ھٿ لائي جاچيو ، ڇالاءِ جو جھڙا ھڏا ۽ ماس مون ۾ ٿا ڏسو ، تھڙا روح ۾ ڪونہ ٿيندا آھن . “
42024040	ائين چئي ھن کين پنھنجا ھٿ ۽ پير ڏيکاريا .
42024041	انھن کي اڃا تائين اعتبار ئي نہ ٿي آيو ، ڇاڪاڻ تہ ھو خوشي ۽ تعجب ۾ ڀريل ھئا . تنھن جي ڪري ھن پڇين تہ ” ڇا اوھان وٽ ڪا کائڻ جي شيءِ آھي ؟ “
42024042	تنھن تي ھنن پڪل مڇيءَ جو ٻيرو آڻي ڏنس ،
42024043	جيڪو ھن انھن جي سامھون ويھي کاڌو .
42024044	پوءِ عيسيٰ انھن کي چيو تہ ” اھي ئي ڳالھيون ھيون جيڪي مون اوھان کي ٻڌايون ھيون ، جڏھن اڃا اوھان سان ھوس ، تہ منھنجي بابت جيڪوبہ موسيٰ جي توريت ، نبين جي لکتن ۽ زبور ۾ لکيل آھي ، سو سڀ ضرور پورو ٿيندو . “
42024045	پوءِ پاڪ لکتن کي سمجھڻ لاءِ سندن ذھن اجاگر ڪيائين
42024046	۽ کين چيائين تہ ” ھيئن لکيل آھي تہ مسيح ڏک سھي ۽ ٽئين ڏينھن تي مئلن مان جيئرو ٿي اٿي ،
42024047	۽ ھن جي نالي ۾ يروشلم کان وٺي سڀني قومن تائين توبھہ ۽ گناھن جي بخشڻ جي تبليغ ضرور ڪئي وڃي .
42024048	اوھين انھن ڳالھين جا شاھد آھيو .
42024049	ڏسو ، آءٌ اوھان تي اھو موڪلڻ وارو آھيان ، جنھن جو منھنجي پيءُ واعدو ڪيو آھي . پر جيستائين اوھان کي مٿان طاقت نہ عطا ٿئي تيستائين شھر ۾ رھجو . “
42024050	پوءِ عيسيٰ انھن کي ٻاھر ڪڍي بيت عنياہ جي ويجھو وٺي آيو ۽ پنھنجا ھٿ کڻي انھن لاءِ رحمت گھريائين .
42024051	جيئن ئي انھن لاءِ رحمت گھري رھيو ھو تہ کانئن جدا ٿيندو ويو ، تان جو آسمان ڏانھن کڄي ويو .
42024052	انھن ھن جي عبادت ڪئي ۽ خوشيءَ سان گدگد ٿيندا يروشلم ڏانھن موٽي ويا
42024053	۽ سڄو وقت ھيڪل ۾ خدا جا شڪرانا ڪندي گذاريائون .
43001001	دنيا جي شروعات کان اڳي ئي ڪلام موجود ھو ، ڪلام خدا سان ھو ۽ ڪلام خدا ھو .
43001002	اھو ئي شروعات ۾ خدا سان ھو .
43001003	سڀيئي شيون ھن جي وسيلي پيدا ٿيون آھن ۽ جيڪا بہ شيءِ پيدا ٿي آھي ، سا ھن کان سواءِ نہ بڻائي ويئي آھي .
43001004	ڪلام ئي زندگي ڏيندڙ ھو ۽ اھا زندگي ئي انسانن لاءِ روشني ھئي .
43001005	روشني اوندھہ ۾ چمڪي ٿي ۽ اوندھہ ڪڏھن بہ روشنيءَ تي غالب نہ آئي آھي .
43001006	يحيٰ نالي ھڪڙو شخص آيو ، جيڪو خدا وٽان موڪليو ويو ھو .
43001007	اھو شاھد ٿي آيو تہ جيئن روشنيءَ بابت شاھدي ڏئي ۽ سڀيئي ماڻھو ان روشنيءَ تي ايمان آڻين .
43001008	ھو پاڻ تہ روشني نہ ھو ، پر روشنيءَ بابت شاھدي ڏيڻ لاءِ آيو ھو .
43001009	اھا سچي روشني جيڪا ھر ھڪ انسان تي چمڪي ٿي سا اچڻ واري ھئي .
43001010	ڪلام دنيا ۾ ھو ۽ ھن جي ئي وسيلي دنيا پيدا ڪئي ويئي ، تہ بہ دنيا ھن کي نہ سڃاتو .
43001011	ھو پنھنجن وٽ آيو ، مگر پنھنجن کيس قبول نہ ڪيو .
43001012	پر جن بہ کيس قبول ڪيو يعني مٿس ايمان آندو ، تن کي اھو حق ڏنائين تہ ھو خدا جا ٻار ٿين .
43001013	اھي رواجي طرح جسماني خواھش يا انساني مرضيءَ سان خدا جا ٻار نہ ٿيا ، پر خدا خود کين پنھنجو ٻار بڻايو .
43001014	ڪلام انساني صورت ۾ آيو ۽ اچي اسان سان گڏ رھيو . اسان سندس جلوو ڏٺو ، جيڪو ھن کي پيءُ جي ھڪڙي ئي فرزند ھئڻ ڪري مليو ۽ ھو فضل ۽ سچائيءَ سان ڀرپور ھو .
43001015	يحيٰ ھن بابت شاھدي ڏيندي وڏي واڪي چيو ھو تہ ” ھي اھو آھي ، جنھن بابت مون چيو ھو تہ ’ جيڪو منھنجي پٺيان ٿو اچي سو مون کان وڏو آھي ، ڇالاءِ جو ھو منھنجي پيدا ٿيڻ کان اڳي ئي موجود ھو . ‘ “
43001016	ھن جي فضل جي گھڻائيءَ جي ڪري اسان سڀني کي بخشش پٺيان بخشش ملي آھي .
43001017	شريعت موسيٰ جي معرفت ملي ، پر فضل ۽ سچائي عيسيٰ مسيح جي معرفت مليا .
43001018	ڪنھن بہ ماڻھوءَ خدا کي ڪڏھن ڪونہ ڏٺو آھي پر سندس اڪيلي ئي فرزند ، جيڪو سندس پاسي ۾ آھي ، تنھن ئي کيس ظاھر ڪيو آھي .
43001019	يحيٰ جي شاھدي ھن طرح آھي تہ جڏھن يروشلم جي يھودي اڳواڻن يحيٰ ڏانھن ڪاھن ۽ لاوي موڪليا ، جن اچي کانئس پڇيو تہ ” تون ڪير آھين ؟ “
43001020	تڏھن يحيٰ جواب ڏيڻ کان انڪار نہ ڪيو ، بلڪ کليو کلايو صاف چئي ڏنائين تہ ” آءٌ مسيح نہ آھيان . “
43001021	انھن پڇيس تہ ” پوءِ تون ڪير آھين ؟ ڇا تون الياس نبي آھين ؟ “ يحيٰ وراڻين تہ ” نہ ، آءٌ الياس نہ آھيان . “ انھن چيو تہ ” ڇا ڀلا تون اھو نبي آھين ، جيڪو اچڻو آھي ؟ “ يحيٰ وراڻين تہ ” نہ . “
43001022	تنھن تي انھن چيس تہ ” پوءِ ٻڌاءِ تہ تون ڪير آھين ؟ اسان کي جواب وٺي انھن کي ٻڌائڻو آھي جن اسان کي موڪليو آھي . تون پنھنجي بابت ڇا ٿو چوين ؟ “
43001023	تنھن تي يحيٰ يسعياہ نبيءَ جا ھي لفظ ورجايا تہ”آءٌ اھو آواز آھيان ، جو رڻ پٽ ۾ پڪاري ٿو تہ’خداوند جي لاءِ واٽ سڌي ڪريو . ‘ “
43001024	جن کي موڪليو ويو ھو تن مان ڪي فريسي ھئا .
43001025	سو انھن يحيٰ کان پڇيو تہ ” جيڪڏھن تون نہ مسيح آھين ، نہ الياس نبي آھين ۽ نڪي اھو نبي آھين تہ پوءِ تون ڇو ٿو بپتسما ڏين ؟ “
43001026	يحيٰ جواب ڏنو تہ ” آءٌ پاڻيءَ سان بپتسما ڏيان ٿو . اوھان منجھہ ڪو اھڙو آھي جنھن کي اوھين نہ ٿا سڃاڻو ،
43001027	۽ ھو مون کان پوءِ اچي رھيو آھي . پر آءٌ انھيءَ لائق بہ نہ آھيان جو سندس جتيءَ جون ڪھيون کوليان . “
43001028	اھي سڀ ڳالھيون بيت عنياہ ۾ اردن درياءَ جي اڀرندي پاسي ٿيون ، جتي يحيٰ بپتسما ڏيئي رھيو ھو .
43001029	ٻئي ڏينھن تي يحيٰ عيسيٰ کي پاڻ ڏانھن ايندي ڏسي چيو تہ ” ڏسو ، ھي خدا جو گھيٽو آھي ، جيڪو دنيا جا گناھہ کڻي وڃي ٿو .
43001030	ھي اھو ئي آھي جنھن بابت مون چيو ھو تہ منھنجي پٺيان ھڪ اھڙو شخص ٿو اچي جيڪو مون کان وڏو آھي ، ڇالاءِ جو ھو منھنجي پيدا ٿيڻ کان اڳي ئي موجود ھو .
43001031	مون کيس نہ ٿي سڃاتو . پر آءٌ پاڻيءَ سان بپتسما ڏيندو آيس ، انھيءَ لاءِ تہ ھو بني اسرائيل جي اڳيان ظاھر ٿئي . “
43001032	يحيٰ شاھدي ڏيندي چيو تہ ” مون پاڪ روح کي ڪبوتر وانگر آسمان مان لھندي ۽ مٿس ويھندي ڏٺو آھي .
43001033	مون اڃا تائين بہ کيس نہ سڃاتو ھو ، پر خدا جنھن مون کي پاڻيءَ سان بپتسما ڏيڻ لاءِ موڪليو آھي تنھن مون کي چيو تہ ’ تون جنھن ماڻھوءَ تي روح کي لھندو ۽ ويھندو ڏسين سو ئي اٿيئي جيڪو ماڻھن کي پاڪ روح سان بپتسما ڏيندو . ‘
43001034	مون اھو ڏٺو آھي ۽ شاھدي ٿو ڏيان تہ ھيءُ خدا جو فرزند آھي . “
43001035	ٻئي ڏينھن تي وري يحيٰ پنھنجي ٻن شاگردن سان گڏ بيٺو ھو
43001036	تہ اتي ھن عيسيٰ کي لنگھندي ڏٺو . تنھن تي ھن عيسيٰ ڏانھن نھاري چيو تہ ” ڏسو ، اھو اٿوَ خدا جو گھيٽو . “
43001037	ٻنھي شاگردن يحيٰ جي اھا ڳالھہ ٻڌي عيسيٰ جي پٺيان ھلڻ شروع ڪيو .
43001038	عيسيٰ ڦري انھن کي پنھنجي پويان ايندي ڏسي چيو تہ ” اوھان کي ڇا گھرجي ؟ “ تنھن تي انھن جواب ڏنو تہ ” اي ربي ( يعني استاد ) ! اوھين ڪٿي رھو ٿا ؟ “
43001039	عيسيٰ جواب ڏنو تہ ” ھلي ڏسو . “ پوءِ اھي ساڻس گڏ ھليا ۽ اھا جاءِ ڏٺائون جتي ھو رھندو ھو ۽ اھو ڏينھن ھن سان گڏ گذاريائون . اھو اٽڪل ٽپھريءَ جو وقت ھو .
43001040	جن ٻن ڄڻن يحيٰ جي ڳالھہ ٻڌي ھئي ۽ عيسيٰ جي پٺيان ھلڻ لڳا ھئا ، تن ۾ ھڪڙو شمعون پطرس جو ڀاءُ اندرياس ھو .
43001041	جلد ئي اندرياس پنھنجي ڀاءُ شمعون پطرس کي ڳولي لڌو ۽ کيس ٻڌايائين تہ ” اسان مسيح کي ڏٺو آھي . “ ( مسيح جي معنيٰ ” مسح ڪيل “ آھي . )
43001042	پوءِ ھو شمعون کي عيسيٰ وٽ وٺي آيو . عيسيٰ ھن ڏانھن نھاري چيو تہ ” تون يوحنا جو پٽ شمعون آھين ، تون ڪيفا جي نالي سان سڏبين . “
43001043	ٻئي ڏينھن تي عيسيٰ گليل ڏانھن وڃڻ جو ارادو ڪيو . ھو وڃي فلپس سان مليو ۽ کيس چيائين تہ ” منھنجي پٺيان اچ . “
43001044	فلپس بيت صيدا شھر جو ويٺل ھو ، جتي اندرياس ۽ پطرس بہ رھندا ھئا .
43001045	فلپس نٿن ايل سان مليو ۽ کيس ٻڌايائين تہ ” جنھن بابت موسيٰ توريت ۾ ذڪر ڪيو آھي ۽ ٻين نبين پڻ لکيو آھي ، سو اسان کي ملي ويو آھي . اھو يوسف جو پٽ عيسيٰ آھي ۽ ناصرت کان آيو آھي . “
43001046	نٿن ايل ھن کي چيو تہ ” ناصرت مان بہ ڪا چڱي شيءِ نڪري سگھي ٿي ڇا ؟ “ تنھن تي فلپس چيس تہ ” ڀلا ھلي ڏس . “
43001047	جڏھن عيسيٰ نٿن ايل کي پاڻ ڏانھن ايندي ڏٺو ، تڏھن سندس بابت چيائين تہ ” اِجھو ، ھي بني اسرائيل جو سچو ماڻھو اٿوَ ، ھن ۾ ڪابہ ڏنگائي ڪانہ آھي . “
43001048	تنھن تي نٿن ايل کانئس پڇيو تہ ” اوھين مون کي ڪيئن ٿا سڃاڻو ؟ “ عيسيٰ وراڻيس تہ ” فلپس جي تو کي سڏڻ کان اڳ ۾ مون تو کي انجير جي وڻ ھيٺان ڏٺو ھو . “
43001049	نٿن ايل چيو تہ ” استاد ! اوھين تہ خدا جا فرزند آھيو . اوھين بني اسرائيل جا بادشاھہ آھيو . “
43001050	عيسيٰ چيس تہ ” ڇا تون انھيءَ ڪري ايمان ٿو آڻين جو مون تو کي ٻڌايو تہ مون تو کي انجير جي وڻ ھيٺ ڏٺو ھو ؟ تون ھن کان بہ وڏيون ڳالھيون ڏسندين . “
43001051	پوءِ وڌيڪ چيائين تہ ” آءٌ اوھان کي سچ ٿو ٻڌايان تہ اوھين آسمان کلندو ڏسندا ۽ خدا جا ملائڪ ابن آدم تي نازل ٿيندا ۽ مٿي ويندا ڏسندا . “
43002001	ٽئين ڏينھن تي گليل جي شھر قانا ۾ ڪا شادي ھئي ۽ عيسيٰ جي ماءُ بہ اتي آيل ھئي .
43002002	عيسيٰ ۽ سندس شاگردن کي بہ انھيءَ شاديءَ جي دعوت مليل ھئي .
43002003	جڏھن مئي ختم ٿي ويئي تہ عيسيٰ جي ماءُ کيس چيو تہ ” ھنن وٽ مئي آھي ئي ڪانہ . “
43002004	تنھن تي عيسيٰ کيس چيو تہ ” اما ! تون مون کي ڇو ٿي چوين ، منھنجي گھڙي اڃا ڪانہ آئي آھي . “
43002005	تنھن تي عيسيٰ جي ماءُ نوڪرن کي چيو تہ ” جيئن ھو چوي تيئن ڪريو . “
43002006	اتي يھودين جي پاڪائيءَ جي رسم موجب پٿر جا ڇھہ مٽ رکيل ھئا . ھر ھڪ مٽ ۾ اٽڪل ھڪ سؤ ليٽر ماپي سگھيا ٿي .
43002007	عيسيٰ نوڪرن کي چيو تہ ” ھي مٽ پاڻيءَ سان ڀريو . “ سو ھنن اھي مٽ ڀري ٽمٽار ڪري ڇڏيا .
43002008	پوءِ ھن کين چيو تہ ” ھاڻي انھن مان ڪجھہ ڪڍي شاديءَ جي منتظم اعليٰ وٽ کڻي وڃو . “ سو ھو اھو کڻي ويا .
43002009	منتظم اعليٰ اھو پاڻي چکيو ، جيڪو ھاڻي مئي ٿي پيو ھو . کيس خبر ڪانہ ھئي تہ ھيءَ مئي ڪٿان آئي آھي ، پر نوڪرن ، جن پاڻي ڪڍيو ھو تن کي خبر ھئي . سو ھن گھوٽ کي گھرايو
43002010	۽ کيس چيائين تہ ” سڀڪو ماڻھو پھريائين سٺي مئي پيش ڪندو آھي ۽ جڏھن ماڻھو پي ڍءُ ڪندا آھن ، تہ پوءِ سادي مئي پيش ڪندو آھي . پر تو وري سٺي مئي ھن مھل تائين بچائي رکي ھئي . “
43002011	ھيءُ عيسيٰ جو پھريون معجزو ھو ، جيڪو ھن گليل جي شھر قانا ۾ ڏيکاري پنھنجو جلوو ظاھر ڪيو ۽ سندس شاگردن مٿس ايمان آندو .
43002012	تنھن کان پوءِ عيسيٰ ، سندس ماءُ ، ڀائر ۽ سندس شاگرد ڪفرناحوم شھر ڏانھن ويا ، جتي ھو ڪجھہ ڏينھن رھيا .
43002013	يھودين جي عيد فصح ويجھي ھئي تہ عيسيٰ يروشلم ڏانھن ويو .
43002014	اتي ھن وڃي ڏٺو تہ ماڻھو ھيڪل ۾ ڍڳا ، رڍون ۽ ڪبوتر وڪڻي رھيا آھن ۽ صراف بہ پنھنجا صندل رکيو ويٺا آھن .
43002015	تنھن تي ھن نوڙين جو چھبڪ ٺاھي انھن سڀني کي سندن رڍن ۽ ڍڳن سميت ھيڪل مان ھڪالي ڪڍي ڇڏيو ۽ صرافن جا پيسا اڇلائي سندن صندل اونڌا ڪري ڇڏيائين .
43002016	ڪبوتر وڪڻڻ وارن کي چيائين تہ ” اھي ھتان کڻي وڃو . منھنجي پيءُ جي گھر کي بازار نہ بڻايو . “
43002017	تڏھن سندس شاگردن کي اھو لکيو ياد آيو تہ ” اي خدا ! تنھنجي گھر لاءِ منھنجي غيرت مون کي جلائيندي . “
43002018	پوءِ يھودي اڳواڻن کيس چيو تہ ” تو کي ڪھڙو حق آھي جو تون ائين ڪرين ٿو ؟ جيڪڏھن ڪو حق اٿيئي تہ اسان کي معجزو ڏيکار . “
43002019	عيسيٰ وراڻين تہ ” اوھين ھن ھيڪل کي ڊاھيو تہ آءٌ اھو ٽن ڏينھن ۾ وري ٺاھيندس . “
43002020	تنھن تي انھن اڳواڻن چيس تہ ” ھن ھيڪل کي ٺھڻ ۾ ڇائيتاليھہ ورھيہ لڳا آھن . تون وري اھو ٽن ڏينھن ۾ ڪيئن ٺاھيندين ؟ “
43002021	پر عيسيٰ تہ پنھنجي بدن جي ھيڪل بابت ڳالھہ ٿي ڪئي .
43002022	تنھنڪري جڏھن ھو مئلن مان جيئرو ٿي اٿيو ، تڏھن سندس شاگردن کي ياد آيو تہ ھن اھا ڳالھہ ڪئي ھئي ، سو ھنن پاڪ لکت ۽ عيسيٰ جي لفظن تي ايمان آندو .
43002023	عيد فصح جي موقعي تي جڏھن عيسيٰ يروشلم ۾ ھو ، تڏھن سندس معجزا ڏسي ڪيترن ئي ماڻھن مٿس ايمان آندو .
43002024	پر عيسيٰ انھن تي اعتبار نہ ڪيو ، ڇالاءِ جو ھن سڀني کي ڄاتو پئي .
43002025	ھن کي ڪابہ ضرورت ڪانہ ھئي تہ ڪو ماڻھو ڪنھن بابت کيس ٻڌائي ، ڇالاءِ جو ھن پاڻ ئي ٿي ڄاتو تہ انسان جي دل ۾ ڇا ڇا آھي .
43003001	اتي نيڪديمس نالي ھڪڙو فريسي ھو ، جيڪو يھودين جو حاڪم ھو .
43003002	ھڪ رات ھو عيسيٰ وٽ آيو ۽ کيس چيائين تہ ” سائين ! اسان کي خبر آھي تہ اوھين خدا جي طرفان استاد ٿي آيا آھيو ، ڇالاءِ جو جيڪي معجزا اوھين ڪريو ٿا سي جيڪر ڪوبہ نہ ڪري سگھي ، جيستائين خدا ساڻس نہ ھجي . “
43003003	تنھن تي عيسيٰ وراڻيس تہ ” آءٌ تو کي سچ ٿو ٻڌايان تہ جيستائين ڪو ماڻھو نئين سر پيدا نہ ٿيندو ، تيستائين خدا جي بادشاھت ڏسي نہ سگھندو . “
43003004	نيڪديمس پڇيس تہ ” ھڪ پوڙھو ماڻھو وري ٻيھر ڪيئن پيدا ٿي سگھندو ؟ ڇا ائين ٿي سگھي ٿو جو ھو ٻيھر ماءُ جي پيٽ ۾ وڃي ۽ وري پيدا ٿئي ؟ “
43003005	تنھن تي عيسيٰ وراڻيس تہ ” آءٌ تو کي سچ ٿو ٻڌايان تہ جيستائين ڪو ماڻھو پاڻيءَ ۽ پاڪ روح مان پيدا نہ ٿيندو ، تيستائين اھو خدا جي بادشاھت ۾ داخل ٿي نہ سگھندو .
43003006	انسان جسماني طرح پنھنجي ماءُ پيءُ مان پيدا ٿيندو آھي ، پر روحاني طرح پاڪ روح مان پيدا ٿيندو آھي .
43003007	تون انھيءَ ڪري عجب نہ کاءُ جو مون تو کي چيو تہ اوھان سڀني کي نئين سر پيدا ٿيڻ گھرجي .
43003008	جھڙيءَ طرح ھوا کي جيڏانھن وڻي ٿو تيڏانھن گھلي ٿي ۽ سندس آواز ٻڌڻ ۾ اچي ٿو ، پر خبر نہ ٿي پوي تہ ڪٿان ٿي اچي ۽ ڪيڏانھن ٿي وڃي ، تھڙيءَ طرح جيڪو پاڪ روح مان پيدا ٿيو آھي سو بہ ائين ئي آھي . “
43003009	تنھن تي نيڪديمس پڇيس تہ ” اھو ڪيئن ٿي سگھندو ؟ “
43003010	عيسيٰ وراڻيس تہ ” تون تہ بني اسرائيل جو وڏو استاد آھين ۽ تو کي ايتري بہ ڄاڻ نہ آھي ؟
43003011	آءٌ تو کي سچ ٿو چوان تہ جيڪي اسين ڄاڻون ٿا ، سو ڳالھايون ٿا ۽ جيڪي اسان ڏٺو آھي ، تنھن جي شاھدي ڏيون ٿا . پر اوھان مان ڪوبہ اھڙو نہ آھي جيڪو اسان جي شاھدي قبول ڪري .
43003012	آءٌ اوھان کي ھن دنيا جون ڳالھيون ٿو ٻڌايان ، پر اوھين ايمان نہ ٿا آڻيو . پوءِ اوھين ڪيئن ايمان آڻيندا جڏھن آءٌ اوھان کي آسمان جون ڳالھيون ٻڌائيندس ؟
43003013	ڪوبہ آسمان ڏانھن مٿي چڙھي نہ ويو آھي ، سواءِ انھيءَ جي جيڪو آسمان مان آيو آھي ، يعني ابن آدم . “
43003014	جيئن موسيٰ رڻ پٽ ۾ نانگ کي مٿي چاڙھيو ، تيئن ابن آدم بہ ضرور مٿي چاڙھيو ويندو ،
43003015	انھيءَ لاءِ تہ جيڪوبہ مٿس ايمان آڻي تنھن کي دائمي زندگي ملي .
43003016	ڇالاءِ جو خدا دنيا سان ايترو تہ پيار ڪيو جو ھن پنھنجو ھڪڙو ئي فرزند ڏنو تہ جيڪوبہ مٿس ايمان آڻي سو برباد نہ ٿئي پر کيس دائمي زندگي ملي .
43003017	خدا پنھنجو فرزند دنيا ۾ انھيءَ لاءِ نہ موڪليو تہ ھو دنيا کي سزا ڏئي ، پر انھيءَ لاءِ موڪليائين تہ ھن جي ئي وسيلي دنيا کي ڇوٽڪارو ملي .
43003018	جيڪو بہ مٿس ايمان آڻي ٿو تنھن کي سزا نہ ٿي ملي ، پر جيڪو ايمان نہ ٿو آڻي تنھن کي تہ سزا اڳي ئي ملي چڪي آھي ، ڇالاءِ جو ھن خدا جي اڪيلي فرزند تي ايمان نہ آندو .
43003019	سزا جو سبب ھي آھي تہ روشني تہ دنيا ۾ اچي چڪي آھي پر ماڻھن اونداھيءَ کي روشنيءَ کان وڌيڪ پسند ڪيو ، ڇالاءِ جو سندن ڪم بڇڙا ھئا .
43003020	جيڪو بہ بڇڙا ڪم ڪري ٿو تنھن کي روشنيءَ کان نفرت آھي ۽ روشنيءَ ڏانھن نہ ٿو اچي ، ڇالاءِ جو ھن جي مرضي نہ آھي تہ سندس بڇڙا ڪم روشنيءَ ۾ پڌرا ٿين .
43003021	پر جيڪو سچ تي ھلي ٿو سو روشنيءَ ڏانھن اچي ٿو ، انھيءَ لاءِ تہ سندس ڪم ظاھر ٿين ، جيڪي ھن خدا جي مرضيءَ موجب ڪيا آھن .
43003022	ھن کان پوءِ عيسيٰ ۽ سندس شاگرد يھوديہ جي علائقي ۾ آيا . ھو اتي انھن سان ڪجھہ وقت رھيو ۽ بپتسما ڏيڻ لڳو .
43003023	يحيٰ بہ شاليم جي ويجھو عينون ۾ بپتسما ڏيئي رھيو ھو ، ڇاڪاڻ تہ اتي پاڻي گھڻو ھو . ماڻھو وٽس آيا پئي ۽ ھن کين بپتسما پئي ڏني .
43003024	ان وقت تائين يحيٰ کي جيل ۾ نہ وڌو ويو ھو .
43003025	يحيٰ جي ڪن شاگردن جو ھڪ يھودي اڳواڻ سان پاڪائيءَ جي رسم بابت بحث ٿيو .
43003026	اھي يحيٰ وٽ ويا ۽ کيس چيائون تہ ” استاد ! اوھان کي اھو ماڻھو ياد آھي جيڪو اردن درياءَ جي ھُن ڀر اوھان سان گڏ ھو ۽ جنھن بابت اوھان شاھدي ڏني ھئي ؟ اھو ھاڻي ماڻھن کي بپتسما ڏيئي رھيو آھي ۽ ھر ڪو انھيءَ ڏانھن وڃي رھيو آھي . “
43003027	تنھن تي يحيٰ ھي جواب ڏنو تہ ” ڪنھن انسان وٽ ايترو ٿي سگھي ٿو جيترو خدا کيس عطا ڪيو آھي .
43003028	اوھين خود شاھدي ڏيئي سگھو ٿا تہ مون چيو ھو تہ ’ آءٌ مسيح نہ آھيان ، پر آءٌ انھيءَ کان اڳ موڪليل آھيان . ‘
43003029	گھوٽ اھو آھي جنھن جي ڪنوار آھي . پر گھوٽ جو دوست جيڪو سندس بيٺو ٻُڌي ، سو سندس آواز تي ڏاڍو خوش ٿو ٿئي . آءٌ انھيءَ گھوٽ جو دوست آھيان ۽ ھاڻي منھنجي خوشي پوري ٿي آھي .
43003030	اھو ضروري آھي تہ ھو وڌي ۽ آءٌ گھٽجان . “
43003031	جيڪو مٿان اچي ٿو سو سڀني کان مٿاھون آھي . جيڪو دنيا جو آھي سو دنيا سان واسطو رکي ٿو ۽ ائين ڳالھائي ٿو جيئن ڪو دنيا وارو ڳالھائي . جيڪو آسمان کان اچي ٿو سو سڀني کان مٿاھون آھي .
43003032	ھو انھيءَ جي شاھدي ڏئي ٿو جيڪو ھن پاڻ ڏٺو ۽ ٻڌو آھي ، پر سندس شاھدي ڪوبہ قبول نہ ٿو ڪري .
43003033	جنھن بہ ماڻھوءَ اھا شاھدي قبول ڪئي ، تنھن ڄڻ اھا تصديق ڪئي تہ خدا سچو آھي .
43003034	جنھن کي خدا موڪليو آھي سو خدا جا لفظ ڳالھائي ٿو ، ڇالاءِ جو خدا کيس پنھنجو روح بي حساب عطا ڪري ٿو .
43003035	پيءُ فرزند سان پيار ڪري ٿو ۽ کيس سڀڪا اختياري ڏيئي ڇڏي اٿس .
43003036	جيڪو بہ فرزند تي ايمان آڻي ٿو تنھن کي دائمي زندگي مليل آھي . پر جيڪو فرزند کي قبول نہ ٿو ڪري تنھن کي اھا زندگي ڪڏھن بہ نہ ملندي ، اٽلندو خدا جو غضب مٿس رھي ٿو .
43004001	فريسين ٻڌو تہ عيسيٰ يحيٰ کان وڌيڪ شاگرد ڪري رھيو آھي ۽ بپتسما ڏيئي رھيو آھي .
43004002	حقيقت ۾ عيسيٰ پاڻ ڪنھن کي بہ بپتسما نہ ٿي ڏني ، پر سندس شاگرد ڏيئي رھيا ھئا .
43004003	جڏھن عيسيٰ کي انھيءَ ڳالھہ جي خبر پئي تڏھن يھوديہ کي ڇڏي ، موٽي گليل ڏانھن ھليو ويو .
43004004	رستي تي ھن کي سامريہ مان لنگھڻو پيو .
43004005	پوءِ ھو سامريہ جي سوخار نالي ھڪڙي شھر ڏانھن ويو ، جيڪو انھيءَ ٻنيءَ جي ڀر ۾ ھو جا يعقوب پنھنجي پٽ يوسف کي ڏني ھئي .
43004006	انھيءَ ٻنيءَ ۾ يعقوب جو کوھہ ھو . عيسيٰ مسافريءَ جي ڪري ٿڪجي پيو ھو ، سو کوھہ جي ڀرسان ويھي رھيو . اھو اٽڪل ٻنپھرن جو وقت ھو .
43004007	ايتري ۾ اتي ھڪ سامري عورت پاڻي ڀرڻ آئي . جيئن تہ عيسيٰ جا شاگرد شھر مان کاڌو وٺڻ ويا ھئا ، سو عيسيٰ انھيءَ کي چيو تہ ” مون کي پاڻي پيار . “
43004008	
43004009	تنھن تي انھيءَ سامري عورت کيس وراڻيو تہ ” تون يھودي ٿي ڪري مون سامري عورت کان ڪيئن ٿو پيئڻ لاءِ پاڻي گھرين ؟ “ ڇالاءِ جو يھودي ماڻھو اھي ٿانوَ بہ ڪم نہ آڻيندا ھئا ، جيڪي سامري استعمال ڪندا ھئا .
43004010	عيسيٰ کيس وراڻيو تہ ” جيڪڏھن تو کي خدا جي بخشش جي خبر ھجي ھا ۽ ڄاڻين ھا تہ تو کان پاڻي گھرڻ وارو ڪير آھي ، تہ تون جيڪر ھن کان گھرين ھا ۽ ھو تو کي زندگيءَ جو پاڻي ڏئي ھا . “
43004011	عورت چيو تہ ” سائين ! اوھان وٽ تہ ڪو ڏول ڪونھي ۽ کوھہ بہ اونھو آھي . پوءِ اوھين زندگيءَ جو پاڻي ڪٿان آڻيندا ؟
43004012	ڇا اوھين اسان جي ڏاڏي يعقوب کان بہ وڏا آھيو ، جنھن ھيءُ کوھہ اسان کي ڏنو ھو ؟ ھن مان ھو پاڻ ، سندس پٽ ۽ سندس مال سڀيئي پاڻي پيئندا ھئا . “
43004013	عيسيٰ وراڻيو تہ ” جيڪو ھي پاڻي پيئي ٿو تنھن کي وري اڃ لڳي ٿي .
43004014	پر جيڪو پاڻي آءٌ ڏيندس سو جيڪڏھن ڪو پيئندو تہ ان کي وري اڃ نہ لڳندي . جيڪو پاڻي آءٌ کيس ڏيندس سو ان ۾ ھڪ چشمو ٿي پوندو ، جنھن مان زندگيءَ جو پاڻي نڪرندو جو کيس دائمي زندگي ڏيندو . “
43004015	انھيءَ عورت چيو تہ ” پوءِ اي سائين ! مون کي اھو پاڻي ڏيو تہ جيئن مون کي وري اڃ نہ لڳي ۽ نہ وري ھيترو پنڌ ڪري ھتي پاڻي ڀرڻ اچان . “
43004016	عيسيٰ چيس تہ ” وڃ ۽ پنھنجي مڙس کي وٺي اچ . “
43004017	تنھن تي عورت چيو تہ ” مون کي تہ مڙس آھي ئي ڪونہ . “ عيسيٰ چيس تہ ” تو سچ چيو تہ تو کي مڙس ڪونھي .
43004018	ڇالاءِ جو تون پنج مڙس ڪري چڪي آھين ۽ ھاڻي جنھن شخص وٽ تون رھين ٿي ، سو تنھنجو مڙس نہ آھي . “
43004019	عورت چيس تہ ” سائين ! آءٌ سمجھان ٿي تہ اوھين ڪي نبي آھيو .
43004020	اسان جا وڏا تہ ھن جبل تي عبادت ڪندا ھئا ، پر اوھين يھودي چئو ٿا تہ ’ جنھن جاءِ تي عبادت ڪرڻ گھرجي سا يروشلم ۾ آھي . ‘ “
43004021	عيسيٰ چيس تہ ” اي مائي ! مون تي اعتبار ڪرين تہ اھا گھڙي اچي رھي آھي جڏھن اوھين پيءُ جي عبادت نہ ھن جبل تي ۽ نڪي يروشلم ۾ ڪندا .
43004022	اوھين سامري انھيءَ جي عبادت ڪريو ٿا جنھن کي اوھين نہ ٿا سڃاڻو . اسين يھودي انھيءَ جي عبادت ڪريون ٿا جنھن کي اسين ڄاڻون ٿا ، ڇالاءِ جو يھودين منجھان ئي ڇوٽڪارو آھي .
43004023	پر اھا گھڙي اچي رھي آھي ، بلڪ ھاڻي اچي پھتي آھي ، جڏھن سچا عبادت ڪندڙ روح ۽ سچائيءَ سان پيءُ جي عبادت ڪندا ۽ پيءُ بہ اھڙن عبادت ڪندڙن کي چاھي ٿو .
43004024	خدا روح آھي ۽ عبادت ڪندڙن کي بہ روح ۽ سچائيءَ سان سندس عبادت ڪرڻ گھرجي . “
43004025	تنھن تي عورت عيسيٰ کي چيو تہ ” مون کي خبر آھي تہ مسيح اچڻو آھي . جڏھن اھو ايندو تڏھن اسان کي سڀ ڳالھيون ٻڌائيندو . “
43004026	عيسيٰ چيس تہ ” اھو تہ آءٌ آھيان ، جيڪو تو سان ويٺو ڳالھايان . “
43004027	ايتري ۾ عيسيٰ جا شاگرد موٽي آيا ۽ اھو ڏسي عجب ۾ پئجي ويا تہ ھو عورت ذات سان ويٺو ڳالھائي . پر انھن مان ڪنھن بہ انھيءَ عورت کان نہ پڇيو تہ ” تو کي ڇا گھرجي ؟ “ ۽ نہ عيسيٰ کي چيائون تہ ” توھين ھن سان ڇو ٿا ڳالھايو ؟ “
43004028	پوءِ اھا عورت پنھنجو دلو اتي ڇڏي شھر ڏانھن موٽي ويئي ۽ ماڻھن کي چيائين تہ
43004029	” ھلو ۽ ھڪ شخص تہ ڏسو ، جنھن اھو سڀ ڪجھہ ٻڌايو جيڪي مون ڪيو آھي . ڇا اھو مسيح تہ نہ آھي ؟ “
43004030	پوءِ اھي شھر مان نڪري عيسيٰ وٽ آيا .
43004031	ساڳئي وقت سندس شاگردن عرض ڪيس تہ ” اي استاد ! ڪجھہ کائو . “
43004032	پر ھن کين چيو تہ ” مون وٽ کائڻ لاءِ اھو کاڌو آھي ، جنھن جي اوھان کي ڪابہ خبر نہ آھي . “
43004033	تنھن تي سندس شاگرد ھڪٻئي کان پڇڻ لڳا تہ ” ھن لاءِ ڪنھن کاڌو آندو آھي ؟ “
43004034	عيسيٰ کين چيو تہ ” منھنجو کاڌو اھو آھي تہ انھيءَ جي مرضي پوري ڪريان جنھن مون کي موڪليو آھي ۽ سندس ڪم پورو ڪريان .
43004035	اوھين چئو ڪين ٿا تہ لاباري ۾ چار مھينا پيا آھن ؟ پر آءٌ اوھان کي ٻڌايان ٿو تہ اکيون کوليو ۽ پوکن ڏانھن نھاريو جو اھي لاباري لاءِ ھاڻي بلڪل تيار آھن .
43004036	جيڪو لابارو ڪري ٿو تنھن کي مزوري ملي ٿي ۽ دائمي زندگيءَ لاءِ فصل گڏ ڪري ٿو ، تہ جيئن جنھن ماڻھوءَ پوکيو آھي ۽ جنھن لڻيو آھي سي ٻئي گڏجي خوشي ڪن .
43004037	ھيءَ چوڻي سچي آھي تہ ’ پوکي ھڪڙو ٿو ۽ لڻي ٻيو ٿو . ‘
43004038	مون اوھان کي موڪليو آھي تہ ان ٻنيءَ ۾ فصل جو لابارو ڪريو جتي اوھان ڪم نہ ڪيو آھي . پر ٻين اتي ڪم ڪيو آھي ۽ اوھان انھن جي ڪم مان فائدو ورتو آھي . “
43004039	انھيءَ شھر جي ڪيترن ئي سامرين عيسيٰ تي ايمان آندو ، ڇالاءِ جو ان عورت شاھدي ڏني ھئي تہ ” جيڪي ڪجھہ مون ڪيو آھي سو سڀ ھن مون کي ٻڌايو آھي . “
43004040	پوءِ جڏھن اھي سامري وٽس آيا ، تڏھن عرض ڪيائونس تہ ” اسان وٽ ھلي مھمان ٿيو . “ سو عيسيٰ اتي ٻہ ڏينھن ٽڪي پيو .
43004041	ٻين بہ ڪيترن ئي سندس ڪلام جي ڪري مٿس ايمان آندو .
43004042	پوءِ اھي ان عورت کي چوڻ لڳا تہ ” ھاڻي اسان تنھنجي چوڻ تي ئي مٿس ايمان نہ ٿا آڻيون ، پر اسان پاڻ کيس ٻڌو آھي ۽ ڄاڻون ٿا تہ حقيقت ۾ ھيءُ ئي دنيا جو ڇوٽڪارو ڏيندڙ آھي . “
43004043	عيسيٰ ٻہ ڏينھن ترسڻ کان پوءِ اتان روانو ٿي گليل ڏانھن ھليو ويو .
43004044	ھڪ دفعي عيسيٰ پاڻ چيو ھو تہ ” ڪنھن بہ نبيءَ کي پنھنجي وطن ۾ عزت نہ ٿي ملي . “
43004045	جڏھن ھو گليل ۾ پھتو تہ اتي جي ماڻھن سندس آڌرڀاءُ ڪيو ، ڇاڪاڻ تہ اھي بہ عيد فصح جي موقعي تي يروشلم ڏانھن ويا ھئا ۽ اتي عيسيٰ جيڪي ڪجھہ ڪيو سو سڀ ڏٺو ھئائون .
43004046	پوءِ عيسيٰ گليل جي شھر قانا ۾ موٽي آيو ، جتي ھن پاڻيءَ کي مئي بڻايو ھو . اتي ھڪ عملدار ھو جنھن جو پٽ ڪفرناحوم ۾ بيمار ھو .
43004047	جڏھن ھن ٻڌو تہ عيسيٰ يھوديہ کان گليل ۾ آيو آھي ، تڏھن ھو عيسيٰ وٽ آيو ۽ عرض ڪيائينس تہ ” مھرباني ڪري ھلو ۽ منھنجي پٽ کي شفا ڏيو ، ڇالاءِ جو ھو مرڻ تي آھي . “
43004048	تنھن تي عيسيٰ کيس چيو تہ ” اوھين تيستائين ايمان نہ آڻيندا ، جيستائين معجزا ۽ ڪرامتون نہ ڏسندا . “
43004049	عملدار وراڻيو تہ ” سائين ! مون سان ھلو ، متان منھنجو ٻچڙو مري نہ وڃي . “
43004050	عيسيٰ کيس چيو تہ ” وڃ تنھنجو پٽ نہ مرندو . “ جيئن عيسيٰ چيس تيئن ھن بہ يقين ڪيو ۽ گھر ڏانھن روانو ٿيو .
43004051	عملدار اڃا گھر ڏانھن وڃي رھيو ھو تہ سندس نوڪر رستي تي گڏيس ۽ ٻڌايائونس تہ ” تنھنجو پٽ خوش ٿي ويو آھي . “
43004052	تنھن تي ھن نوڪرن کان پڇيو تہ ” اھا ڪھڙي مھل ھئي جڏھن منھنجو پٽ چڱو ڀلو ٿيڻ لڳو . “ انھن چيو تہ ” ڪالھہ منجھند جو ھڪ بجي کيس بخار ڇڏي ويو . “
43004053	تنھن تي پڻس کي ياد آيو تہ برابر اھو ئي وقت ھو جڏھن عيسيٰ کيس چيو ھو تہ ” تنھنجو پٽ نہ مرندو . “ سو انھيءَ عملدار ۽ سندس گھر جي سڀني ڀاتين ايمان آندو .
43004054	ھي عيسيٰ جو ٻيو معجزو ھو ، جيڪو ھن يھوديہ کان گليل ۾ اچڻ کان پوءِ ڏيکاريو ھو .
43005001	ڪجھہ وقت کان پوءِ يھودين جي ھڪڙي عيد تي عيسيٰ يروشلم ڏانھن ويو .
43005002	يروشلم ۾ رڍن واري در وٽ ھڪ تلاءُ آھي ، جنھن کي عبراني ٻوليءَ ۾ بيت حسدا ڪري سڏبو آھي ۽ انھيءَ کي پنج ڏيڍيون آھن .
43005003	اتي ڪيترا ئي معذور يعني انڌا ، منڊا ۽ سڙيل سڪل پيا ھوندا ھئا .
43005005	اتي ھڪڙو اھڙو ماڻھو ھو ، جيڪو اٺٽيھن ورھين کان بيمار پيو ھو .
43005006	جڏھن عيسيٰ کيس اتي پيل ڏٺو ۽ خبر پيس تہ ھو گھڻي وقت کان وٺي اھڙي حال ۾ آھي ، تڏھن چيائينس تہ ” ڇا تنھنجي مرضي آھي تہ تون ڇٽي چڱو ڀلو ٿئين ؟ “
43005007	تنھن تي انھيءَ بيمار وراڻيو تہ ” سائين ! جنھن مھل پاڻي اڇل ٿو کائي ، تنھن مھل اھڙو ماڻھو ڪونہ ھوندو آھي جيڪو مون کي کڻي ھن تلاءَ ۾ وجھي . سو جيستائين آءٌ پاڻ اچان تيستائين مون کان اڳي ڪو ٻيو پاڻيءَ ۾ گھڙي پوندو آھي . “
43005008	عيسيٰ چيس تہ ” اٿ ، پنھنجو کٽولو کڻ ۽ گھم ڦر . “
43005009	تڏھن ھڪدم اھو ماڻھو ڇٽي چڱو ڀلو ٿي پيو ۽ پنھنجو کٽولو کنيائين ۽ گھمڻ ڦرڻ لڳو.اھو سبت جي ڏينھن تي ٿيو .
43005010	تنھنڪري جيڪو ماڻھو ڇٽي چڱو ڀلو ٿيو ھو تنھن کي يھودي اڳواڻ چوڻ لڳا تہ ” اڄ سبت آھي ، سو تو کي کٽولو کڻڻ جائز نہ آھي . “
43005011	تنھن تي انھيءَ ماڻھوءَ جواب ڏنن تہ ” جنھن ماڻھوءَ مون کي ڇٽائي چڱو ڀلو ڪيو آھي ، تنھن ئي تہ مون کي چيو تہ ’ پنھنجو کٽولو کڻ ۽ گھم ڦر . ‘ “
43005012	تڏھن انھن کانئس پڇيو تہ ” اھو ماڻھو ڪير آھي ، جنھن تو کي چيو تہ ’ پنھنجو کٽولو کڻ ۽ گھم ڦر ؟ ‘ “
43005013	جيڪو ماڻھو چڱو ڀلو ٿيو ھو تنھن کي اھا خبر ڪانہ ھئي تہ اھو ڪير ھو ، ڇاڪاڻ تہ گھڻي گوڙ ھئڻ ڪري عيسيٰ اتان کسڪي ھليو ويو ھو .
43005014	ٿوري وقت کان پوءِ عيسيٰ انھيءَ ماڻھوءَ کي ھيڪل ۾ ڏٺو ۽ کيس چيائين تہ ” ڏس ، ھاڻي تون چڱو ڀلو ٿي ويو آھين ، سو وري گناھہ نہ ڪجانءِ ، متان ھن کان بہ وڌيڪ تڪليف نہ اچيئي . “
43005015	پوءِ انھيءَ ماڻھوءَ وڃي يھودي اڳواڻن کي ٻڌايو تہ ” اھو ماڻھو عيسيٰ آھي ، جنھن مون کي ڇٽائي چڱو ڀلو ڪيو آھي . “
43005016	انھيءَ سبب ڪري اھي اڳواڻ عيسيٰ کي ستائڻ لڳا ، ڇالاءِ جو ھن سبت جي ڏينھن تي اھڙا ڪم ٿي ڪيا .
43005017	عيسيٰ کين جواب ڏنو تہ ” منھنجو پيءُ اڄ تائين ھميشہ ڪم ڪندو رھي ٿو ۽ آءٌ بہ پيو ڪم ڪريان . “
43005018	ھن ڳالھہ جي ڪري تہ يھودي اڳواڻ ھيڪاري کيس مارڻ جا وجھہ ڳولڻ لڳا ، ڇاڪاڻ تہ ھن نہ رڳو سبت جو قاعدو ٿي ڀڳو بلڪ خدا کي پنھنجو پيءُ سڏي پاڻ کي خدا جي برابر ٿي ڪيائين .
43005019	پوءِ عيسيٰ يھودي اڳواڻن کي وراڻيو تہ ” آءٌ اوھان کي سچ ٿو ٻڌايان تہ فرزند پاڻ ڪجھہ بہ ڪري نہ ٿو سگھي . ھو رڳو اھي ڪم ڪري ٿو جيڪي پنھنجي پيءُ کي ڪندي ٿو ڏسي ، ڇالاءِ جو جيڪي پيءُ ڪري ٿو سو ئي فرزند ٿو ڪري .
43005020	انھيءَ جو سبب ھي آھي تہ پيءُ فرزند سان پيار ٿو ڪري ۽ کيس اھي سڀ ڪم ڏيکاري ٿو جيڪي ھو پاڻ ڪري ٿو . ھو انھن ڪمن کان اڃا بہ وڏا ڪم کيس ڏيکاريندو ۽ اوھين سڀيئي حيران ٿي ويندا .
43005021	جيئن پيءُ مئلن کي جياري کين زندگي ڏئي ٿو ، تيئن فرزند بہ جنھن کي وڻيس تنھن کي زندگي ڏئي ٿو .
43005022	پيءُ پاڻ ڪنھن جو بہ فيصلو نہ ٿو ڪري ، بلڪ ھن پنھنجي فرزند کي فيصلي ڪرڻ جو پورو اختيار ڏيئي ڇڏيو آھي
43005023	تہ جيئن سڀيئي ماڻھو فرزند جي اھڙي نموني عزت ڪن جھڙي نموني پيءُ جي عزت ڪن ٿا . جيڪو بہ فرزند جي عزت نہ ٿو ڪري سو ڄڻ پيءُ جي عزت نہ ٿو ڪري جنھن کيس موڪليو آھي .
43005024	آءٌ اوھان کي سچ ٿو چوان تہ جيڪو بہ منھنجو ڪلام ٻڌي ٿو ۽ جنھن مون کي موڪليو آھي ، تنھن تي ايمان آڻي ٿو ، تنھن جي زندگي دائمي آھي ۽ مٿس سزا لاڳو نہ ٿيندي ، ڇاڪاڻ تہ ھو موت مان نڪري زندگيءَ ۾ آيو آھي .
43005025	آءٌ اوھان کي سچ ٿو ٻڌايان تہ اھا گھڙي اچي رھي آھي بلڪ اچي پھتي آھي ، جڏھن مئل ماڻھو خدا جي فرزند جو آواز ٻڌندا ۽ جيڪي ٻڌندا سي جيئرا ٿيندا .
43005026	جيئن پيءُ زندگيءَ جو وسيلو آھي ، تيئن ھن پنھنجي فرزند کي بہ زندگيءَ جو وسيلو بڻايو آھي ،
43005027	۽ پنھنجي فرزند کي فيصلي ڪرڻ جي اختياري ڏني اٿس ، ڇالاءِ جو ھو ابن آدم آھي .
43005028	انھيءَ ڳالھہ تي حيران نہ ٿيو ، ڇاڪاڻ تہ اھا گھڙي اچي رھي آھي جڏھن سڀيئي قبرن وارا سندس آواز ٻڌندا
43005029	۽ قبرن مان نڪري ايندا . پوءِ جن چڱا ڪم ڪيا آھن تن کي زندگي ملندي ، پر جن بڇڙا ڪم ڪيا آھن تن کي سزا ملندي . “
43005030	” آءٌ پنھنجي طرفان ڪجھہ بہ ڪري نہ ٿو سگھان ، پر جيئن خدا مون کي ٻڌائي ٿو تيئن ئي انصاف ڪريان ٿو . تنھنڪري منھنجو انصاف صحيح آھي ، ڇاڪاڻ تہ آءٌ پنھنجي مرضيءَ موجب نہ ، پر جنھن مون کي موڪليو آھي تنھن جي مرضي موجب ڪم ڪريان ٿو .
43005031	جيڪڏھن آءٌ پاڻ پنھنجي شاھدي ڏيان تہ منھنجي شاھدي قابل قبول نہ ٿيندي .
43005032	پر اھو ٻيو آھي جيڪو مون بابت شاھدي ٿو ڏئي ۽ آءٌ ڄاڻان ٿو تہ جيڪا شاھدي ھو مون بابت ڏئي ٿو سا سچي آھي .
43005033	اوھان پنھنجا قاصد يحيٰ ڏانھن موڪليا ۽ ھن سچ جي شاھدي ڏني .
43005034	مون کي تہ انسان جي شاھديءَ جي ضرورت نہ آھي ، تنھن ھوندي بہ اھي ڳالھيون انھيءَ لاءِ ڪيون اٿم تہ جيئن اوھان کي ڇوٽڪارو ملي .
43005035	يحيٰ ٻرندڙ ۽ چمڪندڙ ڏيئي وانگر ھو ۽ اوھان گھڙي پلڪ ھن جي روشنيءَ ۾ خوش رھڻ پسند ڪيو .
43005036	پر مون وٽ جيڪا شاھدي آھي سا يحيٰ جي شاھديءَ کان بہ وڌيڪ آھي ، ڇالاءِ جو جيڪي ڪم پيءُ مون کي پوري ڪرڻ لاءِ ڏنا آھن ، يعني اھي ساڳيا ئي ڪم جيڪي آءٌ ھينئر ڪري رھيو آھيان ، سي ئي منھنجي شاھدي ٿا ڏين تہ پيءُ مون کي موڪليو آھي .
43005037	بلڪ پيءُ ، جنھن مون کي موڪليو آھي ، تنھن پاڻ بہ مون بابت شاھدي ڏني آھي . اوھان نہ تہ ڪڏھن ھن جو آواز ٻڌو آھي ، نڪي سندس صورت ڏٺي اٿوَ ،
43005038	نڪي وري ھن جي ڪلام کي دل ۾ جاءِ ٿا ڏيو ، ڇاڪاڻ تہ جنھن کي ھن موڪليو آھي تنھن کي اوھين قبول ئي نہ ٿا ڪريو .
43005039	اوھين پاڪ لکتون انھيءَ لاءِ ڌيان سان ٿا پڙھو ، جو اوھان جو خيال آھي تہ انھن ۾ اوھان کي دائمي زندگي ملندي ۽ اھي پاڪ لکتون ئي منھنجي شاھدي ڏين ٿيون .
43005040	تڏھن بہ اوھين مون وٽ نہ ٿا اچو تہ دائمي زندگي مليوَ .
43005041	آءٌ نہ ٿو چاھيان تہ انسان منھنجي ساراھہ ڪن .
43005042	پر آءٌ اوھان کان واقف آھيان ۽ مون کي خبر آھي تہ خدا جو پيار اوھان جي دلين ۾ نہ آھي .
43005043	آءٌ تہ پنھنجي پيءُ جي اختياريءَ سان آيو آھيان ۽ اوھان مون کي قبول نہ ٿا ڪريو . پر جيڪڏھن ڪو ٻيو پنھنجي پاران آيو تہ اوھين انھيءَ کي قبول ڪندا .
43005044	اوھين ھڪٻئي کان ساراھہ ڪرائڻ گھرو ٿا . پر اھا ساراھہ جا اڪيلي خدا کان ٿي ملي تنھن جي ڳولا نہ ٿا ڪريو ، تہ پوءِ اوھين ڪيئن ايمان آڻي سگھندا ؟
43005045	اوھين ائين نہ سمجھو تہ آءٌ پيءُ وٽ اوھان جي دانھن ڏيندس ، پر اوھان جي دانھن ڏيڻ وارو موسيٰ آھي جنھن ۾ اوھان جو آسرو آھي .
43005046	جيڪڏھن اوھين سچ پچ موسيٰ تي ايمان آڻيو ھا تہ مون تي بہ ايمان آڻيو ھا ، ڇالاءِ جو ھن مون بابت لکيو آھي .
43005047	پر جڏھن اوھين ھن جي لکتن تي ايمان نہ ٿا آڻيو ، تہ پوءِ منھنجي ڳالھين تي ڪيئن ايمان آڻيندا . “
43006001	ھن کان پوءِ عيسيٰ گليل يعني تبرياس ڍنڍ جي ھُن ڀر ھليو ويو .
43006002	ھڪڙو وڏو ميڙ سندس پٺيان ھليو ، ڇالاءِ جو ھنن اھي معجزا ڏٺا ھئا جيڪي ھن بيمارن تي ڪيا ھئا .
43006003	عيسيٰ ھڪڙي ٽڪريءَ تي چڙھي ويو ، جتي ھو پنھنجي شاگردن سان گڏ ويھي رھيو .
43006004	يھودين جي عيد فصح ويجھي ھئي .
43006005	عيسيٰ نھاري ڏٺو تہ ماڻھن جو وڏو ميڙ ڏانھس اچي رھيو آھي . سو فلپس کي چيائين تہ ” اسين ھيترن ماڻھن کي کارائڻ لاءِ ايترو کاڌو ڪٿان آڻينداسون ؟ “
43006006	ھن اھو رڳو فلپس کي آزمائڻ لاءِ چيو ، پر کيس اڳي ئي خبر ھئي تہ ڇا ڪرڻو آھي .
43006007	تنھن تي فلپس وراڻيس تہ ” جيڪڏھن ھرھڪ کي ٽڪر ڳڀو ئي ڏجي ، تہ بہ انھن لاءِ ٻہ سؤ چانديءَ جي سڪن جون مانيون پوريون نہ پونديون . “
43006008	پوءِ اندرياس نالي ھڪ ٻي شاگرد ، جيڪو شمعون پطرس جو ڀاءُ ھو تنھن چيو تہ
43006009	” ھتي ھڪ ڇوڪرو آھي ، جنھن کي جَوَن جون پنج مانيون ۽ ٻہ ڪُرڙيون آھن . پر ڇا اھي ھنن سڀني ماڻھن ۾ پوريون پئجي سگھنديون ؟ “
43006010	عيسيٰ انھن کي چيو تہ ” ماڻھن کي ھيٺ ويھاريو . “ اتي گھڻو گاھہ ھو ، سو سڀيئي ماڻھو ھيٺ ويھي رھيا . اھي اٽڪل پنج ھزار مرد ھئا .
43006011	عيسيٰ مانيون کڻي خدا جو شڪر ادا ڪيو ۽ ويٺل ماڻھن ۾ ورھايائين . ھن مڇي بہ ائين ئي ورھائي ۽ سڀني ماڻھن کي ايترو مليو جيترو کين کپندو ھو .
43006012	جڏھن سڀني کائي ڍءُ ڪيو ، تڏھن عيسيٰ شاگردن کي چيو تہ ” بچيل ٽڪر ڳڀا ميڙي گڏ ڪريو ، تہ جيئن ذرو بہ زيان نہ ٿئي . “
43006013	سو انھن اھي سڀيئي کڻي گڏ ڪيا ، تہ جَوَن جي پنجن مانين جا ٽڪر ڳڀا ، جيڪي کائڻ وارن بچايا ھئا سي ايترا تہ ٿيا جو ھنن ٻارھن کاريون ڀري کنيون .
43006014	عيسيٰ جو اھو معجزو ڏسي ماڻھو چوڻ لڳا تہ ” سچ پچ ھي اھو نبي آھي ، جيڪو ھن دنيا ۾ اچڻو آھي . “
43006015	پوءِ عيسيٰ ڏٺو تہ ” ھنن جو مطلب آھي تہ زوريءَ جھلي مون کي بادشاھہ بڻائين ، “ تنھنڪري ھو اڪيلو ئي وري ٽڪرن ڏانھن نڪري ھليو ويو .
43006016	جڏھن سانجھي ٿي تہ شاگرد ڍنڍ ڏانھن ويا .
43006017	رات ٿي ويئي ھئي پر عيسيٰ انھن وٽ نہ آيو ھو ، سو ھو ٻيڙيءَ ۾ چڙھي ڍنڍ جي ھُن ڀر ڪفرناحوم ڏانھن روانا ٿيا .
43006018	ايتري ۾ طوفان اچي ڇٽڪيو ۽ ڍنڍ ۾ ڇوليون اٿڻ لڳيون .
43006019	جڏھن شاگرد پنج ڇھہ ڪلوميٽر ٻيڙي ڪاھي ويا ، تڏھن ڏٺائون تہ عيسيٰ پاڻيءَ تي پنڌ ڪندو ٻيڙيءَ جي ويجھو پيو اچي . اھو ڏسي ھو ڏاڍو ڊڄي ويا .
43006020	پر عيسيٰ کين چيو تہ ” آءٌ آھيان ، ڊڄو نہ . “
43006021	تڏھن خوشيءَ سان کيس ٻيڙيءَ ۾ چاڙھيائون ۽ ٻيڙي ھڪدم انھيءَ ھنڌ وڃي پھتي جتي کين وڃڻو ھو .
43006022	ٻئي ڏينھن تي ماڻھن جو جيڪو ميڙ ڍنڍ جي ٻيءَ ڀر بيٺو ھو ، تنھن ڏٺو تہ ڪالھہ اتي رڳو ھڪڙي ٻيڙي بيٺي ھئي ۽ کين اھا بہ خبر ھئي تہ عيسيٰ انھيءَ ٻيڙيءَ ۾ شاگردن سان گڏ نہ ويو ھو پر اھي اڪيلا ئي روانا ٿي ويا ھئا .
43006023	جڏھن تہ تبرياس شھر کان ڪي ٻيڙيون پوءِ ڪناري تي اچي لڳيون ھيون ، جتي خداوند عيسيٰ خدا جو شڪر ادا ڪيو ھو ۽ پوءِ ماڻھن ماني کاڌي ھئي .
43006024	سو جڏھن ميڙ ڏٺو تہ اتي نہ عيسيٰ آھي ۽ نڪي سندس شاگرد آھن ، تڏھن اھي پاڻ ٻيڙين ۾ چڙھي ڪفرناحوم ڏانھن ھن کي ڳولڻ ويا .
43006025	ماڻھن جڏھن عيسيٰ کي ڍنڍ جي ٻيءَ ڀر تي ڳولي لڌو تہ کيس چيائون تہ ” استاد ! اوھين ھتي ڪڏھن آيا ؟ “
43006026	عيسيٰ وراڻين تہ ” آءٌ اوھان کي سچ ٿو ٻڌايان تہ اوھين مون کي انھيءَ ڪري نہ ٿا ڳوليو جو اوھان معجزا ڏٺا آھن ، پر انھيءَ ڪري ٿا ڳوليو جو اوھان مانيون کائي ڍءُ ڪيو آھي .
43006027	فاني کاڌي لاءِ محنت نہ ڪريو ، بلڪ انھيءَ دائمي کاڌي لاءِ محنت ڪريو ، جيڪو ھميشہ واري زندگيءَ تائين ٿو ھلي . اھو کاڌو ابن آدم اوھان کي ڏيندو ، ڇاڪاڻ تہ پيءُ يعني خدا ھن کي اختياريءَ جي مُھر ڏني آھي . “
43006028	پوءِ انھن کانئس پڇيو تہ ” اسان کي خدا جا ڪم بجا آڻڻ لاءِ ڇا ڪرڻ گھرجي ؟ “
43006029	عيسيٰ وراڻيو تہ ” خدا جو ڪم اھو آھي تہ اوھين انھيءَ تي ايمان آڻيو ، جنھن کي خدا موڪليو آھي . “
43006030	تنھن تي انھن پڇيس تہ ” پوءِ اوھين اسان کي ڪھڙو معجزو ٿا ڏيکاريو ، جنھن کي ڏسي اسين اوھان تي ايمان آڻيون ؟ اوھين ڇا ٿا ڪري ڏيکاريو ؟
43006031	اسان جي ابن ڏاڏن تہ رڻ پٽ ۾ مَنَ کاڌي ھئي . جيئن لکيل آھي تہ ’ ھن کين کائڻ لاءِ آسمان مان ماني ڏني . ‘ “
43006032	عيسيٰ چيو تہ ” آءٌ اوھان کي سچ ٿو ٻڌايان تہ آسمان واري ماني اوھان کي موسيٰ نہ ڏني ، پر اھو منھنجو پيءُ آھي جيڪو آسمان مان سچي ماني ڏئي ٿو .
43006033	ڇالاءِ جو جيڪا ماني خدا ڏئي ٿو سا اھا آھي جيڪا آسمان مان نازل ٿئي ٿي ۽ دنيا کي زندگي ڏئي ٿي . “
43006034	تنھن تي انھن عرض ڪيس تہ ” سائين ! پوءِ اھا ماني اسان کي ھميشہ لاءِ ڏيو . “
43006035	عيسيٰ انھن کي چيو تہ ” زندگيءَ جي ماني آءٌ آھيان . جيڪو مون وٽ اچي ٿو تنھن کي وري ڪڏھن بہ بک نہ لڳندي ۽ جيڪو مون تي ايمان آڻي ٿو ، تنھن کي ڪڏھن بہ اڃ نہ لڳندي .
43006036	مون اوھان کي ٻڌايو آھي تہ مون کي ڏسڻ کان پوءِ بہ اوھين ايمان نہ ٿا آڻيو .
43006037	جيڪي پيءُ مون کي ڏيندو سي سڀ مون وٽ ايندا ۽ جيڪو بہ مون وٽ ايندو تنھن کي آءٌ ڪڏھن بہ نہ موٽائيندس .
43006038	ڇالاءِ جو آءٌ آسمان مان انھيءَ لاءِ نہ لھي آيو آھيان تہ پنھنجي مرضي ھلايان ، بلڪ انھيءَ لاءِ تہ پنھنجي موڪلڻ واري جي مرضي پوري ڪريان .
43006039	جنھن مون کي موڪليو آھي تنھن جي مرضي اھا آھي تہ جيڪي بہ ھن مون کي ڏنا آھن تن مان ھڪ بہ نہ وڃايان ، بلڪ آخرت جي ڏينھن تي انھن سڀني کي جيئرو ڪري اٿاريان .
43006040	ڇالاءِ جو منھنجي پيءُ جي اھا مرضي آھي تہ جيڪو بہ سندس فرزند کي سڃاڻي ٿو ۽ مٿس ايمان ٿو آڻي ، تنھن کي دائمي زندگي ملي ۽ آءٌ کيس آخرت جي ڏينھن تي جيئرو ڪري اٿاريندس . “
43006041	تنھن تي يھودي مٿس ڪرڪڻ لڳا ، ڇاڪاڻ تہ ھن چيو ھو تہ ” آءٌ اھا ماني آھيان ، جيڪا آسمان مان نازل ٿي آھي . “
43006042	سو انھن چيو تہ ” ڇا ھي اھو عيسيٰ نہ آھي جيڪو يوسف جو پٽ آھي ؟ اسين تہ سندس ماءُ پيءُ کي بہ سڃاڻون ٿا . پوءِ ھي ھاڻي ڪيئن ٿو چوي تہ ’ آءٌ آسمان مان نازل ٿيو آھيان ؟ ‘ “
43006043	عيسيٰ وراڻين تہ ” ڪرڪڻ بند ڪريو .
43006044	ڪوبہ ماڻھو مون وٽ تيستائين نہ ٿو اچي سگھي جيستائين پيءُ ، جنھن مون کي موڪليو آھي سو کيس نہ ڇڪي . آءٌ آخرت جي ڏينھن تي کيس جيئرو ڪري اٿاريندس .
43006045	نبين جي صحيفن ۾ لکيل آھي تہ ’ انھن سڀني کي خدا سيکاريندو . ‘ جيڪوبہ پيءُ کان ٻڌي ٿو ۽ کانئس سکي ٿو سو ئي مون وٽ اچي ٿو .
43006046	ان جي معنيٰ اھا نہ آھي تہ ڪنھن ماڻھوءَ پيءُ کي ڏٺو آھي ، پر رڳو انھيءَ ئي پيءُ کي ڏٺو آھي ، جيڪو خدا جي طرفان آيو آھي .
43006047	آءٌ اوھان کي سچ ٿو ٻڌايان تہ جيڪو بہ ايمان آڻي ٿو تنھن جي ئي زندگي دائمي آھي .
43006048	آءٌ زندگيءَ جي ماني آھيان .
43006049	اوھان جي ابن ڏاڏن رڻ پٽ ۾ مَنَ کاڌي ھئي ، تڏھن بہ مري ويا .
43006050	پر جيڪا ماني آسمان مان نازل ٿئي ٿي ، سا اھڙي آھي جنھن کي جيڪو بہ کائيندو سو نہ مرندو .
43006051	آءٌ اھا زندہ ماني آھيان جيڪا آسمان مان نازل ٿي آھي . جيڪڏھن ڪو ھن مانيءَ مان کائيندو تہ اھو ھميشہ زندہ رھندو . جيڪا ماني آءٌ ڏيندس سا منھنجو جسم آھي ، جيڪو آءٌ ڏيان ٿو تہ جيئن ھن دنيا کي زندگي ملي . “
43006052	تنھن تي يھودي پاڻ ۾ سخت بحث ڪرڻ لڳا تہ ” ھي ماڻھو پنھنجو جسم اسان کي کائڻ لاءِ ڪيئن ڏيندو ؟ “
43006053	عيسيٰ وراڻين تہ ” آءٌ اوھان کي سچ ٿو چوان تہ جيستائين اوھين ابن آدم جو گوشت نہ کائيندا ۽ سندس رت نہ پيئندا ، تيستائين اوھان ۾ زندگي نہ ھوندي .
43006054	جيڪو بہ منھنجو گوشت ٿو کائي ۽ منھنجو رت ٿو پيئي ، تنھن جي زندگي دائمي آھي ۽ آءٌ کيس آخرت جي ڏينھن تي جيئرو ڪري اٿاريندس .
43006055	ڇالاءِ جو منھنجو گوشت سچ پچ کائڻ جي شيءِ آھي ۽ منھنجو رت سچ پچ پيئڻ جي شيءِ آھي .
43006056	جيڪوبہ منھنجو گوشت کائي ٿو ۽ منھنجو رت پيئي ٿو ، سو مون ۾ رھي ٿو ۽ آءٌ ھن ۾ رھان ٿو .
43006057	جھڙيءَ طرح زندہ پيءُ مون کي موڪليو آھي ۽ آءٌ ھن جي ڪري زندہ آھيان ، تھڙيءَ طرح جيڪو بہ مون کي کائي ٿو سو منھنجي ڪري زندہ رھندو .
43006058	ھيءَ اھا ماني آھي جيڪا آسمان مان نازل ٿي آھي . ھيءَ ماني اھڙي نہ آھي جھڙي اوھان جي ابن ڏاڏن کاڌي ۽ مري ويا ، پر جيڪو ھيءَ ماني کائيندو سو ھميشہ زندہ رھندو . “
43006059	ھي ڳالھيون ھن ڪفرناحوم جي عبادت خاني ۾ تعليم ڏيندي ٻڌايون ھيون .
43006060	ڪيترن ئي شاگردن اھو ٻڌو ۽ چيائون تہ ” ھيءَ ڳالھہ ڏاڍي ڏکي آھي . اھا ڪير ٻڌي سگھندو ؟ “
43006061	عيسيٰ پاڻ سمجھي ويو تہ سندس شاگرد ھن ڳالھہ تي ڪُرڪي رھيا آھن ، تنھنڪري انھن کي چيائين تہ ” ھيءَ ڳالھہ اوھان کي گمراھہ ٿي ڪري ڇا ؟
43006062	ڀلا جيڪڏھن اوھين ابن آدم کي آسمان ڏانھن وري چڙھندي ڏسو جتي ھو اڳي ئي ھو ، تہ پوءِ ڪيئن ٿا ڀانئيو ؟
43006063	زندگي ڏيڻ وارو تہ روح آھي ، انساني جسم ڪابہ شيءِ ڪانھي . ھي ڳالھيون جيڪي مون اوھان کي ٻڌايون آھن سي روح بہ آھن ۽ زندگي بہ .
43006064	تڏھن بہ اوھان مان ڪيترا ئي ايمان نہ ٿا آڻين . “ جيئن تہ عيسيٰ شروعات کان ئي ڄاتو ٿي تہ ڪھڙا ڪھڙا ايمان نہ آڻيندا ۽ ڪير ساڻس دغا ڪندو .
43006065	ھن وڌيڪ چيو تہ ” انھيءَ سبب ڪري تہ مون اوھان کي ٻڌايو آھي تہ ايستائين ڪوبہ مون وٽ اچي نہ ٿو سگھي ، جيستائين پيءُ کانئس ائين نہ ٿو ڪرائي . “
43006066	تنھن تي سندس ڪيترا ئي شاگرد پٺتي موٽي ھليا ويا ۽ وري ھن سان گڏ ھلڻ جي نہ ڪيائون .
43006067	تنھنڪري عيسيٰ ٻارھن شاگردن کي چيو تہ ” اوھين بہ مون کي ڇڏي ويندا ڇا ؟ “
43006068	شمعون پطرس وراڻيو تہ ” اي خداوند ! اوھان کي ڇڏي ڪنھن ڏانھن وينداسون ؟ اوھان وٽ اھي ڳالھيون آھن جن ۾ دائمي زندگي آھي .
43006069	اسين تہ ايمان آڻي چڪا آھيون ۽ ڄاڻيون ٿا تہ اوھين ئي خدا جي طرفان پاڪ ھستي آھيو . “
43006070	عيسيٰ انھن کان پڇيو تہ ” ڇا مون اوھان ٻارھن کي نہ چونڊيو آھي ؟ تڏھن بہ اوھان ۾ ھڪڙو شيطان آھي . “
43006071	ھو يھوداہ بابت ڳالھائي رھيو ھو ، جيڪو شمعون اسڪريوتيءَ جو پٽ ھو ، ڇالاءِ جو يھوداہ ٻارھن شاگردن مان ھوندي بہ اڳتي ھلي ساڻس دغا ڪرڻ وارو ھو .
43007001	ھن کان پوءِ عيسيٰ گليل ۾ پئي گھميو . ھو يھوديہ ۾ وڃڻ نہ پيو چاھي ، ڇالاءِ جو اتي يھودي اڳواڻ کيس مارڻ لاءِ وجھہ ڳولي رھيا ھئا .
43007002	يھودين جي تنبن واري عيد ويجھي ھئي ،
43007003	تنھنڪري عيسيٰ جي ڀائرن کيس چيو تہ ” ھتان نڪري يھوديہ ڏانھن ھليو وڃ ، جتي تنھنجا شاگرد تنھنجا ھي ڪم ڏسن جيڪي تون ڪري رھيو آھين .
43007004	ڇالاءِ جو جيڪو مشھور ٿيڻ چاھيندو آھي سو پنھنجا ڪم نہ لڪائيندو آھي . جيئن تہ تون بہ اھي ڪم ڪري رھيو آھين ، سو ڀل تہ سڄي دنيا تو کي ڏسي . “
43007005	ڇاڪاڻ تہ سندس ڀائرن جو بہ مٿس ايمان نہ ھو .
43007006	تنھن تي عيسيٰ کين چيو تہ ” منھنجو وقت اڃا ڪونہ آيو آھي ، پر اوھان جو وقت تہ سدائين آھي .
43007007	دنيا اوھان کان نفرت ڪري نہ ٿي سگھي پر اھا مون کان نفرت ڪري ٿي ، ڇالاءِ جو آءٌ کيس ٻڌائيندو رھيو آھيان تہ سندس ڪم بڇڙا آھن .
43007008	اوھين ڀلي عيد تي وڃو . آءٌ ھن عيد تي نہ ٿو وڃان ، ڇاڪاڻ تہ منھنجو وقت اڃا ڪونہ آيو آھي . “
43007009	اھي ڳالھيون چوڻ کان پوءِ ھو اتي ئي گليل ۾ رھي پيو .
43007010	ھن کان پوءِ عيسيٰ جا ڀائر عيد تي ويا . ھو پاڻ بہ عيد تي ويو پر کليو کلايو نہ ، بلڪ لڪ چوريءَ ويو .
43007011	جڏھن تہ يھودي اڳواڻ کيس عيد تي ڳولڻ لڳا ۽ پڇيائون پئي تہ ” عيسيٰ ڪٿي آھي ؟ “
43007012	ماڻھن ۾ ھن بابت ڏاڍي سس پس پئي ٿي . ڪن پئي چيو تہ ” ھو نيڪ ماڻھو آھي . “ پر ٻين پئي چيو تہ ” نہ ، ھو ماڻھن کي گمراھہ ڪري رھيو آھي . “
43007013	پر ھن بابت ڪوبہ کليو کلايو نہ پيو ڳالھائي ، ڇاڪاڻ تہ ھو يھودي اڳواڻن کان ڊڄن پيا .
43007014	جڏھن عيد جا اڌ جيترا ڏينھن گذريا تہ ان مھل عيسيٰ ھيڪل ۾ ويو ۽ تعليم ڏيڻ لڳو .
43007015	تنھن تي يھودي اڳواڻ ڏاڍي عجب ۾ پئجي ويا ۽ چيائون تہ ” ھن ماڻھوءَ وٽ ايترو علم ڪٿان آيو ، ڇالاءِ جو ھو ڪڏھن بہ پڙھيو نہ آھي ؟ “
43007016	عيسيٰ وراڻيو تہ ” جيڪا تعليم آءٌ ڏيئي رھيو آھيان ، سا منھنجي نہ آھي پر اھا خدا جي طرفان ملي آھي ، جنھن مون کي موڪليو آھي .
43007017	جيڪڏھن ڪو ماڻھو خدا جي مرضيءَ موجب ھلڻ چاھي ٿو تہ ھو انھيءَ تعليم بابت ڄاڻي وٺندو تہ اھا خدا وٽان آھي يا آءٌ پنھنجي طرفان ٿو چوان .
43007018	جيڪو ماڻھو پنھنجي طرفان ڪجھہ چوندو آھي سو ڪوشش ڪندو آھي تہ سندس ساراھہ ٿئي . پر جيڪو چاھي ٿو تہ سندس موڪليندڙ جي ساراھہ ٿئي سو ئي سچو آھي ۽ انھيءَ ۾ ڪابہ ٺڳي ڪانہ آھي .
43007019	ڇا موسيٰ اوھان کي شريعت نہ ڏني ھئي ؟ تڏھن بہ اوھان مان ڪو انھيءَ شريعت تي عمل نہ ٿو ڪري . اوھين مون کي مارڻ جي ڪوشش ڇو ٿا ڪريو ؟ “
43007020	تنھن تي ماڻھن چيو تہ ” تو ۾ ڀوت آھي . ڪير تو کي مارڻ جي ڪوشش ڪندو ؟ “
43007021	عيسيٰ وراڻيو تہ ” مون سبت جي ڏينھن تي ھڪڙو ڪم ڪيو ھو تہ اوھين سڀ حيران ٿي ويا ھئا .
43007022	موسيٰ اوھان کي طھر ڪرائڻ جو حڪم ڏنو آھي ، پر حقيقت ۾ اھو موسيٰ جي طرفان نہ بلڪ اوھان جي ابن ڏاڏن جي طرفان آھي . تنھنڪري اوھين سبت جي ڏينھن تي بہ پنھنجن ٻارن جا طھر ڪرائيندا آھيو .
43007023	جيڪڏھن سبت جي ڏينھن تي ڪنھن ڇوڪري جي طھر ڪرائڻ ڪري موسيٰ جي شريعت جي ڀڃڪڙي نہ ٿي ٿئي ، تہ پوءِ اوھين مون تي ڇو ڪاوڙيا آھيو جو مون ھڪڙي ماڻھوءَ کي سبت جي ڏينھن تي ڇٽائي چڱو ڀلو ڪيو آھي ؟
43007024	منھن ڏسي انصاف نہ ڪريو ، پر پورو پورو انصاف ڪريو . “
43007025	انھيءَ مھل يروشلم جا ڪي ماڻھو چوڻ لڳا تہ ” ڇا ھي اھو ماڻھو تہ نہ آھي جنھن کي ھو مارڻ جي ڪوشش ڪري رھيا آھن ؟
43007026	ڏسو ، ھو تہ کُلي عام ڳالھائي رھيو آھي ، پر ڪوبہ کيس ڪجھہ نہ ٿو چوي . ڇا حاڪم سچ پچ اھو سمجھن ٿا تہ ھو مسيح آھي ؟
43007027	پر جڏھن مسيح ايندو تہ ڪنھن کي بہ خبر نہ پوندي تہ ھو ڪٿان آيو آھي ۽ اسان سڀني کي خبر آھي تہ ھيءُ شخص ڪٿان آيو آھي . “
43007028	پوءِ عيسيٰ ھيڪل ۾ تعليم ڏيندي وڏي واڪي چيو تہ ” اوھين مون کي سڃاڻو ٿا ۽ اھا بہ خبر اٿوَ تہ آءٌ ڪٿان آيو آھيان . آءٌ پنھنجي مرضيءَ سان نہ آيو آھيان ، بلڪ انھيءَ وٽان موڪليو ويو آھيان جيڪو سچو آھي پر اوھين کيس نہ ٿا سڃاڻو .
43007029	مگر آءٌ کيس ڄاڻان ٿو ، ڇاڪاڻ تہ آءٌ وٽانئس آيو آھيان ۽ ھن ئي مون کي موڪليو آھي . “
43007030	تنھن تي انھن کيس پڪڙڻ جي ڪوشش ڪئي ، پر ڪنھن بہ مٿس ھٿ نہ کنيو ، ڇالاءِ جو ھن جو وقت اڃا ڪونہ آيو ھو .
43007031	انھن ماڻھن مان ڪيترن ئي مٿس ايمان آندو ۽ چوڻ لڳا تہ ” جڏھن مسيح ايندو تہ اھو ھن کان وڌيڪ معجزا ڪندو ڇا ؟ “
43007032	فريسين ٻڌو تہ ماڻھو عيسيٰ بابت ھنن ڳالھين جي سس پس ڪري رھيا آھن ، تنھنڪري انھن ۽ سردار ڪاھنن ڪي پھريدار موڪليا تہ جيئن ھو کيس پڪڙين .
43007033	تنھن تي عيسيٰ چيو تہ ” آءٌ اوھان سان اڃا ٿورو وقت رھندس ۽ پوءِ آءٌ انھيءَ ڏانھن موٽي ويندس جنھن مون کي موڪليو آھي .
43007034	اوھين مون کي ڳوليندا ، پر لھي ڪين سگھندا ۽ جتي آءٌ ھوندس اتي اوھين اچي نہ سگھندا . “
43007035	يھودي اڳواڻ ھڪٻئي کي چوڻ لڳا تہ ” ھو ڪيڏانھن ويندو جو اسين کيس لھي نہ سگھنداسين ؟ ڇا ھو يونان جي شھرن ڏانھن ويندو ، جتي اسان جا يھودي وڃي رھيا آھن ۽ اتي ھو يونانين کي تعليم ڏيندو ؟
43007036	ڀلا ھو جيڪي چوي ٿو تہ ’ اوھين مون کي ڳوليندا ، پر لھي نہ سگھندا ۽ اوھين اتي اچي نہ سگھندا جتي آءٌ ھوندس ، ‘ تنھن جو مطلب ڇا آھي ؟ “
43007037	عيد جو آخري ڏينھن ، جيڪو خاص ڏينھن آھي ، انھيءَ ڏينھن تي عيسيٰ اٿي بيٺو ۽ وڏي آواز سان چيائين تہ ” جيڪو بہ اڃايل آھي ، سو ڀلي مون وٽ اچي پيئي .
43007038	جيڪو بہ مون تي ايمان آڻيندو ، تنھن لاءِ لکيل آھي تہ ’ سندس اندر مان زندگيءَ جي پاڻيءَ جون نديون وھنديون . ‘ “
43007039	ھن اھا ڳالھہ پاڪ روح بابت ٿي ڪئي ، جيڪو انھن ماڻھن کي ملڻو ھو جن مٿس ايمان آندو ھو . پر انھن کي پاڪ روح اڃا نہ مليو ھو ، ڇالاءِ جو عيسيٰ جو جلوو اڃا ظاھر نہ ٿيو ھو .
43007040	ميڙ مان ڪيترن ئي ماڻھن سندس اھي لفظ ٻڌا ۽ چيائون تہ ” سچ پچ ھي ماڻھو اھو ئي نبي آھي ، جيڪو اچڻو آھي . “
43007041	ڪن چيو تہ ” ھو مسيح آھي . “ پر ٻين وري چيو تہ ” مسيح ڪو گليل مان ايندو ڇا ؟
43007042	پاڪ ڪتاب جي لکت مطابق تہ مسيح دائود جي نسل مان ھوندو ۽ بيت لحم ڳوٺ ۾ پيدا ٿيندو ، جنھن ۾ دائود رھندو ھو . “
43007043	سو ھن جي ڪري ماڻھن ۾ ڦوٽ پئجي ويئي .
43007044	ڪي ماڻھو کيس پڪڙڻ پيا چاھين ، پر ڪنھن بہ مٿس ھٿ نہ کنيو .
43007045	جڏھن پھريدار موٽي آيا تہ سردار ڪاھنن ۽ فريسين کانئن پڇيو تہ ” اوھين عيسيٰ کي ڇو نہ وٺي آيا ؟ “
43007046	پھريدارن جواب ڏنو تہ ” ڪنھن بہ انسان اھڙيءَ طرح ڪڏھن ڪونہ ڳالھايو آھي . “
43007047	تنھن تي فريسين کين چيو تہ ” اوھين بہ گمراھہ ٿي ويا آھيو ڇا ؟
43007048	ڇا سردارن ۽ فريسين مان ڪنھن بہ مٿس ايمان آندو آھي ؟
43007049	پر ھي ماڻھو جن کي موسيٰ جي شريعت جي خبر ئي نہ آھي ، سي خدا جا پٽيل آھن . “
43007050	نيڪديمس ، جيڪو اڳي عيسيٰ وٽ آيو ھو ۽ حاڪمن مان ھڪڙو ھو ، تنھن چين تہ
43007051	” شريعت موجب اسين ڪنھن بہ ماڻھوءَ کي سزا ڏيئي نہ ٿا سگھون ، جيستائين اسين سندس ڳالھيون ٻڌون ۽ خبر پوي تہ ھو ڇا ٿو ڪري . “
43007052	انھن جواب ڏنس تہ ” تون بہ گليلي آھين ڇا ؟ پاڪ لکتون پڙھہ تہ تو کي خبر پوي تہ گليل مان ڪوبہ نبي پيدا ٿيڻو نہ آھي . “
43007053	پوءِ ھر ڪو پنھنجي پنھنجي گھر ڏانھن ھليو ويو .
43008001	عيسيٰ زيتون جي ٽڪر ڏانھن ھليو ويو
43008002	۽ صبح جو سوير وري ھيڪل ۾ آيو جتي سڀيئي ماڻھو اچي وٽس گڏ ٿيا ۽ ھو ويھي کين تعليم ڏيڻ لڳو .
43008003	شريعت جي عالمن ۽ فريسين ھڪڙي عورت کي آندو جنھن کي زنا ڪندي پڪڙيو ھئائون ، تنھن کي وچ ۾ بيھاري
43008004	عيسيٰ کي چيائون تہ ” اي استاد ! ھيءَ عورت زنا ڪندي پڪڙي ويئي آھي .
43008005	شريعت ۾ موسيٰ اسان کي حڪم ڏنو آھي تہ اھڙن کي سنگسار ڪري ڇڏيون . ھاڻي تون ھن بابت ڇا ٿو چوين ؟ “
43008006	انھن کيس ڦاسائڻ لاءِ ائين چيو تہ جيئن مٿس تھمت ھڻن . پر عيسيٰ نِوڙي زمين تي پنھنجيءَ آڱر سان لکڻ لڳو .
43008007	جڏھن ھو کانئس پڇندا رھيا ، تڏھن ھن ڪنڌ مٿي ڪري چين تہ ” اوھان مان جنھن ڪڏھن بہ ڪو گناھہ نہ ڪيو ھجي ، سو پھريائين ھن عورت کي پٿر ھڻي . “
43008008	وري بہ ھو نِوڙي زمين تي پنھنجيءَ آڱر سان لکڻ لڳو .
43008009	جڏھن انھن اھا ڳالھہ ٻڌي تڏھن انھن مان پھريائين وڏا ۽ پوءِ ننڍا ھڪڙو ھڪڙو ٿي ھليا ويا . پوءِ رڳو عيسيٰ اڪيلو وڃي رھيو ۽ اھا عورت بيٺي رھي .
43008010	عيسيٰ ڪنڌ مٿي ڪري انھيءَ عورت کي چيو تہ ” اي مائي ! اھي ڪيڏانھن ويا ؟ ڇا ھتي ڪوبہ ڪونہ آھي جو تو کي سزا ڏئي ؟ “
43008011	انھيءَ عورت وراڻيو تہ ” سائين ! نہ ، ڪوبہ ڪونھي . “ تنھن تي عيسيٰ چيس تہ ” چڱو آءٌ بہ تو کي سزا نہ ٿو ڏيان . سو وڃ ، پر وري گناھہ نہ ڪجانءِ . “
43008012	عيسيٰ وري فريسين سان ڳالھائيندي چيو تہ ” آءٌ دنيا جي روشني آھيان . جيڪو بہ منھنجي پيروي ڪري ٿو ، تنھن کي زندگيءَ جي روشني ملندي ۽ وري ڪڏھن بہ اونداھيءَ ۾ نہ گھمندو . “
43008013	تنھن تي فريسين کيس چيو تہ ” تون پنھنجي شاھدي پاڻ ڏئين ٿو ، سو تنھنجي شاھدي سچي نہ آھي . “
43008014	عيسيٰ کين وراڻيو تہ ” جيتوڻيڪ آءٌ پنھنجي شاھدي پاڻ ٿو ڏيان تہ بہ منھنجي شاھدي سچي آھي ، ڇالاءِ جو مون کي خبر آھي تہ آءٌ ڪٿان آيو آھيان ۽ ڪيڏانھن وڃان ٿو . پر اوھان کي خبر ڪانھي تہ آءٌ ڪٿان آيو آھيان ۽ ڪيڏانھن وڃان ٿو .
43008015	اوھين رڳو انساني طرح فيصلو ڪريو ٿا پر آءٌ ڪنھن جو بہ فيصلو نہ ٿو ڪريان .
43008016	جيڪڏھن آءٌ فيصلو ڪريان بہ ھا تہ منھنجو فيصلو سچو ھجي ھا ، ڇالاءِ جو آءٌ اڪيلو اھو ڪم نہ ٿو ڪريان پر منھنجو پيءُ ، جنھن مون کي موڪليو آھي ، سو بہ مون سان آھي .
43008017	اوھان جي شريعت ۾ بہ لکيل آھي تہ ’ ٻن شخصن جي شاھدي سچي آھي . ‘
43008018	سو ھڪڙو آءٌ آھيان جو پاڻ پنھنجي شاھدي ٿو ڏيان ۽ ٻيو پيءُ ، جنھن مون کي موڪليو آھي ، سو بہ مون بابت شاھدي ٿو ڏئي . “
43008019	تنھن تي انھن پڇيس تہ ” تنھنجو پيءُ ڪٿي آھي ؟ “ عيسيٰ کين وراڻيو تہ ” اوھين نہ مون کي سڃاڻو ٿا ۽ نڪي منھنجي پيءُ کي . جيڪڏھن اوھين مون کي سڃاڻو ھا تہ منھنجي پيءُ کي بہ سڃاڻو ھا . “
43008020	عيسيٰ اھي ڳالھيون ان وقت چيون جنھن وقت ھو ھيڪل جي خزاني واري ڪمري ۾ تعليم ڏيئي رھيو ھو ۽ کيس ڪنھن بہ نہ پڪڙيو ، ڇاڪاڻ تہ اڃا سندس وقت نہ آيو ھو .
43008021	عيسيٰ وري انھن کي چيو تہ ” آءٌ ھليو ويندس ۽ اوھين مون کي ڳوليندا ، پر اوھين اتي اچي نہ سگھندا جتي آءٌ ويندس ۽ اوھين پنھنجن گناھن ۾ مرندا . “
43008022	تنھن تي يھودي اڳواڻن چيو تہ ” ھي چوي ڇا ٿو تہ ’ جتي آءٌ ويندس اتي اوھين اچي نہ سگھندا ؟ ‘ انھيءَ جي معنيٰ تہ ھو پنھنجو پاڻ کي ماريندو ڇا ؟ “
43008023	عيسيٰ وراڻيو تہ ” اوھين ھيٺ جا آھيو ، پر آءٌ مٿان آيو آھيان . اوھين ھن دنيا جا آھيو ، پر آءٌ ھن دنيا جو نہ آھيان .
43008024	اھو ئي سبب آھي جو مون اوھان کي ٻڌايو تہ اوھين پنھنجن گناھن ۾ مرندا . جيڪڏھن اوھين اھو نہ مڃيندا تہ آءٌ اھو ئي آھيان ، تہ پوءِ اوھين ضرور پنھنجن گناھن ۾ مرندا . “
43008025	تنھن تي انھن پڇيس تہ ” تون ڪير آھين ؟ “ عيسيٰ وراڻيو تہ ” آءٌ اھو ئي آھيان ، جيئن شروعات کان وٺي اوھان کي ٻڌائيندو آيو آھيان .
43008026	اوھان بابت فيصلي ڪرڻ لاءِ مون وٽ ڪيتريون ئي ڳالھيون آھن . جنھن مون کي موڪليو آھي سو سچو آھي ۽ جيڪي بہ ڳالھيون مون کانئس ٻڌيون آھن ، سي ئي آءٌ دنيا کي ٻڌايان ٿو . “
43008027	انھن اھو نہ سمجھيو تہ ھو ساڻن پيءُ بابت ڳالھائي رھيو آھي .
43008028	سو عيسيٰ کين چيو تہ ” جڏھن اوھين ابن آدم کي مٿي چاڙھيندا ، تڏھن اوھان کي خبر پوندي تہ آءٌ اھو ئي آھيان . آءٌ پنھنجي طرفان ڪجھہ بہ نہ ٿو ڪريان ، پر اھو ئي ڪجھہ چوان ٿو جيڪي پيءُ مون کي سيکاريو آھي .
43008029	جنھن مون کي موڪليو آھي سو مون سان آھي . ھن مون کي اڪيلو نہ ڇڏيو آھي ، ڇالاءِ جو آءٌ ھميشہ اھي ڪم ڪريان ٿو جيڪي کيس پسند آھن . “
43008030	تنھن تي ڪيترن ئي عيسيٰ جون ھي ڳالھيون ٻڌي مٿس ايمان آندو .
43008031	پوءِ جن يھودين مٿس ايمان آندو ھو ، عيسيٰ تن کي چيو تہ ” جيڪڏھن اوھين منھنجي تعليم تي قائم رھندا تہ اوھين سچ پچ منھنجا شاگرد آھيو .
43008032	پوءِ اوھان کي سچ جي خبر پوندي ۽ اھو سچ اوھان کي آزاد ڪندو . “
43008033	تنھن تي انھن وراڻيو تہ ” اسين ابراھيم جو اولاد آھيون ۽ ڪڏھن بہ ڪنھن جا غلام نہ ٿيا آھيون ، تہ پوءِ تنھنجي انھيءَ چوڻ جو مقصد ڇا آھي تہ ’ اوھين آزاد ٿيندا ‘ ؟ “
43008034	عيسيٰ انھن کي چيو تہ ” آءٌ اوھان کي سچ ٿو ٻڌايان تہ جيڪو بہ گناھہ ٿو ڪري سو گناھہ جو غلام آھي .
43008035	خاندان ۾ غلام کي ڪوبہ حق نہ آھي ، پر پٽ کي ھر ڪو حق حاصل آھي .
43008036	تنھنڪري جيڪڏھن فرزند اوھان کي آزاد ڪندو تہ اوھين سچ پچ آزاد ٿيندا .
43008037	مون کي خبر آھي تہ اوھين ابراھيم جو اولاد آھيو ، تہ بہ اوھين مون کي مارڻ جي ڪوشش ڪريو ٿا ، ڇاڪاڻ تہ اوھين منھنجي ڪلام کي دل ۾ جاءِ نہ ٿا ڏيو .
43008038	آءٌ اوھان کي اھو ٻڌايان ٿو جيڪي مون پيءُ وٽ ڏٺو آھي ، پر اوھين اھي ڪم ڪريو ٿا جيڪي اوھان پنھنجي پيءُ کان ٻڌا آھن . “
43008039	تنھن تي انھن وراڻيو تہ ” اسان جو پيءُ تہ ابراھيم آھي . “ عيسيٰ چين تہ ” جيڪڏھن اوھين ابراھيم جو اولاد ھجو ھا تہ اوھين بہ انھيءَ جھڙا ڪم ڪريو ھا .
43008040	پر اوھين مون کي مارڻ جي ڪوشش ڪريو ٿا ، جنھن اوھان کي سچ ٻڌايو آھي . مون اھو ئي ٻڌايو آھي جيڪو مون خدا کان ٻڌو آھي . ابراھيم تہ اھڙو ڪم ڪونہ ڪيو ھو .
43008041	اوھين اھي ڪم ڪريو ٿا جيڪي اوھان جي پيءُ ڪيا آھن . “ تڏھن انھن وراڻيو تہ ” اسان جو پيءُ تہ رڳو خدا آھي ۽ اسين سندس ئي حقيقي اولاد آھيون . “
43008042	عيسيٰ انھن کي چيو تہ ” جيڪڏھن خدا اوھان جو پيءُ ھجي ھا تہ اوھين مون سان پيار ڪريو ھا ، ڇاڪاڻ تہ آءٌ خدا وٽان آيو آھيان . آءٌ پاڻ ئي ڪين آيو آھيان پر ھن مون کي موڪليو آھي .
43008043	اوھين منھنجو ڳالھائڻ ڇو نہ ٿا سمجھو ؟ اھو انھيءَ لاءِ تہ اوھين منھنجي ڪلام کي ٻڌي نہ ٿا سگھو .
43008044	اوھين پنھنجي پيءُ يعني شيطان جا فرزند آھيو ۽ پنھنجي پيءُ جون مرضيون پوريون ڪرڻ گھرو ٿا . شروعات کان وٺي ھو خوني ھو ۽ ھن ڪڏھن بہ سچ جو پاسو نہ ورتو آھي ، ڇالاءِ جو ھن ۾ سچ نہ آھي . جڏھن ھو ڪوڙ ٿو ڳالھائي تہ پنھنجي طبيعت موجب ٿو ڳالھائي ، ڇالاءِ جو ھو ڪوڙو آھي ۽ ڪوڙ جو باني آھي .
43008045	پر آءٌ سچ ٿو چوان ، تنھنڪري اوھين مون تي ايمان نہ ٿا آڻيو .
43008046	اوھان مان ڪو اھڙو آھي ، جيڪو ثابت ڪري تہ مون گناھہ ڪيو آھي ؟ جيڪڏھن آءٌ سچ ٿو چوان تہ پوءِ اوھين مون تي ڇو نہ ٿا ايمان آڻيو ؟
43008047	جيڪو خدا وٽان اچي ٿو سو خدا جون ڳالھيون ٻڌي ٿو . اوھين انھيءَ ڪري نہ ٿا ٻڌو ڇالاءِ جو اوھين خدا وٽان نہ آيا آھيو . “
43008048	سو انھن يھودين عيسيٰ کي چيو تہ ” ڇا اسين سچ نہ چئي رھيا ھئاسين تہ تون سامرين وانگر ڪافر آھين ۽ تو ۾ ڀوت آھي ؟ “
43008049	عيسيٰ وراڻيو تہ ” مون ۾ ڀوت ڪونھي ، پر آءٌ پنھنجي پيءُ جي عزت ٿو ڪريان ۽ اوھين منھنجي بي عزتي ٿا ڪريو .
43008050	آءٌ پنھنجي ساراھہ نہ ٿو چاھيان ، پر ھڪڙو آھي جيڪو چاھي ٿو تہ منھنجي ساراھہ ٿئي ۽ اھو منھنجي فائدي ۾ فيصلو ڪري ٿو .
43008051	آءٌ اوھان کي سچ ٿو ٻڌايان تہ جيڪو بہ منھنجي ڪلام تي عمل ڪري ٿو سو ڪڏھن بہ نہ مرندو . “
43008052	انھن يھودين کيس چيو تہ ” ھاڻي اسان کي خبر پئي تہ تو ۾ ڀوت آھي . ابراھيم مري ويو ۽ نبي بہ مري ويا تہ بہ تون چوين ٿو تہ ’ جيڪو منھنجي ڪلام تي عمل ڪندو سو ڪڏھن بہ نہ مرندو . ‘
43008053	اسان جو پيءُ ابراھيم جيڪو مري ويو تنھن کان بہ تون وڏو آھين ڇا ؟ نبي بہ مري ويا تہ تون پاڻ کي ڇا ٿو سمجھين ؟ “
43008054	عيسيٰ وراڻيو تہ ” جيڪڏھن آءٌ پنھنجي ساراھہ ڪريان تہ منھنجي ساراھہ ڪا معنيٰ نہ ٿي رکي . پر جيڪو منھنجي ساراھہ ڪري ٿو سو منھنجو پيءُ آھي ، جنھن جي لاءِ اوھين چئو ٿا تہ ’ اھو اسان جو خدا آھي . ‘
43008055	اوھان ھن کي ڪڏھن بہ نہ سڃاتو آھي پر آءٌ کيس ڄاڻان ٿو . جيڪڏھن آءٌ چوان ٿو تہ آءٌ ھن کي نہ ٿو ڄاڻان تہ آءٌ بہ اوھان جھڙو ڪوڙو ٿيندس . پر آءٌ کيس ڄاڻان ٿو ۽ سندس ڪلام تي عمل ڪريان ٿو .
43008056	اوھان جو پيءُ ابراھيم منھنجي انھيءَ ڏينھن جي ڏسڻ جي اميد تي ڏاڍو خوش ھو . ھُن اھو ڏينھن ڏٺو ۽ خوش ٿيو . “
43008057	تنھن تي انھن چيس تہ ” تون پنجاھہ ورھين جو بہ ڪين آھين ، پوءِ تو ڪيئن ابراھيم کي ڏٺو ؟ “
43008058	عيسيٰ وراڻيو تہ ” آءٌ اوھان کي سچ ٿو چوان تہ ابراھيم جي ڄمڻ کان اڳي بہ آءٌ آھيان . “
43008059	تنھن تي انھن عيسيٰ کي سنگسار ڪرڻ لاءِ پٿر کنيا ، پر عيسيٰ پاڻ کي کڻي لڪايو ۽ ھيڪل مان نڪري ھليو ويو .
43009001	جيئن عيسيٰ رستي سان پئي ويو تہ ھن ھڪ اھڙو ماڻھو ڏٺو ، جيڪو ڄائي ڄم کان انڌو ھو .
43009002	ھن جي شاگردن کانئس پڇيو تہ ” استاد ! ڪنھن جي گناھہ جي ڪري ھو انڌو ڄائو ؟ ڇا ھن جي پنھنجي گناھہ جي ڪري يا سندس ماءُ پيءُ جي گناھہ سبب ؟ “
43009003	عيسيٰ وراڻيو تہ ” ھن جي انڌائپ جو ھن جي گناھہ سان يا سندس ماءُ پيءُ جي گناھہ سان ڪوبہ واسطو نہ آھي . ھو انھيءَ ڪري انڌو آھي تہ جيئن ھن مان خدا جا ڪم ظاھر ٿين .
43009004	جيستائين ڏينھن آھي تيستائين اسان کي انھيءَ جا ڪم ڪرڻ گھرجن جنھن مون کي موڪليو آھي . رات ايندي تہ پوءِ ڪوبہ ماڻھو ڪم ڪري نہ سگھندو .
43009005	جيستائين آءٌ ھن دنيا ۾ آھيان تہ آءٌ دنيا جي روشني آھيان . “
43009006	ائين چوڻ کان پوءِ عيسيٰ زمين تي ٿڪ اڇلائي ۽ انھيءَ ٿڪ سان مٽي ڳوھيائين . پوءِ اھا ڳوھيل مٽي انھيءَ انڌي جي اکين تي لاتائين
43009007	۽ چيائينس تہ ” پنھنجو منھن انھيءَ تلاءَ ۾ وڃي ڌوءُ ، جنھن جو نالو  سيلوم ( يعني موڪليل ) آھي . “ پوءِ ھو ويو ۽ انھيءَ تلاءَ ۾ وڃي منھن ڌوتائين ۽ پوءِ موٽ تي ھو ڏسندو وائسندو آيو .
43009008	تنھن تي سندس پاڙيسرين ۽ ٻين ماڻھن جن کيس اڳ پنندي ڏٺو ھو ، سي چوڻ لڳا تہ ” ھي اھو فقير نہ آھي ڇا جيڪو ھتي ويٺو پنندو ھو ؟ “
43009009	ڪي چوڻ لڳا تہ ” ھي اھو ئي آھي “ ۽ ٻيا چوڻ لڳا تہ ” ھي اھو نہ آھي پر انھيءَ جھڙو آھي . “ تنھن تي ھن پاڻ چيو تہ ” آءٌ اھو ئي آھيان . “
43009010	پوءِ انھن پڇيس تہ ” تنھنجون اکيون ڪيئن کليون ؟ “
43009011	ھن وراڻيو تہ ” اھو شخص جنھن جو نالو عيسيٰ آھي ، تنھن مٽي ڳوھي منھنجين اکين تي لاتي ۽ چيائين تہ ’ سيلوم واري تلاءَ ۾ وڃي منھن ڌوءُ . ‘ پوءِ آءٌ ويس ۽ وڃي منھن ڌوتم ۽ پوءِ ڏسڻ وائسڻ لڳس . “
43009012	تنھن تي انھن پڇيس تہ ” اھو شخص ڪٿي آھي ؟ “ ھن چين تہ ” مون کي خبر نہ آھي . “
43009013	تنھن کان پوءِ اھي انھيءَ انڌي مان سڄي ٿيل ماڻھوءَ کي فريسين وٽ وٺي آيا .
43009014	جنھن ڏينھن تي عيسيٰ مٽي ڳوھي انڌي ماڻھوءَ جون اکيون کوليون ھيون سو سبت جو ڏينھن ھو .
43009015	پوءِ فريسين انھيءَ ماڻھوءَ کان پڇيو تہ ” تون ڪيئن ڏسڻ وائسڻ لڳين ؟ “ ھن انھن کي ٻڌايو تہ ” ھڪڙي ماڻھوءَ ٿوري مٽي منھنجين اکين تي لاتي ۽ مون وڃي منھن ڌوتو تہ آءٌ ڏسڻ وائسڻ لڳس . “
43009016	تنھن تي فريسين مان ڪن چيو تہ ” جنھن ماڻھوءَ ھي ڪم ڪيو آھي سو خدا جي طرفان ٿي نہ ٿو سگھي ، ڇاڪاڻ تہ ھن سبت جي ڏينھن کي نہ مڃيو آھي . “ ٻين وري چيو تہ ” جيڪو گنھگار آھي سو اھڙا معجزا ڪيئن ٿو ڪري سگھي . “ تنھنڪري انھن ۾ ڏڦيڙ پئجي ويو .
43009017	ان کان پوءِ فريسين ھڪ دفعو وري انھيءَ ماڻھوءَ کان پڇيو تہ ” تون چوين ٿو تہ ھن تنھنجون اکيون کوليون ، پر تون انھيءَ شخص بابت ڇا ٿو چوين ؟ “ ھن وراڻيو تہ ” ھو نبي آھي . “
43009018	يھودي اڳواڻن کي ھن ماڻھوءَ جي ڳالھہ تي اڃا بہ اعتبار نہ آيو تہ ھو ڪو انڌو ھو ۽ پوءِ سڄو ٿيو آھي ، تنھنڪري ھنن انھيءَ ماڻھوءَ جي ماءُ پيءُ کي سڏائي کانئن پڇيو تہ
43009019	” ڇا ھي اوھان جو پٽ آھي ؟ اوھين چئو ٿا تہ ھي ڄائي ڄم کان انڌو ھو ، تہ پوءِ اھو ڪيئن ٿي سگھي ٿو تہ ھو ھاڻي ڏسي وائسي ٿو ؟ “
43009020	ھن جي ماءُ پيءُ وراڻيو تہ ” اسين ڄاڻون ٿا تہ ھي اسان جو پٽ آھي ۽ ڄائي ڄم کان انڌو ھو .
43009021	پر اھا خبر ڪانھي تہ ھاڻي ڪيئن ھو ڏسڻ وائسڻ لڳو آھي ۽ اسان کي اھا بہ خبر ڪانھي تہ ڪنھن ھن جو اکيون کوليون . اوھين کانئس پڇو ، ھو بالغ آھي ، پاڻ پنھنجي ڳالھہ ڪندو . “
43009022	سندس ماءُ پيءُ ائين انھيءَ ڪري چيو ، ڇالاءِ جو ھو يھودي اڳواڻن کان ڊنا ٿي ، جن اڳي ئي ٺھراءُ ڪري ڇڏيو ھو تہ جيڪڏھن ڪو ماڻھو عيسيٰ کي مسيح ڪري مڃيندو تہ ھو انھيءَ کي پنھنجي عبادت گاھہ مان ڪڍي ڇڏيندا .
43009023	اھو ئي سبب ھو جو انھيءَ ماڻھوءَ جي ماءُ پيءُ چيو تہ ” ھو بالغ آھي سو اوھين کانئس پڇو . “
43009024	ٻئي دفعي انھن وري انھيءَ ماڻھوءَ کي گھرايو جيڪو اڳي انڌو ھو ۽ کيس چيائون تہ ” تون خدا جي آڏو واعدو ڪر تہ سچ ڳالھائيندين . اسين ڄاڻون ٿا تہ اھو ماڻھو گنھگار آھي . “
43009025	انھيءَ ماڻھوءَ وراڻيو تہ ” مون کي خبر نہ آھي تہ ھو گنھگار آھي يا نہ . آءٌ رڳو اھو ڄاڻان ٿو تہ اڳي آءٌ انڌو ھوس ۽ ھاڻي ڏسان وائسان ٿو . “
43009026	تنھن تي انھن پڇيس تہ ” ھن تو کي ڇا ڪيو ؟ ڪيئن تنھنجون اکيون کوليائين ؟ “
43009027	ھن وراڻيو تہ ” اڃا ھاڻي تہ مون اوھان کي ٻڌايو تہ بہ اوھان ڪونہ ٻڌو ، وري ڇو ٿا ٻڌڻ چاھيو ؟ اوھين بہ ھن جا شاگرد ٿيڻ چاھيو ٿا ڇا ؟ “
43009028	تنھن تي انھن ڦٽ لعنت ڪري چيس تہ ” تون ئي انھيءَ جو شاگرد آھين . اسين تہ موسيٰ جا شاگرد آھيون .
43009029	اسين ڄاڻون ٿا تہ خدا موسيٰ سان ڳالھايو ھو ، پر انھيءَ شخص بابت اسان کي ڪابہ خبر نہ آھي تہ ھو ڪٿان آيو آھي . “
43009030	تنھن تي انھيءَ ماڻھوءَ چيو تہ ” واہ ! اھا تہ عجيب ڳالھہ آھي ، ھُن منھنجون اکيون کوليون آھن ، تڏھن بہ اوھان کي خبر نہ آھي تہ ھو ڪٿان آيو آھي .
43009031	اسين ڄاڻون ٿا تہ خدا گنھگارن جي نہ ٻڌندو آھي ، پر جيڪڏھن ڪو خداپرست آھي ۽ سندس مرضيءَ تي ھلي ٿو تہ خدا انھيءَ جي ٻڌي ٿو .
43009032	ھن دنيا جي شروعات کان وٺي ائين ڪڏھن بہ ٻڌڻ ۾ ڪونہ آيو تہ ڄائي ڄم کان انڌي ماڻھوءَ جون ڪنھن بہ اکيون کوليون ھجن .
43009033	جيڪڏھن ھي ماڻھو خدا جي طرفان نہ ھجي ھا تہ ڪجھہ بہ نہ ڪري سگھي ھا . “
43009034	تنھن تي انھن چيس تہ ” تون اصل ڄائو ئي گناھن ۾ آھين ۽ ھاڻي تون ٿو اسان کي سيکارين ؟ “ پوءِ تہ انھن کيس عبادت خاني مان ڪڍي ڇڏيو .
43009035	جڏھن عيسيٰ ٻڌو تہ انھيءَ ماڻھوءَ کي عبادت خاني مان ڪڍي ڇڏيو اٿن ، تڏھن عيسيٰ کيس ڳولي وڃي لڌو ۽ چيائينس تہ ” ڇا تون ابن آدم تي ايمان آڻين ٿو ؟ “
43009036	تنھن تي ھن پڇيس تہ ” سائين ! اھو ڪير آھي جو آءٌ مٿس ايمان آڻيان ؟ “
43009037	عيسيٰ چيس تہ ” تو تہ کيس اڳي ئي ڏٺو آھي ۽ اھو ھاڻي تو سان ڳالھائي رھيو آھي . “
43009038	انھيءَ ماڻھوءَ چيو تہ ” اي خداوند ! آءٌ ايمان آڻيان ٿو . “ پوءِ کيس سجدو ڪيائين .
43009039	عيسيٰ چيس تہ ” آءٌ ھن دنيا ۾ انصاف ڪرڻ لاءِ آيو آھيان تہ جيئن انڌا ڏسن ۽ جيڪي ڏسن ٿا سي انڌا ٿين . “
43009040	پوءِ اھي فريسي جيڪي ساڻس گڏ ھئا ، تن جڏھن اھي ڳالھيون ٻڌيون ، تڏھن انھن پڇيس تہ ” ڇا اسين بہ انڌا آھيون ؟ “
43009041	عيسيٰ کين چيو تہ ” جيڪڏھن اوھين انڌا ھجو ھا تہ اوھان تي ڪو ڏوھہ نہ ٿئي ھا . پر ھاڻي تہ اوھين پاڻ چئو ٿا تہ ’ اسين ڏسون ٿا ، ‘ سو اوھان تي ڏوھہ ثابت آھي . “
43010001	” آءٌ اوھان کي سچ ٿو ٻڌايان تہ جيڪو ماڻھو رڍن جي واڙي ۾ در کان نہ ٿو گھڙي پر ڪنھن ٻئي پاسي کان ٽپي اچي ٿو ، سو چور ۽ ڌاڙيل آھي .
43010002	جيڪو ماڻھو در کان واڙي ۾ گھڙي ٿو سو رڍن جو ريڍار آھي .
43010003	دربان ھن لاءِ در کولي ٿو ۽ رڍون ھن جو آواز ٻڌن ٿيون . ھو نالو وٺي پنھنجين رڍن کي سڏي ٿو ۽ کين ٻاھر آڻي ٿو .
43010004	جڏھن ھو انھن سڀني کي ٻاھر ڪڍي اچي ٿو ، تڏھن ھو سندن اڳيان ٿي ھلي ٿو ۽ رڍون ھن جي پٺيان ھلن ٿيون ، ڇالاءِ جو اھي ھن جو آواز سڃاڻن ٿيون .
43010005	اھي ڪنھن ڌارئي جي پٺيان نہ ھلنديون ، بلڪ انھيءَ کان پري ڀڄي وينديون ، ڇاڪاڻ تہ اھي ڌارين جو آواز نہ ٿيون سڃاڻين . “
43010006	عيسيٰ انھن کي ھي مثال ٻڌايو پر انھن نہ سمجھيو تہ ھو ڇا چئي رھيو آھي .
43010007	سو عيسيٰ وري چيو تہ ” آءٌ اوھان کي سچ ٿو ٻڌايان تہ رڍن لاءِ اھو در آءٌ آھيان .
43010008	ٻيا جيڪي بہ مون کان اڳ ۾ آيا ھئا سي چور ۽ ڌاڙيل ھئا ، پر رڍن انھن جي نہ ٻڌي .
43010009	آءٌ اھو در آھيان ۽ جيڪو بہ مون مان اندر گھڙندو سو بچي ويندو . ھو اندر ٻاھر ايندو ويندو ۽ گاھہ بہ ملندس .
43010010	چور رڳو انھيءَ مطلب لاءِ اچي ٿو تہ چوري ڪري ، ماري ۽ برباد ڪري . پر آءٌ انھيءَ لاءِ آيو آھيان تہ کين زندگي ملي ، بلڪ ڀرپور زندگي ملين .
43010011	آءٌ چڱو ريڍار آھيان ۽ چڱو ريڍار رڍن لاءِ پنھنجي جان بہ ڏئي ٿو .
43010012	جيڪو مزور آھي سو نہ ريڍار آھي ۽ نڪي رڍن جو مالڪ . ھو جڏھن بگھڙ کي ايندي ڏسي ٿو تہ رڍن کي ڇڏي ڀڄي وڃي ٿو ۽ بگھڙ رڍن تي حملو ڪري کين ڇڙوڇڙ ڪري ڇڏي ٿو .
43010013	مزور ڇڏي ڀڄي وڃي ٿو ، ڇالاءِ جو ھو رڳو مزور آھي ۽ کيس رڍن جو ڪو فڪر ڪونہ آھي .
43010014	آءٌ چڱو ريڍار آھيان . جھڙيءَ طرح پيءُ مون کي سڃاڻي ٿو ۽ آءٌ پيءُ کي سڃاڻان ٿو ، تھڙيءَ طرح آءٌ پنھنجين رڍن کي سڃاڻان ٿو ۽ رڍون مون کي سڃاڻن ٿيون . آءٌ رڍن لاءِ پنھنجي جان بہ ڏيان ٿو .
43010015	
43010016	منھنجون ٻيون بہ رڍون آھن جيڪي ھن واڙي جون نہ آھن . انھن کي آڻڻ بہ مون لاءِ ضروري آھي . اھي منھنجو آواز ٻڌنديون ۽ پوءِ ھڪڙو ئي ڌڻ ۽ ھڪڙو ئي ڌنار ٿيندو .
43010017	پيءُ مون سان انھيءَ لاءِ پيار ٿو ڪري جو آءٌ پنھنجي جان ٿو ڏيان ، جڏھن تہ اھا وري مون کي موٽي ملندي .
43010018	ڪوبہ ماڻھو مون کان اھا کسي نہ ٿو پر آءٌ اھا پنھنجي مرضيءَ سان ٿو ڏيان . مون کي پنھنجي جان ڏيڻ جي اختياري آھي ۽ اھا وري موٽائي وٺڻ جي بہ اختياري آھي . ھي حڪم مون کي پنھنجي پيءُ وٽان مليو آھي . “
43010019	ھنن لفظن ٻڌڻ کان پوءِ ماڻھن ۾ وري ڏڦيڙ پئجي ويو .
43010020	انھن مان ڪيترائي ائين پيا چون تہ ” ھن ۾ ڀوت آھي ، ھو چريو آھي . اوھين ڇو سندس ڳالھين تي ڌيان ڏيو ٿا ؟ “
43010021	پر ٻيا چئي رھيا ھئا تہ ” جنھن ماڻھوءَ ۾ ڀوت ھوندو آھي ، سو ھن وانگر ڳالھائي نہ سگھندو آھي . ڀوت ڪنھن انڌي جون اکيون کولي سگھي ٿو ڇا ؟ “
43010022	يروشلم ۾ عيد تجديد ھئي ۽ اھا سياري جي موسم ھئي .
43010023	عيسيٰ ھيڪل جي سليماني ڏيڍيءَ ۾ گھمي رھيو ھو
43010024	تہ ماڻھو چوڌاري ڦري آيس ۽ چيائونس تہ ” ڪيستائين تون اسان کي شڪ ۾ رکندين ؟ اسان کي صاف سچ ٻڌاءِ تہ ڇا تون مسيح آھين ؟ “
43010025	عيسيٰ کين وراڻيو تہ ” مون تہ اوھان کي ٻڌايو آھي ، پر اوھان ايمان نہ ٿا آڻيو . جيڪي ڪم آءٌ پنھنجي پيءُ جي اختياريءَ سان ڪريان ٿو سي ئي منھنجي شاھدي ٿا ڏين .
43010026	پر اوھين ايمان نہ ٿا آڻيو ، ڇالاءِ جو اوھين منھنجين رڍن مان نہ آھيو .
43010027	منھنجون رڍون منھنجو آواز ٻڌن ٿيون . آءٌ پنھنجن رڍن کي سڃاڻان ٿو ۽ اھي منھنجي پٺيان ھلن ٿيون .
43010028	آءٌ انھن کي دائمي زندگي ڏيان ٿو ۽ اھي ڪڏھن بہ برباد نہ ٿينديون ۽ نڪي ڪو ٻيو اھي مون کان کسي سگھندو .
43010029	منھنجو پيءُ ، جنھن مون کي اھي ڏنيون آھن سو سڀني کان وڏو آھي ۽ ڪوبہ منھنجي پيءُ کان اھي کسي نہ سگھندو .
43010030	آءٌ ۽ پيءُ ھڪ آھيون . “
43010031	تنھن تي يھودين کيس سنگسار ڪرڻ لاءِ وري بہ پٿر کنيا .
43010032	عيسيٰ کين چيو تہ ” مون پيءُ جي پاران ڪيترائي چڱا ڪم اوھان کي ڪري ڏيکاريا آھن . انھن مان ڪھڙي ڪم جي ڪري اوھين مون کي سنگسار ڪريو ٿا ؟ “
43010033	تنھن تي يھودين وراڻيس تہ ” اسين تو کي ڪنھن چڱي ڪم ڪرڻ ڪري سنگسار نہ ٿا ڪريون پر ڪفر بڪڻ ڪري ، ڇالاءِ جو تو انسان ٿي ڪري پاڻ کي خدا سڏايو آھي . “
43010034	عيسيٰ چيو تہ ” ڇا اوھان جي شريعت ۾ اھو لکيل نہ آھي تہ خدا چيو تہ ’ اوھين خدا جا فرزند آھيو . ‘
43010035	خدا انھن کي پنھنجا فرزند سڏيو جن کي سندس ڪلام مليل ھو ۽ خدا جو ڪلام ھميشہ لاءِ سچو آھي .
43010036	جيتري قدر منھنجو واسطو آھي تہ پيءُ مون کي چونڊيو آھي ۽ ھن دنيا ۾ موڪليو آھي . پوءِ اوھين ڪيئن چئو ٿا تہ مون ڪفر بڪيو آھي جو مون چيو تہ ’ آءٌ خدا جو فرزند آھيان ؟ ‘
43010037	جيڪڏھن آءٌ پيءُ جا ڪم نہ ڪندو ھجان تہ اوھين مون تي ايمان نہ آڻيو .
43010038	پر جيڪڏھن پيءُ جا ڪم ڪريان ٿو ، تہ اوھين ڀل مون تي ايمان نہ آڻيو پر منھنجي انھن ڪمن تي تہ ايمان آڻيو ، تہ جيئن اوھان کي خبر پوي ۽ سمجھو تہ پيءُ مون ۾ آھي ۽ آءٌ پيءُ ۾ آھيان . “
43010039	تنھن تي انھن وري بہ عيسيٰ کي پڪڙڻ جي ڪوشش ڪئي ، پر ھو سندن ھٿن مان نڪري ويو .
43010040	عيسيٰ موٽي وري اردن درياءَ جي ھُن ڀر انھيءَ جاءِ تي آيو ، جتي اڳي يحيٰ بپتسما ڏيندو ھو . ھو اتي رھي پيو .
43010041	ڪيترائي ماڻھو وٽس ايندا ھئا . ھو چوندا ھئا تہ ” يحيٰ تہ ڪوبہ معجزو نہ ڏيکاريو ، پر جيڪي ڳالھيون ھن ماڻھوءَ بابت چيائين سي سڀ پوريون ٿيون . “
43010042	اتي ڪيترن ئي ماڻھن مٿس ايمان آندو .
43011001	لعزر نالي ھڪ ماڻھو جيڪو بيت عنياہ ۾ رھندو ھو سو بيمار ٿي پيو . بيت عنياہ اھو ڳوٺ آھي جنھن ۾ مريم ۽ سندس ڀيڻ مارٿا رھنديون ھيون .
43011002	ھيءَ مريم اھا ھئي جنھن خداوند کي عطر مکي پنھنجن وارن سان سندس پير اُگھيا ھئا ، تنھن جو ڀاءُ لعزر بيمار ھو .
43011003	ٻنھي ڀينرن عيسيٰ کي چوا ئي موڪليو تہ ” خداوند ! اوھان جو پيارو دوست بيمار آھي . “
43011004	عيسيٰ اھو ٻڌي چيو تہ ” لعزر جي اھا بيماري موت واري نہ آھي ، بلڪ انھيءَ سان خدا جو جلال ظاھر ٿيندو ، ڇالاءِ جو سندس فرزند جي واکاڻ ٿيندي . “
43011005	عيسيٰ جو مارٿا ، سندس ڀيڻ ۽ لعزر سان پيار ھو .
43011006	مگر لعزر جي بيماريءَ بابت ٻڌڻ جي باوجود بہ ھو جتي ھو اتي ٻہ ڏينھن وڌيڪ ترسي پيو .
43011007	پوءِ ھن شاگردن کي چيو تہ ” ھلو تہ يھوديہ ڏانھن موٽي ھلون . “
43011008	تنھن تي شاگردن چيس تہ ” اي استاد ! اڃا تازو ماڻھو اوھان کي سنگسار ڪرڻ جي ڪوشش ڪري رھيا ھئا ۽ اوھين وري اوڏانھن موٽي ھلو ٿا ؟ “
43011009	عيسيٰ وراڻيو تہ ” ڇا ھڪ ڏينھن ۾ ٻارھن ڪلاڪ نہ آھن ؟ سو جيڪڏھن ڪو ماڻھو ڏينھن جي روشنيءَ ۾ گھمندو تہ ٿاٻو نہ کائيندو ، ڇاڪاڻ تہ ھو دنيا جي روشني ڏسي رھيو آھي .
43011010	پر جيڪڏھن ھو رات جي اونداھيءَ ۾ گھمندو تہ ضرور ٿاٻو کائيندو ، ڇاڪاڻ تہ ھن کي روشني نہ آھي . “
43011011	عيسيٰ ھن کان پوءِ وڌيڪ چيو تہ ” اسان جو دوست لعزر ننڊ پيو آھي ، پر آءٌ وڃي کيس ننڊ مان اٿاريندس . “
43011012	تنھن تي شاگردن چيس تہ ” اي خداوند ! جيڪڏھن لعزر ننڊ ۾ آھي تہ بچي پوندو . “
43011013	عيسيٰ تہ لعزر جي موت بابت ٿي ڳالھہ ڪئي ، پر ھنن سمجھيو تہ عيسيٰ ننڊ ۾ سمھي آرام ڪرڻ بابت ٿو چوي .
43011014	تنھنڪري عيسيٰ صاف چين تہ ” لعزر مري ويو آھي .
43011015	آءٌ اوھان جي خاطر خوش آھيان جو اتي نہ ھوس تہ جيئن اوھين ايمان آڻيو . ھاڻي ھلو تہ وٽس ھلون . “
43011016	تنھن تي توما جنھن کي جاڙو بہ سڏيندا ھئا ، تنھن پنھنجي ساٿي شاگردن کي چيو تہ ” اچو تہ اسين بہ ھلون تہ جيئن اسين بہ ھن سان گڏ مرون . “
43011017	جڏھن عيسيٰ اتي پھتو تہ کيس معلوم ٿيو تہ لعزر کي دفن ڪئي چار ڏينھن گذري چڪا آھن .
43011018	بيت عنياہ يروشلم کان ٽي ڪلوميٽر بہ پري نہ ھو .
43011019	سو ڪيترائي يھودي مارٿا ۽ مريم سان سندن ڀاءُ جو عذر ڪرڻ لاءِ آيا ھئا .
43011020	جڏھن مارٿا ٻڌو تہ عيسيٰ اچي رھيو آھي تہ ھوءَ کيس ملڻ لاءِ اڳڀرو ويئي پر مريم گھر ۾ ئي ويٺي رھي .
43011021	مارٿا عيسيٰ کي چيو تہ ” اي خداوند ! جيڪڏھن اوھين ھتي ھجو ھا تہ منھنجو ڀاءُ نہ مري ھا .
43011022	پر مون کي خبر آھي تہ جيڪڏھن ھاڻي بہ اوھين خدا کان جو ڪجھہ گھرندا سو ھو اوھان کي ڏيندو . “
43011023	تنھن تي عيسيٰ چيس تہ ” تنھنجو ڀاءُ وري جيئرو ٿيندو . “
43011024	مارٿا وراڻيو تہ ” مون کي خبر آھي تہ ھو قيامت جي وقت آخرت جي ڏينھن وري جيئرو ٿي اٿندو . “
43011025	عيسيٰ کيس چيو تہ ” قيامت ۽ زندگي تہ آءٌ آھيان . جيڪو بہ مون تي ايمان آڻي ٿو سو جيتوڻيڪ مري وڃي تہ بہ زندہ رھندو ،
43011026	۽ جيڪو بہ جيئرو آھي ۽ مون تي ايمان ٿو آڻي سو ڪڏھن بہ نہ مرندو . ڇا تنھنجو ھن ڳالھہ تي ايمان آھي ؟ “
43011027	مارٿا وراڻيو تہ ” ھائو خداوند ! مون کي پڪو يقين آھي تہ خدا جو فرزند مسيح ، جيڪو دنيا ۾ اچڻو ھو سي اوھين ئي آھيو . “
43011028	ھن چوڻ کان پوءِ مارٿا موٽي ويئي ۽ پنھنجي ڀيڻ مريم کي پنھنجي منھن سڏي چيائين تہ ” ادي ! استاد آيو آھي ۽ تو کي سڏي ٿو . “
43011029	اھا ڳالھہ ٻڌڻ شرط مريم ھڪدم اٿي کڙي ٿي ۽ عيسيٰ وٽ ويئي .
43011030	عيسيٰ اڃا تائين ڳوٺ ۾ ڪين پھتو ھو ، پر اتي ئي ھو جتي مارٿا وڃي ساڻس ملي ھئي .
43011031	يھودي جيڪي مريم سان گھر ۾ ويٺا ھئا ۽ دلداري پئي ڏنائونس ، تن جڏھن مريم کي تڪڙو تڪڙو ٻاھر ويندي ڏٺو تڏھن اھي بہ ھن جي پٺيان ويا جو انھن سمجھيو تہ ھوءَ ڀاءُ جي قبر تي روئڻ وڃي ٿي .
43011032	جڏھن مريم عيسيٰ وٽ پھتي ۽ ھن کي ڏٺائين تہ پيرن تي ڪري پيس ۽ چيائينس تہ ” خداوند ! جيڪڏھن اوھين ھتي ھجو ھا تہ منھنجو ڀاءُ مري ئي ڪين ھا . “
43011033	عيسيٰ جڏھن کيس روئندي ڏٺو ۽ ڏٺائين تہ ماڻھو جيڪي ساڻس گڏ آيا ھئا سي بہ روئن پيا ، تڏھن سندس دل ڀرجي آئي ۽ کيس ڏاڍو ڏک ٿيو .
43011034	ھن کانئن پڇيو تہ ” اوھان کيس ڪٿي دفن ڪيو آھي ؟ “ انھن وراڻيو تہ ” اي خداوند ! ھلي ڏسو . “
43011035	عيسيٰ روئي ڏنو .
43011036	تنھن تي يھودي چوڻ لڳا تہ ” ڏسو ، لعزر سان کيس ڪيترو نہ پيار ھو . “
43011037	پر انھن مان ڪن چيو تہ ” ھن انڌي ماڻھوءَ جون اکيون کوليون ھيون نہ ؟ ڇا ھو ائين نہ ٿي ڪري سگھيو جو لعزر اصل مري ئي نہ ھا ؟ “
43011038	پوءِ عيسيٰ جي دل وري بہ ڀرجي آئي ۽ ھو قبر تي آيو . اھا قبر ھڪ غار ھئي جنھن جي منھن تي پٿر ڏنل ھو .
43011039	عيسيٰ چيو تہ ” ھن پٿر کي پري ھٽايو . “ فوتيءَ جي ڀيڻ مارٿا کيس چيو تہ ” اي خداوند ! اندر تہ بانس ھوندي ، ڇالاءِ جو ھن کي دفن ڪئي چار ڏينھن گذري ويا آھن . “
43011040	عيسيٰ ھن کي چيو تہ ” مون تو کي ڪين چيو ھو تہ جيڪڏھن تون ايمان آڻيندينءَ تہ خدا جو جلوو ڏسندينءَ ؟ “
43011041	تڏھن ھنن پٿر پري ھٽايو . پوءِ عيسيٰ مٿي نھاري چيو تہ ” اي بابا ! آءٌ تنھنجو شڪرگذار آھيان جو تو منھنجي ٻڌي آھي .
43011042	مون کي تہ خبر آھي تہ تون ھميشہ منھنجي ٻڌندو آھين . پر ھي ماڻھو جيڪي ھتي بيٺا آھن ، تن کي اھو ڏيکارڻ لاءِ آءٌ دعا ٿو گھران تہ جيئن اھي ايمان آڻين تہ تو ئي مون کي موڪليو آھي . “
43011043	ائين چوڻ کان پوءِ عيسيٰ وڏي واڪي چيو تہ ” اي لعزر ! ٻاھر نڪري اچ . “
43011044	تنھن تي مئل ماڻھو ٻاھر نڪري آيو . ھن جا ھٿ ۽ پير ڪفن سان ٻڌل ھئا ۽ سندس منھن رومال سان ويڙھيل ھو . عيسيٰ انھن ماڻھن کي چيو تہ ” ھن کي کوليو ۽ ڇڏيوس تہ وڃي . “
43011045	جيڪي يھودي مريم وٽ آيا ھئا ، تن مان ڪيترن ئي جڏھن عيسيٰ جو ھي ڪم ڏٺو تڏھن مٿس ايمان آندائون .
43011046	پر انھن مان ڪي فريسين وٽ ويا ۽ عيسيٰ جيڪي ڪجھہ ڪيو ھو سو وڃي کين ٻڌايائون .
43011047	تنھن تي فريسي ۽ سردار ڪاھن ڪائونسل گڏ ڪري چوڻ لڳا تہ ” اسين ھاڻي ڇا ڪريون ؟ ھي ماڻھو تہ گھڻا ئي معجزا پيو ڪري .
43011048	جيڪڏھن اسين ھن کي ائين ڪندي ڇڏي ڏينداسون تہ پوءِ ھر ڪو مٿس ايمان آڻيندو ۽ رومي حاڪم اسان تي قدم کڻندا . پوءِ ھو اسان جي ھيڪل ۽ سڄي قوم کي تباھہ ڪري ڇڏيندا . “
43011049	انھن مان ھڪڙي شخص جو نالو قائفا ھو جيڪو انھيءَ سال جو وڏو سردار ڪاھن ھو ، تنھن چيو تہ ” اوھان کي خبر ئي ڪانہ ٿي پوي .
43011050	اوھين اھو سمجھو ئي نہ ٿا تہ اوھان جي لاءِ ھي بھتر ٿيندو جو ھڪڙو ماڻھو قوم لاءِ مري ۽ نہ سڄي قوم تباھہ ٿئي . “
43011051	حقيقت ۾ ھن جيڪي لفظ چيا سي پنھنجي طرفان نہ چيائين ، پر جيئن تہ ھو انھيءَ سال جو وڏو سردار ڪاھن ھو ، تنھنڪري ھن اھي لفظ اڳڪٿي ڪري چيا تہ عيسيٰ يھودي قوم لاءِ مرندو ،
43011052	نہ رڳو قوم لاءِ پر انھيءَ لاءِ تہ خدا جا ٻار جيڪي ڇڙوڇڙ ٿيل آھن تن کي گڏي ھڪ ڪري .
43011053	انھيءَ ڏينھن کان وٺي يھودي اڳواڻ عيسيٰ کي مارڻ جون سازشون سٽڻ لڳا .
43011054	تنھنڪري عيسيٰ انھيءَ ڏينھن کان پوءِ يھودين ۾ کليو کلايو نہ گھمندو ھو . پر ھو اتان رڻ پٽ جي ڀر واري علائقي ڏانھن ھليو ويو ۽ افرائيم نالي ھڪ ڳوٺ ۾ پنھنجي شاگردن سان گڏ رھڻ لڳو .
43011055	يھودي قوم جي عيد فصح ويجھي ھئي ، سو ڪيترائي ماڻھو ٻھراڙيءَ کان يروشلم ۾ آيا ھئا تہ جيئن ھو عيد فصح کان اڳ پاڻ کي پاڪ ڪن .
43011056	اھي عيسيٰ کي ڳولي رھيا ھئا ، سو جيئن اھي ھيڪل ۾ گھڙيا تہ ھڪٻئي کان پڇڻ لڳا تہ ” ڇا ٿا ڀانئيو تہ ھو ايندو يا نہ ؟ “
43011057	سردار ڪاھنن ۽ فريسين ھي حڪم ڏيئي ڇڏيو تہ ” جيڪڏھن ڪنھن کي خبر ھجي تہ عيسيٰ ڪٿي آھي تہ اھو ضرور ٻڌائي تہ جيئن کيس پڪڙيو وڃي . “
43012001	عيد فصح کان ڇھہ ڏينھن اڳ عيسيٰ بيت عنياہ ڏانھن ويو جتي لعزر رھندو ھو ، جنھن کي عيسيٰ مئلن مان جيئرو ڪيو ھو .
43012002	اتي ھنن عيسيٰ لاءِ رات جي ماني تيار ڪئي . مارٿا خدمت پئي ڪئي ، جڏھن تہ لعزر عيسيٰ ۽ مھمانن سان گڏ دسترخوان تي ويٺو ھو .
43012003	پوءِ مريم اڌ ليٽر تمام قيمتي عطر ، جيڪو سچي سُرھي مُرَ مان تيار ڪيل ھو ، سو کڻي عيسيٰ جي پيرن کي مکيو ۽ پوءِ پنھنجن وارن سان سندس پير اُگھيائين . انھيءَ عطر جي سرھاڻ سان سڄو گھر ڀرجي ويو .
43012004	عيسيٰ جي شاگردن مان ھڪڙي جنھن جو نالو يھوداہ اسڪريوتي ھو ۽ جيڪو اڳتي ھلي ساڻس دغا ڪرڻ وارو ھو ،
43012005	تنھن چيو تہ ” ڇو نہ ھي عطر ٽن سَوَن چانديءَ جي سڪن ۾ وڪڻي غريبن کي خيرات ڏجي ھا . “
43012006	ھن اھي لفظ غريبن جي ھمدرديءَ لاءِ نہ چيا ، پر ھو پاڻ چور ھو ۽ انھيءَ لاءِ چيائين تہ ھو انھن پئسن مان ڪجھہ چورائي ، ڇالاءِ جو پئسن جي ڳوٿري وٽس رھندي ھئي .
43012007	تنھن تي عيسيٰ چيو تہ ” ڇڏيوس ، ڇوتہ ھن اھو عطر منھنجي ڪفن دفن لاءِ ئي بچائي رکيو ھو .
43012008	غريب تہ اوھان وٽ ھميشہ آھن پر آءٌ اوھان وٽ ھميشہ نہ ھوندس . “
43012009	يھودين جي وڏي ميڙ جڏھن ٻڌو تہ عيسيٰ بيت عنياہ ۾ آھي ، تڏھن اھي اوڏانھن ويا . اھي نہ رڳو عيسيٰ کي ڏسڻ لاءِ ويا پر لعزر کي بہ ڏسڻ ويا ، جنھن کي عيسيٰ مئلن مان جيئرو ڪيو ھو .
43012010	تنھنڪري سردار ڪاھنن لعزر کي بہ مارڻ جون سازشون سٽيون ،
43012011	ڇالاءِ جو لعزر جي ڪري ڪيترن ئي يھودين انھن کي ڇڏي عيسيٰ تي ايمان آندو ھو .
43012012	ٻئي ڏينھن تي وڏو ميڙ جيڪو عيد فصح تي آيو ھو تنھن ٻڌو تہ عيسيٰ يروشلم ۾ اچي رھيو آھي .
43012013	سو انھن کجيءَ جون ٽاريون ھٿن ۾ کنيون ۽ ساڻس ملڻ لاءِ اڳڀرو ويا ۽ واڪا ڪري چوڻ لڳا تہ ” خدا جي واکاڻ ھجي ! سڳورو آھي اھو ، جيڪو خداوند جي نالي سان ٿو اچي ! بني اسرائيل جو بادشاھہ مبارڪ ، مبارڪ ! “
43012014	عيسيٰ کي ھڪ کودڙو ملي ويو ۽ ھو مٿس چڙھي ويٺو ، جيئن لکيل آھي تہ
43012015	” اي صيئون جا شھر ! ڊڄ نہ،ڏس ، تنھنجو بادشاھہ اچي پيو،جيڪو کودڙي تي سوار آھي . “
43012016	سندس شاگردن کي پھريائين تہ اھي ڳالھيون سمجھہ ۾ ڪين ٿي آيون . پر پوءِ جڏھن عيسيٰ جو جلوو ظاھر ٿيو ، تڏھن انھن کي ياد آيو تہ اھي ئي ڳالھيون ھن بابت صحيفي ۾ لکيل آھن ۽ ائين ئي ماڻھن ساڻس سلوڪ ڪيو .
43012017	جنھن مھل عيسيٰ لعزر کي قبر مان سڏي مئلن مان جياريو ھو ، تنھن مھل جيڪي ماڻھو ساڻس گڏ ھئا ، سي ان وقت اھا شاھدي ڏيئي رھيا ھئا .
43012018	انھيءَ سبب ڪري ڪيترائي ماڻھو عيسيٰ سان ملڻ لاءِ آيا ، ڇالاءِ جو انھن ٻڌو ھو تہ ھن ئي اھو معجزو ڪيو آھي .
43012019	تنھن تي فريسي پاڻ ۾ چوڻ لڳا تہ ” اسان کي ڪو ليکي بہ نہ ٿو . پر ھن کي تہ ڏسو ، سڄي دنيا سندس پٺيان پيئي ھلي ! “
43012020	جيڪي ماڻھو يروشلم ۾ عيد تي عبادت ڪرڻ لاءِ آيا ھئا ، تن ۾ ڪي يوناني بہ ھئا .
43012021	اھي فلپس وٽ آيا جيڪو گليل جي شھر بيت صيدا جو ويٺل ھو ۽ چيائونس تہ ” اي سائين ! اسين عيسيٰ کي ڏسڻ چاھيون ٿا . “
43012022	فلپس اچي اندرياس کي اھا ڳالھہ ٻڌائي ۽ پوءِ اندرياس ۽ فلپس ٻنھي وڃي عيسيٰ کي ٻڌايو .
43012023	عيسيٰ کين چيو تہ ” اھا گھڙي اچي پھتي آھي ، جڏھن ابن آدم جو جلوو ظاھر ٿيندو .
43012024	آءٌ اوھان کي سچ ٿو ٻڌايان تہ جيستائين ڪڻڪ جو داڻو زمين ۾ پورجي نہ ٿو تيستائين اڪيلو ٿو رھي . پر جي پورجي ٿو تہ ڪيئي داڻا پيدا ڪري ٿو .
43012025	جيڪو بہ پنھنجيءَ جان سان پيار ڪري ٿو سو اھا وڃائيندو ، پر جيڪو ھن دنيا ۾ پنھنجيءَ جان کان نفرت ڪري ٿو سو اھا دائمي زندگيءَ لاءِ بچائيندو .
43012026	جيڪو منھنجي خدمت ڪرڻ چاھي سو منھنجي پٺيان اچي ، تہ جيئن جتي آءٌ آھيان اتي منھنجو خدمتگار بہ ھجي . منھنجو پيءُ انھيءَ جي عزت ڪندو جيڪو منھنجي خدمت ڪندو . “
43012027	” منھنجي دل ڏکويل آھي ، ھاڻي آءٌ ڇا چوان ؟ ڇا آءٌ ائين چوان تہ ’ اي بابا ! مون کي ھن گھڙيءَ کان بچاءِ ‘ ؟ پر ھن گھڙيءَ لاءِ ئي تہ آءٌ آيو آھيان .
43012028	اي بابا ! تون پنھنجي نالي کي جلوو ڏي . “ تنھن تي آسمان مان آواز آيو تہ ” مون پنھنجي نالي کي جلوو ڏنو آھي ۽ وري بہ ڏيندس . “
43012029	تڏھن جيڪي ماڻھو اتي بيٺا ھئا ، تن مان ڪن اھو ٻڌي چيو تہ ” اُڀ گجيو ، “ ۽ ٻين وري چيو تہ ” ڪنھن ملائڪ ساڻس ڳالھايو آھي . “
43012030	پر عيسيٰ کين چيو تہ ” اھو آواز منھنجي لاءِ نہ پر اوھان جي لاءِ ھو .
43012031	ھي اھو وقت آھي جو دنيا جو فيصلو ٿيندو . ھاڻي ھن دنيا جي سردار کي لوڌي ڪڍيو ويندو .
43012032	جڏھن آءٌ مٿي چاڙھيو ويندس تہ سڀني کي پاڻ ڏانھن ڇڪي وٺندس . “
43012033	ھن چوڻ مان ھن جو مطلب ھو تہ سندس موت ڪيئن ٿيندو .
43012034	تنھن تي ميڙ چيو تہ ” اسان جي شريعت ٻڌائي ٿي تہ مسيح ھميشہ جيئرو رھندو ، تہ پوءِ تون ڪيئن ٿو چوين تہ ابن آدم ضرور مٿي چاڙھيو ويندو ؟ اھو ابن آدم ڪير آھي ؟ “
43012035	عيسيٰ وراڻيو تہ ” اڃا ڪجھہ وقت روشني اوھان وٽ رھندي . جيستائين روشني اوھان وٽ آھي تيستائين روشنيءَ ۾ گھمندا رھو ، ائين نہ ٿئي جو اونداھي اچي اوھان تي ڪڙڪي ، ڇالاءِ جو جيڪو اونداھيءَ ۾ گھمندو آھي تنھن کي خبر نہ پوندي آھي تہ ڪيڏانھن وڃي رھيو آھيان .
43012036	جيستائين روشني اوھان وٽ آھي تيستائين روشنيءَ تي ايمان آڻيو ، تہ جيئن اوھين روشنيءَ جا ٻار ٿيو.“ھن چوڻ کان پوءِ عيسيٰ ھليو ويو ۽ پاڻ کي انھن کان لڪايائين .
43012037	جيتوڻيڪ عيسيٰ يھودين جي اڳيان ھيترا معجزا ڪيا ھئا تہ بہ انھن مٿس ايمان نہ آندو ھو .
43012038	اھو انھيءَ لاءِ تہ جيڪو يسعياہ نبيءَ چيو ھو سو پورو ٿئي تہ”اي خداوند ! ڪنھن اسان جي پيغام تي ايمان آندو ؟ ۽ ڪنھن تي تو خداوند جي قدرت ظاھر ٿي ؟ “
43012039	اھو ئي سبب ھو جو انھن ايمان نہ آندو ، ڇاڪاڻ تہ يسعياہ نبيءَ ھي فرمان بہ ٻڌايو ھو تہ
43012040	” مون خدا انھن جون اکيون پوري ڇڏيون آھن ۽ سندن عقل تي تالو ھڻي ڇڏيو آھي،تہ متان اھي پنھنجين اکين سان ڏسن ۽ پنھنجن عقلن سان سمجھن ، ۽ مون آڏو توبھہ تائب ٿين تہآءٌ کين ڇٽائي چڱو ڀلو ڪريان . “
43012041	يسعياہ ھي انھيءَ لاءِ چيو ھو جو ھن عيسيٰ جو جلوو ڏٺو ھو ۽ انھيءَ جي باري ۾ ڳالھايو ھئائين .
43012042	تنھن ھوندي بہ ڪيترن ئي اڳواڻن عيسيٰ تي ايمان آندو ، پر فريسين جي ڪري اھي کُليءَ طرح اقرار نہ پيا ڪن ، تہ متان کين عبادت گاھن مان ٻاھر ڪڍي نہ ڇڏين .
43012043	انھن کي خدا کان عزت حاصل ڪرڻ بدران ماڻھن کان عزت حاصل ڪرڻ وڌيڪ پسند ھو .
43012044	پوءِ عيسيٰ وڏي واڪي چيو تہ ” جيڪو بہ مون تي ايمان آڻي ٿو سو نہ رڳو مون تي ايمان ٿو آڻي ، پر انھيءَ تي بہ ايمان آڻي ٿو جنھن مون کي موڪليو آھي .
43012045	جيڪو مون کي ڏسي ٿو سو انھيءَ کي بہ ڏسي ٿو جنھن مون کي موڪليو آھي .
43012046	آءٌ روشني آھيان ۽ ھن دنيا ۾ انھيءَ لاءِ آيو آھيان تہ جيڪو بہ مون تي ايمان آڻي سو اونداھيءَ ۾ نہ رھي .
43012047	جيڪو منھنجون ڳالھيون ٻڌي انھن تي عمل نہ ٿو ڪري ، تنھن جو آءٌ فيصلو نہ ڪندس . آءٌ دنيا ۾ فيصلو ڪرڻ لاءِ نہ آيو آھيان پر دنيا کي بچائڻ لاءِ آيو آھيان .
43012048	جيڪو مون کي نہ ٿو مڃي ۽ منھنجون ڳالھيون قبول نہ ٿو ڪري ، تنھن جي فيصلي ڪرڻ وارو ھڪڙو آھي ، يعني اھي منھنجون ڪيل ڳالھيون ئي آھن ، جيڪي آخرت جي ڏينھن ھن کي ڏوھاري ٺھرائينديون .
43012049	ڇالاءِ جو جيڪو ڪلام مون ڪيو آھي سو پنھنجي طرفان نہ ڪيو آھي پر پيءُ ، جنھن مون کي موڪليو آھي تنھن مون کي حڪم ڏنو آھي تہ مون کي ڇا چوڻ ۽ ڳالھائڻ گھرجي .
43012050	آءٌ ڄاڻان ٿو تہ ھن جو حڪم دائمي زندگي ڏئي ٿو . تنھنڪري جيڪي ڪجھہ آءٌ چوان ٿو ، سو اھو ئي آھي جيڪو پيءُ مون کي ٻڌائڻ لاءِ چيو آھي . “
43013001	ھاڻ جڏھن تہ عيسيٰ کي اھا خبر ھئي تہ ’ منھنجي اھا گھڙي اچي ويئي آھي جو آءٌ ھيءَ دنيا ڇڏي پيءُ ڏانھن وڃان ، ‘ تنھن ھوندي بہ جيڪي ھن دنيا ۾ پنھنجا ھيس تن کي آخري گھڙيءَ تائين پيار ڪندو آيو.عيد فصح کان ھڪ ڏينھن اڳ ۾
43013002	عيسيٰ ۽ سندس شاگرد رات جي ماني کائي رھيا ھئا . انھيءَ وقت کان اڳ ئي شمعون جي پٽ يھوداہ اسڪريوتيءَ جي دل ۾ شيطان اھا ڳالھہ وجھي ڇڏي ھئي تہ ھو عيسيٰ سان دغا ڪري .
43013003	عيسيٰ کي خبر ھئي تہ ’ پيءُ مون کي سڀ ڪجھہ ھٿ ۾ ڏنو آھي . ‘ کيس اھا بہ خبر ھئي تہ ’ آءٌ خدا جي طرفان آيو آھيان ۽ خدا ڏانھن موٽي وڃي رھيو آھيان . ‘
43013004	تڏھن عيسيٰ مانيءَ تان اٿيو ۽ پنھنجو جبو لاھي ٽوال چيلھہ سان ٻڌائين .
43013005	پوءِ ڪجھہ پاڻي ٿالھہ ۾ وجھي پنھنجي شاگردن جا پير ڌوئڻ لڳو ۽ چيلھہ سان ٻڌل ٽوال سان سندن پير اُگھڻ لڳو .
43013006	جڏھن شمعون پطرس وٽ آيو تہ ھن چيس تہ ” اي خداوند ! ڇا اوھين منھنجا بہ پير ڌوئيندا ؟ “
43013007	عيسيٰ وراڻيس تہ ” تون ھاڻي نہ ٿو سمجھين تہ آءٌ ڇا ڪري رھيو آھيان ، پر پوءِ تو کي خبر پوندي . “
43013008	پطرس چيس تہ ” آءٌ پنھنجا پير اوھان کان ڪڏھن بہ نہ ڌئاريندس . “ عيسيٰ چيس تہ ” جيڪڏھن تون پنھنجا پير نہ ٿو ڌئارين تہ پوءِ تنھنجو مون ۾ ڪوبہ حصو نہ رھندو . “
43013009	تنھن تي شمعون پطرس چيس تہ ” اي خداوند ! پوءِ منھنجا رڳو پير نہ ڌوئو ، بلڪ منھنجا ھٿ ۽ مٿو بہ ڌوئو . “
43013010	عيسيٰ چيس تہ ” جيڪو وھنتل آھي تنھن کي پيرن ڌوئارڻ کانسواءِ ٻي ڪابہ گھرج نہ آھي ، ڇالاءِ جو ھو سڄو ئي پاڪ آھي . سو اوھين بہ پاڪ آھيو پر سڀيئي نہ . “
43013011	ان جو سبب اھو ھو جو عيسيٰ کي اڳي ئي خبر ھئي تہ ڪير ساڻس دغا ڪندو ، تنھنڪري ھن چيو تہ ” اوھين سڀيئي پاڪ نہ آھيو . “
43013012	جڏھن عيسيٰ شاگردن جا پير ڌوئي چڪو تہ جبو پائي وري پنھنجي جاءِ تي اچي ويٺو . ھن کانئن پڇيو تہ ” ڇا اوھان سمجھيو تہ مون اوھان لاءِ ڇا ڪيو ؟
43013013	اوھين مون کي استاد ۽ خداوند ڪري ٿا سڏيو ، سو برابر آھي ، ڇاڪاڻ تہ آءٌ اھو ئي آھيان .
43013014	ھاڻي مون استاد ۽ خداوند ھوندي بہ اوھان جا پير ڌوتا آھن ، سو اوھان کي بہ ھڪٻئي جا پير ڌوئڻ گھرجن .
43013015	مون اوھان جي لاءِ اھو نمونو ڏنو آھي ، تہ جيئن اوھين بہ ائين ئي ڪريو جيئن مون اوھان سان ڪيو آھي .
43013016	آءٌ اوھان کي سچ ٿو ٻڌايان تہ غلام پنھنجي مالڪ کان وڏو نہ آھي ۽ نہ وري موڪليل پنھنجي موڪليندڙ کان .
43013017	ھاڻي اوھين ڪيترا نہ سڀاڳا ٿيندا جيڪڏھن اھي ڳالھيون سمجھي انھن تي عمل ڪندا . “
43013018	” آءٌ اوھان سڀني بابت نہ ٿو ڳالھايان . جن کي مون چونڊيو آھي تن کي آءٌ ڄاڻان ٿو . پر پاڪ لکت پوري ٿيڻ گھرجي ، جنھن ۾ لکيل آھي تہ ’ جيڪو منھنجي ماني کائي ٿو ، سو ئي منھنجي خلاف ٿيندو . ‘
43013019	ھاڻي انھيءَ ڳالھہ جي ٿيڻ کان اڳ ۾ ئي آءٌ اوھان کي ٻڌائي ٿو ڇڏيان تہ جڏھن ائين ٿئي تہ اوھين ايمان آڻيو تہ آءٌ اھو ئي آھيان .
43013020	آءٌ اوھان کي سچ ٿو ٻڌايان تہ جيڪو منھنجي موڪليل کي قبول ڪندو ، سو ڄڻ مون کي قبول ٿو ڪري ۽ جيڪو مون کي قبول ٿو ڪري سو انھيءَ کي قبول ٿو ڪري جنھن مون کي موڪليو آھي . “
43013021	جڏھن عيسيٰ ھي چئي چڪو ، تڏھن دل ۾ پريشان ٿيڻ لڳو ۽ شاھدي ڏيندي چيائين تہ ” آءٌ اوھان کي سچ ٿو ٻڌايان تہ اوھان مان ھڪڙو مون کي پڪڙائيندو . “
43013022	تنھن تي شاگرد وائڙا ٿي ويا ۽ ھڪٻئي کان پڇڻ لڳا تہ ” اھو اشارو ڪنھن ڏانھن آھي ؟ “
43013023	شاگردن مان ھڪڙو جنھن سان عيسيٰ جو پيار ھو ، سو عيسيٰ جي سيني ڏانھن جھُڪي کائي رھيو ھو .
43013024	شمعون پطرس ھن کي اشارو ڏيئي چيو تہ ” ھن کان پڇ تہ اھو ڪير آھي ، جنھن بابت ھو ڳالھائي رھيو آھي . “
43013025	پوءِ ھن ائين ئي عيسيٰ جي ويجھو ھوندي کانئس پڇيو تہ ” اي خداوند ! اھو ڪير آھي ؟ “
43013026	عيسيٰ وراڻيو تہ ” آءٌ جنھن ماڻھوءَ کي ٿالھيءَ مان گرھہ ٻوڙي ڏيندس ، سو ئي اھو آھي . “ پوءِ ھن مانيءَ جو گرھہ ٻوڙي شمعون اسڪريوتيءَ جي پٽ يھوداہ کي ڏنو .
43013027	جيئن ئي يھوداہ گرھہ ورتو تيئن ئي شيطان منجھس گھڙيو . عيسيٰ کيس چيو تہ ” جيڪو تو کي ڪرڻو آھي سو جلدي ڪري وٺ . “
43013028	ھاڻي جن بہ اتي ويٺي کاڌو ، تن مان ڪنھن بہ نہ سمجھيو تہ ڪھڙي مطلب سان عيسيٰ يھوداہ اسڪريوتيءَ کي ائين چيو .
43013029	ڪن ائين پئي سمجھيو تہ جيئن تہ يھوداہ وٽ پئسن جي ڳوٿري رھندي آھي ، تنھنڪري عيسيٰ چويس ٿو تہ ’ عيد جي لاءِ جيڪي شيون وٺڻيون اٿيئي سي وٺ ، ‘ يا وري ’ ڪجھہ غريبن کي ڏي . ‘
43013030	پوءِ تہ يھوداہ گرھہ وٺي سڌو ٻاھر نڪري ھليو ويو . انھيءَ مھل رات جو وقت ھو .
43013031	يھوداہ جي وڃڻ کان پوءِ عيسيٰ چيو تہ ” ھاڻي ابن آدم جو جلوو ظاھر ٿيو آھي ۽ خدا جو جلوو بہ ھن جي معرفت ظاھر ٿيو .
43013032	جيڪڏھن خدا جو جلوو ابن آدم جي معرفت ظاھر ٿيندو تہ خدا بہ ھن کي پاڻ جلوو ڏيندو ، بلڪ اِجھو ، ھاڻي ٿو ڏئيس .
43013033	اي منھنجا ٻارؤ ! آءٌ اوھان سان گھڻو وقت نہ رھندس . اوھين مون کي ڳوليندا ، پر آءٌ اوھان کي ھاڻي ٻڌايان ٿو ، جيئن مون يھودي اڳواڻن کي ٻڌايو ھو تہ اوھين اتي اچي نہ سگھندا جتي آءٌ وڃي رھيو آھيان .
43013034	آءٌ اوھان کي ھڪ نئون حڪم ٿو ڏيان تہ ھڪٻئي سان پيار ڪريو . جيئن مون اوھان سان پيار ڪيو آھي ، تيئن اوھان کي بہ ھڪٻئي سان پيار ڪرڻ گھرجي .
43013035	جيڪڏھن اوھين ھڪٻئي سان پيار ڪندا تہ پوءِ سڀني کي خبر پوندي تہ اوھين منھنجا شاگرد آھيو . “
43013036	شمعون پطرس عيسيٰ کان پڇيو تہ ” اي خداوند ! تون ڪيڏانھن وڃي رھيو آھين ؟ “ عيسيٰ وراڻيس تہ ” جتي آءٌ وڃي رھيو آھيان اتي تون مون سان ھاڻي نہ ٿو ھلي سگھين ، پر پوءِ تون اتي ايندين . “
43013037	پطرس پڇيس تہ ” اي خداوند ! آءٌ تو سان ھاڻي ڇو نہ ٿو ھلي سگھان ؟ آءٌ تہ تنھنجي لاءِ پنھنجي جان بہ ڏيڻ لاءِ تيار آھيان . “
43013038	عيسيٰ وراڻيس تہ ” ڇا تون سچ پچ منھنجي لاءِ پنھنجي جان ڏيندين ؟ آءٌ تو کي سچ ٿو ٻڌايان تہ ڪڪڙ جي ٻانگ ڏيڻ کان اڳ ۾ تون منھنجو ٽي دفعا انڪار ڪندين . “
43014001	عيسيٰ انھن کي وڌيڪ چيو تہ ” پنھنجيءَ دل ۾ پريشان نہ ٿيو . خدا تي يقين رکو ۽ مون تي بہ يقين رکو .
43014002	منھنجي پيءُ جي گھر ۾ ڪيتريون ئي ڪوٺيون آھن . آءٌ اوھان جي خاطر جاءِ تيار ڪرڻ لاءِ وڃي رھيو آھيان . جيڪڏھن ائين نہ ھجي ھا تہ آءٌ اوھان کي نہ ٻڌايان ھا .
43014003	جڏھن آءٌ وڃي اوھان جي لاءِ جاءِ تيار ڪندس تہ پوءِ موٽي ايندس ۽ اوھان کي بہ پاڻ سان گڏ وٺي ويندس ، تہ جتي آءٌ آھيان اتي اوھين بہ ھجو .
43014004	جيڏانھن آءٌ وڃي رھيو آھيان ، انھيءَ رستي جي اوھان کي خبر آھي . “
43014005	تنھن تي توما کيس چيو تہ ” اي خداوند ! اسان کي خبر نہ آھي تہ تون ڪيڏانھن وڃي رھيو آھين ، سو اسان کي انھيءَ رستي جي خبر ڪيئن پوندي ؟ “
43014006	عيسيٰ کيس وراڻيو تہ ” رستو ، سچ ۽ زندگي آءٌ آھيان . منھنجي وسيلي کان سواءِ ڪوبہ پيءُ تائين پھچي نہ ٿو سگھي .
43014007	جيڪڏھن اوھين مون کي سڃاڻو ٿا تہ منھنجي پيءُ کي بہ سڃاڻيندا . اڄ کان وٺي اوھين کيس سڃاڻو ٿا ۽ کيس ڏٺو بہ اٿوَ . “
43014008	تنھن تي فلپس چيس تہ ” اي خداوند ! اسان کي پيءُ ڏيکار . بس اھو ئي اسان کي گھرجي . “
43014009	عيسيٰ چيس تہ ” اي فلپس ! ھيترو وقت آءٌ اوھان سان ھوس تہ بہ اوھين مون کي نہ ٿا سڃاڻو ؟ جنھن بہ مون کي ڏٺو آھي تنھن پيءُ کي ڏٺو آھي . پوءِ تون ڪيئن ٿو چوين تہ ’ اسان کي پيءُ ڏيکار ‘ ؟
43014010	ڇا تو کي يقين نہ آھي تہ آءٌ پيءُ ۾ آھيان ۽ پيءُ مون ۾ آھي ؟ جيڪي ڳالھيون آءٌ اوھان کي ٻڌايان ٿو سي پاڻ ئي ڪين ٿو ٻڌايان ، پر پيءُ ، جيڪو مون ۾ رھي ٿو سو پنھنجا ڪم پاڻ ڪري ٿو .
43014011	مون تي يقين ڪريو تہ آءٌ پيءُ ۾ آھيان ۽ پيءُ مون ۾ آھي . جيڪڏھن ائين يقين نہ ٿا ڪريو تہ ھي ڪم جيڪي آءٌ ڪري رھيو آھيان ، تن جي ڪري ئي يقين ڪريو .
43014012	آءٌ اوھان کي سچ ٿو چوان تہ جيڪو مون تي ايمان آڻيندو سو بہ اھڙا ئي ڪم ڪندو جھڙا آءٌ ڪري رھيو آھيان ، بلڪ انھن کان بہ وڏا ڪم ڪندو ، ڇالاءِ جو آءٌ وڃي پيءُ وٽ ئي رھندس .
43014013	اوھين منھنجي نالي تي جيڪي بہ گھرندا سو آءٌ ڪندس تہ جيئن پيءُ جو جلوو پٽ جي معرفت ظاھر ٿئي .
43014014	اوھين منھنجي نالي تي جيڪي بہ مون کان گھرندا سو آءٌ ڪندس . “
43014015	” جيڪڏھن اوھين سچ پچ مون سان پيار ڪريو ٿا ، تہ اوھين منھنجي حڪمن تي بہ عمل ڪندا .
43014016	آءٌ پيءُ کي عرض ڪندس ۽ ھو اوھان کي ھڪ ٻيو مددگار ڏيندو جيڪو ھميشہ اوھان سان رھندو ،
43014017	يعني سچ جو پاڪ روح . دنيا ھن کي حاصل ڪري نہ ٿي سگھي ، ڇاڪاڻ تہ دنيا کيس نہ ڏسي ٿي ۽ نہ وري سڃاڻي ٿي . پر اوھين کيس سڃاڻو ٿا ، ڇاڪاڻ تہ ھو اوھان سان رھي ٿو ۽ اوھان ۾ ھوندو .
43014018	آءٌ اوھان کي يتيم ڪري ڇڏي نہ ويندس ، آءٌ ضرور موٽي ايندس .
43014019	باقي ٿورو وقت آھي ۽ پوءِ دنيا مون کي وڌيڪ نہ ڏسندي ، پر اوھين مون کي ڏسندا . آءٌ زندہ آھيان تنھنڪري اوھين بہ زندہ ھوندا .
43014020	جڏھن اھو ڏينھن ايندو تڏھن اوھان کي خبر پوندي تہ آءٌ پنھنجي پيءُ ۾ آھيان ۽ اوھين مون ۾ ۽ آءٌ اوھان ۾ آھيان .
43014021	جنھن کي منھنجي حڪمن جي خبر آھي ۽ ھو انھن تي عمل ڪري ٿو سو ئي مون سان پيار ڪري ٿو . جيڪو مون سان پيار ڪري ٿو ، تنھن سان منھنجو پيءُ پيار ڪندو ۽ آءٌ بہ انھيءَ سان پيار ڪندس ۽ مٿس پاڻ ظاھر ڪندس . “
43014022	يھوداہ اسڪريوتي نہ ، بلڪ ٻي يھوداہ عيسيٰ کي چيو تہ ” اي خداوند ! ڇا جي ڪري اوھين اسان تي تہ پاڻ ظاھر ڪندا پر دنيا تي نہ ؟ “
43014023	تنھن تي عيسيٰ کيس وراڻيو تہ ” جيڪو مون سان پيار ڪري ٿو سو منھنجي ڪلام تي عمل ڪندو . منھنجو پيءُ ھن سان پيار ڪندو ، آءٌ ۽ منھنجو پيءُ ھن وٽ اينداسون ۽ ساڻس گڏجي رھنداسون .
43014024	جيڪو مون سان پيار نہ ٿو ڪري سو منھنجي ڪلام تي عمل نہ ٿو ڪري ۽ ڪلام جيڪو اوھان ٻڌو آھي ، سو منھنجو نہ آھي پر اھو پيءُ جو آھي جنھن مون کي موڪليو آھي .
43014025	مون اھي ڳالھيون اوھان سان رھي اوھان کي ٻڌايون آھن .
43014026	پر مددگار يعني پاڪ روح ، جنھن کي پيءُ منھنجي نالي موڪليندو ، سو اوھان کي سڀ ڳالھيون سيکاريندو ۽ اوھان کي اھي ڳالھيون ياد ڏياريندو رھندو ، جيڪي مون اوھان کي چيون آھن .
43014027	آءٌ اوھان کي اطمينان ڏيئي ٿو وڃان ، بلڪ اوھان کي پنھنجو اطمينان ڏيان ٿو . اھڙو نہ ٿو ڏيان جھڙو دنيا ڏئي ٿي . اوھين پنھنجي دل ۾ پريشان نہ ٿيو ۽ نڪي ڊڄو .
43014028	اوھان مون کي ھي چوندي ٻڌو ھو تہ ’ آءٌ وڃي رھيو آھيان پر اوھان وٽ موٽي ايندس . ‘ جيڪڏھن اوھان جو مون سان پيار ھجي ھا تہ جيڪر خوش ٿيو ھا جو آءٌ پيءُ وٽ وڃي رھيو آھيان ، ڇاڪاڻ تہ پيءُ مون کان وڏو آھي .
43014029	ھن ڳالھہ جي ٿيڻ کان اڳ ۾ ئي مون اوھان کي ٻڌائي ڇڏيو آھي تہ جڏھن ائين ٿئي تہ اوھين ايمان آڻجو .
43014030	ھن کان پوءِ آءٌ اوھان سان وڌيڪ نہ ڳالھائيندس ، ڇالاءِ جو ھن دنيا جو سردار اچي رھيو آھي . ھن جو مون تي ڪوبہ اختيار نہ آھي .
43014031	پر اھو انھيءَ لاءِ ٿئي ٿو تہ جيئن دنيا کي خبر پوي تہ آءٌ پيءُ سان پيار ڪريان ٿو ۽ جيئن پيءُ مون کي حڪم ڏنو آھي تيئن ئي ڪريان ٿو.ھاڻي ھلو تہ ھتان ھلون . “
43015001	عيسيٰ وڌيڪ چيو تہ ” آءٌ ڊاک جي سچي ول آھيان ۽ منھنجو پيءُ باغائي آھي .
43015002	مون ۾ جيڪا ٽاري ميوو نہ ٿي جھلي تنھن کي ھو ڪڍي ڇڏي ٿو . پر جيڪا ٽاري ميوو جھلي ٿي تنھن کي ھو ڇانگي ٿو تہ جيئن اھا وڌيڪ ميوو ڏئي .
43015003	جيڪو ڪلام مون اوھان کي ٻڌايو آھي ، تنھن جي ڪري اوھين اڳي ئي پاڪ ٿيا آھيو .
43015004	اوھين مون سان گڏجي ھڪ ٿي رھو ۽ آءٌ اوھان سان گڏجي ھڪ ٿي رھندس . تيستائين ڪابہ ٽاري ميوو نہ ٿي جھلي ، جيستائين اھا ول ۾ نہ ٿي رھي . اھڙيءَ طرح اوھين بہ ميوو نہ ٿا جھلي سگھو جيستائين مون ۾ نہ رھو .
43015005	آءٌ ڊاک جي ول آھيان ۽ اوھين منھنجون ٽاريون آھيو . جيڪو مون ۾ رھي ٿو ، تنھن ۾ آءٌ رھان ٿو ۽ اھو ئي گھڻو ميوو جھليندو ، ڇالاءِ جو اوھين مون کان سواءِ ڪجھہ بہ ڪري نہ ٿا سگھو .
43015006	جيڪو مون ۾ نہ رھندو سو ٽاريءَ وانگر وڍي اڇلايو ويندو ، جيڪو سڪي ويندو . پوءِ اھڙيون ٽاريون ميڙي گڏ ڪري باھہ ۾ وڌيون وينديون ۽ اھي سڙي وينديون .
43015007	جيڪڏھن اوھين مون ۾ رھو ۽ منھنجون ڳالھيون اوھان ۾ رھن تہ پوءِ جيڪي وڻيوَ سو گھرو ، اوھان کي اھو ملندو .
43015008	اوھان جي گھڻي ميوي جھلڻ مان ثابت ٿيندو تہ اوھين منھنجا شاگرد آھيو ۽ انھيءَ ڳالھہ مان منھنجي پيءُ جو جلوو ظاھر ٿئي ٿو .
43015009	جيئن پيءُ مون سان پيار ڪيو آھي ، تيئن مون بہ اوھان سان پيار ڪيو آھي . ھاڻي اوھين منھنجي پيار ۾ رھو .
43015010	جيڪڏھن اوھين منھنجي حڪمن تي عمل ڪندا تہ اوھين منھنجي پيار ۾ رھندا ، جھڙيءَ طرح مون پنھنجي پيءُ جي حڪمن تي عمل ڪيو آھي ۽ سندس پيار ۾ رھان ٿو .
43015011	مون اھي ڳالھيون انھيءَ ڪري اوھان کي ٻڌايون آھن تہ جيئن منھنجي خوشي اوھان ۾ ھجي ۽ اوھان جي خوشي پوري ٿئي .
43015012	اھو ئي منھنجو حڪم آھي تہ اوھين ھڪٻئي سان پيار ڪريو ، جيئن مون اوھان سان پيار ڪيو آھي .
43015013	انھيءَ کان وڌيڪ ڪوبہ پيار ڪونھي جو ماڻھو پنھنجي دوستن لاءِ پنھنجي جان ڏئي .
43015014	جن ڳالھين جو مون اوھان کي حڪم ڏنو آھي ، تن تي جيڪڏھن عمل ڪريو تہ اوھين منھنجا دوست آھيو .
43015015	ھن کان پوءِ آءٌ اوھان کي نوڪر نہ سڏيندس ، ڇاڪاڻ تہ نوڪر کي خبر نہ ھوندي آھي تہ سندس مالڪ ڇا ڪري رھيو آھي . پر مون اوھان کي دوست ڪري سڏيو آھي ، ڇالاءِ جو جيڪي ڳالھيون مون پنھنجي پيءُ کان ٻڌيون آھن سي سڀ اوھان کي ٻڌايون اٿم .
43015016	اوھان مون کي ڪين چونڊيو آھي ، بلڪ مون اوھان کي چونڊيو آھي ۽ انھيءَ لاءِ مقرر ڪيو اٿم تہ وڃي اھڙو ميوو جھليو جيڪو ھميشہ ھلي . پوءِ اوھين پيءُ کان منھنجي نالي تي جيڪي بہ گھرندا سو ھو اوھان کي ڏيندو .
43015017	آءٌ اوھان کي اھو حڪم ٿو ڏيان تہ ھڪٻئي سان پيار ڪريو . “
43015018	” جيڪڏھن دنيا اوھان کان نفرت ڪري ٿي تہ اوھان کي ياد رکڻ گھرجي تہ انھيءَ پھريائين مون کان بہ نفرت ڪئي ھئي .
43015019	جيڪڏھن اوھين دنيا جا ھجو ھا تہ جيڪر دنيا اوھان سان پنھنجن جھڙو پيار ڪري ھا . پر جيئن تہ اوھين دنيا جا نہ آھيو مگر مون اوھان کي دنيا مان چونڊي ڪڍيو آھي ، تنھنڪري دنيا اوھان کان نفرت ڪري ٿي .
43015020	مون اوھان کي جيڪي ٻڌايو آھي سو ياد رکو تہ ڪوبہ غلام پنھنجي مالڪ کان وڏو نہ آھي . سو جيڪڏھن ماڻھن مون کي ستايو آھي تہ اوھان کي بہ ستائيندا . جيڪڏھن انھن منھنجي تعليم تي عمل ڪيو آھي تہ اوھان جي تعليم تي بہ عمل ڪندا .
43015021	پر اِھي سڀ ڳالھيون ھو منھنجي نالي جي ڪري اوھان سان ڪندا ، ڇاڪاڻ تہ ھو انھيءَ کي نہ ٿا سڃاڻن جنھن مون کي موڪليو آھي .
43015022	جيڪڏھن آءٌ نہ اچان ھا ۽ کين اھي ڳالھيون نہ ٻڌايان ھا تہ اھي ڏوھاري نہ ٿين ھا . پر ھاڻي کين پنھنجن ڏوھن لاءِ ڪوبہ بھانو نہ آھي .
43015023	جيڪو مون کان نفرت ڪري ٿو ، سو منھنجي پيءُ کان بہ نفرت ڪري ٿو .
43015024	جيڪي ڪم ٻئي ڪنھن بہ نہ ڪيا آھن ، سي جيڪڏھن آءٌ انھن ۾ نہ ڪريان ھا تہ پوءِ اھي ڏوھاري نہ ٿين ھا . پر ھاڻي تہ انھن منھنجا ڪم ڏٺا آھن ، تنھن ھوندي بہ مون کان ۽ منھنجي پيءُ کان نفرت ڪئي اٿن .
43015025	پر اھو انھيءَ لاءِ ٿيو تہ جيڪي سندن شريعت ۾ لکيل آھي سو پورو ٿئي تہ ’ انھن مون کان ناحق نفرت ڪئي آھي . ‘
43015026	پر اھو مددگار ايندو جيڪو آءٌ پيءُ وٽان اوھان ڏانھن موڪليندس ، يعني سچ جو پاڪ روح ، جيڪو پيءُ مان نڪري ٿو سو مون بابت شاھدي ڏيندو .
43015027	اوھين پڻ منھنجي شاھدي ڏيندا ، ڇالاءِ جو اوھين شروعات کان وٺي مون سان گڏ رھيا آھيو .
43016001	اھي سڀ ڳالھيون مون اوھان کي انھيءَ لاءِ ٻڌايون آھن تہ جيئن اوھين گمراھہ نہ ٿيو .
43016002	ماڻھو اوھان کي عبادت خانن مان ڪڍي ڇڏيندا ۽ اھو بہ وقت ايندو جڏھن ڪو اوھان کي ماري وجھندو ۽ ائين سمجھندو تہ ’ آءٌ خدا جي خدمت ٿو ڪريان . ‘
43016003	اھي ھي ڪم انھيءَ ڪري ڪندا ، ڇالاءِ جو انھن نہ پيءُ کي ۽ نڪي مون کي سڃاتو آھي .
43016004	پر مون اھي ڳالھيون اوھان کي انھيءَ لاءِ ٻڌايون آھن تہ جڏھن اھا گھڙي اچي تہ اوھين ياد ڪريو تہ مون انھن بابت اڳي ئي اوھان کي ٻڌائي ڇڏيو ھو.“”مون شروعات ۾ اھي ڳالھيون اوھان کي انھيءَ ڪري نہ ٻڌايون جو آءٌ اوھان سان گڏ ھوس .
43016005	مگر ھاڻي آءٌ انھيءَ ڏانھن وڃي رھيو آھيان جنھن مون کي موڪليو آھي . پر اڃا تائين اوھان مان ڪنھن بہ مون کان اھو نہ پڇيو آھي تہ ’ تون ڪيڏانھن وڃي رھيو آھين ؟ ‘
43016006	منھنجي ھنن ڳالھين ٻڌائڻ جي ڪري اوھين ڏک سان ڀرجي ويا آھيو .
43016007	پر آءٌ اوھان کي سچ ٿو ٻڌايان تہ اوھان لاءِ اھو وڌيڪ چڱو آھي تہ آءٌ ھليو وڃان ، ڇاڪاڻ تہ جيڪڏھن آءٌ نہ ويندس تہ اھو مددگار اوھان وٽ نہ ايندو . پر جيڪڏھن آءٌ ويندس تہ پوءِ ھن کي اوھان ڏانھن ضرور موڪليندس .
43016008	جڏھن ھو ايندو تڏھن سڄيءَ دنيا کي گناھہ ، سچائيءَ ۽ انصاف جي نسبت ڏوھاري ٺھرائيندو :
43016009	گناھہ جي نسبت ھيئن جو ماڻھو مون تي ايمان نہ ٿا آڻين ،
43016010	سچائيءَ جي نسبت ھيئن جو آءٌ پنھنجي پيءُ ڏانھن وڃي رھيو آھيان ، تنھنڪري اوھين مون کي وڌيڪ نہ ڏسندا
43016011	۽ انصاف جي نسبت ھيئن جو دنيا جي سردار جو فيصلو ٿي چڪو آھي .
43016012	مون کي اڃا اوھان سان گھڻيون ئي ڳالھيون ڪرڻيون آھن ، پر ھاڻي اوھين سھي ڪين سگھندا .
43016013	جڏھن سچ جو پاڪ روح ايندو ، تڏھن ھو اوھان کي سموري سچ ڏانھن وٺي ويندو . ھو پنھنجي طرفان ڪجھہ بہ نہ ڳالھائيندو ، پر جيڪي ڳالھيون ٻڌندو سي ئي چوندو ۽ جيڪي ٿيڻو آھي سو اوھان کي کولي ٻڌائيندو .
43016014	ھو منھنجو جلوو ظاھر ڪندو ، ڇاڪاڻ تہ منھنجون ڳالھيون اوھان کي کولي ٻڌائيندو .
43016015	جيڪي ڪجھہ منھنجي پيءُ جو آھي سو منھنجو آھي . اھو ئي سبب آھي جو مون اوھان کي چيو تہ پاڪ روح منھنجون ڳالھيون اوھان کي کولي ٻڌائيندو . “
43016016	” ٿوريءَ دير کان پوءِ اوھين مون کي ڪين ڏسندا ۽ وري ٿوريءَ دير کان پوءِ اوھين مون کي ڏسندا . “
43016017	تڏھن سندس شاگردن مان ڪي پاڻ ۾ چوڻ لڳا تہ ” ھن جو مطلب ڇا آھي جو ھو اسان کي چوي ٿو تہ ’ ٿوريءَ دير کان پوءِ اوھين مون کي ڪين ڏسندا ۽ وري ٿوريءَ دير کان پوءِ اوھين مون کي ڏسندا ‘ ؟ ھو ھيئن بہ چوي ٿو تہ ’ اھو انھيءَ ڪري جو آءٌ پنھنجي پيءُ وٽ وڃي رھيو آھيان . ‘
43016018	انھيءَ ٿوريءَ دير جو مطلب ڇا آھي ؟ اسان کي تہ انھن ڳالھين جي خبر نہ ٿي پوي . “
43016019	عيسيٰ ڄاتو پئي تہ سندس شاگرد کانئس ڪجھہ پڇڻ گھرن ٿا ، سو کين چيائين تہ ” ڇا اوھين ھڪٻئي کان اھو پڇي رھيا آھيو جيڪو مون چيو تہ ’ ٿوريءَ دير کان پوءِ اوھين مون کي ڪين ڏسندا ۽ وري ٿوريءَ دير کان پوءِ اوھين مون کي ڏسندا ؟ ‘
43016020	آءٌ اوھان کي سچ ٿو ٻڌايان تہ اوھين روئندا ۽ پٽيندا پر دنيا خوش ٿيندي . اوھان کي ڏک ٿيندو پر اوھان جو ڏک خوشيءَ ۾ بدلجي ويندو .
43016021	جڏھن عورت ٻار ڄڻڻ تي ھوندي آھي تڏھن ھوءَ سورن ۾ ھوندي آھي ، ڇالاءِ جو اھا ھن جي لاءِ سورن جي گھڙي آھي . پر جڏھن ٻار ڄڻيندي آھي تڏھن کانئس سڀ سور وسري ويندا آھن ، ڇالاءِ جو ھوءَ خوش ٿيندي آھي تہ ھن ھڪ ٻار کي دنيا ۾ جنم ڏنو آھي .
43016022	اوھان سان بہ ائين ئي ٿيندو . ھاڻي اوھان جي سورن جو وقت آھي . پر آءٌ اوھان سان وري ضرور ملندس . تڏھن اوھين ڏاڍا خوش ٿيندا ۽ اوھان جي اھا خوشي اوھان کان ڪوبہ کسي نہ سگھندو .
43016023	جڏھن اھو ڏينھن ايندو تڏھن اوھين مون کان ڪجھہ بہ نہ گھرندا . پر آءٌ اوھان کي سچ ٿو ٻڌايان تہ پيءُ اوھان کي اھو سڀ ڪجھہ ڏيندو ، جيڪو اوھين کانئس منھنجي نالي تي گھرندا .
43016024	ھن وقت تائين اوھان منھنجي نالي تي ڪجھہ بہ ڪين گھريو آھي ، سو گھرو تہ مليوَ ، تہ جيئن اوھان جي خوشي پوري ٿئي . “
43016025	” ھن وقت تائين مون اوھان کي اھي ڳالھيون مثالن ۾ پئي ٻڌايون آھي ، پر اھو وقت ايندو جڏھن آءٌ اوھان سان مثالن ۾ نہ ڳالھائيندس ، پر اوھان سان پيءُ بابت صاف صاف ڳالھائيندس .
43016026	انھيءَ ڏينھن اوھين منھنجي نالي تي گھرندا . آءٌ اوھان کي ائين نہ ٿو چوان تہ اوھان لاءِ پيءُ کي ڪو سوال ڪندس ،
43016027	ڇالاءِ جو پيءُ پاڻ اوھان سان انھيءَ لاءِ پيار ڪري ٿو جو اوھان مون سان پيار ڪيو آھي ۽ ايمان آندو اٿوَ تہ آءٌ پيءُ وٽان آيو آھيان .
43016028	آءٌ پيءُ وٽان نڪري دنيا ۾ آيس ۽ ھاڻي دنيا کي ڇڏي پيءُ ڏانھن موٽي وڃان ٿو . “
43016029	تنھن تي شاگردن کيس چيو تہ ” ھاڻي تہ اوھين صاف صاف ڳالھائي رھيا آھيو ۽ مثالن ۾ نہ ٿا ڳالھايو .
43016030	ھاڻي اسين ڄاڻون ٿا تہ اوھان کي سڀني ڳالھين جي خبر آھي ۽ ضروري نہ آھي تہ اوھان کان ڪو سوال جواب ڪيو وڃي . انھيءَ سبب جو اسان ايمان آندو آھي تہ اوھين خدا وٽان آيا آھيو . “
43016031	تنھن تي عيسيٰ کين وراڻيو تہ ” ڇا اوھين ھاڻي ايمان آڻيو ٿا ؟
43016032	تہ پوءِ ڏسو ، اھا گھڙي اچي رھي آھي ، بلڪ اچي پھتي آھي جڏھن اوھين سڀيئي ڇڙوڇڙ ٿي ويندا ۽ ھر ڪو پنھنجي پنھنجي گھر ھليو ويندو ۽ مون کي اڪيلو ڇڏي ڏيندا . پر حقيقت ۾ آءٌ اڪيلو نہ آھيان ، ڇاڪاڻ تہ پيءُ مون سان گڏ آھي .
43016033	مون اھي ڳالھيون اوھان کي انھيءَ لاءِ ٻڌايون آھن تہ جيئن مون سان گڏجي ھڪ ٿيڻ ڪري اوھان کي اطمينان ملي . ھن دنيا ۾ اوھان کي ڏک ملندا پر دلجاءِ ڪريو جو مون دنيا تي فتح حاصل ڪئي آھي . “
43017001	انھن ڳالھين ڪرڻ کانپوءِ عيسيٰ آسمان ڏانھن نھاري چيو تہ ” اي بابا ! اھا گھڙي آئي آھي . ھاڻي تون پنھنجي فرزند جو جلوو ظاھر ڪر تہ فرزند تنھنجو جلوو ظاھر ڪري .
43017002	ڇالاءِ جو تو کيس سڀني ماڻھن تي اختيار ڏنو آھي تہ ھو انھن کي دائمي زندگي بخشي جيڪي تو کيس ڏنا آھن .
43017003	دائمي زندگي اھا آھي تہ اھي تو ھڪ سچي خدا کي ۽ مون عيسيٰ مسيح کي سڃاڻين ، جنھن کي تو موڪليو آھي .
43017004	جيڪو ڪم تو مون کي ڪرڻ لاءِ ڏنو ھو ، سو مون پورو ڪري تنھنجو جلوو دنيا تي ظاھر ڪيو آھي .
43017005	اي بابا ! ھاڻي پنھنجي حضور ۾ مون کي اھو جلوو بخش ، جيڪو دنيا جي پيدا ٿيڻ کان اڳ مون کي تو سان گڏ ھو .
43017006	دنيا مان جيڪي ماڻھو تو مون کي ڏنا ھئا ، تن تي مون تو کي ظاھر ڪيو آھي . اھي تنھنجا ھئا ۽ تو ئي مون کي ڏنا آھن . انھن تنھنجي ڪلام تي عمل ڪيو آھي .
43017007	ھاڻي انھن اھو ڄاڻي ورتو آھي تہ جيڪي ڪجھہ تو مون کي ڏنو آھي سو سڀ تو وٽان ئي آھي .
43017008	ڇالاءِ جو ڪلام ، جيڪو تو مون کي ڏنو سو مون انھن کي ڏنو آھي ۽ انھن اھو قبول ڪيو آھي . انھن کي پڪ آھي تہ آءٌ تو وٽان آيو آھيان ۽ ايمان آندو اٿن تہ تو ئي مون کي موڪليو آھي .
43017009	آءٌ انھن لاءِ دعا گھران ٿو . دنيا لاءِ آءٌ دعا نہ ٿو گھران پر انھن ماڻھن لاءِ جيڪي تو مون کي ڏنا آھن ، ڇاڪاڻ تہ اھي تنھنجا آھن .
43017010	جيڪي ڪجھہ مون وٽ آھي سو تنھنجو آھي ۽ جيڪي ڪجھہ تو وٽ آھي سو منھنجو آھي ۽ انھن جي وسيلي منھنجو جلوو ظاھر ٿيو آھي .
43017011	ھاڻي آءٌ تو ڏانھن اچي رھيو آھيان ۽ دنيا ۾ وڌيڪ نہ رھندس ، پر اھي اڃا دنيا ۾ رھندا . اي پاڪ بابا ! انھن کي پنھنجي انھيءَ نالي جي قدرت سان سلامت رک جيڪو تو مون کي ڏنو آھي ، انھيءَ لاءِ تہ اھي گڏجي ھڪ ٿي وڃن ، جيئن تون ۽ آءٌ ھڪ آھيون .
43017012	جيستائين آءٌ انھن سان گڏ ھوس ، تيستائين تنھنجي انھيءَ نالي جي قدرت سان جيڪو نالو تو مون کي ڏنو آھي ، کين سلامت رکندو آيو آھيان . مون انھن جي سنڀال ڪئي آھي . جيڪو برباد ٿيڻو ھو تنھن کان سواءِ ٻيو ڪوبہ منجھائن برباد نہ ٿيو آھي ، تہ جيئن پاڪ لکت پوري ٿئي .
43017013	ھاڻي آءٌ تو وٽ اچي رھيو آھيان . پر جيستائين آءٌ دنيا ۾ آھيان تيستائين اھي ڳالھيون انھيءَ لاءِ ٻڌايان ٿو تہ جيئن انھن جي دلين ۾ منھنجي خوشي پوري ٿئي .
43017014	مون انھن کي تنھنجو ڪلام ڏنو آھي پر دنيا انھن کان نفرت ڪري ٿي ، ڇالاءِ جو اھي دنيا جا نہ آھن جيئن آءٌ دنيا جو نہ آھيان .
43017015	منھنجي دعا اھا نہ آھي تہ تون کين دنيا مان کڻي وٺ ، پر اھا دعا آھي تہ کين انھيءَ بڇڙي کان بچاءِ .
43017016	جيئن آءٌ دنيا جو نہ آھيان تيئن اھي بہ دنيا جا نہ آھن .
43017017	انھن کي سچ جي وسيلي مخصوص ڪر . تنھنجو ڪلام سچ آھي .
43017018	جيئن تو مون کي دنيا ۾ موڪليو آھي ، تيئن مون بہ انھن کي دنيا ۾ موڪليو آھي .
43017019	انھن جي خاطر آءٌ پاڻ کي مخصوص ٿو ڪريان ، تہ جيئن اھي سچ جي وسيلي تو لاءِ مخصوص ڪيا وڃن .
43017020	آءٌ رڳو انھن لاءِ دعا نہ ٿو گھران ، پر انھن لاءِ بہ دعا گھران ٿو جيڪي سندن تعليم جي وسيلي مون تي ايمان آڻيندا ،
43017021	انھيءَ لاءِ تہ اھي سڀ گڏجي ھڪ ٿين . اي بابا ! شل اھي اسان ۾ اھڙيءَ طرح گڏجي ھڪ ٿين جھڙيءَ طرح تون مون ۾ آھين ۽ آءٌ تو ۾ آھيان ، تہ جيئن دنيا ايمان آڻي تہ تو مون کي موڪليو آھي .
43017022	اھو جلوو جو تو مون کي ڏنو آھي سو مون کين ڏنو آھي ، تہ جيئن اھي گڏجي ھڪ ٿين جھڙيءَ طرح اسين پاڻ ۾ ھڪ آھيون .
43017023	يعني آءٌ انھن ۾ آھيان ۽ تون مون ۾ ، تہ جيئن اھي پوريءَ طرح پاڻ ۾ ھڪ ٿي وڃن . اھڙيءَ طرح دنيا کي خبر پوي تہ تو مون کي موڪليو آھي ۽ تون انھن سان ايترو پيار ڪرين ٿو جيترو تو مون سان ڪيو آھي .
43017024	اي بابا ! منھنجي مرضي آھي تہ جيڪي تو مون کي ڏنا آھن سي جتي آءٌ آھيان اتي مون سان گڏ ھجن ، تہ جيئن اھي اھو جلوو ڏسن جو تو مون کي ڏنو آھي ، ڇالاءِ جو تو دنيا جي پيدا ٿيڻ کان اڳ بہ مون سان پيار ڪيو .
43017025	اي سچا بابا ! دنيا تو کي نہ سڃاتو پر مون تو کي سڃاتو آھي ۽ ھنن کي اھا خبر آھي تہ تو مون کي موڪليو آھي .
43017026	مون تو کي انھن تي ظاھر ڪيو آھي ۽ اڃا بہ ڪندس ، انھيءَ لاءِ تہ جيڪو پيار تو مون سان ڪيو آھي سو انھن ۾ ھجي ۽ آءٌ بہ انھن ۾ ھجان . “
43018001	جڏھن عيسيٰ اھا دعا گھري چڪو ، تڏھن پنھنجي شاگردن سان گڏ قدرون جي برساتي نھر مان لنگھي ھُن ڀر ويو . اتي ھڪڙو باغ ھو جنھن ۾ ھو پنھنجي شاگردن سميت داخل ٿيو .
43018002	يھوداہ دغاباز کي انھيءَ ھنڌ جي خبر ھئي ، ڇالاءِ جو عيسيٰ ڪيترائي دفعا پنھنجي شاگردن سان گڏ اوڏانھن ويو ھو .
43018003	سو يھوداہ پاڻ سان گڏ رومي سپاھين جي پلٽڻ ۽ ڪجھہ ھيڪل جا پھريدار جيڪي سردار ڪاھنن ۽ فريسين موڪليا ھئا ، سي وٺي انھيءَ باغ ۾  آيو . انھن وٽ ھٿيار ھئا ۽ کين ھٿن ۾ مشعلون ۽ شمعدان ھئا .
43018004	عيسيٰ کي سڀ خبر ھئي تہ ساڻس ڇا ٿيڻو آھي ، سو ھو ڪجھہ قدم اڳتي وڌي کانئن پڇڻ لڳو تہ ” اوھين ڪنھن کي ڳولي رھيا آھيو ؟ “
43018005	انھن وراڻيس تہ ” عيسيٰ ناصريءَ کي . “ تنھن تي ھن چين تہ ” اھو تہ آءٌ آھيان . “ يھوداہ دغاباز انھن سان گڏ بيٺو ھو .
43018006	جڏھن عيسيٰ چيو تہ ” اھو تہ آءٌ آھيان ، “ تڏھن اھي پوئتي ھٽي زمين تي ڪري پيا .
43018007	عيسيٰ کانئن وري پڇيو تہ ” ڪنھن کي ڳولي رھيا آھيو ؟ “ انھن چيو تہ ” عيسيٰ ناصريءَ کي . “
43018008	عيسيٰ چيو تہ ” مون تہ اوھان کي ٻڌايو تہ اھو آءٌ آھيان . جيڪڏھن اوھين مون کي ڳولي رھيا آھيو تہ پوءِ ھنن ماڻھن کي ڇڏيو تہ وڃن . “
43018009	ھن اھو انھيءَ لاءِ چيو تہ جيڪو اڳي چيو ھئائين سو پورو ٿئي تہ ” اي بابا ! تو جيڪي مون کي ڏنا ھئا تن مان مون ھڪ بہ نہ وڃايو آھي . “
43018010	شمعون پطرس وٽ تلوار ھئي ، جيڪا ڪڍي ھن وڏي سردار ڪاھن جي نوڪر کي ھنئي ۽ سندس ساڄو ڪن ڪپي وڌائين . انھيءَ نوڪر جو نالو ملخس ھو .
43018011	تنھن تي عيسيٰ پطرس کي چيو تہ ” پنھنجي تلوار ورائي مياڻ ۾ وجھہ . ڇا آءٌ اھو پيالو نہ پيئان جيڪو پيءُ مون کي پيئڻ لاءِ ڏنو آھي ؟ “
43018012	سپاھين جي پلٽڻ ، سندن عملدار ۽ يھودين جي پھريدارن عيسيٰ کي گرفتار ڪيو ۽ کيس ٻڌي قابو ڪيائون .
43018013	اھي پھريائين کيس حنا وٽ وٺي ويا ، جيڪو انھيءَ سال جي وڏي سردار ڪاھن قائفا جو سھرو ھو .
43018014	ھي اھو قائفا ھو ، جنھن يھودي اڳواڻن کي اھا صلاح ڏني ھئي تہ اھو بھتر ٿيندو جو ھڪ ماڻھو سڄيءَ قوم لاءِ مري .
43018015	شمعون پطرس ھڪ ٻئي شاگرد سان گڏ عيسيٰ جي پٺيان ھلندو پئي ويو . انھيءَ ٻئي شاگرد جي وڏي سردار ڪاھن سان واقفيت ھئي ، سو ھو عيسيٰ سان گڏ سردار ڪاھن جي گھر اندر اڱڻ ۾ ويو .
43018016	پر پطرس دروازي جي ٻاھران ئي بيٺو رھيو . اھو ٻيو شاگرد جنھن جي وڏي سردار ڪاھن سان واقفيت ھئي سو موٽي ٻاھر آيو ۽ دربان ڇوڪريءَ کي چئي پطرس کي اندر وٺي وڃڻ لڳو .
43018017	تڏھن دربان ڇوڪريءَ پطرس کي چيو تہ ” ڇا تون انھيءَ ماڻھوءَ جي شاگردن مان نہ آھين ؟ “ تنھن تي پطرس وراڻيو تہ ” آءٌ نہ آھيان . “
43018018	انھيءَ مھل ڏاڍو سيءُ پئي پيو ، سو نوڪرن ۽ پھريدارن ڪوئلن جي باھہ ٻاري ان جي چوڌاري بيٺي پاڻ کي سيڪيو . پطرس بہ انھن سان گڏ وڃي بيٺو ۽ پاڻ کي سيڪڻ لڳو .
43018019	پوءِ وڏو سردار ڪاھن عيسيٰ کان سندس شاگردن ۽ تعليم بابت پڇڻ لڳو .
43018020	عيسيٰ وراڻيس تہ ” مون دنيا سان ھميشہ کليو کلايو ڳالھايو آھي . مون عبادت خانن ۽ ھيڪل ۾ تعليم ڏني آھي ، جتي سڀ يھودي اچي گڏ ٿيندا آھن . مون ڪابہ ڳالھہ ڳجھي نہ چئي آھي ،
43018021	تہ پوءِ اوھين مون کان ڇو پڇي رھيا آھيو ؟ انھن ماڻھن کان پڇو جن منھنجون ڳالھيون ٻڌيون آھن . انھن کي خبر آھي تہ مون ڇا چيو آھي . “
43018022	جڏھن عيسيٰ ھي چيو تہ ڀرسان بيٺل پھريدارن مان ھڪڙي سندس منھن تي چماٽ ھڻي چيس تہ ” وڏي سردار ڪاھن کي ائين ٿو جواب ڏئين ! “
43018023	تنھن تي عيسيٰ وراڻيس تہ ” جيڪڏھن مون ڪا غلط ڳالھہ ڪئي ھجي تہ اھا ھت سڀني کي ٻڌاءِ . پر جيڪڏھن مون سچ چيو آھي تہ پوءِ تون مون کي ڇو ٿو مارين ؟ “
43018024	پوءِ حنا کيس ٻڌل حالت ۾ ئي وڏي سردار ڪاھن قائفا ڏانھن ڏياري موڪليو .
43018025	شمعون پطرس اڃا تائين اتي بيٺي پاڻ کي سيڪيو . سو ٻين کانئس پڇيو تہ ” ڇا تون انھيءَ ماڻھوءَ جي شاگردن مان نہ آھين ؟ “ پر پطرس انڪار ڪندي چيو تہ ” آءٌ نہ آھيان . “
43018026	تنھن تي وڏي سردار ڪاھن جي ھڪڙي نوڪر جنھن جي مائٽ جو ڪن پطرس ڪپيو ھو ، تنھن چيو تہ ” مون تو کي ھُن ماڻھوءَ سان گڏ باغ ۾ ڪين ڏٺو ھو ؟ “
43018027	پطرس وري بہ انڪار ڪيو ۽ انھيءَ دم ھڪڙي ڪڪڙ ٻانگ ڏني .
43018028	ٻئي ڏينھن صبح جو عيسيٰ کي قائفا جي گھر کان رومي گورنر پلاطس جي محلات ۾ آندو ويو . يھودي اڳواڻ محلات جي اندر نہ ويا ، انھيءَ لاءِ تہ اھي پنھنجي شريعت جي رسم موجب پليت نہ ٿين ۽ عيد فصح جي ماني کائڻ جھڙا رھن .
43018029	سو پلاطس ٻاھر نڪري آيو ۽ کانئن پڇيائين تہ ” اوھين ھن ماڻھوءَ تي ڪھڙي تھمت ٿا ھڻو ؟ “
43018030	تنھن تي انھن وراڻيو تہ ” جيڪڏھن ھي ڏوھاري نہ ھجي ھا تہ اسين کيس اوھان جي حوالي نہ ڪريون ھا . “
43018031	پلاطس کين چيو تہ ” اوھين پاڻ ھن کي وٺي وڃو ۽ پنھنجي شريعت موجب سندس فيصلو ڪريو . “ يھودي اڳواڻن وراڻيو تہ ” اسان کي اختياري مليل نہ آھي تہ ڪنھن ماڻھوءَ کي موت جي سزا ڏيون . “
43018032	اھو انھيءَ لاءِ ٿيو تہ عيسيٰ جھڙي نموني پنھنجي موت بابت ٻڌايو ھو سو پورو ٿئي .
43018033	پلاطس محلات ۾ اندر موٽي ويو ۽ عيسيٰ کي گھرايائين . ھُن کانئس پڇيو تہ ” ڇا تون يھودين جو بادشاھہ آھين ؟ “
43018034	عيسيٰ وراڻيو تہ ” ھي سوال اوھين پاڻ ٿا ڪريو يا ڪنھن ٻئي مون بابت اوھان کي ٻڌايو آھي ؟ “
43018035	پلاطس وراڻيو تہ ” ڇا تون مون کي يھودي ٿو سمجھين ؟ تنھنجي قوم وارن ۽ سردار ڪاھنن تو کي منھنجي حوالي ڪيو آھي . تو ڪيو ڇا آھي ؟ “
43018036	عيسيٰ وراڻيو تہ ” منھنجي بادشاھت ھن دنيا جي نہ آھي . جيڪڏھن اھا ھن دنيا جي ھجي ھا تہ جيڪر منھنجا نوڪر وڙھن ھا ، انھيءَ لاءِ تہ آءٌ يھودين جي حوالي نہ ڪيو وڃان . پر منھنجي بادشاھت ھن دنيا جي نہ آھي . “
43018037	تنھن تي پلاطس چيس تہ ” پوءِ ڇا تون بادشاھہ آھين ؟ “ عيسيٰ وراڻيو تہ ” اھو تہ اوھين پاڻ ٿا چئو تہ آءٌ بادشاھہ آھيان . آءٌ انھيءَ مقصد لاءِ ڄائس ۽ ھن دنيا ۾ آيس تہ رڳو سچ جي شاھدي ڏيان . جيڪو بہ سچ جي پاسي آھي سو منھنجو آواز ٻڌي ٿو . “
43018038	تنھن تي پلاطس پڇيس تہ ” سچ ڇا آھي؟“پوءِ پلاطس ٻاھر نڪري يھودي اڳواڻن وٽ آيو ۽ کين چيائين تہ ” مون کي تہ ھن ۾ ڪوبہ ڏوھہ ڏسڻ ۾ نہ ٿو اچي .
43018039	ھاڻ جيئن تہ اوھان جي رسم موجب ھر سال عيد فصح جي موقعي تي آءٌ اوھان جي خاطر ھڪڙو قيدي آزاد ڪندو آھيان ، سو جيڪڏھن اوھان جي مرضي ٿئي تہ آءٌ اوھان جي خاطر ھن يھودين جي بادشاھہ کي آزاد ڪريان ؟ “
43018040	پر انھن وڏي واڪي چيو تہ ” نہ ، انھيءَ کي نہ ، پر برابا کي آزاد ڪريو . “ برابا ھڪ ڌاڙيل ھو .
43019001	تڏھن پلاطس عيسيٰ کي چھبڪ ھڻايا .
43019002	سپاھين ڪنڊن جو تاج ٺاھي عيسيٰ جي مٿي تي رکيو . انھن کيس واڱڻائي رنگ جا ڪپڙا پھرايا ،
43019003	۽ وٽس ڦري ڦري اچي چوڻ لڳا تہ ” سلام ، اي يھودين جا بادشاھہ ! “ ان کان علاوہ ھنن کيس منھن تي چماٽون بہ ھنيون .
43019004	پلاطس ھڪ دفعو وري ٻاھر آيو ۽ ماڻھن کي چيائين تہ ” اِجھو ، آءٌ ھن کي ٻاھر اوھان وٽ وٺي ٿو اچان تہ جيئن اوھان کي خبر پوي تہ مون کي منجھس ڪوبہ ڏوھہ ڏسڻ ۾ نہ ٿو اچي . “
43019005	پوءِ عيسيٰ انھيءَ ڪنڊن جي تاج ۽ واڱڻائي ڪپڙن سان ٻاھر آيو ۽ پلاطس کين چيو تہ ” اِجھو ، ھي آھي اھو ماڻھو . “
43019006	جڏھن سردار ڪاھنن ۽ پھريدارن عيسيٰ کي ڏٺو تہ اھي واڪا ڪري چوڻ لڳا تہ ” ھن کي صليب تي چاڙھيو ، صليب تي . “ پر پلاطس چين تہ ” اوھين پاڻ وٺي وڃي صليب تي چاڙھيوس . مون کي تہ ھن ۾ ڪوبہ ڏوھہ ڏسڻ ۾ نہ ٿو اچي . “
43019007	تنھن تي انھن ماڻھن زور ڀري چيو تہ ” اسان وٽ شريعت آھي ۽ ان موجب ھو موت جي لائق آھي ، ڇالاءِ جو ھن خدا جو فرزند ھجڻ جي دعويٰ ڪئي آھي . “
43019008	جڏھن پلاطس اھو ٻڌو تہ ھيڪاري اچي ڊپ ورتس .
43019009	تڏھن ھو محلات ۾ موٽي ويو ۽ عيسيٰ کان پڇيائين تہ ” تون ڪٿان جو آھين ؟ “ پر عيسيٰ کيس ڪوبہ جواب نہ ڏنو .
43019010	تنھن تي پلاطس چيس تہ ” ڇا تون مون سان نہ ٿو ڳالھائڻ چاھين ؟ ياد رک ، مون کي اھا اختياري مليل آھي تہ تو کي آزاد ڪريان يا صليب تي چاڙھايان . “
43019011	عيسيٰ وراڻيو تہ ” جيڪڏھن تو کي خدا جي طرفان اھو اختيار مليل نہ ھجي ھا تہ تنھنجو ڪو زور مون تي نہ ھلي ھا . سو جنھن ماڻھوءَ مون کي تنھنجي حوالي ڪيو آھي سو وڏو ڏوھدار آھي . “
43019012	انھيءَ کان پوءِ پلاطس جي اھا ڪوشش ھئي تہ عيسيٰ کي ڇڏي ڏئي ، پر اھي ماڻھو واڪا ڪندا رھيا تہ ” جيڪڏھن اوھان ھن ماڻھوءَ کي ڇڏي ڏنو تہ اوھين قيصر جا سڄڻ نہ آھيو . جيڪو بہ پاڻ کي بادشاھہ ٿو سڏائي سو قيصر جي خلاف آھي . “
43019013	جڏھن پلاطس اھو ٻڌو تڏھن ھو عيسيٰ کي ٻاھر وٺي آيو ۽ جنھن جاءِ کي ” پٿريلو ٿلھو “ چوندا آھن ۽ عبرانيءَ ۾ ” گبٿا “ سڏيندا آھن ، تنھن جاءِ تي رکيل عدالت جي ڪرسيءَ تي اچي ويٺو .
43019014	اھو عيد فصح جي تياريءَ جو ڏينھن ھو ۽ منجھند جو وقت ھو . پلاطس انھن ماڻھن کي چيو تہ ” اِجھو ، ھي آھي اوھان جو بادشاھہ . “
43019015	پر انھن وڏي واڪي چيو تہ ” وٺي وڃونس ، وٺي وڃونس ۽ وڃي صليب تي چاڙھي ڪوڪا ھڻوس . “ تنھن تي پلاطس انھن کان پڇيو تہ ” ڇا آءٌ اوھان جي بادشاھہ کي صليب تي چاڙھيان ؟ “ سردار ڪاھنن وراڻيو تہ ” قيصر کان سواءِ اسان جو ٻيو ڪوبہ بادشاھہ نہ آھي . “
43019016	تڏھن پلاطس عيسيٰ کي انھن جي حوالي ڪري ڇڏيو.پوءِ سپاھي عيسيٰ کي صليب تي چاڙھي ڪوڪا ھڻڻ لاءِ وٺي ويا .
43019017	ھو پاڻ پنھنجو صليب کڻي انھيءَ جاءِ تي آيو جنھن کي عبرانيءَ ۾ ” گلگٿا “ يعني ” کوپريءَ واري جاءِ “ سڏيندا آھن .
43019018	اتي ھنن کيس صليب تي چاڙھي ڪوڪا ھنيا ۽ ساڻس گڏ ٻن ٻين ماڻھن کي بہ صليب تي چاڙھيائون ، ھڪڙي کي ھڪ پاسي ۽ ٻئي کي ٻئي پاسي ۽ وچ ۾ عيسيٰ کي .
43019019	پلاطس ھڪ سرنامو لکائي صليب تي ھڻائي ڇڏيو ، جنھن تي لکيل ھو تہ ” عيسيٰ ناصري ، يھودين جو بادشاھہ . “
43019020	ڪيترن ئي يھودين اھو سرنامو پڙھيو ، ڇاڪاڻ تہ جنھن جاءِ تي عيسيٰ کي صليب تي چاڙھيو ھئائون سا جاءِ شھر جي ويجھو ھئي . اھي حرف عبراني ، لاطيني ۽ يوناني ٻولين ۾ لکيل ھئا .
43019021	يھودين جي سردار ڪاھنن پلاطس وٽ اعتراض ڪيو تہ ” ائين نہ لکايو تہ ’ يھودين جو بادشاھہ ، ‘ پر ھيئن لکايو تہ ’ ھن ماڻھوءَ يھودين جي بادشاھہ ھجڻ جي دعويٰ ڪئي ھئي . ‘ “
43019022	تنھن تي پلاطس وراڻين تہ ” جيڪو مون لکايو سو لکايو . “
43019023	پوءِ سپاھي جڏھن عيسيٰ کي صليب تي چاڙھي ڪوڪا ھڻي چڪا تہ سندس ڪپڙن کي کڻي چار حصا ڪيائون ، ھر ڪنھن لاءِ ھڪ حصو . پوءِ جبو بہ کنيائون ، جيڪو اڻ سبيل ھو ۽ مٿي کان وٺي ھيٺ تائين سڄو ئي ھڪڙي ڪپڙي جو ٺھيل ھو .
43019024	تنھنڪري سپاھين پاڻ ۾ صلاح ڪئي تہ ’ جبي کي ڦاڙيون نہ ٿا پر پُکا ٿا وجھون تہ اھو ڪنھن جو ٿو ٿئي . ‘ اھو انھيءَ لاءِ ٿيو تہ جيئن پاڪ لکت پوري ٿئي ، جنھن ۾ لکيل آھي تہ”انھن منھنجا ڪپڙا پاڻ ۾ ورھائي کنيا ۽ منھنجي جبي لاءِ پُکا وڌائون . “ تنھنڪري سپاھين ائين ڪيو .
43019025	عيسيٰ جي صليب جي ڀرسان سندس ماءُ ۽ ماسي ، ڪلوپاس جي زال مريم ۽ مريم مگدليني بيٺيون ھيون .
43019026	جڏھن عيسيٰ پنھنجي ماءُ ۽ انھيءَ شاگرد کي جنھن سان سندس پيار ھو ، اتي ڀرسان بيٺل ڏٺو تہ ھن پنھنجي ماءُ کي چيو تہ ” اما ! ھي تنھنجو پٽ آھي . “
43019027	وري انھيءَ شاگرد کي چيائين تہ ” ھيءَ تنھنجي ماءُ آھي . “ انھيءَ ئي ڏينھن اھو شاگرد کيس پنھنجي گھر رھائڻ لاءِ وٺي ويو .
43019028	پوءِ جڏھن عيسيٰ ڄاتو تہ ھاڻي ھر ڳالھہ پوري ٿي چڪي آھي ، تڏھن پاڪ لکت کي پوري ڪرڻ لاءِ ھن چيو تہ ” مون کي اڃ لڳي آھي . “
43019029	اتي ھڪڙو ٿانءُ ڪؤڙي مئي سان ڀريل رکيو ھو . تنھن مان انھن سپاھين فوم جھڙي ھڪ شيءِ ڀري زوفا جي ڪاٺيءَ تي رکي کيس چوسڻ لاءِ ڏني .
43019030	عيسيٰ ڪؤڙي مئي وٺي چيو تہ ” ھاڻي پورو ٿيو . “ پوءِ سندس ڪنڌ لڙڪي پيو ۽ دم ڏنائين .
43019031	اھو تياريءَ جو ڏينھن ھو ۽ ايندڙ ڏينھن يھودين لاءِ خاص سبت جو ڏينھن ھو . تنھنڪري انھن نہ ٿي چاھيو تہ لاش صليبن تي ٽنگيل رھن . سو انھن پلاطس کي عرض ڪيو تہ ” صليب وارن جون ٽنگون ڀڳيون وڃن ۽ لاشا صليبن تان لاٿا وڃن . “
43019032	تنھن تي سپاھي آيا ۽ جيڪي عيسيٰ سان گڏ صليبن تي ٽنگيل ھئا تن مان پھريائين ھڪڙي جون ٽنگون ڀڳائون ۽ پوءِ ٻئي جون .
43019033	پر جڏھن عيسيٰ وٽ آيا ۽ ڏٺائون تہ ھن اڳ ۾ ئي دم ڏنو آھي ، تڏھن سندس ٽنگون نہ ڀڳائون .
43019034	مگر سپاھين مان ھڪڙي عيسيٰ جي پاسي ۾ نيزو ھنيو تہ ھڪدم رت ۽ پاڻي نڪري آيو .
43019035	جنھن ماڻھوءَ اھو ڏٺو تنھن شاھدي ڏني آھي ۽ سندس شاھدي سچي آھي . ھن کي خبر آھي تہ ھو سچ ٿو چوي ۽ اھا شاھدي انھيءَ لاءِ ڏئي ٿو تہ جيئن اوھين بہ ايمان آڻيو .
43019036	اھو انھيءَ لاءِ ٿيو تہ جيئن پاڪ لکت پوري ٿئي جنھن ۾ لکيل آھي تہ”ھن جو ھڪڙو بہ ھڏو نہ ڀڄندو . “
43019037	وري ٻي لکت ۾ آھي تہ”ماڻھو انھيءَ ڏانھن ڏسندا،جنھن کي نيزو ھنيو ھئائون . “
43019038	تنھن کان پوءِ ارمٿيا وارو يوسف ، جيڪو يھودي اڳواڻن جي ڊپ ڪري ڳجھيءَ طرح عيسيٰ جو شاگرد ھو ، سو پلاطس وٽ آيو ۽ کيس عرض ڪيائين تہ ” مون کي عيسيٰ جو لاش کڻي وڃڻ جي موڪل ڏيو . “ پلاطس کيس موڪل ڏني . پوءِ ھو اتي آيو ۽ لاش کڻي ھليو ويو .
43019039	نيڪديمس بہ ساڻس اچي گڏيو . ھي اھو ماڻھو ھو جنھن اڳ ۾ عيسيٰ سان رات جو ملاقات ڪئي ھئي . نيڪديمس مُرَ ۽ عُود ملائي کڻي آيو ، جنھن جي تور اٽڪل چاليھہ ڪلوگرام ھئي .
43019040	پوءِ جيئن يھودين ۾ دفن ڪرڻ جي رسم آھي تيئن انھن بہ عيسيٰ جي لاش کي خوشبوءِ لڳائي ڪفن ۾ ويڙھيو .
43019041	جتي عيسيٰ کي صليب تي چاڙھيو ويو ھو ، اتي ھڪڙو باغ ھو . انھيءَ باغ ۾ غار واري ھڪڙي نئين قبر کوٽيل ھئي جنھن ۾ اڃا تائين ڪنھن کي بہ دفن نہ ڪيو ويو ھو .
43019042	جيئن تہ انھيءَ ڏينھن يھودين جي تياريءَ جو ڏينھن ھو تنھنڪري عيسيٰ کي کڻي اتي ئي دفن ڪيائون ، ڇالاءِ جو اھا قبر ويجھي ھئي .
43020001	آچر جي ڏينھن صبح جو سوير اڃا اوندھہ ئي ھئي تہ مريم مگدليني قبر تي آئي ، ڇا ڏسي تہ قبر جي منھن تان پٿر پري ھٽيو پيو آھي .
43020002	سو ھوءَ ڊوڙندي شمعون پطرس ۽ انھيءَ ٻي شاگرد وٽ آئي ، جنھن سان عيسيٰ جو پيار ھو ۽ کين چيائين تہ ” اھي خداوند کي قبر مان کڻي ويا آھن ۽ خبر نہ آھي تہ کيس الائجي ڪٿي وڃي رکيو اٿن . “
43020003	تنھن تي پطرس ۽ اھو ٻيو شاگرد قبر ڏانھن روانا ٿيا .
43020004	اھي ٻئي گڏ ڊوڙڻ لڳا ، پر اھو ٻيو شاگرد پطرس کان اڳي تڪڙو نڪري ويو ۽ پطرس کان پھريائين قبر تي پھتو .
43020005	ھن نِوڙي قبر ۾ نھاريو ۽ ڏٺائين تہ ڪفن پيو آھي . پر ھو قبر ۾ اندر گھڙي نہ ويو .
43020006	ھن کان پوءِ شمعون پطرس بہ پھتو ۽ ھو سڌو قبر ۾ گھڙي ويو جتي ڪفن پيل ڏٺائين .
43020007	ان کان علاوہ ھن اھو رومال بہ اتي پيل ڏٺو ، جيڪو عيسيٰ جي مٿي تي ويڙھيل ھو . پر اھو ٻئي ھنڌ جدا ويڙھيو پيو ھو .
43020008	تنھن کان پوءِ اھو ٻيو شاگرد ، جيڪو پطرس کان اڳي قبر تي پھتو ھو ، سو بہ قبر ۾ گھڙي ويو . ھن سڀ ڪجھہ ڏٺو ۽ ايمان آندائين .
43020009	شاگردن اڃا تائين اھا پاڪ لکت نہ سمجھي ھئي تہ عيسيٰ کي مئلن مان جيئرو ٿي اٿڻو ھو .
43020010	پوءِ اھي شاگرد موٽي پنھنجي پنھنجي گھر ھليا ويا .
43020011	مريم قبر جي ٻاھران بيٺي رنو . روئندي روئندي ھن نِوڙي قبر ۾ نھاريو
43020012	۽ ڏٺائين تہ ٻہ ملائڪ نوراني پوشاڪ سان انھيءَ جاءِ تي ويٺا آھن جتي عيسيٰ جو ميت رکيل ھو . ھڪ سيرانديءَ کان ۽ ٻيو پيرانديءَ کان ويٺو ھو .
43020013	انھن پڇيس تہ ” اي مائي ! روئين ڇو ٿي ؟ “ ھُن وراڻيو تہ ” اھي منھنجي خداوند کي کڻي ھليا ويا آھن ۽ خبر ئي ڪانھي تہ کيس ڪٿي وڃي رکيو اٿن . “
43020014	ھن ائين چئي اڃا پٺيان نھاريو تہ عيسيٰ کي اتي بيٺل ڏٺائين ، پر سڃاتائين ڪين تہ ھو ڪو عيسيٰ آھي .
43020015	عيسيٰ چيس تہ ” اي مائي ! ڇو ٿي روئين ؟ ڪنھن کي ٿي ڳولين ؟ “ مريم سمجھيو تہ ھي ڪو باغ جو مالھي آھي ، سو چيائين تہ ” سائين ! جيڪڏھن تون ھن کي ھتان کڻي ويو ھجين تہ ڀلائي ڪري ٻڌاءِ تہ کيس ڪٿي وڃي رکيو اٿيئي ، تہ آءٌ وڃي اتان کڻي اچانس . “
43020016	عيسيٰ چيس تہ ” مريم ! “ تنھن تي مريم ڦري عبرانيءَ ۾ چيس تہ ” ربوني ! “ يعني ” اي منھنجا استاد ! “
43020017	عيسيٰ کيس چيو تہ ” مون کي ھٿ نہ لاءِ ، ڇاڪاڻ تہ آءٌ اڃا پيءُ وٽ مٿي موٽي نہ ويو آھيان . پر تون منھنجي ڀائرن وٽ وڃ ۽ کين ٻڌاءِ تہ آءٌ مٿي موٽي وڃان ٿو پنھنجي پيءُ ۽ اوھان جي پيءُ ڏانھن ، پنھنجي خدا ۽ اوھان جي خدا ڏانھن . “
43020018	پوءِ مريم مگدلينيءَ اچي شاگردن کي اھا ڳالھہ ٻڌائي تہ ” مون خداوند کي ڏٺو آھي . “ ھن کين اھي ڳالھيون بہ ٻڌايون جيڪي خداوند ساڻس ڪيون ھيون .
43020019	انھيءَ ساڳئي آچر جي ڏينھن شام جو جڏھن شاگرد يھودي اڳواڻن جي ڊپ کان در دروازا بند ڪيو ويٺا ھئا تہ عيسيٰ اچي سندن وچ ۾ بيٺو ۽ چيائين تہ ” سلام . “
43020020	ائين چوڻ کان پوءِ ھن شاگردن کي پنھنجا ھٿ ۽ پاسو ڏيکاريو . تنھن تي عيسيٰ کي سڃاڻيندي ئي شاگرد خوشيءَ ۾ ڀرجي ويا .
43020021	تڏھن عيسيٰ وري چين تہ ” سلام ، جيئن پيءُ مون کي موڪليو آھي ، تيئن آءٌ بہ اوھان کي ٿو موڪليان . “
43020022	ھن ائين چئي مٿن ڦوڪيو ۽ چيائين تہ ” وٺو ھي پاڪ روح .
43020023	جيڪڏھن اوھين ماڻھن جا گناھہ معاف ڪري ڇڏيندا تہ کين معاف ڪيو ويندو ، پر جيڪڏھن اوھين انھن کي معاف نہ ڪندا تہ کين معاف نہ ڪيو ويندو . “
43020024	توما انھن ٻارھن شاگردن مان ھڪڙو ھو جنھن کي جاڙو بہ سڏيندا ھئا ، سو عيسيٰ جي اچڻ مھل شاگردن سان گڏ نہ ھو .
43020025	اھو جڏھن آيو تہ ٻين شاگردن ٻڌايس تہ ” اسان خداوند کي ڏٺو آھي . “ تنھن تي ھن چيو تہ ” جيستائين آءٌ سندس ھٿن ۾ ڪوڪن جا نشان نہ ڏسندس ۽ ڪوڪن جي نشانن ۾ پنھنجي آڱر نہ وجھندس ۽ سندس پاسي ۾ ھٿ نہ وجھندس ، تيستائين آءٌ اصل ڪونہ مڃيندس . “
43020026	ھفتي کان پوءِ شاگرد وري گھر ۾ گڏ ويٺا ھئا . ھن ڀيري توما بہ ساڻن گڏ ويٺو ھو ۽ گھر جا در دروازا بند ھئا تہ عيسيٰ اچي سندن وچ ۾ بيٺو ۽ چيائين تہ ” سلام . “
43020027	پوءِ ھن توما کي چيو تہ ” اچ ۽ پنھنجي آڱر ھيڏانھن ڪري منھنجا ھٿ ڏس ۽ پنھنجو ھٿ ھيڏانھن منھنجي پاسي ۾ وجھہ . بي ايمان نہ ٿيءُ پر ايمان آڻ . “
43020028	تنھن تي توما چيس تہ ” اي منھنجا خداوند ! اي منھنجا خدا ! “
43020029	عيسيٰ چيس تہ ” تو مون کي ڏٺو آھي ، تنھنڪري ايمان آندو اٿيئي . پر سڀاڳا آھن اھي جيڪي ڏسڻ کان سواءِ ئي ايمان ٿا آڻين . “
43020030	شاگردن جي روبرو عيسيٰ ٻيا بہ ڪيترائي معجزا ڪيا ، جيڪي ھن ڪتاب ۾ لکيل نہ آھن .
43020031	پر اِھي انھيءَ لاءِ لکيل آھن تہ جيئن اوھين ايمان آڻيو تہ عيسيٰ ئي مسيح ۽ خدا جو فرزند آھي ۽ اھڙي ايمان آڻڻ سان اوھان کي ھن جي نالي ۾ زندگي ملي .
43021001	ھن کان پوءِ عيسيٰ وري پنھنجي شاگردن کي گليل ڍنڍ جي ڪناري تي ڏيکاري ڏني . اھو ھن طرح ٿيو تہ
43021002	شمعون پطرس ، توما جنھن کي جاڙو بہ سڏيندا ھئا ، گليل جي قانا شھر وارو نٿن ايل ، زبديءَ جا پٽ يعقوب ۽ يوحنا ، ۽ ٻہ ٻيا بہ شاگرد پاڻ ۾ گڏ ويٺا ھئا .
43021003	تڏھن شمعون پطرس ٻين کي چيو تہ ” آءٌ مڇي مارڻ وڃان ٿو . “ تنھن تي ٻين شاگردن چيس تہ ” اسين بہ تو سان گڏجي ٿا ھلون . “ پوءِ اھي وڃي ٻيڙيءَ ۾ چڙھيا ، پر انھيءَ رات ڪابہ مڇي ھٿ نہ لڳن .
43021004	جڏھن ڏينھن ٿيڻ تي ھو تہ عيسيٰ اچي ڪناري تي بيٺو ، پر شاگردن نہ سڃاتو تہ ھو ڪو عيسيٰ آھي .
43021005	پوءِ عيسيٰ انھن کي چيو تہ ” اي جوانو ! ڇا اوھان کي ڪجھہ مليو ؟ “ ھنن وراڻيس تہ ” ڪجھہ بہ نہ . “
43021006	ھن انھن کي چيو تہ ” پنھنجو ڄار ٻيڙيءَ جي ساڄي پاسي وجھو تہ اوھان کي ڪجھہ ملندو . “ تنھن تي انھن ڄار پاڻيءَ ۾ وڌو ۽ ايتريون تہ مڇيون اچي ڦاٿيون جو اھي ڇڪي بہ نہ پيا سگھن .
43021007	پوءِ انھيءَ شاگرد جنھن سان عيسيٰ جو پيار ھو ، تنھن پطرس کي چيو تہ ” اڙي ، خداوند اٿيئي . “ جڏھن شمعون پطرس ٻڌو تہ ” اھو خداوند آھي . “ تڏھن جيئن تہ ھو پٺيءَ اگھاڙو ھو ، سو قميص چيلھہ سان ٻڌندو مسيح سان ملڻ لاءِ ھڪدم پاڻيءَ ۾ ٽپي پيو .
43021008	پر ٻيا شاگرد ٻيڙيءَ ۾ ئي مڇين سان ڀريل ڄار ڇڪيندا آيا ، ڇالاءِ جو اھي سڪيءَ کان ايترو پري ڪين ھئا ، رڳو ھڪ سؤ ميٽرن جو ويڇو ھو .
43021009	جڏھن اھي سڪيءَ تي پھتا تہ انھن ڪوئلن جي باھہ تي مڇي پيل ڏٺي ۽ اتي ماني بہ رکي ھئي .
43021010	پوءِ عيسيٰ انھن کي چيو تہ ” جيڪي مڇيون ماريون اٿوَ تن مان ڪجھہ کڻي اچو . “
43021011	تنھن تي شمعون پطرس ٻيڙيءَ تي چڙھي ويو ۽ اھو ڄار سڪيءَ تي گھلي آيو ، جيڪو وڏين مڇين سان ڀريل ھو . ڄار ۾ ڪل ھڪ سؤ ٽيونجاھہ مڇيون ھيون . جيتوڻيڪ ايتريون مڇيون ھيون تہ بہ ڄار نہ ٿي ٽٽو .
43021012	پوءِ عيسيٰ کين چيو تہ ” اچي نيرن ڪريو . “ پر شاگردن مان ڪنھن کي بہ ھمت نہ ٿي جو کڻي پڇيس تہ ” تون ڪير آھين ؟ “ ڇاڪاڻ تہ انھن کي خبر ھئي تہ ھو خداوند آھي .
43021013	پوءِ عيسيٰ آيو ۽ ماني کڻي انھن کي ڏنائين ۽ کين مڇي بہ ڏنائين .
43021014	اھو ٽيون دفعو ھو جو عيسيٰ پنھنجي جيئري ٿي اٿڻ کان پوءِ شاگردن کي ڏيکاري ڏني ھئي .
43021015	نيرن ڪرڻ کان پوءِ عيسيٰ شمعون پطرس کي چيو تہ ” اي شمعون ، يوحنا جا پٽ ! ڇا تون مون سان ھنن کان وڌيڪ پيار ڪرين ٿو ؟ “ ھن وراڻيو تہ ” ھائو خداوند ! تو کي خبر آھي تہ آءٌ تو سان پيار ڪريان ٿو . “ تنھن تي عيسيٰ چيس تہ ” منھنجي گھيٽن کي وڃي چار . “
43021016	وري ٻيو دفعو عيسيٰ ھن کي چيو تہ ” اي شمعون ، يوحنا جا پٽ ! ڇا تون مون سان پيار ڪرين ٿو ؟ “ ھن وراڻيو تہ ” ھائو خداوند ! تو کي خبر آھي تہ آءٌ تو سان پيار ڪريان ٿو . “ تنھن تي عيسيٰ کيس چيو تہ ” منھنجين رڍن جي سنڀال ڪج . “
43021017	وري ٽيون دفعو ھن چيس تہ ” اي شمعون ، يوحنا جا پٽ ! ڇا تون مون سان پيار ڪرين ٿو ؟ “ تنھن تي پطرس کي ڏک ٿيو ، ڇالاءِ جو ھن ٽيون دفعو کيس چيو ھو تہ ” ڇا تون مون سان پيار ڪرين ٿو . “ پوءِ پطرس چيس تہ ” اي خداوند ! تو کي سڀني ڳالھين جي خبر آھي ۽ تون چڱيءَ طرح ڄاڻين ٿو تہ آءٌ تو سان پيار ڪريان ٿو . “ عيسيٰ چيس تہ ” پوءِ منھنجين رڍن کي وڃي چار .
43021018	آءٌ تو کي سچ ٿو ٻڌايان تہ جڏھن تون جوان ھئين تہ پنھنجو سندرو پاڻ ٻڌندو ھئين ۽ جيڏانھن تو کي وڻندو ھو اوڏانھن گھمندو ڦرندو ھئين . پر جڏھن تون پوڙھو ٿيندين تڏھن پنھنجا ھٿ ڊگھيريندين ۽ ڪو ٻيو تو کي چيلھہ سان سندرو ٻڌي اوڏانھن وٺي ويندو جيڏانھن وڃڻ لاءِ تنھنجي دل نہ چوندي . “
43021019	ھن چوڻ مان عيسيٰ جو مطلب اھو ھو تہ پطرس ڪھڙيءَ طرح دنيا مان لاڏاڻو ڪري خدا جو جلوو ظاھر ڪندو . پوءِ عيسيٰ چيس تہ ” منھنجي پٺيان اچ . “
43021020	پطرس پٺ ورائي ڏٺو تہ اھو شاگرد جنھن سان عيسيٰ جو پيار ھو ، سو پٺيان پيو اچي . انھيءَ شاگرد رات جي ماني کائڻ مھل بہ سندس سيني تي ٽيڪ ڏيئي پڇيو ھوس تہ ” خداوند ! اھو ڪير آھي جيڪو تو کي پڪڙائيندو ؟ “
43021021	پطرس جڏھن ھن کي ڏٺو تڏھن چيائين تہ ” اي خداوند ! ھن جو ڪھڙو حال ٿيندو ؟ “
43021022	عيسيٰ وراڻيو تہ ” جيڪڏھن آءٌ چاھيان تہ ھي ايستائين جيئرو رھي جيستائين آءٌ موٽي نہ اچان ، تہ تنھن ۾ تنھنجو ڪھڙو واسطو ؟ تون منھنجي پٺيان اچ . “
43021023	ان کان پوءِ سڀني ايمان وارن ۾ اھا ڳالھہ مشھور ٿي ويئي تہ اھو شاگرد ڪڏھن بہ نہ مرندو . جيتوڻيڪ عيسيٰ انھيءَ شاگرد کي ائين ڪونہ چيو ھو تہ ” تون مرندين ئي ڪونہ . “ پر ھيئن چيو ھئائين تہ ” جيڪڏھن آءٌ چاھيان تہ ھي ايستائين جيئرو رھي جيستائين آءٌ موٽي نہ اچان تہ تنھن ۾ تنھنجو ڪھڙو واسطو . “
43021024	ھي اُھو شاگرد آھي جيڪو انھن ڳالھين جي شاھدي ٿو ڏئي ۽ اھي ڳالھيون لکيون بہ اٿس ۽ اسان کي خبر آھي تہ سندس شاھدي سچي آھي .
43021025	ٻيون بہ گھڻيون ئي ڳالھيون آھن جيڪي عيسيٰ ڪيون ھيون . اھي جيڪڏھن ھڪڙي ھڪڙي ڪري ويھي لکجن ھا تہ آءٌ سمجھان ٿو تہ ايترا تہ ڪتاب لکجي وڃن ھا جو ھوند دنيا ۾ نہ سمائجي سگھن ھا .
44001001	محترم ٿئوفلس : مون پنھنجي پھرين ڪتاب ۾ اُھي سڀ ڳالھيون لکيون آھن ، جيڪي عيسيٰ پنھنجي ڪم شروع ڪرڻ کان وٺي آسمان ڏانھن کڄي وڃڻ تائين ڪيون ۽ سيکاريون . ھن آسمان ڏانھن کڄي وڃڻ کان اڳ ۾ پاڪ روح جي وسيلي انھن ماڻھن کي ھدايتون ڏنيون ، جن کي پنھنجا رسول ڪري چونڊيائين .
44001002	
44001003	ھن پنھنجي موت کان پوءِ انھن کي پاڻ ڏيکاريو ۽ ڪيتريون ئي ثابتيون ڏنائين تہ ھو جيئرو آھي . ھن چاليھن ڏينھن تائين انھن کي ڪيترائي دفعا پاڻ ڏيکاريو ۽ ساڻن خدا جي بادشاھت بابت ڳالھايائين .
44001004	ھڪڙي دفعي جڏھن ھو سڀيئي اچي گڏ ٿيا تہ ھن کين تاڪيد ڪري چيو تہ ” يروشلم نہ ڇڏجو ، بلڪ منھنجي پيءُ جي ڪيل واعدي جي پوري ٿيڻ جو انتظار ڪجو ، جنھن بابت مون اوھان کي ٻڌايو ھو .
44001005	يحيٰ پاڻيءَ سان بپتسما ڏني ھئي پر اوھان کي ٿورن ڏينھن کان پوءِ پاڪ روح سان بپتسما ڏني ويندي . “
44001006	ٻئي دفعي جڏھن اھي سڀيئي وري اچي گڏ ٿيا تہ انھن عيسيٰ کان پڇيو تہ ” خداوند ! بني اسرائيل کي بادشاھت موٽائي ڏيڻ جو وقت اچي ويو آھي ڇا ؟ “
44001007	عيسيٰ انھن کي چيو تہ ” وقت ۽ ڏينھن منھنجي پيءُ پنھنجي اختياريءَ سان مقرر ڪري ڇڏيا آھن ، تن کي ڄاڻڻ اوھان جو ڪم ناھي .
44001008	پر جڏھن پاڪ روح اوھان تي نازل ٿيندو ، تڏھن اوھان کي طاقت ملندي ۽ اوھين يروشلم ۾ ، سڄي يھوديہ ۽ سامريہ ۾ بلڪ سڄيءَ دنيا ۾ منھنجا شاھد ٿيندا . “
44001009	اڃا ھن ايترو مس چيو تہ ھو انھن جي ڏسندي ئي آسمان ڏانھن کڄي ويو ۽ ھڪڙي ڪڪر جي اوٽ ۾ سندن نظر کان غائب ٿي ويو .
44001010	جيئن تہ ھو مٿي وڃي رھيو ھو ۽ انھن جون اکيون آسمان ۾ ئي کتل ھيون تہ اوچتو ئي ٻہ ماڻھو نوراني پوشاڪ سان ھنن جي ڀرسان اچي بيٺا .
44001011	انھن چيو تہ ” اي گليليو ! اوھين آسمان ڏانھن ڇو بيٺا نھاريو ؟ اھو ئي عيسيٰ ، جيڪو اوھان وٽان آسمان ڏانھن کڄي ويو آھي ، ساڳي ئي طرح وري موٽي ايندو جيئن اوھان ھن کي آسمان ڏانھن ويندي ڏٺو آھي . “
44001012	پوءِ رسول زيتون نالي ٽڪر کان موٽي يروشلم شھر ۾ آيا ، جيڪو اٽڪل ھڪ ڪلوميٽر جيترو پري آھي .
44001013	اھي شھر ۾ داخل ٿيا ۽ مٿي ان ماڙيءَ تي ويا جتي رھيل ھئا . اھي پطرس ، يوحنا ، يعقوب ، اندرياس ، فلپس ، توما ، برٿلمئي ، متي ، حلفيءَ جو پٽ يعقوب ، شمعون قوم پرست ۽ يعقوب جو پٽ يھوداہ ھئا .
44001014	ھو سڀ گھڻو ڪري گڏجي دعا گھرندا ھئا ۽ ساڻن عيسيٰ جي ماءُ مريم سميت ڪي عورتون ۽ عيسيٰ جا ڀائر بہ ھوندا ھئا .
44001015	ھڪڙي ڏينھن جڏھن اٽڪل ھڪ سؤ ويھہ ڄڻا اچي گڏ ٿيا ، تڏھن پطرس ڀائرن جي وچ ۾ اٿي بيٺو ۽ چيائين تہ
44001016	” اي منھنجا ڀائرو ۽ ڀينرون ! انھيءَ پاڪ لکت جو سچو ثابت ٿيڻ ضروري ھو ، جنھن ۾ پاڪ روح دائود جي معرفت اڳي ئي يھوداہ بابت ٻڌائي ڇڏيو ھو ، جيڪو عيسيٰ کي پڪڙڻ وارن جي رھنمائي ڪندڙ ھو .
44001017	يھوداہ اسان جي ئي ٽولي مان ھو ، ڇاڪاڻ تہ اسان جي ڪم ۾ شريڪ ٿيڻ لاءِ کيس بہ چونڊيو ويو ھو . “
44001018	يھوداہ جيڪي پيسا پنھنجي بڇڙي ڪم جي عيوض ورتا ھئا ، تن مان ھن ھڪ ميدان خريد ڪيو . اتي ھو اونڌو ٿي ڪري پيو ، سندس پيٽ ڦاٽي پيو ۽ آنڊا ٻاھر نڪري آيس .
44001019	جڏھن يروشلم جي سڀني ماڻھن اھو ٻڌو تہ انھن پنھنجي ٻوليءَ ۾ ان زمين کي اڪالديمي سڏيو ، جنھن جي معنيٰ آھي ” رت جو ميدان . “
44001020	پطرس وڌيڪ چيو تہ ” ڇالاءِ جو زبور ۾ لکيل آھي تہ’شل انھيءَ جو گھر ويران ٿئي ، ۽ منجھس ڪوبہ نہ رھي . ‘ ھي بہ لکيل آھي تہ’شل ڪو ٻيو ھن جي خدمت جي جاءِ وٺي . ‘
44001021	تنھنڪري اھو ضروري آھي تہ ھڪ اھڙو ماڻھو چونڊجي ، جيڪو خداوند عيسيٰ جي وري جيئري ٿيڻ جي شاھدي ڏئي . اھو اھڙو ھئڻ گھرجي جيڪو اسان سان انھيءَ ساري وقت ۾ گڏ رھيو ھجي ، جنھن ۾ خداوند عيسيٰ اسان سان ھو ، يعني سندس يحيٰ کان بپتسما وٺڻ کان وٺي آسمان ڏانھن کڄي وڃڻ تائين . “
44001022	
44001023	سو انھن ٻن ماڻھن جا نالا پيش ڪيا ، ھڪڙو يوسف ، جنھن کي برسبا عرف يوستُس بہ سڏيندا ھئا ۽ ٻيو متياہ .
44001024	پوءِ انھن دعا گھري تہ ” اي خداوند ! تون سڀني ماڻھن جي دلين کي ڄاڻين ٿو ، سو اسان کي ٻڌاءِ تہ تو ھنن ٻن مان ڪنھن کي چونڊيو آھي تہ
44001025	اھو رسول جي اھا جاءِ وٺي ، جنھن تان يھوداہ خارج ٿيو ۽ پنھنجيءَ جاءِ ڏانھن ھليو ويو . “
44001026	پوءِ انھن ٻنھي جي لاءِ پُکا وڌائون . پُکو متياہ جي نالي نڪتو ۽ ھو يارھن رسولن جي ٽولي ۾ شامل ڪيو ويو .
44002001	جڏھن عيد پنتيڪُست جو ڏينھن آيو تڏھن سڀيئي ايمان وارا اچي ھڪڙي ھنڌ گڏ ٿيا .
44002002	اوچتو ئي آسمان مان ھڪ آواز آيو ۽ اھو آواز تيز ھوا جي گھوگھٽ جھڙو ھو ، جنھن سان اھا سڄي جاءِ جنھن ۾ ھو ويٺا ھئا ڀرجي ويئي .
44002003	انھن کي باھہ جھڙيون ڄڀون نظر آيون جيڪي ڌار ڌار ٿي ھر ھڪ تي اچي ويٺيون .
44002004	اھي سڀيئي پاڪ روح سان ڀرجي ويا ۽ انھيءَ جي قدرت سان ڌاريون ٻوليون ڳالھائڻ لڳا .
44002005	دنيا جي ھر ھڪ ملڪ مان ديندار يھودي يروشلم ۾ ٽڪيل ھئا .
44002006	جڏھن انھن اھو آواز ٻڌو تہ ھڪ وڏو ميڙ اچي گڏ ٿيو . ھو سڀيئي حيران ٿي ويا ، ڇالاءِ جو ھر ھڪ انھن کي پنھنجي پنھنجي ٻوليءَ ۾ ڳالھائيندي ٻڌو .
44002007	انھن کي حيرت وٺي ويئي ۽ عجب ۾ پئجي چوڻ لڳا تہ ” ھي ماڻھو جيڪي ائين ٿا ڳالھائين ، ڇا اھي سڀ گليلي نہ آھن ؟
44002008	پوءِ ڪيئن اسان مان ھر ڪو انھن کان پنھنجي پنھنجي مادري زبان ٿو ٻڌي ؟
44002009	جيتوڻيڪ اسين پارٿي ، مادئي ، عيلامي ، مسوپتاميہ ، يھوديہ ، ڪپدڪيا ، پنطس ، ايشيا ،
44002010	فروگيا ، پمفوليا ، مصر ۽ لبيا ۾ ڪريني شھر جي آس پاس رھندڙ آھيون . ان کان سواءِ رومي مسافر
44002011	جيڪي ڄائي ڄم جا يھودي توڙي نوان يھودي ٿيل آھن ۽ اسان مان ڪي ڪريتي ۽ عرب آھن تہ بہ اسين انھن کي پنھنجين پنھنجين ٻولين ۾ خدا جي وڏن وڏن ڪمن جو بيان ڪندي ٿا ٻڌون . “
44002012	سڀيئي حيران ٿي ويا ۽ مونجھڪاري وچان ھڪٻئي کان پڇڻ لڳا تہ ” ھن جو مطلب ڇا آھي ؟ “
44002013	پر ٻيا وري انھن تي ٺٺوليون ڪري چون پيا تہ ” ھي سڀ نشي ۾ آھن . “
44002014	پوءِ پطرس ٻين يارھن رسولن سان گڏ اٿي بيٺو ۽ وڏي آواز ۾ ماڻھن سان ڳالھائيندي چيائين تہ ” اي يھودي دوستو ۽ ٻيا سڀيئي يروشلم جا رھاڪو ! جيڪي آءٌ چوان ٿو سو ڪن ڏيئي ٻڌو .
44002015	ھي ماڻھو نشي ۾ نہ آھن جيئن اوھين سمجھو ٿا ، ڇوتہ ڏينھن جو اڃا پھريون پھر مس پورو ٿيو آھي .
44002016	پر ھيءَ اھا ڳالھہ آھي جيڪا يوايل نبيءَ جي معرفت چئي ويئي آھي تہ
44002017	خدا فرمائي ٿو تہ’پوين ڏينھن ۾ ھيئن ٿيندو جوآءٌ پنھنجو روح سڀني ماڻھن تي نازل ڪندس.اوھان جا پٽ ۽ ڌيئرون اڳڪٿيون ڪنديون،اوھان جا جوان رويا ڏسندا ۽ اوھان جا پوڙھا خواب ڏسندا .
44002018	بلڪ انھن ڏينھن ۾ آءٌ پنھنجن ٻانھن ۽ ٻانھين تيپنھنجو روح نازل ڪندس ۽ اھي بہ اڳڪٿيون ڪندا .
44002019	آءٌ مٿي آسمان ۾ عجب جھڙا ڪم ۽ ھيٺ زمين تي معجزا ڏيکاريندس،جھڙوڪ : رت ، باھہ ۽ دونھين جو غبار .
44002020	خدا جي عظيم ۽ جلويدار ڏينھن جي اچڻ کان اڳ ۾ سج ڪاراٽجي ويندو ۽ چنڊ رت جھڙو ڳاڙھو ٿي پوندو .
44002021	پوءِ جيڪو بہ خدا جو نالو وٺندو،تنھن کي ئي ڇوٽڪارو ملندو . ‘
44002022	اي بني اسرائيل وارؤ ! ھي ڌيان سان ٻڌو تہ عيسيٰ ناصري اھو ماڻھو ھو جنھن کي خدا اوھان لاءِ مقرر ڪيو ۽ اوھان ھن کي معجزا ، نشانيون ۽ عجب جھڙا ڪم ڪندي ڏٺو ، جيڪي خدا ھن جي ھٿان ڪرايا . توھين اھو چڱيءَ طرح ڄاڻو ٿا .
44002023	خدا جي اڳي ئي ڪيل فيصلي ۽ علم موجب عيسيٰ کي اوھان جي حوالي ڪيو ويو ، تہ جيئن اوھان ھن کي گنھگار ماڻھن جي ھٿان صليب تي چاڙھي ڪوڪا ھڻائي مارايو .
44002024	پر خدا ھن کي مئلن مان وري جيئرو ڪيو ۽ کيس موت جي ڏکن کان آزاد ڪيو ، ڇاڪاڻ تہ اھو ناممڪن ھو جو موت کيس قيد ڪري .
44002025	ڇوتہ دائود ھن بابت چيو آھي تہ’مون خداوند کي ھر وقت پنھنجي اڳيان ڏٺو،ڇالاءِ جو ھو منھنجي ساڄي پاسي آھي،انھيءَ لاءِ تہ جيئن آءٌ نہ گھٻرايان .
44002026	تنھنڪري منھنجي دل خوش آھي ۽ منھنجي زبان خوشيءَ سان ڳالھائي ٿي.بلڪ منھنجو جسم بہ اميد ۾ رھندو .
44002027	ڇالاءِ جو تون منھنجي روح کيعالم ارواح ۾ ڇڏي نہ ڏيندين،نڪي پنھنجي پاڪ ٻانھي کي ڳرڻ سڙڻ ڏيندين .
44002028	تو مون کي زندگيءَ جون واٽون ڏيکاريون ، ۽ تون مون کي پنھنجو ديدار ڪرائيخوشيءَ سان ٽمٽار ڪندين . ‘
44002029	اي ڀائرو ۽ ڀينرون ! آءٌ اوھان کي بابي دائود بابت کليو کلايو ٻڌايان ٿو تہ ھو مري ويو ۽ دفن ڪيو ويو ۽ سندس قبر اسان وٽ اڄ تائين موجود آھي .
44002030	ھو نبي ھو ۽ ڄاتائين ٿي تہ خدا ھن سان انھيءَ ڳالھہ جو قسم کڻي واعدو ڪيو ھو تہ ’ آءٌ تنھنجي اولاد مان ھڪڙي کي تخت تي ويھاريندس . ‘
44002031	دائود اڳي ئي ڄاتو پئي تہ خدا ڇا ڪندو ، تنھنڪري ھن مسيح جي وري جيئري ٿيڻ بابت پيشنگوئي ڪندي ھيئن چيو تہ’نڪي ھو عالم ارواح ۾ ڇڏيو ويندو،نڪي سندس جسم ڳري سڙي ويندو . ‘
44002032	انھيءَ ئي عيسيٰ کي خدا جياريو ۽ اسين سڀ ان ڳالھہ جا شاھد آھيون .
44002033	ھو خدا جي ساڄي پاسي ڏانھن سربلند ڪيو ويو آھي ۽ سندس پيءُ جي ڪيل واعدي موجب کيس پاڪ روح مليو آھي . ھن خدا جي اھا بخشش ھينئر اسان تي نازل ڪئي آھي ، جنھن جو اثر اوھين ھاڻي ڏسو ۽ ٻڌو ٿا .
44002034	ڇالاءِ جو دائود پاڻ آسمان ڏانھن کڄي نہ ويو پر ھن چيو تہ’خداوند منھنجي خداوند کي چيو تہ”تون منھنجي ساڄي پاسي ويھہ ،
44002035	جيستائين آءٌ تنھنجي دشمنن کيتنھنجي پيرن جي صندلي نہ ڪريان . “ ‘
44002036	اي بني اسرائيل قوم ! پڪ ڄاڻو تہ خدا انھيءَ عيسيٰ کي ، جنھن کي اوھان صليب تي چاڙھي ڪوڪا ھنيا ، خداوند بہ ڪيو آھي ۽ مسيح بہ . “
44002037	جڏھن ماڻھن اھو ٻڌو تہ اھا ڳالھہ سندن دلين ۾ چڀي ويئي ۽ پطرس ۽ ٻين رسولن کي چيائون تہ ” ڀائرؤ ! اسين ھاڻي ڇا ڪريون ؟ “
44002038	تنھن تي پطرس کين چيو تہ ” اوھين سڀ توبھہ ڪريو ۽ عيسيٰ مسيح جي نالي تي بپتسما وٺو ، تہ جيئن اوھان جا گناھہ بخشيا وڃن ۽ اوھان کي خدا جي بخشش يعني پاڪ روح ملي .
44002039	ڇالاءِ جو خدا جو واعدو اوھان جي لاءِ ، اوھان جي ٻارن جي لاءِ ۽ انھن سڀني جي لاءِ بہ آھي جيڪي پري آھن ۽ جن کي خداوند ، اسان جو خدا پاڻ ڏانھن سڏيندو . “
44002040	پطرس انھن کي ٻيون بہ گھڻيون ئي ڳالھيون ٻڌايون ۽ کين خبردار ڪيائين تہ ” پاڻ کي ھن بڇڙي زماني کان بچايو . “
44002041	انھن مان ڪيترن ئي ھن جي پيغام کي قبول ڪيو ۽ بپتسما ورتائون . انھيءَ ڏينھن اٽڪل ٽي ھزار ماڻھو ھنن جي ٽولي ۾ شامل ٿي ويا .
44002042	انھن پنھنجو وقت رسولن کان سکڻ ، ھڪ ٻئي جي صحبت ۾ رھڻ ، گڏجي ماني کائڻ ۽ دعا گھرڻ ۾ گذاريو .
44002043	رسولن ڪيترائي معجزا ۽ عجب جھڙا ڪم ڪيا ، سو انھيءَ ڪري ھر ھڪ کي خدا جو خوف وڪوڙي ويو .
44002044	جن ايمان آندو سي سڀ گڏ گذارڻ لڳا ۽ ھڪٻئي جي شين ۾ ڀائيوار ٿي رھندا ھئا .
44002045	اھي پنھنجو مال ملڪيت وڪڻي پيسا پاڻ ۾ ورھائيندا ھئا ۽ ھر ھڪ کي پنھنجي گھرج آھر ملندو ھو .
44002046	اھي ھر روز ھيڪل ۾ گڏ ٿيندا ھئا ۽ پنھنجن گھرن ۾ خوشي ۽ دل جي صفائيءَ سان گڏجي ماني کائيندا ھئا .
44002047	ھو خدا جي واکاڻ ڪندا ھئا ۽ سڀني ماڻھن ۾ عزت ھين . سو خدا سندن ٽولي ۾ روزانو انھن کي شامل ڪندو رھندو ھو جن کي ڇوٽڪارو ملندو ھو .
44003001	ھڪڙي ڏينھن ٽپھريءَ جي مھل پطرس ۽ يوحنا ھيڪل ڏانھن عبادت ڪرڻ ويا .
44003002	اتي سھڻي نالي دروازي وٽ ھڪ ڄائي ڄم کان منڊو ويٺو ھو ، جنھن کي روزانو دروازي وٽ انھيءَ لاءِ ويھاريندا ھئا تہ ھو ھيڪل ۾ ايندڙ ماڻھن کان پني .
44003003	ھن جڏھن پطرس ۽ يوحنا کي ھيڪل ۾ ويندي ڏٺو تہ انھن کان بہ خيرات گھريائين .
44003004	تنھن تي انھن ھن ڏانھن چتائي ڏٺو ۽ پطرس چيس تہ ” اسان ڏانھن نھار . “
44003005	سو ھن انھن ڏانھن نھاريو ۽ سمجھيائين تہ اھي کيس ڪجھہ ڏيندا .
44003006	پطرس ھن کي چيو تہ ” مون وٽ سون چاندي تہ ڪونھي ، پر آءٌ تو کي اھو ڪجھہ ڏيندس جيڪو مون وٽ آھي ، تہ پوءِ اُٿ ، عيسيٰ مسيح ناصريءَ جي نالي گھم ڦر . “
44003007	پوءِ ھن ان کي ساڄي ھٿ کان وٺي اٿاريو . انھيءَ دم ان ماڻھوءَ جا پير ۽ مُرا مضبوط ٿي ويا .
44003008	ھو ٽپ ڏيئي اٿي بيٺو ۽ گھمڻ ڦرڻ لڳو . پوءِ ھو انھن سان گڏ گھمندو ، ٽپا ڏيندو ۽ خدا جي واکاڻ ڪندو ھيڪل ۾ ويو .
44003009	سڄيءَ خلق ھن کي گھمندي ۽ خدا جي واکاڻ ڪندي ڏٺو .
44003010	انھن ھن کي سڃاتو تہ ھي اھو پينو فقير آھي ، جيڪو ھيڪل جي سھڻي دروازي وٽ ويٺو پنندو ھو . اھي سڀيئي ھن کي ڏسي عجب ۽ حيرت ۾ پئجي ويا .
44003011	اڃا ھو پطرس ۽ يوحنا کي جھليو بيٺو ھو تہ سڀيئي ماڻھو ڏاڍي حيرت ۾ پئجي انھيءَ ورانڊي ۾ وٽن اچي گڏ ٿيا ، جنھن کي سليماني ورانڊو ڪري سڏيندا آھن .
44003012	جڏھن پطرس اھو حال ڏٺو ، تڏھن ماڻھن کي چيائين تہ ” اي بني اسرائيل وارؤ ! ھن ماڻھوءَ تي عجب ڇو ٿو لڳيوَ ؟ اسان ڏانھن گھوري ڇو ٿا نھاريو ؟ ڇا اسان ھن کي پنھنجيءَ قدرت ۽ دينداريءَ جي ڪري گھمڻ جي طاقت ڏني آھي ؟
44003013	ابراھيم ، اسحاق ۽ يعقوب جي خدا ۽ اسان جي وڏن جي خدا پنھنجي ٻانھي عيسيٰ کي جلال بخشيو ، پر اوھان ھن کي پڪڙايو ۽ کيس پلاطس جي درٻار ۾ رد ڪيو ، جيتوڻيڪ پلاطس ھن کي ڇڏي ڏيڻ جو ارادو ڪيو ھو .
44003014	ھو پاڪ ۽ سچار ھو ، پر اوھان کيس رد ڪري ھڪ خونيءَ کي آزاد ڪرڻ جو عرض ڪيو .
44003015	اھڙيءَ طرح اوھان زندگيءَ جي مالڪ کي مارائي ڇڏيو . پر خدا کيس مئلن مان وري جيئرو ڪيو ۽ اسين انھيءَ ڳالھہ جا شاھد آھيون .
44003016	اھا عيسيٰ جي نالي جي قدرت ۽ مٿس ايمان ئي آھي جنھن ھن منڊي ماڻھوءَ کي گھمڻ جي طاقت ڏني ، جنھن کي اوھين ڏسو ۽ سڃاڻو ٿا . اھو عيسيٰ جو نالو ۽ مٿس ايمان ئي آھي ، جنھن ھن کي چڱو ڀلو ڪيو ۽ اوھين پاڻ ھن کي چڱيءَ طرح ڏسي سگھو ٿا .
44003017	اي ڀائرو ۽ ڀينرون ! ھاڻي آءٌ ڄاڻان ٿو تہ اوھان ۽ اوھان جي اڳواڻن جيڪي ڪجھہ عيسيٰ سان ڪيو ، سو اڻ ڄاڻائيءَ جي ڪري ڪيو .
44003018	اھڙيءَ طرح خدا جيڪو اڳي سڀني نبين جي معرفت چيو ھو تہ ’ سندس مسيح تڪليفون سھندو ، ‘ سو سچ ثابت ٿيو .
44003019	تنھنڪري توبھہ ڪريو ۽ خدا ڏانھن اچو تہ اوھان جا گناھہ ميٽجي وڃن ،
44003020	تان تہ خداوند جي حضور مان تازگيءَ جا ڏينھن اچن ۽ ھو عيسيٰ کي موڪلي جيڪو اوھان لاءِ اڳي ئي مسيح مقرر ٿيل آھي .
44003021	ھو تيستائين ضرور آسمان ۾ رھندو ، جيستائين سڀني ڳالھين جي وري نئين سر ٿيڻ جا ڏينھن اچن ، جن بابت خدا پنھنجي پاڪ نبين جي معرفت گھڻو اڳي چيو ھو .
44003022	ڇاڪاڻ تہ موسيٰ چيو ھو تہ ’ خداوند اوھان جو خدا اوھان لاءِ اوھان مان مون جھڙو ھڪ نبي موڪليندو . اھو جيڪي بہ ڳالھيون اوھان کي ٻڌائي سي سڀ ٻڌجو .
44003023	جيڪو بہ انھيءَ نبيءَ جون ڳالھيون نہ ٻڌندو ، سو سندس قوم کان ڌار ڪري برباد ڪيو ويندو . ‘
44003024	سموئيل کان وٺي جيڪي بہ نبي آيا ، تن مان جن جن بہ اڳڪٿي ڪئي تن سڀني ھنن ڏينھن جو ذڪر ڪيو آھي .
44003025	اوھين انھن نبين جا وارث ۽ انھيءَ عھد جا شريڪ آھيو جيڪو خدا اوھان جي ابن ڏاڏن سان ڪيو ھو ، جيئن ھن ابراھيم کي چيو تہ ’ تنھنجي اولاد جي وسيلي دنيا جي سڀني قومن کي برڪت ملندي . ‘
44003026	انھيءَ ڪري خدا پنھنجي ٻانھي کي چونڊي پھريائين اوھان ڏانھن موڪليو تہ ھو اوھان کي اھا برڪت ڏئي جو اوھين سڀيئي بڇڙاين کان منھن موڙيو . “
44004001	پطرس ۽ يوحنا اڃا ماڻھن سان ڳالھايو ئي بيٺي تہ ڪاھن ، ھيڪل جو صوبيدار ۽ صدوقي انھن تي چڙھي آيا .
44004002	اھي اچي مٿن ڪاوڙيا ، ڇالاءِ جو ھنن عيسيٰ جو مثال ڏيئي ماڻھن کي تعليم پئي ڏني تہ مئلن کي وري جيئرو ڪيو ويندو .
44004003	سو ھنن ٻنھي رسولن کي پڪڙيو ، پر جيئن تہ سانجھي ٿي ويئي ھئي ، تنھنڪري ٻئي ڏينھن صبح تائين ھنن کي جيل ۾ رھايو ويو .
44004004	تنھن ھوندي بہ پيغام ٻڌندڙن مان ڪيترن ئي ايمان آندو . اھڙيءَ طرح ايمان آڻيندڙن جي جماعت جو تعداد اٽڪل پنج ھزار ٿي ويو .
44004005	ٻئي ڏينھن صبح جو يھودين جا اڳواڻ ، بزرگ ۽ شريعت جا عالم اچي يروشلم ۾ گڏ ٿيا .
44004006	وڏو سردار ڪاھن حنا ۽ ھن سان گڏ قائفا ، يوحنا ، سڪندر ۽ ٻيا جيڪي سردار ڪاھن جا مٽ مائٽ ھئا سي بہ اتي موجود ھئا .
44004007	انھن پطرس ۽ يوحنا کي پنھنجي اڳيان بيھاري پڇيو تہ ” ڪنھن جي قدرت سان يا ڪنھن جي نالي تي اوھان اھو ڪم ڪيو آھي ؟ “
44004008	تنھن تي پطرس پاڪ روح سان ڀرجي چوڻ لڳو تہ ” اي امت جا حاڪمو ۽ بزرگو !
44004009	جيڪڏھن اڄ اسان کان پڇا ٿي ٿئي تہ اسان منڊي ماڻھوءَ سان ڇو چڱائي ڪئي ۽ ھو ڪيئن چڱو ڀلو ٿيو تہ
44004010	پوءِ اوھان ۽ بني اسرائيل جي سڀني ماڻھن کي ڄاڻڻ کپي تہ ھي ماڻھو ، جيڪو اوھان جي اڳيان بلڪل چاق چڱو ڀلو بيٺو آھي سو عيسيٰ مسيح ناصريءَ جي نالي تي چڱو ڀلو ٿيو آھي ، جنھن کي اوھان صليب تي چاڙھيو ۽ خدا کيس مئلن مان وري جيئرو ڪيو .
44004011	عيسيٰ اھو آھي جنھن لاءِ لکيل آھي تہ’جنھن پٿر کي رازن رد ڪيو،سو ئي پيڙھہ جو پٿر ٿيو . ‘
44004012	ڪنھن بہ ٻئي جي ھٿ ۾ ڇوٽڪارو نہ آھي ، ڇالاءِ جو آسمان جي ھيٺان ماڻھن کي ٻيو ڪوبہ نالو ڏنل ڪونھي جنھن جي وسيلي اسان کي ڇوٽڪارو ملي . “
44004013	اھي پطرس ۽ يوحنا تي عجب کائڻ لڳا تہ ھي رواجي ماڻھو ٿوري تعليم ھوندي بہ ڪيترا نہ دلير آھن ! پر پوءِ ڄاتائون تہ ھو عيسيٰ جا ساٿي آھن .
44004014	ھو رسولن جي خلاف ڪجھہ بہ چئي نہ سگھيا ، ڇالاءِ جو جيڪو ماڻھو چڱو ڀلو ٿيو ھو سو بہ ساڻن گڏ بيٺل ھو .
44004015	تنھنڪري انھن کين ڪائونسل کان ٻاھر نڪري وڃڻ لاءِ چيو ۽ پاڻ ۾ صلاح ڪرڻ لڳا تہ
44004016	” اسان ھنن ماڻھن کي ڇا ڪريون ؟ ڇالاءِ جو يروشلم جو ھر ھڪ ماڻھو ڄاڻي ٿو تہ ھنن ھڪ وڏو معجزو ڪيو آھي جنھن جو اسين انڪار ڪري نہ ٿا سگھون .
44004017	پر متان اھا ڳالھہ ماڻھن ۾ زيادہ پکڙجي وڃي ، تنھنڪري اچو تہ ھنن کي دڙڪو ڏيون تہ وري عيسيٰ جي نالي جي ڳالھہ نہ ڪن . “
44004018	پوءِ ھنن پطرس ۽ يوحنا کي وري پاڻ وٽ سڏايو ۽ کين سختيءَ سان تاڪيد ڪري چيائون تہ ” ڪنھن بہ صورت ۾ اوھين عيسيٰ جي نالي نڪي ڪجھہ چئو ۽ نڪا تعليم ڏيو . “
44004019	پر پطرس ۽ يوحنا ورندي ڏنن تہ ” اوھين پاڻ ئي انصاف ڪريو تہ خدا جي آڏو ڪھڙو جائز آھي ، اوھان جو حڪم مڃڻ يا خدا جو حڪم مڃڻ .
44004020	ڇالاءِ جو اھو ناممڪن آھي تہ اسين اھي ڳالھيون نہ ٻڌايون جيڪي اسان ڏٺيون ۽ ٻڌيون آھن . “
44004021	تنھن تي ڪائونسل انھن کي وري بہ دڙڪا ڏيئي ڇڏي ڏنو . انھن کي ڪوبہ سبب نظر نہ آيو جنھن جي ڪري کين سزا ڏين ، ڇاڪاڻ تہ جيڪي ڪجھہ ٿيو ھو تنھن تي سڀ ماڻھو خدا جي واکاڻ ڪري رھيا ھئا .
44004022	جيڪو ماڻھو معجزي سان چڱو ڀلو ٿيو ھو ، تنھن جي عمر چاليھن سالن کان بہ مٿي ھئي .
44004023	جيئن ئي پطرس ۽ يوحنا آزاد ٿيا تہ ھو موٽي پنھنجي ساٿين وٽ آيا ۽ جيڪي سردار ڪاھنن ۽ بزرگن چيو ھونِ سو سڀ کين ٻڌايائون .
44004024	جڏھن انھن اھو ٻڌو تہ سڀيئي گڏجي وڏي آواز سان خدا کان دعا گھرڻ لڳا تہ ” اي مالڪ ! تون آسمان ، زمين ، سمنڊ ۽ جيڪي ڪجھہ انھن منجھہ آھي تنھن جو خالق آھين .
44004025	تو پاڪ روح جي وسيلي پنھنجي ٻانھي ۽ اسان جي وڏي دائود جي واتان چوايو ھو تہ’غير قومن ڇو گوڙ مچايو؟ماڻھن ڇو اجايا خيال ڪيا ؟
44004026	دنيا جا بادشاھہ تيار ٿي آيا،حاڪم اچي گڏ ٿيا ۽ خداوند ۽ سندس مسيح سانمقابلو ڪرڻ لڳا . ‘
44004027	سچ پچ تہ ھن شھر ۾ تنھنجو پاڪ ٻانھو عيسيٰ جنھن کي تو مسيح مقرر ڪيو ، تنھن جي خلاف گليل جو حاڪم ھيروديس ۽ پنطيس پلاطس ، غير قومن ۽ بني اسرائيل جي ماڻھن سميت اچي گڏ ٿيا .
44004028	اھو انھيءَ لاءِ ٿيو تہ جيڪي تنھنجي ھٿان ۽ تنھنجي مرضيءَ موجب اڳي ئي مقرر ٿيل ھو سو پورو ٿئي .
44004029	ھاڻي اي خداوند ! تون ھنن جي دڙڪن تي نظر ڪر ۽ اسين ، جيڪي تنھنجا ٻانھا آھيون تن کي اھڙي توفيق ڏي تہ جيئن اسين بي ڊپا ٿي تنھنجو ڪلام ماڻھن کي ٻڌايون .
44004030	تون پنھنجي شفا جو ھٿ ڊگھير ۽ پنھنجي پاڪ ٻانھي عيسيٰ جي نالي تي معجزا ۽ ڪرامتون ڏيکار . “
44004031	جڏھن انھن دعا گھري پوري ڪئي تہ اھا جاءِ ڌڏي ويئي جتي ھو گڏ ٿيا ھئا . اھي سڀيئي پاڪ روح سان ڀرجي ويا ۽ بي ڊپا ٿي خدا جو ڪلام ٻڌائڻ لڳا .
44004032	ايمان وارن جي سڄي ٽولي دل وَ جان سان گڏ ھئي ۽ منجھائن ڪوبہ ائين نہ پيو چوي تہ ” ھيءَ شيءِ منھنجي آھي ، “ پر ھو سڀني شين ۾ ھڪجھڙا ڀائيوار ھئا .
44004033	رسول وڏيءَ قدرت سان خداوند عيسيٰ جي وري جيئري ٿيڻ جي شاھدي ڏيندا ھئا ۽ انھن سڀني تي خدا جو ڏاڍو فضل ھو .
44004034	سڄي ٽوليءَ ۾ اھڙو ڪوبہ ڪونہ ھو جنھن کي ڪنھن شيءِ جي محتاجي ھجي ، ڇالاءِ جو جن ماڻھن کي ٻنيون يا گھر ھئا سي اھي وڪڻي ، پيسا آڻي
44004035	رسولن جي اڳيان رکندا ھئا ، تہ ھو اھي پيسا ھر ھڪ کي گھرج آھر ڏين .
44004036	يوسف نالي ھڪ لاوي ھو جنھن جو وطن قبرص ھو ، تنھن کي رسولن برنباس جو لقب ڏنو ھو ، جنھن جي معنيٰ آھي ” ھمت افزائي ڪندڙ . “
44004037	انھيءَ وٽ ھڪڙي ٻني ھئي ، جا ھن وڪڻي ان جا پيسا آڻي رسولن جي اڳيان رکيا .
44005001	حنانياہ نالي ھڪڙي ماڻھوءَ ۽ سندس زال صفيرا پنھنجي ڪجھہ ملڪيت وڪي .
44005002	پر حنانياہ ڪجھہ پيسا پنھنجي لاءِ رکي ڇڏيا ، جنھن جي سندس زال کي بہ خبر ھئي . باقي پيسا کڻي ھن رسولن جي اڳيان آڻي رکيا .
44005003	تنھن تي پطرس چيس تہ ” اي حنانياہ ! ڇو شيطان تنھنجي دل ۾ اھڙو خيال وڌو ، جو تو پاڪ روح سان ڪوڙ ڳالھايو ۽ ٻنيءَ جي پيسن مان ڪجھہ پاڻ وٽ رکي ڇڏيئِہ ؟
44005004	جيئن ٻني وڪڻڻ کان اڳ تنھنجي ئي ملڪيت ھئي ، تيئن اھا وڪڻڻ کان پوءِ ان جا پيسا بہ تنھنجا ئي ھئا . پوءِ تو ڇو دل ۾ اھڙو ڪم ڪرڻ جو خيال ڪيو ؟ تو ماڻھن سان نہ پر خدا سان ڪوڙ ڳالھايو آھي . “
44005005	حنانياہ اھو ٻڌڻ شرط ھيٺ ڪري پيو ۽ مري ويو . جن بہ اھو ٻڌو تن سڀني کي ڏاڍو ڊپ وٺي ويو .
44005006	جوان ماڻھو اٿيا ۽ ھن جو لاش ڪفن ۾ ويڙھي ٻاھر کڻي ويا ۽ کيس دفن ڪيائون .
44005007	اٽڪل پھر کن کان پوءِ ھن جي زال اندر آئي ، پر کيس ھن واقعي جي ڪابہ خبر ڪانہ ھئي .
44005008	پطرس ان کي چيو تہ ” مون کي ٻڌاءِ تہ ڇا سڀ پيسا اھي ئي ھئا جيڪي تو کي ۽ تنھنجي مڙس کي اوھان جي ملڪيت مان مليا ؟ “ تنھن تي ھن چيو تہ ” ھا ، اھي ئي پيسا مليا . “
44005009	پطرس کيس چيو تہ ” پوءِ ڇو تو ۽ تنھنجي مڙس گڏجي خداوند جي پاڪ روح کي آزمايو ؟ ڏس ، جن ماڻھن تنھنجي مڙس کي دفن ڪيو آھي ، سي ھاڻي دروازي تي اچي پھتا آھن . اھي تو کي بہ ٻاھر کڻي ويندا . “
44005010	انھيءَ دم ھوءَ بہ سندس پيرن وٽ ڪري پيئي ۽ مري ويئي . جوان ماڻھو اندر آيا ۽ ھن کي مئل ڏسي کيس ٻاھر کڻي ويا ۽ سندس مڙس جي ڀرسان وڃي دفن ڪيائونس .
44005011	سڄي ڪليسيا جي ماڻھن ۽ ٻين ، جن بہ اھو ٻڌو تن سڀني کي ڏاڍو ڊپ وٺي ويو .
44005012	رسول شھر ۾ ڪيترائي معجزا ۽ ڪرامتون ڪندا ھئا ۽ ھو سڀني ايمان وارن سان ھيڪل اندر سليماني ورانڊي ۾ بہ اچي ملندا ھئا .
44005013	خداوند تي ايمان آڻيندي ڪيترائي مرد ۽ عورتون انھن ۾ شامل ٿيندا ھئا . پر انھن کان علاوہ ڪنھن کي بہ ھمت نہ ٿيندي ھئي جو ھو رسولن سان وڃي ملي ، تنھن ھوندي بہ اھي ماڻھو سندن ساراھہ ڪندا ھئا .
44005014	
44005015	ايتري قدر جو ھو بيمارن کي آڻي گھٽين ۾ کٽولن ۽ تڏن تي رکندا ھئا تہ جڏھن پطرس اتان لنگھي تہ من سندس پاڇو ئي انھن مان ڪن تي پوي .
44005016	يروشلم جي آس پاس وارن ڳوٺن مان ماڻھن جا ڪيترائي ميڙ پنھنجا بيمار ۽ ڀوتن ورتل ماڻھو کڻي ايندا ھئا ۽ انھن سڀني کي شفا ملندي ھئي .
44005017	پوءِ وڏو سردار ڪاھن ۽ سندس ساٿي جيڪي صدوقين جي مقامي فرقي جا ماڻھو ھئا ، سي رسولن تي ڏاڍا ساڙ کائڻ لڳا . سو اھي رسولن خلاف اٿي کڙا ٿيا
44005018	۽ کين گرفتار ڪري جيل ۾ وڌائون .
44005019	پر انھيءَ رات خداوند جي ھڪڙي ملائڪ اچي جيل جا دروازا کوليا ۽ رسولن کي ٻاھر ڪڍيائين ۽ کين چيائين تہ
44005020	” وڃو ۽ ھيڪل ۾ بيھي ماڻھن کي ھن نئين زندگيءَ بابت سڀ ڪجھہ ٻڌايو . “
44005021	انھيءَ حڪم موجب رسول صبح جو سوير ئي ھيڪل ۾ وڃي تعليم ڏيڻ لڳا.وڏي سردار ڪاھن ۽ سندس ساٿين يھودين جي سڀني بزرگن کي پاڻ وٽ سڏايو تہ جيئن ڪائونسل جي مڪمل گڏجاڻي ٿئي . پوءِ انھن جيل ڏانھن چوائي موڪليو تہ رسولن کي حاضر ڪيو وڃي .
44005022	پر جڏھن سپاھي اتي پھتا تہ انھن جيل ۾ رسولن کي نہ ڏٺو . سو اھي ڪائونسل ڏانھن موٽي آيا ۽ ٻڌايائون تہ
44005023	” جڏھن اسين اتي پھتاسون تہ اسان جيل کي چڱيءَ طرح ڪلف لڳل ڏٺو ۽ سڀ پھريدار دروازن تي پھرو ڏيئي رھيا ھئا . پر جڏھن اسان دروازا کوليا تہ اسان کي اندر ڪوبہ ماڻھو ڏسڻ ۾ نہ آيو . “
44005024	جڏھن ھيڪل جي صوبيدار ۽ سردار ڪاھنن اھا ڳالھہ ٻڌي تڏھن وائڙا ٿي ويا .
44005025	ايتري ۾ ھڪ ماڻھو اندر آيو ، جنھن اچي کين ٻڌايو تہ ” ڳالھہ ٻڌي اٿوَ ، جن ماڻھن کي اوھان جيل ۾ وڌو ھو ، سي ھيڪل ۾ بيٺا ماڻھن کي تعليم پيا ڏين . “
44005026	سو صوبيدار پنھنجن سپاھين سان وڃي رسولن کي موٽائي وٺي آيو . سپاھين رسولن سان ڪابہ زيادتي نہ ڪئي ، ڇوتہ ھو ڊڄن پيا تہ متان ماڻھو ساڻن وڙھن .
44005027	ھنن رسولن کي آڻي ڪائونسل جي اڳيان بيھاريو . وڏي سردار ڪاھن کانئن پڇا ڳاڇا ڪندي
44005028	کين چيو تہ ” اسان اوھان کي سخت تاڪيد ڪيو ھو تہ ھن ماڻھوءَ جي نالي تي تعليم نہ ڏيو . پر اٽلندو اوھان سڄي يروشلم ۾ پنھنجي تعليم پکيڙي ڇڏي آھي ، جنھن ۾ اسان کي انھيءَ جي موت جو ذميوار بہ بڻايو ٿا . “
44005029	پطرس ۽ ٻين رسولن جواب ۾ چيو تہ ” اسان کي ماڻھن جو نہ ، پر خدا جو چيو مڃڻ کپي .
44005030	توڙي جو اوھان عيسيٰ کي صليب تي چاڙھي ڪوڪا ھڻي ماري ڇڏيو ھو ، تڏھن بہ اسان جي ابن ڏاڏن جي خدا کيس وري جيئرو ڪيو .
44005031	نہ رڳو ايترو پر خدا کيس مالڪ ۽ ڇوٽڪارو ڏيندڙ بنائڻ لاءِ پنھنجي ساڄي پاسي ڏانھن سربلند ڪيو ، تہ جيئن بني اسرائيل کي توبھہ ڪرڻ جي توفيق ملي ۽ سندن گناھہ بخشجي وڃن .
44005032	اسين انھن ڳالھين جا شاھد آھيون ۽ پاڪ روح بہ ، جو خدا انھن کي ڏنو آھي جيڪي سندس فرمانبردار آھن . “
44005033	جڏھن ڪائونسل جي ماڻھن اھو ٻڌو تہ اھي ايترا تہ ڪاوڙيا جو رسولن کي مارڻ لاءِ تيار ٿي ويا .
44005034	پر انھن مان گملي ايل نالي ھڪڙو فريسي ، جيڪو شريعت جو عالم ھو ۽ سڀني ماڻھن ۾ عزت ھئس ، سو ڪائونسل جي اڳيان اٿي بيٺو ۽ رسولن کي ٿوري وقت لاءِ ٻاھر وٺي وڃڻ جو حڪم ڏنائين .
44005035	پوءِ ھن ڪائونسل کي چيو تہ ” اي بني اسرائيل وارؤ ! اوھين ھنن سان جيڪي ڪريو ، سو سنڀالي ڪريو .
44005036	ڪجھہ وقت اڳي ٿيوداس نالي ھڪڙو شخص ظاھر ٿيو ھو ، جنھن دعويٰ ڪئي ھئي تہ ھو ھڪ وڏي ھستي آھي . چار سؤ کن ماڻھو سندس پوئلڳ بہ بڻيا . پر جڏھن ھو ماريو ويو تہ سندس سڀ پوئلڳ ڇڙوڇڙ ٿي ويا ۽ سندس منصوبو مٽيءَ ۾ ملي ويو .
44005037	ان کان پوءِ آدم شماريءَ جي ڏينھن ۾ يھوداہ گليلي ظاھر ٿيو ۽ ھن ڪيترائي ماڻھو پنھنجا پوئلڳ بڻايا ، سو بہ چٽ ٿي ويو ۽ سندس سڀيئي پوئلڳ ڇڙوڇڙ ٿي ويا .
44005038	سو ھاڻي آءٌ اوھان کي چوان ٿو تہ ھنن ماڻھن جي خلاف ڪوبہ قدم نہ کڻو ۽ کين ڇڏي ڏيو ، ڇاڪاڻ تہ جيڪڏھن ھنن جو مقصد ۽ ڪم ماڻھن جو ٺھيل ھوندو تہ اھو پاڻھي ختم ٿي ويندو .
44005039	پر جيڪڏھن اھو خدا جي طرفان آھي تہ پوءِ اوھين انھن کي روڪي ڪين سگھندا ، پر اٽلندو اوھين خدا جو مقابلو ڪندا.“ڪائونسل گملي ايل جي صلاح تي عمل ڪيو .
44005040	انھن رسولن کي اندر گھرائي چھبڪ ھڻايا ۽ کين سخت تاڪيد ڪيائون تہ ھو وري عيسيٰ جي نالي تي تعليم نہ ڏين . پوءِ انھن کي ڇڏي ڏنائون .
44005041	رسول ڪائونسل مان خوشيون ڪندي نڪتا جو خدا کين انھيءَ لائق بڻايو تہ عيسيٰ جي نالي جي ڪري سندن بي عزتي ٿي .
44005042	اھي روزانو ھيڪل ۾ ۽ ماڻھن جي گھرن ۾ تعليم ڏيندا ۽ ھن خوشخبريءَ جي تبليغ ڪندا رھيا تہ عيسيٰ ئي مسيح آھي .
44006001	ٿورن ڏينھن کان پوءِ جيئن ئي شاگردن جو تعداد وڌندو ويو تہ يوناني ٻولي ڳالھائيندڙ يھودين عبراني ٻولي ڳالھائيندڙ يھودين جي خلاف شڪايت ڪئي . يوناني ٻولي ڳالھائيندڙ يھودي ڪرڪڻ لڳا تہ ھنن جي رنن زالن کي روزانو کاڌي جي ورھاست وقت وساريو ٿو وڃي .
44006002	تنھنڪري ٻارھن رسولن سڀني شاگردن کي پاڻ وٽ گھرايو ۽ چيو تہ ” اھو اسان لاءِ چڱو نہ آھي جو کاڌي پيتي جي ڳالھين جي ڪري اسين خدا جي ڪلام جي تبليغ ڇڏي ڏيون .
44006003	تنھنڪري اي ڀائرو ۽ ڀينرون ! پاڻ مان ست معتبر ماڻھو چونڊيو ، جيڪي سياڻپ ۽ پاڪ روح سان ڀريل ھجن . اسين انھن کي ھن ڪم جو ذميوار مقرر ڪنداسين .
44006004	پوءِ اسين پاڻ سمورو وقت دعا ۽ تبليغ جي ڪم ۾ گذارينداسين . “
44006005	رسولن جي صلاح تي سڄو ٽولو خوش ٿيو . سو انھيءَ ٽولي ھنن ماڻھن کي چونڊيو : استيفنس ، جيڪو ايمان ۽ پاڪ روح سان ڀريل ھو ، فلپس ، پرخرس ، نيڪانور ، تيمون ، پرمناس ۽ نيڪلاوء س جيڪو انتاڪيا جو رھاڪو ھو ۽ اڳ غير يھودي ھو .
44006006	ٽولي انھن کي رسولن جي اڳيان حاضر ڪيو ، جن دعا گھري ۽ پنھنجا ھٿ انھن تي رکيا .
44006007	اھڙيءَ طرح خدا جو ڪلام پکڙبو ويو ۽ يروشلم ۾ شاگردن جو تعداد بہ وڌندو ويو . ان کان علاوہ ڪاھنن جي ھڪ وڏي ٽولي پڻ ايمان آندو .
44006008	استيفنس خدا جي فضل ۽ قدرت سان ڀرجي ماڻھن ۾ ڪيترائي وڏا معجزا ۽ ڪرامتون ڪرڻ لڳو .
44006009	پر ڪن ماڻھن سندس مخالفت ڪئي ، جن مان ڪي ” آزاد ٿيل ماڻھن جو عبادت خانو “ نالي ھڪ يھودي عبادت خاني جا ميمبر ھئا ۽ ڪريني ۽ اسڪندريہ کان آيا ھئا ۽ ڪي وري ڪلڪيا ۽ ايشيا پرڳڻي جا ھئا .
44006010	پر پاڪ روح استيفنس کي اھڙي سياڻپ ڏني جو جڏھن ھن ڳالھايو تہ اھي سندس مقابلو ڪري نہ سگھيا .
44006011	تنھن تي ھنن ڪن ماڻھن کي رشوت ڏيئي سيکاريو تہ اھي چون تہ ” اسان ھن کي موسيٰ ۽ خدا بابت ڪفر جون ڳالھيون ڪندي ٻڌو آھي . “
44006012	اھڙيءَ طرح ھنن خلق کي ، بزرگن ۽ شريعت جي عالمن سميت وٺي ڀڙڪايو . اھي استيفنس تي چڙھائي ڪري آيا ۽ کيس گرفتار ڪري ڪائونسل جي اڳيان پيش ڪيائون .
44006013	پوءِ اھي ڪن اھڙن ماڻھن کي اندر وٺي آيا ، جيڪي ھن جي مٿان ڪوڙي شاھدي ڏين . انھن ماڻھن چيو تہ ” ھي ماڻھو ھميشہ اسان جي پاڪ ھيڪل ۽ موسيٰ جي شريعت جي خلاف ڳالھائيندو آھي .
44006014	اسان ھن کي ھي چوندي ٻڌو آھي تہ عيسيٰ ناصري ھيڪل کي ڊاھي ڇڏيندو ۽ جيڪي رسم وَ رواج موسيٰ اسان کي ڏيئي ويو آھي تن کي بہ بدلائي ڇڏيندو . “
44006015	تڏھن جيڪي ڪائونسل ۾ ويٺا ھئا تن استيفنس ڏانھن چتائي نھاريو تہ کين سندس منھن ملائڪ جھڙو ڏسڻ ۾ آيو .
44007001	وڏي سردار ڪاھن استيفنس کان پڇيو تہ ” ڇا اھو سچ آھي ؟ “
44007002	تنھن تي استيفنس جواب ڏنو تہ ” اي ڀائرو ۽ بزرگو ! منھنجي ٻڌو . خداءِ ذوالجلال اسان جي وڏي ابراھيم تي ان وقت ظاھر ٿيو ، جڏھن حاران ۾ رھڻ کان اڳ ھو مسوپتاميہ ۾ رھندو ھو .
44007003	خدا کيس چيو تہ ’ پنھنجو ڪٽنب ۽ وطن ڇڏي انھيءَ ملڪ ڏانھن وڃ جيڪو آءٌ تو کي ڏيکاريندس . ‘
44007004	تنھنڪري ھو ڪسدين جي ملڪ کي ڇڏي وڃي حاران ۾ رھڻ لڳو . جڏھن سندس پيءُ مري ويو تڏھن خدا کيس ھن ملڪ ۾ وٺي آيو ، جتي اڄ تائين اوھين رھندا ٿا اچو .
44007005	خدا ابراھيم کي ھن ملڪ ۾ زمين جو ٽڪرو بہ نہ ڏنو ، بلڪ ھڪ انچ بہ نہ . پر خدا ساڻس واعدو ڪيو تہ ’ اھو ملڪ تو کي ۽ تو کان پوءِ تنھنجي اولاد کي ملڪيت ڪري ڏيندس ، ‘ جيتوڻيڪ کيس ڪوبہ اولاد ڪونہ ھو .
44007006	خدا ھيئن بہ چيو تہ ’ تنھنجو اولاد ھڪڙي ڌارئي ملڪ ۾ وڃي رھندو ، جتي انھن کي چار سؤ سال غلاميءَ ۾ گذرندا ۽ انھن سان ماڻھو خراب ھلت ھلندا . ‘
44007007	وري خدا ھيئن بہ چيو تہ ’ جنھن قوم جي غلاميءَ ۾ ھو رھندا تنھن کي آءٌ سزا ڏيندس . تنھن کان پوءِ ھو اتان نڪري اچي ھن ھنڌ منھنجي عبادت ڪندا . ‘
44007008	پوءِ خدا ابراھيم لاءِ طھر کي انھيءَ عھد جي نشانيءَ طور مقرر ڪيو . تنھنڪري ابراھيم پنھنجي پٽ اسحاق جو سندس ڄمڻ کان اٺين ڏينھن تي طھر ڪرايو . اسحاق مان يعقوب ۽ يعقوب مان ٻارھن پٽ پيدا ٿيا ، جيڪي ٻارھن قبيلن جا بزرگ ٿيا ، تن سڀني جو بہ طھر ڪرايو ويو .
44007009	اھي بزرگ پنھنجي ڀاءُ يوسف تي ساڙ کائڻ لڳا ۽ کيس انھن ماڻھن وٽ وڪيائون ، جيڪي ھن کي غلام ڪري مصر ڏانھن وٺي ويا . پر خدا ھن ساڻ ھو
44007010	۽ کيس سڀني مصيبتن مان سلامتيءَ سان پار ڪيائين ۽ دانائي بخشيائينس ، جنھن ڪري ھو مصر جي بادشاھہ فرعون وٽ قبول پيو . فرعون يوسف کي مصر جو حاڪم ۽ پنھنجي محلات جو مالڪ بڻايو .
44007011	تنھن کان پوءِ مصر ۽ ڪنعان ۾ اچي ڏڪار پيو ، جنھن ڪري ڏاڍي مصيبت پيدا ٿي . اسان جي وڏن کي ڪوبہ کاڌو ملي نہ ٿي سگھيو .
44007012	پر جڏھن يعقوب ٻڌو تہ مصر ۾ اناج آھي تڏھن ھن پنھنجي پٽن يعني اسان جي وڏن کي پھريون دفعو اوڏانھن موڪليو .
44007013	ٻئي دفعي يوسف پنھنجي ڀائرن کي پاڻ سڃاڻايو ۽ فرعون کي يوسف جي ڪٽنب جي خبر پئجي ويئي .
44007014	تنھنڪري يوسف پنھنجي پيءُ يعقوب ۽ پنھنجي سڄي ڪٽنب کي پاڻ وٽ گھرايو . اھي جملي پنجھتر ڄڻا ھئا .
44007015	پوءِ يعقوب مصر ڏانھن ويو جتي ھو ۽ اسان جا وڏا مري ويا .
44007016	انھن جا لاش کڻي وڃي شڪم جي انھيءَ قبرستان ۾ دفن ڪيائون ، جيڪو ابراھيم شڪم ۾ حمور جي پٽن کان پيسن سان خريد ڪيو ھو .
44007017	جڏھن ابراھيم سان خدا جي ڪيل واعدي جو مدو پورو ٿيڻ تي آيو تہ مصر ۾ اسان جي ماڻھن جو تعداد وڌي گھڻو ٿي ويو .
44007018	پوءِ ھڪڙو ٻيو بادشاھہ مصر ۾ حڪومت ڪرڻ لڳو ، جيڪو يوسف کي نہ سڃاڻيندو ھو .
44007019	انھيءَ اسان جي قوم سان ڊوھہ ڪري اسان جي ابن ڏاڏن سان تمام گھڻا ظلم ڪندي کين مجبور ڪيو جو ھو پنھنجن ٻارڙن کي گھر کان ٻاھر اڇلائي ڇڏيندا ھئا تہ ڀل اھي مري وڃن .
44007020	انھن ڏينھن ۾ موسيٰ ڄائو جيڪو ڏاڍو سھڻو ھو . ھو ٽي مھينا پنھنجي پيءُ جي گھر ۾ پليو .
44007021	جڏھن انھيءَ کي گھر کان ٻاھر اڇلايائون تہ فرعون جي ڌيءَ کيس کڻي ورتو ۽ پنھنجو پٽ ڪري پاليائينس .
44007022	ھن کي مصرين جي سڄي حڪمت جو علم سيکاريو ويو ۽ ھو ڳالھائڻ توڙي ڪم ڪرڻ ۾ طاقتور ٿي پيو .
44007023	جڏھن موسيٰ چاليھن سالن جي عمر جو ٿيو تہ ھن ارادو ڪيو تہ ’ آءٌ وڃي پنھنجي قوم وارن کي ڏسان . ‘
44007024	ھن وڃي ڏٺو تہ سندس قوم بني اسرائيل جي ھڪڙي ماڻھوءَ سان ڪو مصري ظلم پيو ڪري . تنھنڪري موسيٰ انھيءَ جي مدد ڪرڻ ويو ۽ انھيءَ مصريءَ کي ماري ھن جو بدلو ورتائين .
44007025	موسيٰ سمجھيو ھو تہ ’ منھنجي قوم وارا سمجھندا تہ خدا منھنجي وسيلي کين ظلم کان ڇوٽڪارو ڏيندو ، ‘ پر ھنن نہ سمجھيو .
44007026	ٻئي ڏينھن ھن بني اسرائيل جي ٻن ماڻھن کي پاڻ ۾ وڙھندي ڏٺو ۽ انھن ۾ صلح ڪرائڻ جي ڪوشش ڪندي چيائين تہ ’ توھين پاڻ ۾ ڀائر آھيو ، سو ڇو ٿا ھڪٻئي سان وڙھو ؟ ‘
44007027	پر جيڪو ظلم ڪري رھيو ھو تنھن موسيٰ کي ڌڪو ڏنو ۽ چيائينس تہ ’ ڪنھن تو کي اسان تي حاڪم ۽ منصف مقرر ڪيو آھي ؟
44007028	ڇا تون مون کي بہ مارڻ چاھين ٿو ، جيئن تو ڪالھہ ھڪ مصريءَ کي ماريو ھو ؟ ‘
44007029	موسيٰ ھي ٻڌي وٺي ڀڳو ۽ مديان جي ملڪ ۾ وڃي اجنبي ٿي رھيو ، جتي کيس ٻہ پٽ ڄاوا .
44007030	جڏھن چاليھہ سال گذريا تہ ھن کي ھڪڙي ملائڪ سينا جبل جي ويجھو بيابان ۾ ڏيکاري ڏني ، جيڪو ٻرندڙ ٻوڙي مان ظاھر ٿيو .
44007031	موسيٰ ھي نظارو ڏسي حيرت ۾ پئجي ويو ۽ جڏھن ھو ان کي ڏسڻ جي لاءِ ويجھو ويو ، تڏھن ھن خداوند جو آواز ٻڌو تہ
44007032	’ آءٌ تنھنجي ابن ڏاڏن جو خدا ، ابراھيم ، اسحاق ۽ يعقوب جو خدا آھيان . ‘ موسيٰ ڏڪي ويو ۽ ان کي ڏسڻ جي ھمت نہ ٿيس .
44007033	خداوند ھن کي چيو تہ ’ پنھنجي جتي لاھہ ، ڇالاءِ جو جنھن جاءِ تي تون بيٺو آھين سا ھڪ پاڪ زمين آھي .
44007034	بيشڪ مون پنھنجن ماڻھن سان مصر ۾ ظلم ٿيندي ڏٺو آھي ، مون انھن جي آھہ ٻڌي آھي ۽ کين بچائڻ لاءِ آيو آھيان . ھاڻي اچ تہ آءٌ تو کي مصر ڏانھن موڪليان . ‘
44007035	اھو ئي موسيٰ جنھن کي بني اسرائيل قبول نہ ڪيو ، بلڪ چيائونس تہ ’ ڪنھن تو کي اسان تي حاڪم ۽ منصف مقرر ڪيو آھي ؟ ‘ تنھن کي ئي خدا حاڪم ۽ بچائيندڙ بڻائي ، انھيءَ ملائڪ جي وسيلي موڪليو ، جنھن ھن کي ٻرندڙ ٻوڙي ۾ ڏيکاري ڏني ھئي .
44007036	ھي اھو ئي شخص آھي جنھن کين اتان ڪڍيو ۽ مصر ۾ ، ڳاڙھي سمنڊ وٽ ۽ چاليھن سالن تائين بيابان ۾ عجب جھڙا ڪم ۽ معجزا ڏيکاريندو رھيو .
44007037	ھي اھو ئي موسيٰ آھي جنھن بني اسرائيل کي چيو تہ ’ خدا اوھان لاءِ اوھان مان ئي مون جھڙو ھڪڙو نبي موڪليندو . ‘
44007038	ھي اھو ئي آھي ، جيڪو ان وقت اتي ھو جڏھن سڀيئي بني اسرائيل بيابان ۾ گڏ ٿيا ھئا . اتي ھو اسان جي ابن ڏاڏن سان گڏ ھو ۽ انھيءَ ملائڪ سان گڏ ھو جنھن ھن سان سينا جي جبل تي ڳالھايو ھو . ھي اھو ئي آھي جنھن کي زندہ ڪلام مليو ، انھيءَ لاءِ تہ اھو اسان تائين پھچائي .
44007039	پر اسان جي ابن ڏاڏن ھن جي چئي مڃڻ کان انڪار ڪري ڇڏيو . انھن کيس ڌڪاري ڇڏيو ۽ انھن جي دلين جو لاڙو مصر ڏانھن ٿيو .
44007040	انھن ھارون کي چيو تہ ’ اسان لاءِ اھڙا ديوتا ٺاھہ ، جيڪي اسان جي اڳيان اڳيان ھلن ، ڇوتہ جنھن موسيٰ اسان کي مصر مان ڪڍيو ھو تنھن جي خبر نہ آھي تہ ساڻس ڇا ٿيو . ‘
44007041	انھن ئي ڏينھن ۾ ھنن ھڪڙو بت ٺاھيو ، جيڪو گابي جي شڪل جھڙو ھو ۽ انھيءَ بت تي قرباني ڏنائون . ھو پنھنجن ھٿن سان ٺھيل بت کي ڏسي خوشيون ڪرڻ لڳا .
44007042	پر خدا انھن کان منھن موڙيو ۽ کين ڇڏي ڏنائين تہ وڃي آسمان جي ستارن جي پوڄا ڪن ، جيئن نبين جي صحيفي ۾ لکيل آھي تہ’اي بني اسرائيل وارؤ ! ڇا اوھان منھنجي لاءِبيابان ۾ چاليھن سالن تائينجانور ڪھي قربانيون ڏنيون؟ڪڏھن بہ نہ ،
44007043	پر اوھان مولڪ بت جو خيمو ، ۽ ديوتا رفان جي ستاري جو بت پاڻ سان کنيا،جيڪي اوھان پوڄا ڪرڻ لاءِ ٺاھيا ھئا.ھاڻي آءٌ اوھان کي بابل کان بہ پري ڪڍي ڇڏيندس . ‘
44007044	اسان جي ابن ڏاڏن وٽ بيابان ۾ مقدس خيمو ھو . اھو ائين ئي ٺاھيو ويو ھو جيئن خدا موسيٰ کي ٻڌايو ھو ، يعني اھڙي نموني جو جھڙيءَ طرح موسيٰ کي ڏيکاريو ويو ھو .
44007045	اھو مقدس خيمو اسان جي ابن ڏاڏن کي سندن وڏن کان مليو ھو ۽ اھي تڏھن ان خيمي کي يشوع سان گڏ پاڻ سان کڻي آيا ھئا ، جڏھن ھنن انھن قومن جي ملڪ تي وڃي قبضو ڪيو ھو ، جن قومن کي خدا سندن اڳيان ڀڄائي ڪڍيو ھو . اھو مقدس خيمو وٽن دائود جي زماني تائين رھيو .
44007046	دائود خدا وٽ قبول پيو ھو ۽ ھن عرض ڪيو ھو تہ يعقوب جي خدا لاءِ کيس گھر اڏڻ جي اجازت ملي .
44007047	پر خدا جي گھر جي اڏاوت دائود جي پٽ سليمان جي ھٿان ئي ٿي .
44007048	پر خدا تعاليٰ ھٿن سان جوڙيل گھرن ۾ نہ ٿو رھي ، جيئن نبيءَ چيو آھي تہ
44007049	’ خداوند فرمايو تہ آسمان منھنجو تخت آھي ۽ زمين منھنجي پيرن جي صندلي آھي.سو اوھين منھنجي لاءِ ڪھڙي قسم جو گھر اڏيندا.يا منھنجي آرام جي جاءِ ڪٿي ٺاھيندا ؟
44007050	اھي سڀ شيون ڇا منھنجون ئي ٺاھيل نہ آھن ؟ ‘
44007051	اوھين ڪيڏا نہ ضدي آھيو ، اوھان جون دليون ڪيڏيون نہ ڦريل آھن ۽ خدا جو پيغام ٻڌڻ لاءِ اوھان جا ڪن ٻوڙا آھن . اوھين ھميشہ پاڪ روح جو مقابلو ڪندا آھيو ، جيئن اوھان جا ابا ڏاڏا ڪندا ھئا .
44007052	اھو ڪھڙو نبي ھو جنھن کي اوھان جي ابن ڏاڏن نہ ستايو ؟ ھنن انھن کي بہ مارايو ، جن انھيءَ سچار بندي جي اچڻ جي اڳواٽ خبر ڏني ۽ ھاڻي اوھان پاڻ انھيءَ سان دغابازي ڪري کيس مارايو آھي .
44007053	اوھين اھي آھيو جن کي شريعت ملائڪن جي معرفت ملي ، پر اوھان ان تي عمل نہ ڪيو . “
44007054	جيئن ئي ڪائونسل جي ماڻھن استيفنس جون اھي ڳالھيون ٻڌيون تہ اھي دل ۾ سڙي ويا ۽ ڪاوڙ ۾ اچي پنھنجا ڏند ڪرٽڻ لڳا .
44007055	پر استيفنس پاڪ روح سان ڀرجي آسمان ڏانھن نھاريو تہ خدا جو جلوو نظر آيس ۽ عيسيٰ کي خدا جي ساڄي پاسي بيٺل ڏٺائين .
44007056	ھن چيو تہ ” اِجھو ، مون کي آسمان کليل نظر ٿو اچي ۽ ابن آدم خدا جي ساڄي پاسي بيٺو آھي . “
44007057	پر ھنن وٺي زور سان واڪا ڪيا ، پنھنجا ڪن کڻي بند ڪيائون ۽ گڏجي استيفنس تي حملو ڪيائون .
44007058	ھو کيس شھر مان ٻاھر ڪڍي سنگسار ڪرڻ لڳا . استيفنس مٿان شاھدي ڏيندڙن پنھنجا ڪپڙا شائول نالي ھڪڙي نوجوان وٽ لاھي رکيا .
44007059	پوءِ جيئن انھن استيفنس تي پٿر پئي وسايا تہ ھن خداوند کي سڏي چيو تہ ” اي خداوند عيسيٰ ! منھنجو روح قبول ڪر . “
44007060	ھن گوڏا کوڙي وڏي آواز سان پڪاريو تہ ” خداوند ! ھنن جي ھن گناھہ کي نہ ليکجانءِ . “ ايترو چئي ھو مري ويو ، جڏھن تہ شائول ھن جي قتل تي راضي ھو .
44008001	انھيءَ ڏينھن کان وٺي يروشلم ۾ ڪليسيا کي ڏاڍو ستايو ويو . رسولن کان سواءِ سڀيئي ايمان وارا يھوديہ ۽ سامريہ جي علائقن ۾ ٽڙي پکڙي ويا .
44008002	ڪن ديندار ماڻھن استيفنس کي دفنايو ۽ انھيءَ لاءِ ڏاڍو سوڳ ڪيائون .
44008003	پر شائول ڪليسيا کي تباھہ ڪندو رھيو ۽ گھر گھر ۾ گھڙي ايمان وارن مردن ۽ عورتن کي گھلي جيل ۾ وجھندو رھيو .
44008004	جيڪي ايمان وارا ٽڙي پکڙي ويا ھئا ، سي جتي بہ ويا اتي انھن ڪلام جي تبليغ ڪئي .
44008005	فلپس سامريہ جي شھر ۾ ويو ۽ اتي ماڻھن ۾ مسيح جي منادي ڪرڻ لڳو .
44008006	جڏھن ماڻھن فلپس جي تبليغ ٻڌي ۽ اھي معجزا ڏٺا جيڪي فلپس ڪيا ، تڏھن سڀيئي گڏجي سندس ڳالھيون دل سان ٻڌڻ لڳا .
44008007	ڪيترن ئي ماڻھن مان ڀوت وڏي واڪي نڪرندا پئي ويا ۽ ڪيترا ئي اڌرنگي ۽ منڊا ماڻھو چڱا ڀلا ٿي ويا .
44008008	تنھنڪري انھيءَ شھر ۾ ڏاڍيون خوشيون ٿيڻ لڳيون .
44008009	انھيءَ شھر ۾ شمعون نالي ھڪ ماڻھو رھندو ھو ، جنھن ڪجھہ وقت تائين سامريہ جي ماڻھن کي پنھنجي جادوگريءَ سان حيرت ۾ وجھي ڇڏيو ھو . ھو دعويٰ ڪندو ھو تہ ” آءٌ ھڪ وڏي ھستي آھيان . “
44008010	شھر جا ننڍا توڙي وڏا کيس مڃيندا ھئا ۽ انھيءَ ماڻھوءَ کي خدا جي عظيم قدرت ڪري چوندا ھئا .
44008011	ھو کيس ان ڪري مڃيندا ھئا جو ھن ڪيتري وقت تائين انھن کي پنھنجي جادوگريءَ جي وسيلي حيرت ۾ وجھي ڇڏيو ھو .
44008012	پر جڏھن فلپس خدا جي بادشاھت جي خوشخبري ۽ عيسيٰ مسيح جي نالي جي منادي ڪئي تہ انھن مردن ۽ عورتن ايمان آندو ۽ بپتسما ورتائون .
44008013	شمعون پاڻ بہ ايمان آندو ۽ بپتسما وٺي فلپس سان گڏ رھڻ لڳو . ھو وڏا وڏا معجزا ۽ ڪرامتون ٿيندي ڏسي حيرت ۾ پئجي ويو .
44008014	جڏھن يروشلم ۾ رسولن ٻڌو تہ سامريہ جي ماڻھن خدا جو ڪلام قبول ڪيو آھي ، تڏھن يوحنا ۽ پطرس کي انھن ڏانھن موڪليائون .
44008015	اھي جڏھن اتي پھتا تہ انھن لاءِ دعا گھريائون تہ کين پاڪ روح ملي ،
44008016	ڇالاءِ جو اڃا انھن تي پاڪ روح نازل نہ ٿيو ھو . انھن رڳو خداوند عيسيٰ جي نالي تي بپتسما ورتي ھئي .
44008017	پوءِ پطرس ۽ يوحنا پنھنجا ھٿ انھن جي مٿان رکيا تہ کين پاڪ روح ملي ويو .
44008018	شمعون جڏھن ڏٺو تہ رسولن جي ھٿن رکڻ سان پاڪ روح ٿو ملي ، تڏھن يوحنا ۽ پطرس کي پيسا آڇيائين
44008019	۽ چيائين تہ ” مون کي بہ اھا اختياري ڏيو تہ جنھن تي پنھنجا ھٿ رکان تہ ان کي پاڪ روح ملي . “
44008020	تنھن تي پطرس جواب ڏنس تہ ” شل تون ۽ تنھنجا پيسا ٻئي جھنم ۾ پئو ، جو تون سمجھين ٿو تہ ’ خدا جي بخشش پيسن سان خريد ڪريان . ‘
44008021	ھن ڪم ۾ تنھنجو اسان سان ڪوبہ واسطو يا حصو نہ آھي ، ڇالاءِ جو تنھنجي دل اڃا خدا ڏانھن صاف نہ ٿي آھي .
44008022	تنھنڪري پنھنجي انھيءَ بڇڙائيءَ تي توبھہ ڪر ۽ خداوند کان دعا گھر تہ شل تو کي تنھنجي دل جي انھيءَ بڇڙي خيال جي معافي ملي . “
44008023	پطرس وڌيڪ چيس تہ ” مون کي ڏسڻ ۾ اچي ٿو تہ تون ڪو ڏاڍو ساڙ ۾ سڙيل ۽ گناھن ۾ گرفتار آھين . “
44008024	تنھن تي پطرس ۽ يوحنا کي شمعون چيو تہ ” اوھين منھنجي لاءِ خداوند کان دعا گھرو تہ جيڪي ڳالھيون اوھان چيون آھن تن مان ڪابہ مون سان نہ ٿئي . “
44008025	خدا جي ڪلام ٻڌائڻ ۽ پنھنجي شاھدي ڏيڻ کان پوءِ پطرس ۽ يوحنا يروشلم ڏانھن موٽيا ۽ واٽ تي سامريہ جي ڪيترن ئي ڳوٺن ۾ خوشخبريءَ جي منادي ڪيائون .
44008026	خداوند جي ھڪڙي ملائڪ فلپس کي چيو تہ ” تيار ٿيءُ ۽ ڏکڻ طرف ان رستي سان وڃ ، جيڪو يروشلم کان غزہ ڏانھن بيابان مان وڃي ٿو . “
44008027	فلپس تيار ٿيو ۽ اوڏانھن ويو پئي تہ رستي ۾ کيس ھڪڙو حبش جو ماڻھو مليو جيڪو کدڙو ھو . ھي ماڻھو حبش جي راڻيءَ جي سڄي خزاني جو وزير ھو ۽ يروشلم ۾ خدا جي عبادت ڪرڻ لاءِ ويو ھو .
44008028	ھو گاڏيءَ ۾ پنھنجي وطن ڏانھن موٽي رھيو ھو ۽ رستي سان يسعياہ نبيءَ جو پاڪ ڪتاب پڙھندو پئي ويو .
44008029	پاڪ روح فلپس کي چيو تہ ” ويجھو وڃي انھيءَ گاڏيءَ سان گڏج . “
44008030	تڏھن فلپس ڊوڙي وٽس ويو ۽ ھن کي يسعياہ نبيءَ جو پاڪ ڪتاب پڙھندي ٻڌائين . فلپس کانئس پڇيو تہ ” جيڪي توھين پڙھو ٿا ، سو سمجھو بہ ٿا يا نہ ؟ “
44008031	تنھن تي ھن چيو تہ ” جيستائين ڪو مون کي نہ سمجھائيندو تيستائين آءٌ ڪيئن سمجھندس ؟ “ پوءِ ھن فلپس کي عرض ڪيو تہ ” اچي مون سان گڏ ويھو . “
44008032	پاڪ ڪتاب جو جيڪو حصو انھيءَ پڙھيو پئي سو ھي آھي تہ”ھو ھڪڙي رڍ وانگر آھي،جنھن کي ڪھڻ لاءِ وٺي ويا ، ۽ جھڙيءَ طرح ڪو گھيٽوپنھنجي اُن ڪترڻ واري جي اڳيانگونگو ٿي بيھندو آھي،تھڙيءَ طرح ھن بہ ٻڙڪ نہ ڪڇي .
44008033	ساڻس جٺ ڪيائون ۽ سندس انصاف ڪين ٿيو.سندس پيڙھيءَ جو احوال ڪير بيان ڪندو؟ڇالاءِ جو سندس جان زمين تان کڄي ويئي . “
44008034	آفيسر فلپس کي چيو تہ ” مھرباني ڪري ٻڌايو تہ ھيءُ نبي ڪنھن بابت ٿو چوي ؟ ھو پنھنجي بابت ٿو چوي يا ڪنھن ٻئي بابت ؟ “
44008035	فلپس ڳالھائڻ لڳو ۽ پاڪ ڪتاب کي انھيءَ ھنڌ کان شروع ڪري کيس عيسيٰ جي خوشخبري ٻڌايائين .
44008036	اھي اڳتي ھلندي ھلندي ھڪڙي اھڙي جاءِ تي اچي پھتا جتي پاڻي ھو . تنھن تي آفيسر چيو تہ ” اِجھو ، ھي پاڻي بہ موجود آھي تہ پوءِ مون کي بپتسما وٺڻ کان ڪھڙي جھل آھي ؟ “
44008038	سو آفيسر گاڏيءَ کي بيھارڻ جو حڪم ڏنو . ھو ۽ فلپس ٻئي ھيٺ پاڻيءَ ۾ لٿا ۽ فلپس کيس بپتسما ڏني .
44008039	جڏھن اھي پاڻيءَ مان ٻاھر نڪتا تہ خداوند جو پاڪ روح فلپس کي کڻي ويو ۽ ھو ازوتس ۾ وڃي نڪتو . آفيسر وري کيس ڏسي نہ سگھيو ، پر خوش خوش پنھنجو رستو وٺي ھليو ويو . فلپس ازوتس کان وٺي واٽ ۾ سڀني شھرن ۾ خوشخبري ٻڌائيندو ويو ، تان جو اچي قيصريہ ۾ پھتو .
44008040	
44009001	شائول خداوند جي شاگردن کي ڌمڪائيندو ۽ کين قتل ڪرڻ جا دڙڪا ڏيندو رھيو . ھو وڏي سردار ڪاھن وٽ ويو
44009002	۽ چيائينس تہ ” مون کي دمشق جي يھودي عبادت خانن لاءِ ڪي اھڙي مضمون جا خط لکي ڏيو تہ جن بہ مردن توڙي عورتن کي انھيءَ طريقي تي ڏسان تہ کين گرفتار ڪري يروشلم ۾ وٺي اچان . “
44009003	واٽ ويندي جڏھن ھو دمشق جي ويجھو پھتو ، تڏھن اوچتو آسمان مان ھڪڙي روشني اچي سندس چوڌاري چمڪڻ لڳي .
44009004	ھو زمين تي ڪري پيو ۽ ھڪڙو آواز ٻڌائين تہ ” اي شائول ! اي شائول ! تون مون کي ڇو ٿو ستائين ؟ “
44009005	ھن پڇيو تہ ” خداوند ! تون ڪير آھين ؟ “ آواز چيو تہ ” آءٌ عيسيٰ آھيان ، جنھن کي تون ستائين ٿو .
44009006	ھاڻي اُٿ ۽ شھر ۾ وڃ ، جتي تو کي ٻڌايو ويندو تہ تو کي ڇا ڪرڻ گھرجي . “
44009007	جيڪي ماڻھو شائول سان گڏ وڃي رھيا ھئا ، سي بيھي رھيا ۽ وائڙا ٿي ويا . انھن آواز تہ ٻڌو پر ڪوبہ ڏسڻ ۾ نہ آين .
44009008	شائول زمين تان اٿيو ۽ پنھنجون اکيون کوليائين ، پر ھو ڏسي نہ ٿي سگھيو . سو انھن کيس ھٿ کان وٺي دمشق ۾ آندو .
44009009	ھو ٽن ڏينھن تائين انڌو ھو ۽ ان عرصي ۾ ھن نہ کاڌو ۽ نہ ڪجھہ پيتو .
44009010	دمشق ۾ ھڪ شاگرد ھو ، جنھن جو نالو حنانياہ ھو . ھن رويا ڏٺي ، جنھن ۾ خداوند کيس چيو تہ ” حنانياہ ! “ ھن وراڻيو تہ ” حاضر منھنجا خداوند . “
44009011	خداوند ھن کي چيو تہ ” اٿ ۽ سنئين نالي گھٽيءَ ۾ يھوداہ جي گھر وڃي ترسس واري ماڻھوءَ جي پڇا ڪر ، جنھن جو نالو شائول آھي . ھو دعا گھري رھيو ھوندو .
44009012	رويا ۾ ھن ڏٺو آھي تہ حنانياہ نالي ھڪ ماڻھوءَ اچي سندس مٿان پنھنجا ھٿ رکيا آھن تہ جيئن ھو وري ڏسڻ جھڙو ٿئي . “
44009013	حنانياہ چيو تہ ” خداوند ! ڪيترن ئي ماڻھن مون کي انھيءَ شخص بابت ٻڌايو آھي تہ ھن تنھنجي ماڻھن سان يروشلم ۾ ڪيڏيون نہ جٺيون ڪيون آھن .
44009014	ھو ھتي بہ انھيءَ لاءِ آيو آھي تہ وڏن سردار ڪاھنن جي اختياريءَ سان انھن ماڻھن کي گرفتار ڪري جيڪي تنھنجو نالو وٺن ٿا . “
44009015	خداوند ھن کي چيو تہ ” وڃ ، ڇاڪاڻ تہ مون ھن کي پنھنجي خدمت واسطي چونڊيو آھي تہ ھو منھنجو نالو غير قومن ، سندن بادشاھن ۽ بني اسرائيل اڳيان ظاھر ڪري .
44009016	آءٌ پاڻ ھن کي ڏيکاريندس تہ منھنجي نالي جي ڪري کيس ڪيترا نہ ڏک سھڻا پوندا . “
44009017	سو حنانياہ ويو ۽ ان گھر ۾ گھڙي پنھنجا ھٿ شائول جي مٿان رکيائين ۽ چيائينس تہ ” شائول ڀاءُ ! خداوند عيسيٰ پاڻ مون کي موڪليو آھي ، جنھن تو کي رستي ۾ ڏيکاري ڏني ، جڏھن تون ھيڏانھن اچي رھيو ھئين . ھن مون کي انھيءَ لاءِ موڪليو آھي تہ تو کي وري ديد ملي ۽ تون پاڪ روح سان ڀرجي وڃين . “
44009018	ھڪدم ڪا شيءِ مڇيءَ جي ڇلڙ وانگر شائول جي اکين مان ڪري پيئي ۽ ھو وري ڏسڻ وائسڻ لڳو . ھو اٿي بيٺو ۽ بپتسما ورتائين .
44009019	پوءِ کاڌي کائڻ سان سندس طاقت موٽي آئي.شائول دمشق ۾ ڪجھہ ڏينھن تائين شاگردن سان گڏ رھيو .
44009020	ھو جلد ئي يھودي عبادت خانن ۾ وڃي عيسيٰ بابت تبليغ ڪرڻ لڳو تہ ھو خدا جو فرزند آھي .
44009021	جن بہ ھن جي اھا ڳالھہ ٻڌي ، سي سڀ حيران ٿي ويا ۽ چوڻ لڳا تہ ” ھي اھو ناھي ڇا ، جو جيڪي بہ يروشلم ۾ عيسيٰ جو نالو وٺندا ھئا تن کي ھو ستائيندو ھو ۽ ھتي بہ انھيءَ ارادي سان آيو ھو تہ انھن ماڻھن کي گرفتار ڪري سردار ڪاھنن وٽ وٺي وڃي ؟ “
44009022	پر شائول جي تبليغ ڏينھون ڏينھن زور وٺندي ويئي ۽ جيڪي يھودي دمشق ۾ رھندا ھئا تن کي منجھائي ڇڏيائين ، جو ثابت ڪري ڏيکاريائين تہ عيسيٰ ئي مسيح آھي .
44009023	گھڻن ڏينھن گذرڻ کان پوءِ يھودين گڏجي سازش سٽي تہ شائول کي قتل ڪجي .
44009024	پر شائول کي سندن سازش جي خبر پئجي ويئي تہ اھي رات ڏينھن شھر جي دروازن تي پھرو ڏيندا رھن ٿا تہ جيئن کيس مارين .
44009025	سو سندس شاگردن رات جي وقت ھن کي ھڪڙي کاريءَ ۾ ويھاري شھر جي ڀت کان ھيٺ لاھي ڇڏيو .
44009026	پوءِ شائول يروشلم ۾ اچي پھتو ۽ شاگردن ۾ شامل ٿيڻ جي ڪوشش ڪيائين . پر اھي سڀيئي کانئس ڊنا ٿي ، جو اعتبار ئي نہ ٿي آين تہ ھو بہ ڪو شاگرد آھي .
44009027	تڏھن برنباس ھن جي مدد ڪئي ۽ کيس رسولن وٽ وٺي آيو . ھن انھن کي سمجھايو تہ شائول ڪيئن خداوند کي رستي ۾ ڏٺو ۽ ڪيئن خداوند ھن سان ڳالھايو . ھن اھو بہ ٻڌاين تہ شائول دمشق ۾ ڪيڏي نہ دليريءَ سان عيسيٰ جي نالي جي تبليغ ڪئي .
44009028	پوءِ شائول شاگردن سان گڏ يروشلم ۾ ايندو ويندو ھو ۽ دليريءَ سان خداوند جي نالي جي تبليغ پيو ڪندو ھو .
44009029	ھو يوناني ڳالھائيندڙ يھودين سان گفتگو ۽ بحث بہ پيو ڪندو ھو ، پر اھي کيس مارڻ جا وجھہ پيا ڳوليندا ھئا .
44009030	جڏھن ڀائرن کي اھا خبر پيئي تہ ھو شائول کي قيصريہ ۾ وٺي آيا ۽ پوءِ کيس ترسس ڏانھن موڪلي ڇڏيائون .
44009031	انھيءَ کان پوءِ سڄي يھوديہ ، گليل ۽ سامريہ جي ڪليسيائن کي امن حاصل ٿيو . اھي قائم ٿينديون ويون ۽ خداوند جي خوف ۽ پاڪ روح جي مدد سان وڌنديون ويون .
44009032	پطرس سڄي ملڪ ۾ گھمندو رھيو ۽ ھڪڙي ڏينھن ھو خداوند جي انھن ماڻھن سان ملڻ ويو ، جيڪي لدہ ۾ رھندا ھئا .
44009033	اتي ھن اينياس نالي ھڪ اھڙي ماڻھوءَ کي ڏٺو ، جيڪو اڌرنگي جي بيماريءَ ۾ ورتل ھو ۽ اٺن سالن کان وٺي کٽولي تي پيو ھو .
44009034	پطرس ھن کي چيو تہ ” اي اينياس ! عيسيٰ مسيح تو کي ڇٽائي چڱو ڀلو ٿو ڪري . سو اٿ ۽ اٿي پنھنجو ھنڌ ويڙھہ . “ ھو ھڪدم اٿي کڙو ٿيو .
44009035	لدہ ۽ شارون جي سڀني ماڻھن جڏھن کيس چڱو ڀلو ڏٺو تڏھن ھنن خداوند عيسيٰ مسيح تي ايمان آندو .
44009036	يافا ۾ ھڪڙي شاگردياڻي رھندي ھئي ، جنھن جو نالو طبيٿا يعني دورڪاس ھو . ھوءَ گھڻا ئي نيڪ ڪم ۽ خير خيراتون ڪندي ھئي .
44009037	انھن ڏينھن ۾ ھوءَ بيمار ٿي پيئي ۽ مري ويئي . ھن جي لاش کي غسل ڏيئي ماڙيءَ تي ھڪڙي ڪوٺيءَ ۾ رکيائون .
44009038	جيئن تہ لدہ ، يافا جي ڀرسان ھو ، تنھنڪري شاگردن کي خبر پيئي تہ پطرس اتي آھي . پوءِ انھن ٻہ ماڻھو ھن ڏانھن موڪليا ۽ منٿ ڪيائونس تہ ” اسان وٽ جلدي ھليو اچ . “
44009039	پطرس اٿي انھن سان گڏ روانو ٿيو ۽ جڏھن ھو اتي پھتو تہ اھي کيس ماڙيءَ تي وٺي ويا . سڀيئي رنون زالون ھن جي ڀرسان بيھي روئڻ لڳيون ۽ کيس دورڪاس جا ٺھيل پھراڻ ۽ ڪپڙا ڏيکارڻ لڳيون ، جيڪي ھوءَ انھن سان گڏ ٺاھيندي ھئي .
44009040	پطرس انھن سڀني کي ٻاھر ڪڍي ڇڏيو ۽ گوڏن ڀر ويھي دعا گھريائين . پوءِ ميت ڏانھن منھن ڪري چوڻ لڳو تہ ” اي طبيٿا ! اٿ . “ تنھن تي ھن اکيون کوليون ۽ پطرس کي ڏسي اٿي ويٺي .
44009041	پطرس کيس ھٿ کان وٺي اٿاريو ۽ ايمان وارن ۽ رنن زالن کي سڏي جيئري جاڳندي طبيٿا سندن حوالي ڪيائين .
44009042	ھيءَ ڳالھہ سڄي يافا ۾ مشھور ٿي ويئي ۽ ڪيترن ئي خداوند تي ايمان آندو .
44009043	پوءِ پطرس ڪيترائي ڏينھن يافا ۾ شمعون نالي موچيءَ وٽ رھيل ھو .
44010001	قيصريہ ۾ ڪرنيليس نالي ھڪ ماڻھو ھو ، جيڪو رومي لشڪر جي اِٽليءَ واري پلٽڻ ۾ صوبيدار ھو .
44010002	ھو ۽ ھن جو سڄو ڪٽنب ديندار ھو ۽ خدا کان ڊڄندا ھئا . غريب يھودين جي ھو ڏاڍي مدد ڪندو ھو ۽ ھر وقت خدا کان پيو دعا گھرندو ھو .
44010003	ھڪڙي ڏينھن ٽپھريءَ جو ھن رويا ۾ خدا جي ھڪڙي ملائڪ کي چٽيءَ طرح ڏٺو ، جنھن چيس تہ ” اي ڪرنيليس ! “
44010004	ھن ملائڪ ڏانھن ڊپ وچان ڏسندي چيو تہ ” جي سائين ؟ “ ملائڪ چيس تہ ” خدا تنھنجون دعائون ۽ خيراتون قبول ڪيون آھن ۽ تو کي ياد فرمايو اٿس .
44010005	ھاڻي تون ڪي ماڻھو يافا ڏانھن موڪل ، جيڪي انھيءَ ماڻھوءَ کي وٺي اچن جنھن جو نالو شمعون آھي ۽ کيس پطرس ڪري بہ سڏيندا آھن .
44010006	ھو شمعون نالي ھڪ موچيءَ وٽ ٽڪيل آھي جنھن جو گھر سمنڊ جي ڪناري تي آھي . “
44010007	پوءِ جيڪو ملائڪ ساڻس ڳالھائي پيو سو ھليو ويو . ڪرنيليس پنھنجن ٻن نوڪرن ۽ ھڪ ديندار سپاھيءَ کي گھرايو ، جيڪو ھن جو اردلي ھو .
44010008	ھن انھن کي سڄي ڳالھہ ٻڌائي ۽ کين يافا ڏانھن موڪليائين .
44010009	ٻئي ڏينھن تي جڏھن اھي رستي ۾ ئي ھئا ۽ شھر کي اچي ويجھا ٿيا تہ پطرس اٽڪل ٻنپھرن جو ڪوٺي تي دعا گھرڻ لاءِ چڙھيو .
44010010	ھن کي بک لڳي ۽ چاھيائين تہ ” ڪجھہ کاوان . “ پر جڏھن کاڌو اڃا تيار پئي ٿيو تہ ھن کي رويا ٿي .
44010011	ھن ڏٺو تہ آسمان کلي پيو آھي ۽ ڪا شيءِ وڏيءَ چادر وانگر چئني ڪنڊن کان لڙڪندي زمين طرف ھيٺ لھي رھي آھي .
44010012	ان ۾ سڀني قسمن جا جانور ، جيت ۽ پکي ھئا .
44010013	ھڪ آواز آيس تہ ” اي پطرس ! اٿ ۽ اھي ڪھي کاءُ . “
44010014	پر پطرس چيو تہ ” اي خداوند ! ھرگز نہ ، ڇالاءِ جو مون ڪڏھن بہ ڪا حرام يا پليت شيءِ ڪانہ کاڌي آھي . “
44010015	وري آواز آيس تہ ” جنھن کي خدا پاڪ ڪيو آھي ، تنھن کي پليت نہ چئُہ . “
44010016	ٽي دفعا ائين ٿيو ۽ پوءِ اھا شيءِ وري آسمان ڏانھن کڄي ويئي .
44010017	پطرس پاڻ تي حيران ھو تہ ” جيڪا رويا مون ڏٺي تنھن جو مطلب ڇا آھي ؟ “ ايتري ۾ اھي ماڻھو جيڪي ڪرنيليس موڪليا ھئا ، تن شمعون موچيءَ جو گھر ڳولي لڌو ۽ ھاڻي اچي سندس دروازي تي بيٺا ھئا .
44010018	ھنن سڏ ڪري پڇيو تہ ” شمعون جيڪو پطرس سڏائيندو آھي ، سو ھن گھر ۾ ٽڪيل آھي ڇا ؟ “
44010019	پطرس اڃا تائين سوچي رھيو ھو تہ انھيءَ رويا جو مطلب ڇا آھي تہ پاڪ روح کيس چيو تہ ” ٻڌ ، ٽي ماڻھو تو کي ڳولي رھيا آھن .
44010020	سو اٿ ۽ ھيٺ لھي وڃ . انھن سان گڏ وڃڻ کان نہ گھٻرائجانءِ ، ڇوتہ مون ئي انھن کي موڪليو آھي . “
44010021	تنھن تي پطرس ھيٺ لھي ويو ۽ انھن ماڻھن کي چيائين تہ ” آءٌ اھو آھيان ، جنھن کي اوھين ڳولي رھيا آھيو . اوھين ڪيئن آيا آھيو ؟ “
44010022	انھن وراڻيو تہ ” صوبيدار ڪرنيليس اسان کي موڪليو آھي . ھو ھڪ نيڪ ۽ خدا ترس ماڻھو آھي ۽ يھودين جي سڄي قوم ۾ ڏاڍي ساراھہ اٿس . ھن کي خدا جي ھڪڙي پاڪ ملائڪ چيو آھي تہ ھو تو کي پنھنجي گھر سڏائي تنھنجي واتان تنھنجون ڳالھيون ٻڌي . “
44010023	پطرس ماڻھن کي اندر وٺي ويو ۽ کين رات اتي ٽڪايائين.ٻئي ڏينھن تي ھو تيار ٿي انھن سان گڏ روانو ٿيو ۽ ڪي ڀائر يافا مان بہ ھن سان گڏ ھليا .
44010024	ٽئين ڏينھن تي ھو قيصريہ ۾ پھتو ، جتي ڪرنيليس ھن جو انتظار ڪري رھيو ھو ۽ ھن پنھنجن مائٽن ۽ گھاٽن دوستن کي بہ پاڻ وٽ گھرايو ھو .
44010025	جڏھن پطرس اندر گھڙڻ لڳو تہ ڪرنيليس اچي ساڻس مليو ۽ سندس پيرن تي ڪري سجدو ڪيائينس .
44010026	پر پطرس کيس مٿي اٿاريندي چيو تہ ” اٿو ، آءٌ پاڻ ھڪ انسان آھيان . “
44010027	پطرس ڪرنيليس سان ڳالھيون ڪندو اندر ويو ۽ ڏٺائين تہ ڪيترائي ماڻھو اچي گڏ ٿيا آھن .
44010028	پطرس انھن کي چيو تہ ” اوھين پاڻ چڱيءَ طرح ڄاڻو ٿا تہ يھودين جي مذھب ۾ جائز نہ آھي تہ ھو ڪنھن غير قوم واري سان ملن جلن يا دوستي رکن . پر خدا مون کي صاف چيو آھي تہ آءٌ ڪنھن بہ ماڻھوءَ کي پليت يا گھٽ نہ سمجھان .
44010029	اھو ئي سبب آھي جو جڏھن مون کي گھرايو ويو تہ آءٌ سواءِ ڪنھن اعتراض جي ھليو آيس . ھاڻي ٻڌايو تہ مون کي ڇو گھرايو اٿوَ ؟ “
44010030	ڪرنيليس چيس تہ ” چئن ڏينھن جي ڳالھہ آھي تہ آءٌ پنھنجي گھر ۾ ٽپھريءَ جي وقت دعا گھري رھيو ھوس تہ اوچتو ھڪ ماڻھو تجليدار پوشاڪ سان منھنجي اڳيان اچي بيٺو
44010031	۽ چيائين تہ ’ اي ڪرنيليس ! خدا تنھنجون دعائون ٻڌيون آھن ۽ تنھنجون خيراتون قبول پيون آھن .
44010032	سو ڪنھن ماڻھوءَ کي يافا ڏانھن موڪلي انھيءَ ماڻھوءَ کي گھراءِ جنھن جو نالو شمعون آھي ۽ کيس پطرس ڪري بہ سڏيندا آھن . ھو شمعون موچيءَ وٽ ٽڪيل آھي ، جنھن جو گھر سمنڊ جي ڪناري تي آھي . ‘
44010033	تنھنڪري مون جلدي اوھان کي گھرايو ۽ اھا اوھان جي وڏي مھرباني آھي جو اوھين آيا آھيو . ھاڻي اسين سڀ انھيءَ لاءِ خدا جي آڏو حاضر ٿيا آھيون تہ جيڪي خداوند اوھان کي ٻڌائڻ لاءِ حڪم ڏنو آھي سو ٻڌون . “
44010034	پوءِ پطرس ھيئن چوڻ لڳو تہ ” ھاڻي مون کي پڪ آھي تہ خدا سڀني سان ھڪجھڙو ھلي ٿو .
44010035	پر سڀ ڪنھن قوم مان جيڪو بہ خدا کان ڊڄي ٿو ۽ نيڪي ڪري ٿو سو وٽس قبول پوي ٿو .
44010036	اھو ڪلام جيڪو امن جي خوشخبري آھي سو خدا بني اسرائيل قوم ڏانھن عيسيٰ مسيح جي وسيلي موڪليو ، جيڪو سڀني جو خداوند آھي .
44010037	انھيءَ واقعي جي اوھان کي پاڻ خبر آھي ، جيڪو يحيٰ جي بپتسما واري تبليغ کان پوءِ سڄي يھوديہ ۾ مشھور ٿي ويو ۽ جنھن جي شروعات گليل کان ٿي .
44010038	اوھان کي اھا بہ خبر آھي تہ ڪيئن خدا عيسيٰ ناصريءَ کي پاڪ روح ۽ قدرت سان مسح ڪري چونڊيو ھو . ھو ھرھنڌ وڃي چڱا ڪم ڪندو ھو ۽ جن ماڻھن تي شيطان جو غلبو ھو تن کي شفا ڏيندو ھو ، ڇالاءِ جو خدا انھيءَ سان ھو .
44010039	اسين انھن سڀني ڪمن جا شاھد آھيون ، جيڪي ھن يھودين جي ملڪ ۽ يروشلم شھر ۾ ڪيا ھئا . پر انھن کيس صليب تي چاڙھي ڪوڪا ھڻي ماريو .
44010040	خدا ٽئين ڏينھن تي کيس مئلن مان وري جيئرو ڪيو ۽ پڌرو ڪري ڏيکاريو .
44010041	خدا سڄيءَ قوم کي نہ ، بلڪ انھن شاھدن کي پڌرو ڪري ڏيکاريو جن کي اڳي ئي چونڊي ڇڏيو ھئائين ، يعني اسان کي . اسين ئي ساڻس گڏ کائيندا پيئندا ھئاسون ، جڏھن خدا کيس وري جيئرو ڪري اٿاريو ھو .
44010042	عيسيٰ مسيح اسان کي حڪم ڏنو تہ اسين ماڻھن ۾ تبليغ ڪريون ۽ شاھدي ڏيون تہ ھو ئي اھو آھي جنھن کي خدا مئلن ۽ جيئرن جو انصاف ڪندڙ مقرر ڪيو آھي .
44010043	انھيءَ بابت سڀني نبين جي شاھدي آھي تہ جيڪو بہ مٿس ايمان آڻيندو ، تنھن جا گناھہ سندس نالي جي وسيلي بخشيا ويندا . “
44010044	جڏھن پطرس اڃا ڳالھايو ئي پئي تہ انھن سڀني تي پاڪ روح نازل ٿيو ، جيڪي ڪلام ٻڌي رھيا ھئا .
44010045	ايمان وارا يھودي جيڪي يافا کان پطرس سان گڏجي آيا ھئا ، سي حيران ٿي ويا تہ خدا پنھنجي بخشش ، يعني پاڪ روح غير قومن تي بہ نازل ڪري ٿو ،
44010046	ڇالاءِ جو انھن کي جدا جدا ٻوليون ڳالھائيندي ۽ خدا جي واکاڻ ڪندي ٻڌائون . تنھن تي پطرس کين چيو تہ
44010047	” ھنن ماڻھن کي اسان وانگر ئي پاڪ روح مليو آھي . ھاڻي انھن کي پاڻيءَ سان بپتسما ڏيڻ کان ڪير روڪي سگھي ٿو ؟ “
44010048	سو ھن حڪم ڏنو تہ ” انھن کي عيسيٰ مسيح جي نالي تي بپتسما ڏني وڃي . “ پوءِ انھن پطرس کي عرض ڪيو تہ ” مھرباني ڪري ڪجھہ ڏينھن اسان وٽ ٽڪي پئو . “
44011001	رسولن ۽ سڄي يھوديہ ۾ ڀائرن ٻڌو تہ غير قومن بہ خدا جو ڪلام قبول ڪيو آھي .
44011002	جڏھن پطرس يروشلم ۾ آيو تہ جيڪي ايمان وارا طھر ڪرائڻ جي حق ۾ ھئا ، تن ساڻس بحث ڪيو تہ
44011003	” تون نہ رڳو اڻ طھريلن جي گھر ۾ مھمان ھئين ، بلڪ تو انھن سان گڏ کاڌو پيتو بہ آھي . “
44011004	تنھن تي پطرس انھن کي شروعات کان وٺي جيڪي ڪجھہ ٿيو ھو سو سڄو احوال ٻڌايو تہ
44011005	” جڏھن آءٌ يافا شھر ۾ دعا گھري رھيو ھوس تہ مون رويا ڏٺي تہ ڪا شيءِ وڏيءَ چادر وانگر چئني ڪنڊن کان لڙڪندي آسمان مان ھيٺ لھندي ٿي آئي ۽ اچي مون تائين پھتي .
44011006	مون چتائي ڏٺو تہ منجھس گھريلو ۽ جھنگلي جانور ، جيت ۽ پکي نظر آيا ،
44011007	۽ ھڪڙو آواز ٻڌم ، جنھن مون کي چيو تہ ’ پطرس ! اٿ ۽ اھي ڪھي کاءُ . ‘
44011008	پر مون چيو تہ ’ خداوند ! ھرگز نہ ، ڇالاءِ جو مون اڄ ڏينھن تائين ڪڏھن بہ ڪا حرام يا پليت شيءِ نہ کاڌي آھي . ‘
44011009	تنھن تي وري آسمان مان آواز آيو تہ ’ جنھن شيءِ کي خدا پاڪ ڪيو آھي تنھن کي پليت نہ چئُہ . ‘
44011010	ٽي دفعا ائين ٿيو ۽ پوءِ اھي سڀيئي شيون آسمان ڏانھن کڄي ويون .
44011011	ايتري ۾ ٽي ماڻھو جن کي قيصريہ مان مون ڏانھن موڪليو ويو ھو ، سي انھيءَ گھر جي اڳيان اچي بيٺا جنھن ۾ آءٌ ٽڪيل ھوس .
44011012	پاڪ روح مون کي چيو تہ ’ تون بنا گھٻرائڻ جي انھن سان گڏ ھليو وڃ . ‘ تڏھن ھي اسان جا ڇھہ ڀائر بہ مون سان گڏجي يافا مان ھليا ۽ قيصريہ ۾ اسين ڪرنيليس جي گھر پھتاسون .
44011013	ھن اسان کي ٻڌايو تہ ڪيئن ھڪ ملائڪ سندس گھر ۾ اچي بيٺو ، جنھن کيس چيو تہ ’ يافا مان انھيءَ ماڻھوءَ کي گھراءِ ، جنھن جو نالو شمعون آھي ۽ کيس پطرس ڪري بہ سڏيندا آھن .
44011014	ھو تو کي اھڙو ڪلام ٻڌائيندو جنھن جي وسيلي تو کي ۽ تنھنجي سڄي ڪٽنب کي ڇوٽڪارو ملندو . ‘
44011015	جڏھن مون انھن سان ڳالھائڻ شروع ڪيو تہ پاڪ روح انھن تي نازل ٿيو . بلڪل ائين جيئن شروع ۾ اسان تي نازل ٿيو ھو .
44011016	پوءِ مون کي خداوند جو چوڻ ياد آيو تہ ’ يحيٰ پاڻيءَ سان بپتسما ڏني ھئي ، پر اوھان کي پاڪ روح سان بپتسما ڏني ويندي . ‘
44011017	اھو صاف آھي تہ خدا ساڳي بخشش غير قومن کي بہ عطا ڪئي آھي ، جيڪا ھن اسان کي عطا ڪئي ھئي جڏھن اسان خداوند عيسيٰ مسيح تي ايمان آندو ھو . پوءِ آءٌ ڪير ھئس جو خدا کي روڪي سگھان ھا ؟ “
44011018	جڏھن انھن ھي ٻڌو تہ کڻي ماٺ ڪيائون ۽ خدا جي واکاڻ ڪندي چيائون تہ ” خدا غير قومن کي بہ توفيق ڏني آھي تہ ھو توبھہ ڪن ۽ زندگي حاصل ڪن . “
44011019	استيفنس جي مارجي وڃڻ کان پوءِ جيڪا مصيبت آئي ، تنھن جي ڪري ايمان وارا ٽڙي پکڙي ويا . انھن مان ڪي تہ فينيڪي ، قبرص ۽ انتاخيا تائين وڃي پھتا . اتي يھودين کان سواءِ ھو ٻئي ڪنھن کي بہ خدا جو ڪلام نہ ٻڌائيندا ھئا .
44011020	پر انھن مان ڪي قبرص ۽ ڪرين جا ماڻھو جيڪي انتاخيا ۾ پھتا ، سي غير قومن کي بہ خداوند عيسيٰ جي خوشخبري ٻڌائڻ لڳا .
44011021	جيئن تہ خداوند جو مٿن ھٿ ھو ، سو ڪيترائي ماڻھو ڏانھس ڦري آيا ۽ خداوند تي ايمان آندائون .
44011022	ھي خبرون جڏھن يروشلم جي ڪليسيا ۾ پھتيون تہ انھن برنباس کي انتاخيا ڏانھن موڪليو .
44011023	برنباس جڏھن اتي پھتو ۽ ڏٺائين تہ خدا ڪيئن نہ انھن تي فضل ڪيو آھي تڏھن ھو ڏاڍو خوش ٿيو ۽ کين سمجھايائين تہ ” خداوند سان دل وَ جان سان وفادار رھجو . “
44011024	برنباس ھڪ نيڪ شخص ھو ، جيڪو پاڪ روح ۽ ايمان سان ڀرپور ھو . سو گھڻن ئي ماڻھن خداوند تي ايمان آندو .
44011025	پوءِ برنباس شائول جي ڳولا ۾ ترسس ڏانھن ويو .
44011026	جڏھن ھن کي ڳولي لڌائين ، تڏھن کيس انتاخيا ۾ وٺي آيو . ھو ٻئي ڪليسيا جي ماڻھن سان سڄو سال ملندا رھيا ۽ گھڻن ئي ماڻھن کي تعليم ڏنائون . اھو انتاخيا ۾ ئي ٿيو جو شاگرد پھريون دفعو مسيحي سڏجڻ لڳا .
44011027	انھن ڏينھن ۾ ڪي نبي يروشلم مان انتاخيا ڏانھن آيا .
44011028	انھن مان اگبس نالي ھڪڙو نبي اٿي بيٺو ۽ پاڪ روح جي وسيلي پيشنگوئي ڪيائين تہ سڄيءَ دنيا ۾ ڏاڍو ڏڪار پوڻو آھي . ائين ئي ٿيو ۽ اھو ڏڪار ڪلوديس شھنشاھہ جي ڏينھن ۾ پيو .
44011029	شاگردن مان ھر ھڪ اھو ارادو ڪيو تہ جيڪي ڀائر يھوديہ ۾ رھن ٿا تن ڏانھن پنھنجي وسعت آھر ڪجھہ مدد طور موڪلين .
44011030	سو ھنن ائين ئي ڪيو ۽ ڪجھہ پيسا برنباس ۽ شائول جي ھٿان ڪليسيا جي بزرگن ڏانھن ڏياري موڪليائون .
44012001	انھن ڏينھن ۾ يھوديہ جي بادشاھہ ھيروديس ڪليسيا جي ڪن ماڻھن کي ستائڻ شروع ڪيو .
44012002	ھن يوحنا جي ڀاءُ يعقوب کي تلوار سان مارائي ڇڏيو .
44012003	جڏھن ھن ڏٺو تہ يھودين کي اھا ڳالھہ چڱي لڳي آھي ، تڏھن پطرس کي بہ پڪڙايائين . اھي بي خميري مانيءَ جي عيد جا ڏينھن ھئا .
44012004	ھن پطرس کي پڪڙڻ کان پوءِ کيس جيل ۾ وڌو ۽ مٿس پھري ڏيڻ لاءِ چئن چئن سپاھين جون چار چونڪيون مقرر ڪري ڇڏيائين . ھيروديس جو منصوبو ھو تہ ھو پطرس کي عيد کان پوءِ ماڻھن اڳيان آڻي سندس فيصلو ڪري .
44012005	پطرس تہ جيل ۾ پھري ھيٺ ھو ، پر ڪليسيا جي ماڻھن ھن لاءِ دل وَ جان سان خدا کان دعائون پئي گھريون .
44012006	جنھن ڏينھن ھيروديس کيس ماڻھن اڳيان پيش ڪرڻ وارو ھو ، انھيءَ رات پطرس ٻن پھريدارن جي وچ ۾ ستو پيو ھو . ھو ٻن زنجيرن سان ٻڌل ھو ۽ جيل جي دروازن تي بہ پھرو ھو .
44012007	اوچتو ئي خداوند جو ھڪڙو ملائڪ اچي سندس اڳيان بيٺو ۽ ڪوٺڙيءَ ۾ روشنائي چمڪڻ لڳي . ملائڪ پطرس جي ڪلھي تي ھٿ رکي جاڳائي چيس تہ ” جلدي اٿ . “ ھڪدم ھٿڪڙيون سندس ھٿن مان ٽٽي ڪري پيون .
44012008	پوءِ ملائڪ چيس تہ ” سندرو ٻڌ ۽ جتي پاءِ . “ ھن ائين ئي ڪيو . وري چيائينس تہ ” پنھنجو جبو پاءِ ۽ منھنجي پٺيان ھليو اچ . “
44012009	پطرس جيل مان نڪري سندس پٺيان ھلڻ لڳو ، پر جيڪي ڪجھہ ملائڪ ڪري رھيو ھو تنھن کي حقيقت نہ ٿي ڄاتائين ، بلڪ ائين ٿي سمجھيائين تہ ” آءٌ ڪا رويا ڏسي رھيو آھيان . “
44012010	اھي پھرين چونڪيءَ وٽان لنگھي ويا ۽ پوءِ ٻي چونڪي ۽ آخرڪار ھو انھيءَ لوھي دروازي وٽ اچي پھتا ، جيڪو شھر ڏانھن کليو ٿي . دروازو ھنن لاءِ پاڻ ئي کلي پيو ۽ ھو ٻاھر نڪري آيا . اھي شھر جي ھڪ گھٽيءَ مان ھلڻ لڳا تہ اوچتو ئي ملائڪ پطرس کي ڇڏي ھليو ويو .
44012011	جڏھن پطرس ھوش ۾ آيو ، تڏھن چوڻ لڳو تہ ” ھاڻي مون کي پڪ ٿي تہ خداوند پنھنجو ملائڪ موڪلي مون کي ھيروديس جي چنبي کان آزاد ڪيو آھي ۽ جيڪي يھودي قوم جا ارادا ھئا تن کان ڇڏايو اٿس . “
44012012	ھن واقعي تي ويچار ڪرڻ کان پوءِ ھو يوحنا عرف مرقس جي ماءُ مريم جي گھر آيو . اتي گھڻا ئي ماڻھو اچي گڏ ٿيا ھئا ۽ دعائون گھري رھيا ھئا .
44012013	پطرس ٻاھران در کڙڪايو ۽ رودا نالي ھڪ نوڪرياڻي در تي آئي .
44012014	جڏھن پطرس جو آواز سڃاتائين ، تڏھن خوشيءَ وچان در کولڻ کان اڳي ئي اندر ڊوڙي وڃي ٻڌايائين تہ ” پطرس در تي بيٺو آھي . “
44012015	تنھن تي ھنن چيس تہ ” تون چري ٿي آھين . “ پر ھوءَ يقين سان چوندي رھي تہ ” اھو سچ آھي . “ ھنن چيس تہ ” اھو سندس ڪو ملائڪ ھوندو . “
44012016	پطرس در کڙڪائيندو رھيو ۽ جڏھن ھنن در کوليو تہ کيس ڏسي حيران ٿي ويا .
44012017	پر ھن ماٺ ڪرڻ لاءِ کين ھٿ جو اشارو ڏنو ۽ پوءِ انھن کي ٻڌايائين تہ ڪيئن خداوند کيس جيل مان ڇڏايو . تڏھن کين چيائين تہ ” ھن ڳالھہ جي يعقوب ۽ ٻين ڀائرن کي بہ خبر ڏجو . “ پوءِ ھو اتان نڪري ڪنھن ٻئي ھنڌ ھليو ويو .
44012018	جڏھن صبح ٿيو تہ سپاھين ۾ ڏاڍي ڦڙڦوٽ پئجي ويئي تہ پطرس ڪيڏانھن ويو ؟
44012019	ھيروديس ھن جي ڳولا ڪرڻ لاءِ کين حڪم ڏنو ، پر ھو کيس لھي نہ سگھيا . پوءِ ھن پھريدارن کان پڇا ڳاڇا ڪئي ۽ حڪم ڏنائين تہ کين قتل ڪيو وڃي.ھن کان پوءِ ھيروديس يھوديہ مان ھليو ويو ۽ ڪجھہ وقت وڃي قيصريہ ۾ گذاريائين .
44012020	ھيروديس بادشاھہ صور ۽ صيدا جي ماڻھن تي ڏاڍو ڪاوڙيل ھو . پر جيئن تہ ھنن کي بادشاھہ جي ملڪ مان سيڌو سامان ملندو ھو ، تنھنڪري اھي ٽولو ٺاھي ساڻس ملڻ آيا . ان لاءِ پھريائين ھنن بلاسطس کي پنھنجي پاسي ڪيو ، جيڪو بادشاھہ جي محلات جو دربان ھو . پوءِ ھيروديس کي عرض ڪيائون تہ ” اسان سان پرچاءُ ڪريو . “
44012021	سو ھڪڙو ڏينھن مقرر ڪري ھيروديس شاھاڻي پوشاڪ پھري تخت تي اچي ويٺو ۽ انھن ماڻھن جي اڳيان ھڪڙي تقرير ڪيائين .
44012022	تنھن تي انھن وڏي آواز ۾ چيو تہ ” ھي ماڻھو نہ ، پر خدا ٿو ڳالھائي . “
44012023	انھيءَ دم خداوند جي ھڪڙي ملائڪ ھيروديس کي ڌڪ ھڻي ڪيرائي وڌو ، ڇاڪاڻ تہ ھو انھيءَ شرڪ تي خاموش رھيو . پوءِ تہ ھن ۾ جيت پئجي ويا ۽ ھو مري ويو .
44012024	پر خدا جو ڪلام وڌندو ۽ پکڙبو ويو .
44012025	برنباس ۽ شائول پنھنجو ڪم پورو ڪري يوحنا عرف مرقس کي پاڻ سان وٺي يروشلم کان انتاخيا ۾ موٽي آيا .
44013001	انتاخيا جي ڪليسيا ۾ نبي ۽ استاد ھوندا ھئا ، جھڙوڪ برنباس ، شمعون جنھن کي ڪارو سڏيندا ھئا ، لوسيس ڪريني ، منائين ، جيڪو ھيروديس حاڪم جو ننڍپڻ جو دوست ھو ۽ شائول .
44013002	جڏھن ھنن خداوند جي عبادت پئي ڪئي ۽ روزا پئي رکيا ، تڏھن پاڪ روح کين چيو تہ ” برنباس ۽ شائول کي مون لاءِ مخصوص ڪريو تہ ھو اھو ڪم ڪن جنھن لاءِ مون کين چونڊيو آھي . “
44013003	تڏھن انھن روزو رکيو ۽ دعا گھرندي ھنن تي ھٿ رکيا ۽ پوءِ کين روانو ڪيائون .
44013004	برنباس ۽ شائول پاڪ روح جي چوڻ موجب پھريائين سلوڪيہ ڏانھن ويا ۽ اتان سامونڊي جھاز ۾ چڙھي قبرص ڏانھن روانا ٿي ويا .
44013005	جڏھن ھو سلميس ۾ پھتا ، تڏھن يھودين جي عبادت خانن ۾ خدا جي ڪلام جي تبليغ ڪرڻ لڳا ۽ يوحنا عرف مرقس ھن ڪم ۾ سندن مدد ڪئي .
44013006	جڏھن ھو سارو ٻيٽ لتاڙي پافس ۾ پھتا تہ ھنن اتي نبي سڏائيندڙ ھڪڙو يھودي جادوگر ڏٺو ، جنھن جو نالو بريسوع ھو .
44013007	ھو ٻيٽ جي گورنر سرگيس پولس ، جيڪو ھڪڙو ذھين شخص ھو تنھن جو درٻاري ھو . انھيءَ گورنر برنباس ۽ شائول کي پاڻ وٽ گھرايو ، ڇاڪاڻ تہ ھن خدا جو ڪلام ٻڌڻ پئي چاھيو .
44013008	پر بريسوع عرف اليماس ، جنھن جي يوناني ٻوليءَ ۾ معنيٰ آھي ’ جادوگر ، ‘ تنھن گورنر وٽ سندن مخالفت ڪئي ، تہ جيئن گورنر مسيح تي ايمان نہ آڻي .
44013009	پوءِ شائول ، جنھن کي پولس ڪري بہ سڏيندا آھن ، پاڪ روح سان ڀرجي جادوگر ڏانھن چتائي نھاريو
44013010	۽ چيائينس تہ ” اي شيطان جا پٽ ! تون ھر نيڪيءَ جو دشمن آھين ، ھر قسم جي بڇڙائيءَ ۽ ٺڳيءَ سان ڀريل آھين ۽ ھميشہ ڪوشش ڪندو رھين ٿو تہ خداوند جي سچائيءَ کي ڪوڙو ڪرين .
44013011	سو ٻڌ ، تو تي خداوند جي مار اچي پيئي آھي . ھاڻي تون انڌو ٿيندين ۽ ڪجھہ مدت تائين ڏينھن جي روشني بہ ڏسڻ ۾ نہ ايندءِ . “ تڏھن ھڪدم ھن جي اکين اڳيان ڌنڌ ۽ اونداھي اچي ويئي ۽ ھو ھيڏانھن ھوڏانھن ھٿوراڙيون ھڻڻ لڳو تہ من ڪو کيس ھٿ کان وٺي ھلي .
44013012	جڏھن گورنر ھي حال ڏٺو تہ خداوند جي تعليم تي حيران ٿي ويو ۽ ايمان آندائين .
44013013	پولس ۽ سندس ساٿي پافس مان سامونڊي جھاز تي چڙھي پرگا ۾ آيا ، جو پمفوليا ۾ آھي . پر يوحنا عرف مرقس ھنن کي اتي ڇڏي يروشلم ڏانھن موٽي ويو .
44013014	ھو پرگا مان پسديا واري انتاخيا ۾ آيا ۽ سبت جي ڏينھن يھودي عبادت خاني ۾ وڃي ويٺا .
44013015	جڏھن اتي توريت ۽ نبين جا صحيفا پڙھيا ويا ، تڏھن عبادت خانن جي اڳواڻن ھنن کي سڏائي چيو تہ ” اي ڀائرؤ ! جيڪڏھن اوھان کي ڪا نصيحت جي ڳالھہ ماڻھن کي ٻڌائڻي آھي تہ ٻڌايو . “
44013016	تنھن تي پولس اٿي بيٺو ۽ ھٿ جو اشارو ڏيندي چيائين تہ ” اي بني اسرائيل وارؤ ! ۽ اوھين اي خداپرست غير يھوديو ! ڪن ڏيئي ٻڌو .
44013017	بني اسرائيل قوم جي خدا اسان جي وڏن کي چونڊيو ۽ انھن کي وڏي قوم بڻايائين ، جڏھن ھو مصر جي ملڪ ۾ ڌاريا ٿي رھندا ھئا . خدا پنھنجي عظيم قوت سان انھن کي مصر مان ڪڍيو
44013018	۽ اٽڪل چاليھن سالن تائين بيابان ۾ سندن سنڀال ڪندو رھيو .
44013019	ھن ڪنعان جي ملڪ ۾ ست قومون ناس ڪيون ۽ بني اسرائيل کي ان ملڪ جو مالڪ بڻايائين .
44013020	اھڙيءَ طرح ساڍا چار سؤ سال گذري ويا.تڏھن خدا سموئيل نبيءَ جي زماني تائين انھن لاءِ رھبر مقرر ڪندو رھيو .
44013021	ان کان پوءِ ھنن بادشاھہ جي گھُر ڪئي ۽ خدا شائول کي سندن بادشاھہ مقرر ڪيو ، جيڪو بنيامين جي قبيلي مان قيش جو پٽ ھو ، جنھن چاليھن سالن تائين حڪومت ڪئي .
44013022	جڏھن خدا ھن کي برطرف ڪيو تہ دائود کي انھن جو بادشاھہ مقرر ڪيائين . خدا ھن بابت ھيئن چيو تہ ’ مون يشيءَ جي پٽ دائود کي پنھنجيءَ دل وٽان لڌو آھي . ھو ھميشہ منھنجي مرضيءَ تي ھلندو . ‘
44013023	جيئن خدا واعدو ڪيو ھو تيئن ئي ھن دائود جي اولاد مان بني اسرائيل وٽ ھڪڙي ڇوٽڪاري ڏيندڙ يعني عيسيٰ کي موڪليو .
44013024	عيسيٰ جي اچڻ کان اڳ ۾ يحيٰ بني اسرائيل جي سڄيءَ قوم ۾ تبليغ ڪئي تہ توبھہ ڪريو ۽ بپتسما وٺو .
44013025	جڏھن يحيٰ پنھنجو ڪم پورو ڪرڻ تي ھو تہ ھن ماڻھن کي چيو تہ ’ مون بابت ڇا ٿا سمجھو ؟ آءٌ اھو نہ آھيان جنھن جو اوھين انتظار ڪري رھيا آھيو ، پر اھو مون کان پوءِ ايندو . آءٌ انھيءَ لائق نہ آھيان جو سندس جتيءَ جون ڪھيون ڇوڙيان . ‘
44013026	اي ڀائرؤ ! اي ابراھيم جو اولاد ۽ اوھين اي خداپرست غير يھوديو ! انھيءَ ڇوٽڪاري جي ڪلام کي اسان ڏانھن ئي موڪليو ويو آھي .
44013027	پر يروشلم جي رھاڪن ۽ سندن اڳواڻن انھيءَ کي نہ سڃاتو ۽ نڪي ھنن نبين جي ڪلام کي سمجھيو ، جيڪو ھر سبت جي ڏينھن تي پڙھيو ويندو آھي . پر اٽلندو عيسيٰ تي فتويٰ جاري ڪري ھنن نبين جي چوڻيءَ کي سچو ثابت ڪيو .
44013028	جيتوڻيڪ انھن کي عيسيٰ جي مارائڻ جو ڪوبہ سبب نہ مليو ، تنھن ھوندي بہ ھنن پلاطس کي عرض ڪيو تہ کيس مارائي ڇڏي .
44013029	جڏھن اھي سڀ ڳالھيون پوريون ڪيائون جيڪي صحيفي ۾ لکيل ھيون ، تڏھن ھنن سندس لاش کي صليب تان لاھي قبر ۾ رکيو .
44013030	پر خدا کيس مئلن مان وري جيئرو ڪيو
44013031	۽ ڪيترن ئي ڏينھن تائين ھو انھن کي ڏيکاري ڏيندو رھيو ، جيڪي ساڻس گليل کان يروشلم تائين گڏ ھئا . اھي ھاڻي بني اسرائيل جي قوم آڏو سندس شاھد آھن .
44013032	خدا جيڪو واعدو اسان جي ابن ڏاڏن سان ڪيو ھو تنھن جي خوشخبري اسان آندي آھي ،
44013033	تہ ڪيئن خدا عيسيٰ کي جيئرو ڪري سندن اولاد يعني اسان جي لاءِ اھو واعدو پورو ڪيو ، جيئن ٻئي زبور ۾ لکيل آھي تہ’تون منھنجو فرزند آھين ۽ اڄ آءٌ تنھنجو پيءُ ٿيو آھيان . ‘
44013034	باقي اھا ڳالھہ تہ خدا انھيءَ کي اھڙيءَ طرح مئلن مان وري جيئرو ڪيو جو ھو وري ٻيھر ڪڏھن بہ نہ مرندو ، تنھن بابت لکيل آھي تہ’آءٌ تو کي دائود سان واعدي ڪيلپاڪ ۽ سچيون نعمتون ڏيندس . ‘
44013035	وري ھڪڙي زبور ۾ خدا کي چيو ويو آھي تہ’تون پنھنجي پاڪ ٻانھي کيڳري سڙي وڃڻ ڪين ڏيندين . ‘
44013036	خدا پنھنجي مرضي دائود جي زماني ۾ ئي سندس ھٿان پوري ڪئي ۽ پوءِ دائود مري ويو . ھن کي پنھنجي ابن ڏاڏن سان گڏ دفن ڪيو ويو ۽ ھن جو لاش ڳري سڙي ويو .
44013037	پر جنھن کي خدا مئلن مان وري جيئرو ڪيو ، تنھن جي ڳرڻ سڙڻ جي تہ نوبت ئي ڪين آئي .
44013038	تنھنڪري اي ڀائرؤ ! آءٌ چاھيان ٿو تہ اوھين ڄاڻي وٺو تہ عيسيٰ جي طرفان اوھان اڳيان گناھن جي بخشش جو اعلان ڪجي ٿو ،
44013039	۽ جيڪو بہ ھن تي ايمان آڻي ٿو سو خدا ڏانھن سچار بڻجي ٿو ، جيڪو موسيٰ جي شريعت جي وسيلي سچار بڻجي نہ سگھي ھا .
44013040	خبردار ٿجو تہ جيڪي نبين چيو آھي سو اوھان سان نہ ٿئي تہ
44013041	’ اوھين ، جيڪي ڌڪاريو ٿا،سي ڏسي عجب ۾ پئجي وڃو ۽ برباد ٿي وڃو،ڇالاءِ جو آءٌ اوھان جي زماني ۾ ھڪڙو اھڙو ڪم ڪندس،جو جيڪڏھن ڪو اوھان کي بيان ڪري ٻڌائيتہ اوھين مٿس ڪڏھن بہ ويساھہ نہ ڪندا . ‘ “
44013042	جڏھن برنباس ۽ پولس يھودي عبادت خاني مان ٻاھر نڪتا تہ ڪيترن ئي ماڻھن کين منٿون ڪيون تہ اھي وري ٻئي سبت جي ڏينھن تي اچي کين ڪجھہ وڌيڪ ٻڌائين .
44013043	مجلس پوري ٿيڻ کان پوءِ ڪيترائي يھودي ۽ سندن ديندار نوان مريد پولس ۽ برنباس جي پٺيان ھلڻ لڳا ۽ ھنن ساڻن ڳالھائي انھن کي تاڪيد ڪيو تہ ” خدا جي فضل تي قائم رھندا اچو . “
44013044	ٻئي سبت جي ڏينھن تي اٽڪل پورو شھر خداوند جو ڪلام ٻڌڻ لاءِ اچي گڏ ٿيو .
44013045	جڏھن يھودين ميڙ ڏٺا تہ حسد وٺي وين ، سو ھو پولس جي تبليغ خلاف بدشد ڳالھائڻ لڳا ۽ ھن جي بي عزتي ڪيائون .
44013046	پر پولس ۽ برنباس دليريءَ سان ڳالھائڻ لڳا ۽ چيائون تہ ” اھو ضروري ھو تہ خدا جو ڪلام پھريائين اوھان يھودين کي ٻڌايو وڃي . پر جيئن تہ اھو اوھان قبول نہ ڪيو ۽ پاڻ کي دائمي زندگيءَ جي لائق نہ ٿا سمجھو ، تنھنڪري اسين اوھان کي ڇڏي غير قومن وٽ وڃون ٿا .
44013047	ڇالاءِ جو ھي حڪم خداوند جو آھي جيڪو اسان کي مليو آھي تہ’مون تو کي غير قومن جي لاءِ روشني مقرر ڪيو آھي،تہ تون سڄي زمين جي ماڻھن لاءِ ڇوٽڪاري جو وسيلو بڻجين . ‘ “
44013048	جڏھن غير قومن اھا ڳالھہ ٻڌي ، تڏھن ھو ڏاڍا خوش ٿيا ۽ خداوند جي ڪلام جي واکاڻ ڪرڻ لڳا ۽ جن کي خدا دائمي زندگيءَ لاءِ چونڊي ڇڏيو ھو تن سڀني ايمان آندو .
44013049	خداوند جو ڪلام انھيءَ علائقي ۾ ھنڌين ماڳين پکڙجي ويو .
44013050	پر يھودين شھر جي معزز ماڻھن ۽ عزت وارين خداترس عورتن کي ڀڙڪائي پولس ۽ برنباس کي ڏاڍو ستايو ۽ کين پنھنجي علائقي مان تڙي ڪڍيائون .
44013051	تڏھن رسولن پنھنجي پيرن جي مٽي اتي ڇنڊي ڇڏي ۽ اِڪونيم شھر ڏانھن ھليا ويا .
44013052	تنھن ھوندي بہ انتاڪيا جا شاگرد خوشيءَ ۽ پاڪ روح سان ڀرجندا رھيا .
44014001	ساڳيءَ طرح اِڪونيم ۾ بہ پولس ۽ برنباس يھودي عبادت خاني ۾ ويا ۽ اھڙي نموني تقرير ڪيائون جو ڪيترن ئي يھودين ۽ غير قوم وارن ايمان آندو .
44014002	پر جن يھودين ايمان نہ آندو ، تن غير قوم وارن کي ڀڙڪايو ۽ انھن جي جذبات کي ڀائرن جي خلاف ڪيائون .
44014003	رسول اتي گھڻو وقت ترسيا ۽ خداوند بابت دليريءَ سان ڳالھائيندا رھيا . خداوند سندن ھٿان معجزا ۽ ڪرامتون ڏيکاري پنھنجي فضل بابت سندن پيغام کي سچو ثابت ڪيو .
44014004	پر شھر جي ماڻھن ۾ ڦوٽ پئجي ويئي ۽ انھن مان ڪي يھودين جي طرف تہ ڪي رسولن جي طرف ٿي بيٺا .
44014005	پوءِ غير قوم وارن ۽ يھودين پنھنجي اڳواڻن سميت گڏجي منصوبو جوڙيو تہ ھو رسولن سان بدسلوڪي ڪندا ۽ کين سنگسار ڪندا .
44014006	جڏھن رسولن کي اھا خبر پئجي ويئي تہ ھو لوڪئُنيا علائقي جي شھرن لسترا ۽ دربي ۽ انھن جي آس پاس وارن علائقن ڏانھن ڀڄي ويا .
44014007	اتي بہ اھي خوشخبري ٻڌائيندا رھيا .
44014008	لسترا ۾ ھڪ ماڻھو رھندو ھو جنھن جا پير سڪل ھئا . ھو ڄمندي ئي منڊو ھو ۽ ڪڏھن بہ پنڌ نہ ڪيو ھئائين .
44014009	جڏھن ھو پولس جون ڳالھيون ٻڌي رھيو تہ پولس ھن ڏانھن چتائي نھاريو ۽ ڄاتائين تہ کيس ايترو ايمان آھي جو ھو چڱو ڀلو ٿي سگھندو .
44014010	سو کيس وڏي آواز سان چيائين تہ ” پنھنجي پيرن تي سڌو ٿي بيھہ . “ ھو ٽپ ڏيئي اٿي بيٺو ۽ گھمڻ لڳو .
44014011	جڏھن ماڻھن پولس جو ھي ڪم ڏٺو تہ پنھنجي لوڪئُنيا ٻوليءَ ۾ وڏي واڪي چوڻ لڳا تہ ” انسانن جي صورت ۾ ديوتا اسان وٽ لھي آيا آھن . “
44014012	ھنن برنباس جي نالي چيو تہ ” ھيءُ زيوس ديوتا آھي “ ۽ پولس جي نالي چيو تہ ” ھيءُ ھرميس ديوتا آھي . “ ڇالاءِ جو مکيہ ڳالھائڻ وارو پولس ھو .
44014013	تڏھن زيوس ديوتا جي انھيءَ مندر جي پوڄاريءَ ، جيڪو شھر کان ٻاھر ھو پاڻ سان گلن جا ھار ۽ ڪجھہ ڏاند شھر جي دروازي تي وٽن آندا ۽ ماڻھن جي ميڙ سان گڏ انھن جي قرباني پيش ڪرڻ ٿي چاھيائين .
44014014	پر جڏھن برنباس ۽ پولس ٻنھي رسولن کي انھيءَ ڳالھہ جي خبر پيئي ، تڏھن ھو پنھنجا ڪپڙا ڦاڙي ڊوڙي وڃي ماڻھن جي وچ ۾ بيٺا ۽ واڪا ڪري چوڻ لڳا تہ
44014015	” اي انسانو ! اوھين ھي ڇا ٿا ڪريو ؟ اسين بہ اوھان جھڙا فاني انسان آھيون . اسين تہ اوھان کي خوشخبري ٻڌائڻ آيا آھيون تہ اوھين ھنن ڪوڙين ريتن رسمن کان پاسو ڪري رڳو انھيءَ جيئري خدا کي مڃو ، جنھن آسمان ، زمين ، سمنڊ ۽ ٻيو جيڪي منجھن آھي سو پيدا ڪيو آھي .
44014016	گذريل زمانن ۾ ھن ھر قوم کي پنھنجي پنھنجي رستي تي ھلڻ لاءِ ڇڏي ڏنو ھو .
44014017	تنھن ھوندي بہ ھن ھميشہ چڱا ڪم ڪري پنھنجي وجود جي شاھدي ڏني آھي . انھيءَ لاءِ ھن مينھن وسائي اوھان کي ڀلا فصل عطا ڪيا آھن ، ڪشادي روزي ڏني آھي ۽ اوھان جي دلين کي خوشيءَ سان ڀريو آھي . “
44014018	ايتري سمجھائڻ کان پوءِ بہ رسولن ماڻھن کي اھڙي قرباني پيش ڪرڻ کان وڏيءَ مشڪل سان روڪيو .
44014019	ايتري ۾ ڪي يھودي پسديا واري انتاخيا ۽ اِڪونيم کان اچي پھتا ۽ ماڻھن کي پنھنجي طرف ڦيري ويا . ھنن پولس کي پٿر ھڻايا ۽ کيس شھر مان گھلي ٻاھر ڦٽو ڪيائون ، ڇالاءِ جو سمجھيائون تہ ھو مري چڪو آھي .
44014020	پر جڏھن شاگرد چوڌاري مڙي آيس تہ ھو اٿي بيٺو ۽ شھر ڏانھن موٽي ويو . ٻئي ڏينھن تي پولس ۽ برنباس دربيءَ ڏانھن روانا ٿي ويا .
44014021	دربيءَ ۾ پولس ۽ برنباس خوشخبريءَ جي منادي ڪئي ۽ ڪيترائي شاگرد بڻايائون . پوءِ ھو موٽي لسترا ، اِڪونيم ۽ پسديا جي انتاخيا ۾ آيا .
44014022	انھن شاگردن کي ھمتايو ۽ کين نصيحت ڪئي تہ ھو ايمان تي قائم رھن . انھن کين ٻڌايو تہ ” اسان سڀني کي خدا جي بادشاھت ۾ داخل ٿيڻ لاءِ ڪيترين ئي مصيبتن مان لنگھڻو پوندو . “
44014023	ھنن ھر ھڪ ڪليسيا لاءِ بزرگ مقرر ڪيا ۽ انھن بزرگن لاءِ روزا رکي دعا گھريائون ۽ کين خداوند جي حوالي ڪيائون ، جنھن تي ھنن ايمان آندو ھو .
44014024	سڄي پسديا کان ٿيندا ھو پمفوليا ۾ آيا .
44014025	انھن پرگا ۾ ڪلام جي تبليغ ڪئي ۽ پوءِ اطاليا ڏانھن ويا .
44014026	اتان سامونڊي جھاز ۾ چڙھي انتاخيا ڏانھن روانا ٿيا ، جتي انھيءَ ڪم ڪرڻ لاءِ کين خدا جو فضل عطا ڪيو ويو ھو ، جيڪو ڪم ھنن ھاڻي پورو ڪيو .
44014027	اتي پھچي ھنن ڪليسيا جي ماڻھن کي گڏ ڪيو ۽ کين سڄو سربستو احوال ڪري ٻڌايائون تہ ڪيئن ھنن خدا جي معرفت ڪم ڪيا ۽ ڪھڙيءَ طرح خدا غير قومن جي لاءِ ايمان جو دروازو کولي ڇڏيو .
44014028	پوءِ ھو شاگردن وٽ گھڻي عرصي تائين ترسي پيا .
44015001	ڪي ماڻھو يھوديہ کان انتاخيا ۾ آيا ۽ اھي ڀائرن کي ھيءَ تعليم ڏيڻ لڳا تہ ” تيستائين اوھان کي ڪڏھن بہ ڇوٽڪارو نہ ملندو ، جيستائين اوھين موسيٰ جي شريعت موجب طھر نہ ڪرائيندا . “
44015002	پولس ۽ برنباس سان ھنن سخت بحث مباحثو ڪيو . سو اھو فيصلو ڪيو ويو تہ پولس ، برنباس ۽ ڪي ٻيا ماڻھو ھن معاملي بابت يروشلم ڏانھن رسولن ۽ بزرگن وٽ وڃن .
44015003	تنھن تي ڪليسيا جي ماڻھن ھنن کي روانو ڪيو . ھو فينيڪي ۽ سامريہ مان لنگھندي واٽ تي ديندار ماڻھن کي ٻڌائيندا ويا تہ ڪيئن غير قومن خدا تي ايمان آندو آھي . اھو ٻڌي انھن کي ڏاڍي خوشي ٿي .
44015004	جڏھن ھو يروشلم ۾ پھتا تہ ڪليسيا جي ماڻھن ، رسولن ۽ بزرگن سندن استقبال ڪيو ۽ جيڪي خدا ھنن جي وسيلي ڪيو ھو سو سڀ کين بيان ڪري ٻڌايائون .
44015005	پر فريسي جن ايمان آندو ھو تن مان ڪي اٿي بيٺا ۽ چوڻ لڳا تہ ” غير قومن جو طھر ضرور ٿيڻ کپي ۽ کين تاڪيد ڪيو وڃي تہ ھو موسيٰ جي شريعت تي ھلن . “
44015006	رسول ۽ بزرگ گڏجي ھن معاملي تي ويچار ڪرڻ لڳا .
44015007	گھڻي بحث کان پوءِ پطرس اٿي بيٺو ۽ چيائين تہ ” ڀائرؤ ! اوھان کي خبر آھي تہ ڪجھہ وقت اڳ ۾ خدا مون کي اوھان مان چونڊيو ھو تہ غير قومون منھنجي واتان خوشخبريءَ جو ڪلام ٻڌي ايمان آڻين .
44015008	خدا جيڪو اسان جي دلين جو ڄاڻڻ وارو آھي تنھن اسان کي اھو ڏيکاريو تہ غير قومون بہ ايمان آڻي سگھن ٿيون ، ڇالاءِ جو انھن کي بہ پاڪ روح مليو جيئن اسان کي مليو آھي .
44015009	ھن اسان ۾ ۽ انھن ۾ ڪوبہ فرق نہ ڪيو آھي ، ڇالاءِ جو جڏھن ھنن ايمان آندو تہ ھن انھن جون دليون پاڪ ڪيون .
44015010	تہ پوءِ اھڙا بار جن کي نہ اسان جا ابا ڏاڏا ۽ نہ اسان ئي کڻي ٿي سگھياسين ، سي اوھين شاگردن تي رکي خدا کي ڇو ٿا آزمايو ؟
44015011	جڏھن تہ اسان جو ايمان آھي تہ اسان کي بہ انھن وانگر ئي خداوند عيسيٰ جي فضل سان ڇوٽڪارو ملي ٿو . “
44015012	سو سڀني خاموشيءَ سان برنباس ۽ پولس جو اھو بيان ويٺي ٻڌو تہ ڪيئن نہ خدا انھن جي وسيلي غير قومن ۾ معجزا ۽ ڪرامتون ڪيون .
44015013	جڏھن ھنن ڳالھائي بس ڪئي تڏھن يعقوب ڳالھايو ۽ چيائين تہ ” اي ڀائرؤ ! منھنجي بہ ڳالھہ ٻڌو .
44015014	جھڙيءَ طرح شمعون بيان ڪيو تہ ڪيئن خدا شروعات ۾ غير قومن تي نظر ڪئي ، انھيءَ لاءِ تہ جيئن انھن مان پنھنجي لاءِ ھڪڙي قوم چونڊي ،
44015015	تھڙيءَ طرح نبي جيڪي چئي ويا آھن سو بہ انھيءَ سان ٺھڪي ٿو اچي . ڇالاءِ جو لکيل آھي تہ
44015016	’ خداوند چيو تہ ” ھنن ڳالھين کان پوءِ آءٌ موٽي ايندس.دائود جو گھر جيڪو ڊھي پيو آھي ، تنھن کي وري ٺاھيندس.آءٌ انھيءَ جا ٽوٽا ٽڪر گڏ ڪري کيس وري اڏيندس .
44015017	انھيءَ لاءِ تہ باقي رھيل ماڻھو ۽ سڀ غير قومون جيڪي منھنجون ٿيون سڏجن،سي مون خداوند جي ڳولا ڪن . “
44015018	ھي اھو خداوند فرمائي ٿو،جيڪو دنيا جي شروعات کان وٺي اھي ڳالھيون ٻڌائيندو آيو آھي . ‘ “
44015019	يعقوب وڌيڪ چيو تہ ” منھنجي راءِ آھي تہ غير قومن مان جن خدا تي ايمان آندو آھي ، تن کي اسين تڪليف نہ ڏيون .
44015020	پر انھيءَ جي بجاءِ اسين کين لکي موڪليون تہ جيڪي شيون بتن تي چاڙھيون ويون آھن سي ھو نہ کائين ، نڪي زنا ڪن ۽ نہ وري گھُٽي ماريل جانور ۽ رت ئي کائين .
44015021	ڇالاءِ جو گھڻي وقت کان وٺي ھر شھر ۾ موسيٰ جي شريعت ٻڌائڻ وارا ھر سبت جي ڏينھن تي اھي ڳالھيون يھودي عبادت خانن ۾ ٻڌائيندا ٿا اچن . “
44015022	پوءِ رسولن ، بزرگن ۽ سڄي ڪليسيا اھو فيصلو ڪيو تہ پاڻ مان ڪي ماڻھو چونڊي پولس ۽ برنباس سان گڏ انتاخيا ڏانھن موڪلجن . انھيءَ لاءِ ھنن يھوداہ عرف برسبا ۽ سيلاس کي چونڊيو . ڀائرن ۾ انھن ماڻھن جي وڏي عزت ھئي .
44015023	انھن جي ھٿان ھي خط ڏياري موڪليائون تہ”غير قومن مان جيڪي ايمان آڻيندڙ انتاخيا ، شام ۽ ڪلڪيا ۾ ٿا رھن ، تن کي اسان ڀائرن ، يعني رسولن ۽ بزرگن جا سلام ھجن .
44015024	اسان ٻڌو آھي تہ ڪي ماڻھو جن کي اسان ڪوبہ اختيار نہ ڏنو آھي ، تن اسان وٽان وڃي اوھان کي ڪي ڳالھيون ٻڌائي تڪليف ڏني آھي ۽ اوھان کي منجھائي وڌو اٿن .
44015025	تنھنڪري اسان پاڻ ۾ صلاح ڪري مناسب سمجھيو تہ ڪي ماڻھو چونڊي پنھنجن پيارن برنباس ۽ پولس سان گڏ اوھان ڏانھن موڪليون .
44015026	اھي ٻئي ماڻھو اھڙا آھن جن پنھنجي جان اسان جي خداوند عيسيٰ مسيح جي نالي تي جوکي ۾ وڌي آھي .
44015027	سو اسين يھوداہ ۽ سيلاس کي ساڻن گڏ موڪليون ٿا . ھو پاڻ اوھان کي اھي ڳالھيون سمجھائيندا ، جيڪي اسين لکي رھيا آھيون .
44015028	پاڪ روح ۽ اسان ضروري سمجھيو تہ ھنن خاص حڪمن کان سواءِ اوھان تي ڪو ٻيو بار نہ وجھون .
44015029	جھڙوڪ : اھو کاڌو نہ کائو جيڪو بتن تي چاڙھيو ويو ھجي ، رت ۽ انھيءَ جانور جو گوشت نہ کائو جنھن کي گھٽي ماريو ويو ھجي ۽ زنا کان پري ڀڄو . جيڪڏھن اوھين انھن ڳالھين کان پاسو ڪندا تہ اھا اوھان لاءِ چڱي ڳالھہ آھي . شال سدائين سلامت رھو . “
44015030	سو اھي روانا ٿيا ۽ انتاخيا ۾ اچي پھتا ، جتي ايمان وارن کي گڏ ڪري کين اھو خط ڏنائون .
44015031	جڏھن انھن اھو خط پڙھيو تہ دل کي تسلي ٿين ۽ خوش ٿيا .
44015032	يھوداہ ۽ سيلاس ، جيڪي پاڻ نبي ھئا تن گھڻو وقت تقريرون ڪري ڀائرن کي تسلي ڏني ۽ سندن ھمت ٻڌائي .
44015033	ھنن ڪجھہ وقت اتي گذاريو . پوءِ ڀائرن کان خير وَ سلامتيءَ سان موڪلائي انھن ڀائرن ڏانھن روانا ٿيا ، جن کين موڪليو ھو .
44015035	پوءِ پولس ۽ برنباس انتاخيا ۾ ترسي پيا ۽ اتي ٻين ڀائرن سان گڏ خداوند جو ڪلام سيکاريندا ۽ ان جي تبليغ ڪندا رھيا .
44015036	ڪجھہ وقت کان پوءِ پولس برنباس کي چيو تہ ” ھل تہ ھر ھڪ شھر ۾ انھن ڀائرن وٽ ھلون ، جن کي اسان خداوند جو ڪلام ٻڌايو آھي ۽ ڏسون تہ انھن جو ڪھڙو حال آھي . “
44015037	برنباس جي مرضي ھئي تہ يوحنا عرف مرقس کي بہ پاڻ سان گڏ وٺي ھلون .
44015038	پر پولس مناسب نہ سمجھيو تہ ھن کي بہ ساڻ کڻجي ، ڇاڪاڻ تہ ھو پمفوليا ۾ ھنن کي ڇڏي موٽي ويو ھو ۽ ساڻن تبليغ جي ڪم ۾ گڏ نہ رھيو ھو .
44015039	انھيءَ ڳالھہ تي برنباس ۽ پولس جي وچ ۾ ايترو تہ اختلاف ٿي پيو جو ھو ھڪٻئي کان ڌار ٿي ويا . برنباس مرقس کي وٺي سامونڊي جھاز ۾ چڙھي قبرص ڏانھن روانو ٿي ويو .
44015040	پر پولس سيلاس کي چونڊي پاڻ سان کنيو ۽ ڀائرن کين خدا جي فضل جي حوالي ڪري روانو ڪيو .
44015041	پولس شام ۽ ڪلڪيا مان ٿيندو ، اتي جي ڪليسيائن کي ھمتائيندو ويو .
44016001	پولس دربيءَ ۾ آيو ۽ پوءِ لسترا ڏانھن بہ ويو . اتي تيمٿيس نالي ھڪڙو شاگرد رھندو ھو ، جنھن جي ماءُ يھودڻ ھئي ۽ ايمان آندو ھئائين . پر تيمٿيس جو پيءُ يوناني ھو .
44016002	لسترا ۽ اِڪونيم جا ڀائر تيمٿيس جي ساراھہ ڪندا ھئا .
44016003	پولس جي مرضي ھئي تہ تيمٿيس کي بہ پاڻ سان گڏ وٺي ھلي ، تنھنڪري ھن سندس طھر ڪرايو . ھن اھو انھيءَ ڪري ڪيو جو اتي جي رھندڙ سڀني يھودين کي خبر ھئي تہ تيمٿيس جو پيءُ يوناني ھو .
44016004	ھو جن جن شھرن مان لنگھندا ويا ، تن ۾ اھي حڪم ٻڌائيندا ۽ انھن تي عمل ڪرڻ جو تاڪيد ڪندا ويا ، جيڪي يروشلم ۾ رسولن ۽ بزرگن ڏنا ھئا .
44016005	سو ڪليسيائون روزبروز ايمان ۾ مضبوط ٿينديون ۽ تعداد ۾ وڌنديون ويون .
44016006	ھو فروگيا ۽ گلتيا جي علائقن مان لنگھي ويا ، ڇالاءِ جو پاڪ روح ھنن کي ايشيا پرڳڻي ۾ ڪلام جي تبليغ ڪرڻ کان منع ڪئي ھئي .
44016007	جڏھن موسيا جي سامھون آيا تڏھن ڪوشش ڪيائون تہ بٿونيا ۾ وڃون ، پر عيسيٰ جي روح کين وڃڻ نہ ڏنو .
44016008	تنھنڪري اھي موسيا جي پاسي کان لنگھي تروآس ۾ آيا .
44016009	اتي رات جو پولس ھڪڙي رويا ڏٺي تہ مڪدونيا جو ھڪڙو ماڻھو بيھي منٿ ڪري چوي پيو تہ ” سائين ! مڪدونيا ۾ اچي اسان جي مدد ڪريو . “
44016010	پولس جي رويا ڏسڻ شرط اسان ھڪدم مڪدونيا ڏانھن وڃڻ جي تياري ڪئي ، ڇالاءِ جو اسان سمجھيو تہ خدا ھنن کي خوشخبري ٻڌائڻ لاءِ اسان کي گھرايو آھي .
44016011	تروآس مان سامونڊي جھاز تي چڙھي اسين سڌا سموتراڪيءَ ۾ آياسين ۽ ٻئي ڏينھن نياپلس ۾ پھتاسون .
44016012	اتي جھاز مان لھي وري فلپيءَ ۾ آياسين جو مڪدونيا ۾ آھي ۽ انھيءَ علائقي جو مکيہ شھر آھي . اھو شھر رومي بيٺڪ بہ آھي . اسين اتي ڪي ڏينھن ترسي پياسين .
44016013	سبت جي ڏينھن اسين شھر جي دروازي کان ٻاھر نديءَ جي ڪناري تي وياسين ، جتي اسان سمجھيو تہ عبادت ڪرڻ جي جاءِ ھوندي . اتي جيڪي عورتون اچي گڏ ٿيون ھيون تن سان ويھي گفتگو ڪرڻ لڳاسين .
44016014	انھن عورتن ۾ ٿواتيرہ شھر جي لديا نالي ھڪ خدا ترس عورت بہ ھئي ، جيڪا واڱڻائي رنگ جو ڪپڙو وڪڻندي ھئي . خدا ھن جي دل کولي ۽ ھن پولس جون ڳالھيون ڌيان سان ٻڌيون .
44016015	سو جڏھن انھيءَ عورت ۽ سندس گھر جي ڀاتين بپتسما ورتي ، تڏھن اسان کي منٿون ڪري چوڻ لڳي تہ ” جيڪڏھن اوھين مون کي خدا جي سچي ايمان واري ڪري ٿا سمجھو تہ مھرباني ڪري منھنجي گھر ھلي رھو . “ سو ھوءَ زور ڀري اسان کي پنھنجي گھر وٺي ويئي .
44016016	ھڪڙي ڏينھن جيئن اسين عبادت ڪرڻ واري جاءِ ڏانھن پئي وياسين تہ اسان ھڪڙي ٻانھي ڇوڪري ڏٺي جنھن ۾ غيب ڄاڻيندڙ ڀوت ھو ، جنھن جي ڪري ھوءَ اڳڪٿيون ڪندي ھئي ۽ ماڻھن کي سندن قسمت ٻڌائي پنھنجي مالڪن کي ڪيترائي پيسا ڪمائي ڏيندي ھئي .
44016017	ھوءَ پولس ۽ اسان جي پٺيان اچي واڪا ڪري چوڻ لڳي تہ ” ھي ماڻھو خدا تعاليٰ جا ٻانھا آھن ، جيڪي اوھان کي ڇوٽڪاري جو رستو ٿا ٻڌائين . “
44016018	ڪيترن ئي ڏينھن تائين ڇوڪريءَ ائين پئي ڪيو . آخرڪار پولس کي ايڏو تہ رنج ٿيو جو ھن ڦري ڀوت کي چيو تہ ” آءٌ تو کي عيسيٰ مسيح جي نالي حڪم ٿو ڏيان تہ ھن ڇوڪريءَ مان نڪري وڃ . “ ڀوت انھيءَ ئي مھل ڇوڪريءَ کي ڇڏي ھليو ويو .
44016019	پر جڏھن ڇوڪريءَ جي مالڪن ڏٺو تہ سندن ڪمائيءَ جو ذريعو ختم ٿي ويو ، تڏھن ھنن پولس ۽ سيلاس کي پڪڙي ورتو ۽ کين رومي عملدارن وٽ پيش ڪرڻ لاءِ شھر جي چونڪ تي گھلي وٺي ويا .
44016020	کين عملدارن وٽ آڻي مٿن شاھدي ڏنائون تہ ” سائين ! ھي ماڻھو جيڪي يھودي آھن ، تن اسان جي شھر ۾ کڻي گوڙ مچايو آھي ،
44016021	۽ اھڙيون رسمون ڪڍيون اٿن جي اسان رومين کي قبول ڪرڻ ۽ انھن تي ھلڻ جائز نہ آھي . “
44016022	تنھن تي خلق اچي گڏ ٿي ۽ انھن شاھدن جي پٺڀرائي ڪرڻ لڳي . عملدارن حڪم ڏنو تہ ” ھنن جا ڪپڙا ڦاڙي لاھيو ۽ کين جسم تي چھبڪ ھڻو . “
44016023	گھڻي مار کان پوءِ کين جيل ۾ وڌائون ۽ جيلر کي تاڪيد ڪري حڪم ڏنائون تہ کين سخت پھري ھيٺ رکيو وڃي .
44016024	جيلر حڪم ملڻ تي انھن کي اندرين باريڪ ۾ بند ڪيو ۽ سندن ٽنگون ڪاٺ سان ٻڌي قابو ڪيائين .
44016025	رات جو پولس ۽ سيلاس دعائون گھرندا ۽ خدا جي واکاڻ جا گيت ڳائيندا ٿي رھيا ۽ جيل جا قيدي پڻ ٻڌندا ٿي رھيا ، تڏھن اڌ رات ڌاري
44016026	اوچتو ھڪڙو وڏو زلزلو آيو ، جنھن جيل جون ڀتيون پيڙھہ تائين لوڏي ڇڏيون . ھڪدم سڀ دروازا کلي پيا ۽ سڀني قيدين جون ٻيڙيون ڪري پيون .
44016027	تنھن تي جيلر جاڳي پيو ۽ ڏٺائين تہ جيل جا سڀ دروازا کليا پيا آھن ، سو سمجھيائين تہ پڪ سڀ قيدي ڀڄي ويا آھن . تنھنڪري تلوار ڪڍي پاڻ کي مارڻ تي ھو ،
44016028	تہ پولس وڏي واڪي رڙ ڪري چيس تہ ” پاڻ کي مار نہ ، اسين سڀ ھتي آھيون . “
44016029	جيلر بتي گھرائي اندر ڪاھي پيو ۽ ڏڪندي ڏڪندي پولس ۽ سيلاس جي پيرن تي ڪري پيو .
44016030	پوءِ ھن کين ٻاھر ڪڍيو ۽ عرض ڪري چوڻ لڳو تہ ” سائين ! آءٌ ڇا ڪريان جو ڇوٽڪارو ملي ؟ “
44016031	تنھن تي ھنن وراڻيس تہ ” خداوند عيسيٰ تي ايمان آڻ تہ تو کي ۽ تنھنجي ڪٽنب کي ڇوٽڪارو ملندو . “
44016032	پوءِ انھن ھن کي ۽ سندس گھر جي سڀني ڀاتين کي خداوند جو ڪلام ٻڌايو .
44016033	رات جي انھيءَ پھر ۾ جيلر کين وٺي وڃي سندن زخم ڌوتا . پوءِ اتي ئي ھن ۽ سندس گھر جي سڀني ڀاتين بپتسما ورتي .
44016034	ھو پولس ۽ سيلاس کي پنھنجي گھر وٺي ويو ۽ کين کائڻ لاءِ ڪجھہ کاڌو ڏنائين . ھو ۽ سندس ڪٽنب خوشيءَ سان ڀرجي ويو ، ڇاڪاڻ تہ ھنن خدا تي ايمان آندو ھو .
44016035	ٻئي ڏينھن صبح جو عملدارن پنھنجن سپاھين ھٿان جيلر ڏانھن چوائي موڪليو تہ ” انھن ماڻھن کي ڇڏي ڏيو . “
44016036	سو جيلر پولس کي ٻڌايو تہ ” عملدارن جو حڪم آھي تہ اوھان کي آزاد ڪيو وڃي . تنھنڪري ھاڻي اوھين ھليا وڃو ، شل سدا سلامت ھجو . “
44016037	پر پولس سپاھين کي چيو تہ ” اسين جيڪي رومي آھيون ، تن کي ھنن بنا ڪنھن ڏوھہ جي عام خلق جي اڳيان چھبڪ ھڻائي جيل ۾ وڌو آھي ۽ ھاڻي ھو چپ چاپ ۾ اسان کان جان ٿا ڇڏائين ؟ ائين ڪڏھن بہ نہ ٿيندو . ڀلي تہ اھي پاڻ اچي اسان کي جيل مان ٻاھر وٺي ھلن . “
44016038	سپاھين جڏھن اھو نياپو عملدارن کي پھچايو ۽ انھن کي خبر پيئي تہ پولس ۽ سيلاس رومي آھن ، تڏھن ھو ڏاڍو ڊڄي ويا .
44016039	تنھنڪري انھن اچي کانئن معافي ورتي ۽ کين چيائون تہ ” اسين اوھان کي جيل مان آزاد ٿا ڪريون ، مھرباني ڪري اوھين شھر مان ھليا وڃو . “
44016040	تڏھن پولس ۽ سيلاس جيل مان نڪري لديا جي گھر ڏانھن ويا ، جتي ھو ڀائرن سان مليا ۽ کين تسلي ڏنائون . پوءِ ھو اتان روانا ٿي ويا .
44017001	ھاڻي ھو امفپلس ۽ اپلونيا مان لنگھي ٿسلونيڪيءَ ۾ آيا ، جتي يھودي عبادت خانو ھو .
44017002	پولس پنھنجي عادت موجب سندن عبادت گاھہ ۾ ويو ۽ ٽن ھفتن تائين ھر سبت جي ڏينھن تي ھو پاڪ ڪتابن مان ساڻن بحث پيو ڪندو ھو ،
44017003	۽ دليل ڏيئي ثابت ڪري چوندو ھئن تہ ” اھو ضروري ھو تہ مسيح ڏک سھي ۽ مئلن مان وري جيئرو ٿي اٿي . “ ھن چيو تہ ” ھي عيسيٰ جنھن جي آءٌ اوھان کي خبر ٿو ڏيان سو ئي مسيح آھي . “
44017004	انھن يھودين مان ڪن مڃيو ۽ پولس ۽ سيلاس سان شامل ٿي ويا . خدا پرست يونانين جو ھڪ وڏو تعداد ۽ ڪيتريون ئي مکيہ عورتون بہ اچي ساڻن شامل ٿيون .
44017005	پر گھڻن يھودين کي حسد ٿيو ، سو انھن ڪي بازاري لوفر وٺي ھڪ ٽولو ٺاھيو ، جن سڄو شھر مٿي تي کنيو . انھن ياسون جي گھر تي حملو ڪيو تہ جيئن اتان پولس ۽ سيلاس کي ٻاھر ڪڍي خلق جي اڳيان وٺي اچن .
44017006	جڏھن اھي اتي نہ ملين تڏھن ياسون ۽ ڪن ٻين ڀائرن کي گھلي شھر جي ڪن عملدارن وٽ وٺي آيا ۽ واڪا ڪري چوڻ لڳا تہ ” جن ماڻھن سڄيءَ دنيا ۾ گڙٻڙ مچائي آھي سي ھتي بہ آيا آھن .
44017007	ياسون انھن کي پاڻ وٽ رھايو آھي . اھي سڀ قيصر جي حڪمن جي خلاف ورزي ٿا ڪن ۽ چون ٿا تہ بادشاھہ ڪو ٻيو آھي ، جنھن جو نالو عيسيٰ آھي . “
44017008	جڏھن ماڻھن ۽ شھر جي عملدارن اھي ڳالھيون ٻڌيون تہ ڏاڍا پريشان ٿيا .
44017009	پوءِ عملدارن ياسون ۽ انھن ٻين کان ضامن وٺي کين ڇڏي ڏنو .
44017010	پر ڀائرن پولس ۽ سيلاس کي راتوواھہ بيريا ڏانھن روانو ڪري ڇڏيو ۽ جڏھن ھو اتي پھتا تہ يھودي عبادت خاني ۾ ويا .
44017011	اھي يھودي ٿسلونيڪيءَ جي يھودين کان وڌيڪ ڪشادي ذھن وارا ھئا ، ڇالاءِ جو ھنن وڏي شوق سان خدا جو ڪلام قبول ڪيو ۽ روزانو پاڪ ڪتاب پڙھي ڏسندا ھئا تہ ائين برابر آھي يا نہ ، جيئن پولس چئي رھيو آھي .
44017012	تنھنڪري انھن مان ڪيترن ئي ايمان آندو . يونانين مان بہ ڪيترين مکيہ عورتن توڙي مردن ايمان آندو .
44017013	پر جڏھن ٿسلونيڪيءَ جي يھودين کي خبر پيئي تہ پولس بيريا ۾ بہ خدا جي ڪلام جي تبليغ ڪري رھيو آھي ، تڏھن ھنن اتي بہ وڃي ماڻھن کي ڀريو ۽ منجھن گوڙ مچايائون .
44017014	جلد ئي ڀائرن پولس کي سمنڊ جي ڪناري ڏانھن روانو ڪري ڇڏيو . پر سيلاس ۽ تيمٿيس ٻئي بيريا ۾ رھي پيا .
44017015	جيڪي ماڻھو پولس سان گڏجي ويا ھئا ، سي ساڻس اٿينس تائين ھليا . پوءِ ھو بيريا ڏانھن پولس جي ھن ھدايت سان موٽيا تہ جيترو جلد ٿي سگھي سيلاس ۽ تيمٿيس ، پولس سان ملن .
44017016	جڏھن پولس اٿينس ۾ سيلاس ۽ تيمٿيس جو انتظار ڪري رھيو ھو ، تڏھن ھن کي اھو ڏسي ڏاڍو ڏک ٿيو تہ سڄو شھر بتن سان ڀريو پيو آھي .
44017017	تنھنڪري ھو يھودي عبادت خاني ۾ يھودين ۽ خداترس ماڻھن سان ۽ روزانو بازار ۾ جيڪي گڏبا ھئس ، تن سان بحث پيو ڪندو ھو .
44017018	اتي ڪي اِپڪور ۽ ستوئيڪ فلسفي جا عالم بہ ساڻس مقابلو ڪرڻ لڳا . ڪن چيو تہ ” ھي واتوڙي ماڻھو ڇا ٿو چوي ؟ “ ٻين وري چيو تہ ” ھيءُ ڌارين ديوتائن جي خبر ڏيڻ وارو ٿو ڏسجي . “ ڇالاءِ جو پولس عيسيٰ ۽ قيامت جي منادي ڪري رھيو ھو .
44017019	پوءِ ھو کيس اريوپگس نالي ھڪڙي جاءِ تي شھر جي ڪائونسل وٽ وٺي آيا ۽ پڇيائونس تہ ” ٻڌاءِ تہ ھي ڪھڙي نئين تعليم آھي جيڪا تون ڏيئي رھيو آھين ؟
44017020	ڇاڪاڻ تہ تون ڪي اھڙيون ڳالھيون ٿو ڪرين جي اسان کي عجيب ٿيون لڳن ، سو اسان جي مرضي آھي تہ ٻڌون تہ انھن جو مطلب ڇا آھي . “
44017021	انھن ڏينھن ۾ اٿينس جا سڀ ديسي توڙي پرديسي جيڪي اتي رھندا ھئا ، سي پنھنجو سارو وقت نيون نيون ڳالھيون ٻڌڻ ۽ ٻڌائڻ ۾ گذاريندا ھئا .
44017022	تڏھن پولس ڪائونسل جي اڳيان اٿي بيٺو ۽ چوڻ لڳو تہ ” اي اٿينس جا رھاڪو ! آءٌ ڏسان ٿو تہ اوھين سڀني ڳالھين ۾ مذھبي دلچسپي ٿا رکو ،
44017023	ڇالاءِ جو مون گھمندي گھمندي اوھان جي عبادت وارين شين تي غور ڪري ڏٺو آھي . ھڪڙي قربان گاھہ ڏٺم جنھن تي لکيل ھو تہ ’ نامعلوم خدا جي لاءِ . ‘ سو اوھين ڄاڻڻ سڃاڻڻ کان سواءِ جنھن جي عبادت ٿا ڪريو ، تنھن جي ئي آءٌ اوھان کي خبر ٿو ڏيان .
44017024	جنھن خدا سارو جھان ۽ جيڪي شيون منجھس آھن ، سي سڀيئي پيدا ڪيون آھن ، سو آسمان ۽ زمين جو مالڪ ھوندي ھٿن جي ٺھيل مندرن ۾ نہ ٿو رھي .
44017025	ھو ڪنھن بہ شيءِ جو محتاج نہ آھي ۽ نڪي ھو ڪنھن کان خدمت ڪرائڻ گھري ٿو ، ڇالاءِ جو ھن پاڻ ئي تہ سڀني کي حياتي ، ساھہ ۽ ٻيو سڀ ڪجھہ ڏنو آھي .
44017026	ھن ھڪڙي انسان مان سڀ قومون پيدا ڪيون آھن ، تہ جيئن اھي سڄيءَ دنيا ۾ آباد ٿين . ھن انھن لاءِ اڳ ۾ ئي خاص وقت ۽ رھڻ لاءِ حدون مقرر ڪيون آھن ،
44017027	انھيءَ لاءِ تہ ھو اميد رکي خدا جي ڳولا ڪن ۽ من ھن ڏانھن ڦري کيس ڳولي لھن . ڇالاءِ جو ھو اسان مان ڪنھن کان بہ پري نہ آھي
44017028	۽ اسين منجھس ئي جيئون ۽ ھلون چلون ٿا ۽ اسان جي ھستي بہ انھيءَ جي ڪري آھي . جيئن تہ اوھان جي ڪن شاعرن بہ ائين چيو آھي تہ ’ اسين بہ خدا جو اولاد آھيون . ‘
44017029	جيئن تہ اسين خدا جو اولاد آھيون ، تنھنڪري اسان کي ائين نہ سمجھڻ گھرجي تہ ھن جي ذات ڪنھن سون ، چانديءَ يا پٿر جي بت وانگر آھي ، جيڪو انساني ھنر ۽ ڪاريگريءَ سان ٺاھيو ويو ھجي .
44017030	سو جن وقتن ۾ ماڻھو بي خبر ھئا ، تن وقتن ۾ خدا بہ چشم پوشي ڪئي . پر ھن زماني ۾ خدا سڀني ماڻھن کي حڪم ٿو ڏئي تہ ھو جتي بہ ھجن اتي توبھہ ڪن .
44017031	ڇالاءِ جو ھن ھڪ ڏينھن مقرر ڪري ڇڏيو آھي ، جنھن تي ھو سڄي جھان جو عدل ۽ انصاف انھيءَ ماڻھوءَ جي ھٿان ڪندو جنھن کي ھن اڳ ۾ ئي چونڊي ڇڏيو آھي . انھيءَ لاءِ ھن کيس مئلن مان وري جيئرو ڪري ھر ڪنھن تي اھا ڳالھہ ثابت ڪري ڇڏي آھي . “
44017032	جڏھن انھن پولس جي واتان مئلن مان وري جيئرو ٿيڻ جو ٻڌو تہ ڪي مٿس ٺٺوليون ڪرڻ لڳا . پر ڪن چيو تہ ” اسين پوءِ بہ اوھان کان ھن بابت ڪجھہ وڌيڪ ٻڌنداسين . “
44017033	پوءِ پولس ڪائونسل مان ھليو ويو .
44017034	پر ڪي ماڻھو ساڻس اچي گڏيا ۽ ايمان آندائون . انھن مان ھڪڙو ديونيسيُس نالي ھو ، جيڪو اريوپگس ڪائونسل جو ميمبر ھو ۽ ھڪڙي عورت دمرس نالي ھئي ۽ ٻيا بہ ڪيترائي ھئا .
44018001	انھن ڳالھين کان پوءِ پولس اٿينس مان روانو ٿي ڪرنٿس ۾ اچي پھتو .
44018002	اتي ھن کي اڪولا نالي ھڪڙو يھودي مليو ، جيڪو پنطس جو رھاڪو ھو . ھو اِٽليءَ مان تازو پنھنجي زال پرسڪلا سان گڏ آيو ھو ، ڇالاءِ جو شھنشاھہ ڪلوديس حڪم ڏنو ھو تہ سڀ يھودي روم شھر مان نڪري وڃن . سو پولس انھن وٽ آيو ،
44018003	۽ جيئن تہ ٻنھي جو تنبن ٺاھڻ وارو ساڳيو ئي ڌنڌو ھو ، تنھنڪري پولس انھن سان گڏ رھيو ۽ گڏجي ڪم ڪرڻ لڳا .
44018004	ھو ھر ڪنھن سبت جي ڏينھن تي يھودي عبادت خاني ۾ ويندو ھو ۽ بحث ڪري يھودين ۽ يونانين کي مڃائڻ جي ڪوشش پيو ڪندو ھو .
44018005	جڏھن سيلاس ۽ تيمٿيس مڪدونيا مان اچي پھتا تہ پولس ڪلام جي تبليغ ۾ ڏاڍو مشغول ھو . ھن يھودين کي انھيءَ ڳالھہ جي شاھدي ڏيئي پئي چيو تہ عيسيٰ ئي مسيح آھي .
44018006	جڏھن ھو سندس خلاف ٿي پيا ۽ کيس گاريون ڏيڻ لڳا تہ ھن پنھنجا ڪپڙا ڇنڊيندي کين چيو تہ ” جيڪڏھن اوھين تباھہ ٿيا تہ پنھنجا ذميوار اوھين پاڻ آھيو ، منھنجو ڪوبہ واسطو نہ آھي . اڄ کان پوءِ آءٌ غير قومن ڏانھن ويندس . “
44018007	پوءِ ھو اتان روانو ٿي ھڪڙي شخص طيطس يوستس جي گھر اچي ٽڪيو ، جيڪو خداترس ھو ۽ جنھن جو گھر يھودي عبادت خاني جي ڀرسان ھو .
44018008	عبادت خاني جي اڳواڻ ڪرسپس ۽ سندس سڄي ڪٽنب خداوند تي ايمان آندو ۽ ٻين بہ ڪيترن ئي ڪرنٿين پولس جي ڳالھہ ٻڌي ايمان آندو ۽ بپتسما ورتائون .
44018009	ھڪڙيءَ رات پولس رويا ڏٺي جنھن ۾ خداوند کيس چيو تہ ” ڊڄ نہ ۽ نڪي ٻڌائڻ کان بس ڪر ،
44018010	ڇالاءِ جو آءٌ تو سان آھيان . سو ڪوبہ ماڻھو حملو ڪري تو کي ايذاءُ نہ رسائيندو . ھن شھر ۾ منھنجا ڪيترائي ماڻھو آھن . “
44018011	ھو ڏيڍ سال اتي رھي پيو ۽ انھن ماڻھن کي خدا جو ڪلام ٻڌائيندو رھيو .
44018012	پر جڏھن يونان جي پرڳڻي اخيا جو گورنر گليو ھو ، تڏھن يھودين پاڻ ۾ گڏجي پولس تي حملو ڪيو ۽ کيس پڪڙي ڪورٽ ۾ وٺي آيا .
44018013	اھي چوڻ لڳا تہ ” ھي اھو شخص آھي جيڪو ماڻھن کي اھڙي نموني عبادت ڪرڻ ٿو سيکاري ، جيڪا قانون جي خلاف آھي . “
44018014	پولس ڳالھائڻ تي ھو ، پر گورنر گليوءَ يھودين کي چيو تہ ” اي يھودي قوم ! جيڪڏھن اھا ڪا ظلم زبردستيءَ جي يا ڪا وڏي بڇڙي ڳالھہ ھجي ھا تہ پوءِ واجبي ھو تہ آءٌ صبر سان اوھان جي ڳالھہ ٻڌان ھا .
44018015	پر جڏھن تہ ھي اھڙا سوال آھن جن جو واسطو لفظن ، نالن ۽ خاص اوھان جي شريعت سان آھي تہ پوءِ توھين ڄاڻو ، توھان جو ڪم ڄاڻي . آءٌ اھڙين ڳالھين جو فيصلو ڪرڻ نہ ٿو چاھيان . “
44018016	سو ھن کين ڪورٽ مان ڌڪاري ڪڍي ڇڏيو .
44018017	پوءِ انھن سڀني گڏجي عبادت گاھہ جي اڳواڻ سوسٿنيس کي پڪڙي کيس ڪورٽ جي اڳيان مار ڪُٽ ڪئي . پر گليوءَ کي انھن ڳالھين جي ڪابہ پرواھہ ڪانہ ھئي .
44018018	پولس ڪرنٿس ۾ ڪيترا ئي ڏينھن رھيو . پوءِ ڀائرن کان موڪلائي سامونڊي جھاز ۾ چڙھي پرسڪلا ۽ اڪولا سان گڏ شام ڏانھن روانو ٿيو . سفر کان اڳ ۾ ڪنخريا ۾ ھن پنھنجو مٿو ڪوڙائي ھڪ باس باسي .
44018019	جڏھن اھي اِفسس ۾ پھتا تہ پولس پرسڪلا ۽ اڪولا کان موڪلايو . پوئي پاڻ يھودي عبادت خاني ۾ ويو جتي يھودين سان بحث ڪرڻ لڳو .
44018020	انھن کيس اڃا بہ ڪجھہ وقت تائين رھڻ لاءِ عرض ڪيو ، پر ھن قبول نہ ڪيو .
44018021	ھن موڪلائڻ وقت کين چيو تہ ” خدا گھريو تہ آءٌ ضرور موٽي ايندس . “ ائين چئي ھو اِفسس مان روانو ٿي ويو .
44018022	جڏھن ھو قيصريہ ۾ پھتو تہ ھن يروشلم ڏانھن وڃي ڪليسيا کي سلام ڪيو ۽ پوءِ انتاخيا ڏانھن ھليو ويو .
44018023	ڪجھہ وقت اتي رھڻ کان پوءِ ھو اتان روانو ٿي گلتيا ۽ فروگيا جي علائقن مان لنگھندو سڀني شاگردن کي ھمتائيندو ويو .
44018024	انھن ڏينھن ۾ اپلوس نالي ھڪڙو يھودي جيڪو اسڪندريہ جو رھاڪو ھو سو اِفسس ۾ آيو . ھو ھڪ سٺو تقرير ڪندڙ ھو ۽ کيس پاڪ ڪتابن جي گھڻي ڄاڻ ھئي .
44018025	ھن کي خداوند جي طريقي واري تعليم ڏني ويئي ھئي . سو ھو عيسيٰ جون ڳالھيون وڏي جوش ۽ جذبي سان صحيح نموني ۾ ٻڌائيندو ۽ سيکاريندو ھو ، جڏھن تہ بپتسما بابت ھن کي رڳو يحيٰ واري بپتسما جي ڄاڻ ھئي .
44018026	ھو يھودي عبادت خاني ۾ بي ڊپو ٿي ڳالھائڻ لڳو . جڏھن پرسڪلا ۽ اڪولا ھن جو ڳالھيون ٻڌيون ، تڏھن ھن کي پاڻ وٽ وٺي آيا ۽ کيس خدا جي طريقي جي چڱيءَ طرح ڄاڻ ڏنائون .
44018027	جڏھن اپلوس جي مرضي ٿي تہ ” آءٌ يونان جي پرڳڻي اخيا وڃان ، “ تہ ڀائرن کيس ھمتايو ۽ يونان جي شاگردن ڏانھن تاڪيدي خط لکيائون تہ ھو يونان ۾ سندس آڌرڀاءُ ڪن . جڏھن ھو اتي پھتو تہ ھو انھن جو وڏو مددگار ٿي پيو ، جن خدا جي فضل سان ايمان آندو ھو ،
44018028	ڇالاءِ جو ھن مضبوط دليلن سان يھودين کي کليو کلايو شڪست ڏني ۽ پاڪ ڪتابن مان ثابت ڪيائين تہ عيسيٰ ئي مسيح آھي .
44019001	اپلوس اڃا ڪرنٿس ۾ ئي ھو تہ پولس مٿين علائقن مان ٿيندو اِفسس ۾ اچي پھتو ۽ اتي ڪن شاگردن سان مليو .
44019002	انھن کان پڇيائين تہ ” جڏھن اوھان ايمان آندو ھو تہ اوھان کي پاڪ روح مليو ھو يا نہ ؟ “ انھن جواب ڏنو تہ ” اسان اڃا تائين پاڪ روح بابت نہ ٻڌو آھي . “
44019003	پولس پڇين تہ ” پوءِ اوھان ڪھڙي بپتسما ورتي ؟ “ انھن جواب ڏنو تہ ” يحيٰ واري بپتسما . “
44019004	تنھن تي پولس چيو تہ ” يحيٰ انھن کي بپتسما ڏيندو ھو جن توبھہ ڪئي ھئي ۽ ھو ماڻھن کي چوندو ھو تہ ’ جيڪو مون کان پوءِ ايندو ان تي ايمان آڻجو ، ‘ يعني عيسيٰ تي . “
44019005	جڏھن انھن اھا ڳالھہ ٻڌي تڏھن خداوند عيسيٰ جي نالي تي بپتسما ورتائون .
44019006	پوءِ پولس پنھنجا ھٿ انھن جي مٿان رکيا تہ پاڪ روح مٿن نازل ٿيو ۽ ھو جدا جدا ٻوليون ڳالھائڻ ۽ خدا جو ڪلام ٻڌائڻ لڳا .
44019007	اھي سڀيئي اٽڪل ٻارھن ڄڻا ھئا .
44019008	پولس ٽن مھينن تائين يھودي عبادت خاني ۾ ويندو رھيو ۽ انھن ماڻھن سان بي ڊپو ٿي مضبوط دليلن سان خدا جي بادشاھت بابت بحث ڪندو ۽ کين مڃائيندو رھيو .
44019009	پر جڏھن ڪن ضدي ماڻھن ايمان نہ آندو ۽ خداوند جي انھيءَ طريقي خلاف ڪفر بڪڻ لڳا ، تڏھن پولس انھن کي ڇڏي ڏنو ۽ شاگردن کي ساڻ ڪري ترونس جي مدرسي ڏانھن ويو جتي روزانو بحث ڪندو ھو .
44019010	اھو سلسلو ٻن سالن تائين ھليو ۽ جيڪي ايشيا پرڳڻي جي علائقي جا يھودي ۽ غير قوم وارا ھئا تن سڀني خداوند جو ڪلام پئي ٻڌو .
44019011	خدا پولس جي ھٿان غير معمولي معجزا ڏيکاريندو ھو .
44019012	ايتري قدر جو جيڪي رومال ۽ پھراڻ پولس ڍڪيندو ھو ، سي کڻي جيڪڏھن بيمارن کي لائيندا ھئا تہ انھن کي بيماري ڇڏي ويندي ھئي ۽ ڀوتن ورتل ماڻھن مان ڀوت نڪري ويندا ھئا .
44019013	تڏھن ڪي رولو يھودي جيڪي ڀوپا ھئا سي بہ خداوند عيسيٰ جي نالي تي ماڻھن مان ڀوت ڪڍڻ جي ڪوشش ڪرڻ لڳا . اھي ڀوتن کي ڪڍڻ وقت ھيئن چوندا ھئا تہ ” آءٌ تو کي عيسيٰ جو واسطو ٿو ڏيان ، جنھن جي پولس تبليغ ڪري رھيو آھي . “
44019014	ھڪڙي يھودي سردار ڪاھن سڪيوا جي ستن پٽن بہ ائين پئي ڪيو .
44019015	تنھن تي ڀوت وراڻين تہ ” عيسيٰ کي تہ آءٌ ڄاڻان ٿو ۽ پولس کي بہ سڃاڻان ٿو ، پر اوھين ڪير آھيو ؟ “
44019016	پوءِ جنھن شخص ۾ ڀوت ھو ، تنھن ٽپو ڏيئي وڃي سوگھو ڪين ۽ اھڙو سوگھو ڪيائين جو ھو سڀيئي ڪپڙا ڦاڙائي ۽ ڌڪ کائي انھيءَ گھر مان وٺي ڀڳا .
44019017	يھودي ۽ غير قوم وارا جيڪي اِفسس ۾ رھندا ھئا ، تن سڀني کي جڏھن ھيءَ خبر پيئي تہ ڊپ وٺي وين ۽ خداوند عيسيٰ جي نالي کي وڏي عزت ۽ آبرو ڏيڻ لڳا .
44019018	جن ايمان آندو ھو تن مان ڪيترن ئي کُلي عام پنھنجا ڪيل بڇڙا ڪم باسيا .
44019019	انھن مان ڪيترائي جيڪي جادوگري ڪندا ھئا ، تن پنھنجا ڪتاب گڏ ڪري سڀني جي اڳيان ساڙي ڇڏيا . انھن ڪتابن جي رقم جوڙي ويئي تہ اھا پنجاھہ ھزار چانديءَ جا سڪا ٿي .
44019020	اھڙيءَ طرح خدا جو ڪلام پکڙبو ۽ زور وٺندو ويو .
44019021	ھنن ڳالھين جي ٿيڻ کان پوءِ پولس ارادو ڪيو تہ ھو يونان جي پرڳڻن مڪدونيا ۽ اخيا مان ٿيندو يروشلم وڃي . ھن وڌيڪ ھي بہ فيصلو ڪيو تہ ” اتي وڃڻ کان پوءِ مون کي روم بہ وڃڻ گھرجي . “
44019022	سو ھن پنھنجن مددگارن مان ٻن ڄڻن تيمٿيس ۽ اراستس کي مڪدونيا ڏانھن موڪليو ۽ پاڻ ڪجھہ وقت ايشيا پرڳڻي جي علائقي ۾ رھي پيو .
44019023	انھن ڏينھن ۾ اِفسس ۾ خداوند جي انھيءَ طريقي جي ڪري ڏاڍي گڙٻڙ متل ھئي .
44019024	دميتريس نالي ھڪڙو سونارو ارتميس ديويءَ جا ننڍڙا چانديءَ جا مندر ٺاھيندو ھو . ھن جي ڌنڌي جي ڪري ڪاريگرن کي ڏاڍو فائدو ھوندو ھو .
44019025	سو ھن انھن ڪاريگرن ۽ اھڙو ڪم ڪندڙ ٻين سڀني کي گڏ ڪري چيو تہ ” اي ڀائرؤ ! اوھين ڄاڻو ٿا تہ ھن ڌنڌي مان ئي اسان جو گذر سفر ٿي رھيو آھي .
44019026	اوھين پاڻ ڏسي ۽ ٻڌي سگھو ٿا تہ نہ رڳو اِفسس ۾ پر سڄي ايشيا پرڳڻي ۾ ھن شخص پولس گھڻن ماڻھن کي ورغلائي گمراھہ ڪري ڇڏيو آھي . ھو چئي رھيو آھي تہ ’ ماڻھن جا ٺاھيل ھي بت خدا ھرگز نہ آھن . ‘
44019027	سو خطرو اھو آھي تہ متان اسان جو ھي ڌنڌو خراب نہ ٿئي . نہ رڳو ايترو پر اھو بہ انديشو آھي تہ متان مھاديوي ارتميس جو مندر بہ ڪين جھڙو ليکجڻ ۾ اچي ۽ جنھن ديويءَ جي پوڄا ايشيا پرڳڻي توڙي سڄي دنيا جي ڪنڊ ڪڙڇ ۾ ڪئي وڃي ٿي ، تنھن جي عظمت ختم ٿي نہ وڃي . “
44019028	ھنن لفظن ٻڌڻ سان ماڻھو ڪاوڙ ۾ ڀرجي ويا ۽ رڙيون ڪري چوڻ لڳا تہ ” اِفسس جي ديوي ارتميس زندہ آباد . “
44019029	سڄي شھر ۾ ھُل مچي ويو . گايس ۽ ارسترخس ، جيڪي مڪدونيا جا رھاڪو ھئا ۽ پولس سان گڏ سفر ڪري رھيا ھئا ، تن کي ماڻھن جي ھڪ ميڙ يڪ مشت ٿي پڪڙي تماشگاھہ ۾ آندو .
44019030	پولس جي مرضي ھئي تہ ھو ميڙ ۾ وڃي ، پر شاگردن وڃڻ نہ ڏنس .
44019031	ايشيا پرڳڻي جي وڏن عملدارن مان ڪن جيڪي سندس خيرخواھہ ھئا ، تن چوائي موڪليس ۽ منٿ ڪيائونس تہ ” متان تماشگاھہ ۾ وڃي پنھنجي جان جوکي ۾ وجھو . “
44019032	انھيءَ وقت سڄي ميڙ ۾ رڙيون ھيون ، ڪي واڪو ڪري ھڪ ڳالھہ پيا چون تہ ٻيا وري ٻي ڳالھہ ، ڇاڪاڻ تہ انھن کي اھا سڌ بہ نہ ھئي تہ ھو ڇا لاءِ اچي گڏ ٿيا آھن .
44019033	آخرڪار ماڻھن مان ڪن جو ھي خيال ھو تہ سڪندر ئي ذميوار آھي ، ڇالاءِ جو يھودين کيس اڳ ۾ ڪيو ھو . پوءِ سڪندر ھٿ سان اشارو ڪري ڪوشش ڪئي تہ ماڻھن اڳيان پنھنجي بچاءَ ۾ ڪا تقرير ڪري .
44019034	پر جڏھن انھن سڃاتو تہ ھي يھودي آھي تہ سڀني گڏجي اٽڪل ٻن ڪلاڪن تائين ساڳئي قسم جون رڙيون ڪيون تہ ” اِفسس جي ديوي ارتميس زندہ آباد . “
44019035	آخرڪار شھر جي مکيہ عملدار ميڙ کي ماٺ ڪرائي چيو تہ ” اي اِفسسيو ! اوھان مان ھر ھڪ کي خبر آھي تہ اِفسس جو شھر مھاديوي ارتميس جي مندر جو رکوالو آھي ۽ آسمان مان ان جو پاڪ پٿر بہ ھتي نازل ٿيو آھي .
44019036	انھن ڳالھين کان ڪوبہ انڪار ڪري نہ ٿو سگھي ، تنھنڪري اوھان کي گھرجي تہ ٿڌا ٿيو ۽ اُٻھرا ٿي ڪجھہ بہ نہ ڪريو .
44019037	ڇالاءِ جو جن ماڻھن کي اوھين ھتي وٺي آيا آھيو ، سي نہ مندرن کي لٽڻ ڦرڻ وارا آھن ۽ نڪي اسان جي ديويءَ جي خلاف ڪفر بڪن ٿا .
44019038	تنھنڪري دميتريس ۽ ساڻس گڏ ڌنڌو ڪندڙن کي جيڪڏھن ڪا دعويٰ ڪرڻي آھي تہ ڪورٽ کلي پيئي آھي ۽ جج ويٺا آھن ، ڀلي تہ وڃي ڪيس ڪن .
44019039	پر جيڪڏھن اوھان کي ڪن ٻين ڳالھين جي صفائي وٺڻي آھي تہ انھيءَ جو فيصلو باقاعدي گڏجاڻيءَ ۾ ڪري سگھجي ٿو .
44019040	اڄ شھر ۾ جيڪو ھنگامو ٿيو آھي ، انديشو آھي تہ انھيءَ جي ذميواري اسان تي اچي سگھي ٿي . جيئن تہ ھن ھنگامي جو ڪو سبب ئي نہ ٿو نظر اچي ، سو اسين انھيءَ لاءِ ڪا ثابتي ڏيئي نہ ٿا سگھون . “
44019041	انھيءَ تقرير کان پوءِ ھن اھا گڏجاڻي برخاست ڪئي .
44020001	ھنگامي ختم ٿيڻ کان پوءِ پولس سڀني شاگردن کي گڏ ڪيو ۽ کين نصيحت ڪرڻ کان پوءِ کانئن موڪلايائين . پوءِ ھو اتان روانو ٿي مڪدونيا ڏانھن ھليو ويو .
44020002	ھو انھن سڀني علائقن مان ٿيندو ۽ ماڻھن کي نصيحتون ڪندو يونان ڏانھن ھليو ويو .
44020003	اتي ھو ٽي مھينا ترسيو . پوءِ ھو شام ڏانھن سامونڊي جھاز جي رستي وڃڻ لاءِ تيار ھو تہ کيس خبر پئجي ويئي تہ ڪي يھودي سندس خلاف سازش سٽي رھيا آھن . سو ھن مڪدونيا مان ٿي موٽي وڃڻ جو فيصلو ڪيو .
44020004	بيريا واري پورس جو پٽ سوپترس ، ٿسلونيڪيءَ وارن مان ارسترخس ۽ سڪندس ، دربيءَ وارو گايس ، ايشيا پرڳڻي وارا تُخِڪُس ۽ تروفيمس ۽ تيمٿيس پڻ ايشيا پرڳڻي تائين ساڻس گڏجي ويا .
44020005	پوءِ اھي اڳتي وڃي تروآس ۾ اسان جو انتظار ڪرڻ لڳا .
44020006	اسين بي خميري مانيءَ جي عيد کان پوءِ سامونڊي جھاز ۾ چڙھي فلپيءَ مان روانا ٿي وياسون ۽ پنجن ڏينھن کان پوءِ انھن سان اچي تروآس ۾ ملياسين ، جتي اسين ھڪ ھفتو رھياسون .
44020007	ڇنڇر جي شام جو اسين ماني کائڻ لاءِ گڏ ٿياسين . پولس ماڻھن سان ڳالھائيندو رھيو ۽ سندس تقرير اڌ رات تائين جاري رھي ، ڇالاءِ جو ھو ٻئي ڏينھن تي روانو ٿيڻ وارو ھو .
44020008	جنھن ماڙيءَ تي اسان جي گڏجاڻي ھئي اتي ڪيترائي شمعدان پئي ٻريا .
44020009	يوتخس نالي ھڪڙو نوجوان دريءَ ۾ ويٺو ھو ، سو جيئن پولس ڳالھائيندو رھيو تيئن ان کي ننڊ وٺندي ويئي ، تان جو کيس گھري ننڊ وٺي ويئي ۽ ھو ٽِماڙ تان ھيٺ ڪري پيو . جان اچي کيس کڻن تہ ھو مري چڪو ھو .
44020010	تڏھن پولس ماڙيءَ تان ھيٺ لھندي ئي جھڪي کيس ڀاڪر ۾ ورتو ۽ پوءِ چوڻ لڳو تہ ” فڪر نہ ڪريو ، ھي جيئرو آھي . “
44020011	پوءِ ھو موٽي مٿي ماڙيءَ تي ويو ۽ ماني کاڌائين . گھڻي وقت تائين انھن سان ڳالھائڻ کان پوءِ سج اڀرئي مھل پولس روانو ٿي ويو .
44020012	ھوڏانھن انھيءَ نوجوان کي جيئرو گھر آندو ويو ، جنھن سان سڀني جي دل کي ڏاڍي تسلي ٿي .
44020013	جيئن تہ پولس پيرين پيادو آسس پھچڻ جو ارادو ڪيو ھو ، سو اسين سندس وڃڻ کان پوءِ جھاز تي چڙھي آسس ڏانھن روانا ٿياسين ، انھيءَ لاءِ تہ اتي پولس کي بہ پاڻ سان گڏ جھاز تي چاڙھيون .
44020014	جڏھن ھو آسس ۾ اسان سان مليو ، تڏھن کيس جھاز ۾ چاڙھي اسين متولينيءَ ۾ پھتاسين .
44020015	ان کان پوءِ اسين ٻئي ڏينھن تي خيوس ۾ پھتاسين ۽ وري ٽئين ڏينھن تي سامس ۾ پھتاسين ، جتان وري چوٿين ڏينھن تي مليتس ۾ آياسين .
44020016	پولس فيصلو ڪيو ھو تہ ھو اِفسس جي ٻاھران ٻاھران ھليو وڃي ، تہ جيئن ايشيا پرڳڻي ۾ گھڻو وقت نہ لڳيس . ايتري تڪڙ رڳو انھيءَ لاءِ ٿي ڪيائين تہ جي ٿي سگھي تہ پنتيڪُست جو ڏينھن وڃي يروشلم ۾ ملھائي .
44020017	پولس مليتس مان اِفسس ڏانھن نياپو موڪليو تہ ڪليسيا جا بزرگ اچي ساڻس ملن .
44020018	جڏھن ھو پھتا تہ پولس کين چيو تہ ” اوھان کي سڌ آھي تہ مون ايشيا پرڳڻي ۾ پھچڻ جي پھرين ڏينھن کان وٺي سڄو وقت اوھان سان ڪيئن گذاريو آھي .
44020019	مون ڏاڍي نھٺائيءَ سان ڳوڙھا ڳاڙي ۽ يھودين جي منصوبن جون مصيبتون سھي بہ خداوند جي خدمت ڪئي آھي .
44020020	اوھان کي سڌ آھي تہ مون اوھان جي فائدي جي ڪابہ ڳالھہ اوھان کان ڳجھي نہ رکي آھي . مون اوھان کي کُلي عام ۽ گھر گھر ۾ تعليم ڏني آھي .
44020021	يھودين ۽ غير قوم وارن ٻنھي کي چتاءُ ڏنو اٿم تہ اھي پنھنجن گناھن کان توبھہ ڪري خدا ڏانھن ڦرن ۽ اسان جي خداوند عيسيٰ تي ايمان آڻين .
44020022	ھاڻي پاڪ روح جي حڪم موجب آءٌ يروشلم ڏانھن وڃي رھيو آھيان ، خبر نہ آھي تہ اتي مون سان ڇا ٿيندو .
44020023	آءٌ رڳو ايترو ڄاڻان ٿو تہ ھر شھر ۾ پاڪ روح مون کي چتاءُ ڪيو آھي تہ مون لاءِ قيد ۽ عذاب انتظار ڪري رھيا آھن .
44020024	پر مون کي پنھنجي جان جي ڳڻتي نہ آھي ۽ نڪي اھا منھنجي لاءِ ڪا قيمت رکي ٿي . مون کي رڳو اھو فڪر آھي تہ آءٌ پنھنجو دور پورو ڪريان ۽ جيڪا خدمت خداوند عيسيٰ کان مون کي ڪرڻ لاءِ ملي آھي سا پوري ڪريان ، يعني خدا جي فضل جي خوشخبري ٻڌائيندو رھان .
44020025	ھاڻي مون کي پڪ آھي تہ اوھين سڀ جن ۾ مون خدا جي بادشاھت جي تبليغ ڪئي آھي ، تن مان ڪوبہ وري منھنجو منھن ڪين ڏسندو .
44020026	تنھنڪري اڄوڪي ڏينھن قسم سان چوان ٿو تہ آءٌ اوھان مان ڪنھن جي بہ گمراھيءَ جو ذميوار نہ آھيان ،
44020027	ڇالاءِ جو مون خدا جو مقصد پوريءَ طرح اوھان کي ٻڌايو آھي ۽ ذري جي بہ ڪسر نہ ڇڏي اٿم .
44020028	اوھين پاڻ سان گڏ انھيءَ سڄي ڌڻ جي سنڀال ڪجو ، جنھن لاءِ پاڪ روح اوھان کي ڌنار مقرر ڪيو آھي . سو خدا جي انھيءَ ڪليسيا کي سنڀاليندا رھجو ، جيڪا ھن پنھنجي فرزند جي رت سان خريد ڪئي .
44020029	آءٌ ڄاڻان ٿو تہ منھنجي وڃڻ کان پوءِ وحشي بگھڙ اوھان ۾ اچي پوندا ۽ ڌڻ تي ڪوبہ قياس نہ ڪندا .
44020030	خود اوھان منجھان ئي ڪي اھڙا ماڻھو نڪرندا جيڪي ايمان وارن کي برغلائڻ لاءِ ابتيون سبتيون ڳالھيون ٻڌائيندا .
44020031	تنھنڪري اوھين سجاڳ رھجو ۽ ياد رکجو تہ پورا ٽي سال مون رات ڏينھن ڳوڙھا ڳاڙي ھر ھڪ کي سمجھايو آھي .
44020032	ھاڻي آءٌ اوھان کي خدا ۽ سندس انھيءَ فضل واري ڪلام جي حوالي ٿو ڪريان ، جنھن کي قدرت آھي تہ اوھان کي قائم ڪري ۽ اوھان سان گڏ خدا جي سڀني چونڊيلن کي برڪتون عطا ڪري .
44020033	مون ڪنھن ۾ بہ سون ، چانديءَ يا ڪپڙي جي لالچ نہ رکي .
44020034	اوھين پاڻ ڄاڻو ٿا تہ مون پنھنجن ھٿن سان پورھيو ڪري پنھنجون ۽ پنھنجن سنگتين جون گھرجون پوريون ڪيون آھن .
44020035	سڀني ڳالھين بابت مون خود عمل ڪري پاڻ کي نمونو بڻائي اوھان کي سمجھايو آھي تہ ڪيئن محنت ڪري ڪمزورن جي مدد ڪرڻ گھرجي ۽ خداوند عيسيٰ جو ڪلام ياد رکڻ گھرجي ، جنھن پاڻ فرمايو آھي تہ ’ وٺڻ کان ڏيڻ ۾ وڌيڪ خوشي آھي . ‘ “
44020036	جڏھن ھن ايترو چئي بس ڪئي ، تڏھن سڀني سان گڏ گوڏا کوڙي دعا گھريائين .
44020037	ھو سڀيئي ززاروزار رنا ۽ پولس کي ڀاڪر پائي چميائون .
44020038	ھنن کي سڀ کان وڌيڪ ڏک ان ڳالھہ جو ٿيو جو ھن چيو تہ ” اوھين منھنجو منھن وري ڪين ڏسندا . “ پوءِ ھو پولس سان گڏجي سامونڊي جھاز تائين آيا .
44021001	انھن کان موڪلائي اسين جھاز ۾ چڙھي سڌا قوس ۾ آياسين ۽ ٻئي ڏينھن تي روڊس ۾ پھتاسين ، جتان پوءِ وري پترا ۾ آياسين .
44021002	اتي اسان ڏٺو تہ ھڪڙو جھاز فينيڪيءَ ڏانھن وڃي رھيو آھي ، سو انھيءَ جھاز ۾ چڙھي روانا ٿياسين .
44021003	پوءِ اھڙي ھنڌ پھتاسين جتان اسين قبرص کي ڏسي سگھون پيا ۽ انھيءَ جي ڏکڻ طرف کان شام ڏانھن ھلڻ لڳاسين . پوءِ صور ۾ پھچي جھاز بندر سان لڳو تہ اسين ھيٺ لٿاسين ، ڇالاءِ جو اتي جھاز مان مال لھڻو ھو .
44021004	اتي اسان کي ڪي شاگرد مليا ، جن وٽ اسين ست ڏينھن ٽڪياسين . انھن پاڪ روح جي ھدايت سان پولس کي چيو تہ ” اوھين يروشلم ڏانھن نہ وڃو . “
44021005	پر جڏھن ست ڏينھن پورا ٿيا ۽ وري سفر ڪرڻ لاءِ اسين اتان نڪري روانا ٿياسين تہ ھو پنھنجن ٻارن ۽ زالن سميت اسان سان گڏجي شھر کان ٻاھر تائين اسان کي ڇڏڻ آيا ۽ اسان سان گڏجي سمنڊ جي ڪناري تي گوڏن ڀر ويھي دعا گھريائون .
44021006	پوءِ ھڪ ٻئي کان موڪلائي اسين جھاز ۾ چڙھياسون ۽ ھو موٽي پنھنجن گھرن ڏانھن ھليا ويا .
44021007	اسان پنھنجو سفر جاري رکيو ۽ صور کان پطلميس ۾ پھتاسون ، جتي اسان ڀائرن جي خوش خيرعافيت معلوم ڪئي ۽ انھن وٽ ھڪ ڏينھن ٽڪياسون .
44021008	ٻئي ڏينھن تي اسين اتان روانا ٿي قيصريہ ۾ اچي پھتاسون ، جتي اسين فلپس مبشر جي گھر وڃي ٽڪياسين ، جيڪو انھن ستن ماڻھن مان ھڪ ھو جن کي يروشلم ۾ چونڊيو ويو ھو .
44021009	انھيءَ کي چار ڪنواريون ڌيئر ھيون جيڪي اڳڪٿيون ڪنديون ھيون .
44021010	اتي اسين ڪيترا ئي ڏينھن ٽڪياسون ، تان جو يھوديہ مان اگبس نالي ھڪ نبي اچي پھتو .
44021011	ھن اسان وٽ اچي پولس جو ڪمربند کنيو ۽ پنھنجا ھٿ پير ٻڌي چوڻ لڳو تہ ” پاڪ روح جو چوڻ آھي تہ جنھن جو ھي ڪمربند آھي ، تنھن کي يروشلم ۾ يھودي ھھڙي نموني ٻڌي غير قومن جي حوالي ڪندا . “
44021012	جڏھن اسان اھو ٻڌو تڏھن اسان ۽ اتي جي رھاڪن پولس کي منٿ ڪئي تہ ” مھرباني ڪري اوھين يروشلم ڏانھن نہ وڃو . “
44021013	پر ھن جواب ڏنو تہ ” اوھين ھي ڇا ٿا ڪريو جو روئي رڙي منھنجي دل ٿا ڀڃو ؟ آءٌ يروشلم ۾ نہ رڳو خداوند عيسيٰ جي واسطي ٻڌجڻ لاءِ ، بلڪ اتي مرڻ لاءِ بہ تيار آھيان . “
44021014	جڏھن اسين کيس مڃائي نہ سگھياسين ، تڏھن اسان ايترو چئي بس ڪئي تہ ” جيڪا خداوند جي مرضي . “
44021015	انھن ڏينھن کان پوءِ اسين پنھنجو سامان سڙو ٻڌي يروشلم ڏانھن وياسون .
44021016	قيصريہ شھر جا ڪي شاگرد بہ اسان سان گڏ ھليا . انھن اسان کي مناسون نالي ھڪڙي شخص جي گھر آندو ، جنھن وٽ اسان کي رھڻو ھو . ھو قبرص جو رھاڪو ۽ ھڪ جھونو شاگرد ھو .
44021017	جڏھن اسين يروشلم ۾ پھتاسون تہ اتي ڀائرن اسان جو خوشيءَ سان آڌرڀاءُ ڪيو .
44021018	ٻئي ڏينھن تي پولس اسان سان گڏجي يعقوب سان ملڻ ھليو جتي ڪليسيا جا سڀيئي بزرگ بہ ويٺا ھئا .
44021019	پولس انھن کي سلام ڪرڻ بعد اھي سڀيئي ڪم ترتيبوار ٻڌايا ، جيڪي خدا سندس معرفت غير قومن ۾ ڪيا ھئا .
44021020	جڏھن ھنن اھو ٻڌو تڏھن خدا جي واکاڻ ڪرڻ لڳا ۽ چيائونس تہ ” ادا ! تو کي خبر آھي تہ يھودين منجھان ھزارين ماڻھن ايمان آندو آھي ۽ اھي سڀيئي شريعت تي ڏاڍي جوش ۽ جذبي سان عمل ڪري رھيا آھن .
44021021	تنھنجي نالي ٻڌو اٿن تہ غير قومن جي علائقن ۾ جيڪي يھودي آھن ، تن سڀني کي تون چوين ٿو تہ موسيٰ جي شريعت تي عمل نہ ڪن ، ٻارن جو طھر نہ ڪرائين ۽ پنھنجن ريتن رسمن تي نہ ھلن .
44021022	پوءِ ھاڻي ڇا ڪجي ؟ ڇوتہ ھنن کي تنھنجي اچڻ جي ضرور خبر پوندي .
44021023	تنھنڪري ھاڻي جيئن اسين چئون تيئن ڪر . اسان وٽ اھڙا چار ماڻھو آھن جن باس باسي ھئي .
44021024	سو ھاڻي تون انھن سان گڏجي وڃي پاڪ ٿيڻ جي رسم ۾ شريڪ ٿيءُ ۽ انھن جو خرچ ڀر تہ ھو پنھنجا مٿا ڪوڙائين . اھڙيءَ طرح سڀيئي ماڻھو ڄاڻي وٺندا تہ جيڪي ڳالھيون تو بابت ٻڌيون اٿن سي سڀ ڪوڙيون آھن ، پر تون تہ پاڻ شريعت تي عمل ڪرين ٿو ۽ ان تي پوريءَ طرح ڪاربند آھين .
44021025	پر غير قومن مان جن ايمان آندو آھي ، تن کي اسان فيصلو ڪري لکي موڪليو آھي تہ اوھين اھو کاڌو نہ کائو ، جيڪو بتن تي چاڙھيو ويو ھجي ۽ رت يا ان جانور جو گوشت نہ کائو ، جنھن کي گھٽي ماريو ويو ھجي ۽ زنا کان پري ڀڄو . “
44021026	ٻئي ڏينھن تي پولس انھن چئن ماڻھن کي ساڻ وٺي ويو ۽ انھن سان گڏ پاڪ ٿي ھيڪل ۾ آيو ۽ اچي ٻڌايائين تہ ھو پاڪ ٿيڻ جا ھيترا ڏينھن پورا ڪندا . انھيءَ کان پوءِ انھن مان ھر ھڪ لاءِ قرباني پيش ڪئي ويندي .
44021027	پر جڏھن اھي ست ڏينھن پورا ٿيڻ تي ھئا ، تڏھن ايشيا پرڳڻي جي ڪن يھودين پولس کي ھيڪل ۾ ڏٺو . سو ھنن سڄي خلق کي ڀڙڪائي اچي کيس پڪڙيو .
44021028	انھن واڪا ڪري ٿي چيو تہ ” اي بني اسرائيل وارؤ ! مدد ڪريو . ھي اھو ماڻھو آھي جيڪو جتي ڪٿي وڃي سڀني ماڻھن کي اسان جي قوم ، شريعت ۽ ھن ھيڪل جي خلاف ڀڙڪائي ٿو . ھن ھاڻي ڪن غير قوم وارن کي بہ ھيڪل ۾ آڻي ھن مقدس جاءِ جي بي حرمتي ڪئي آھي . “
44021029	ھنن اھو انھيءَ ڪري چيو جو اِفسس جي ھڪ شخص تروفيمس کي شھر ۾ پولس سان گڏ ڏٺو ھئائون ۽ سمجھيو ھئائون تہ پولس کيس ھيڪل ۾ وٺي آيو آھي .
44021030	سو سڄي شھر ۾ گوڙ مچي ويو . ماڻھو ڊوڙي اچي گڏ ٿيندا ويا ۽ پولس کي پڪڙي ھيڪل مان گھلي ٻاھر ڪڍيائونس ۽ پوءِ ھڪدم در بند ٿي ويا .
44021031	ھو پولس کي مارڻ جي ڪوشش ڪري رھيا ھئا تہ ايتري ۾ پلٽڻ جي ڪپتان کي خبر پئجي ويئي تہ سڄي يروشلم ۾ ھنگامو ٿي پيو آھي .
44021032	سو جلد ئي ڪپتان ڪجھہ آفيسر ۽ سپاھي ساڻ ڪري گوڙ ڏانھن ڪاھي پيو . جڏھن ماڻھن کيس سپاھين سميت ايندي ڏٺو ، تڏھن پولس کي ڌڪن ھڻڻ کان بس ڪيائون .
44021033	پوءِ ڪپتان ويجھو اچي پولس کي گرفتار ڪيو ۽ حڪم ڏنائين تہ ” کيس ٻن ھٿڪڙين سان ٻڌو وڃي . “ پوءِ ماڻھن کان پڇا ڪرڻ لڳو تہ ” ھي شخص ڪير آھي ۽ ڪھڙو ڏوھہ ڪيو اٿس ؟ “
44021034	انھيءَ وقت سڄي ميڙ ۾ رڙيون ھيون ، ڪن واڪو ڪري ھڪ ڳالھہ پئي ڪئي تہ ڪن وري ٻي ڳالھہ . ايترو تہ گوڙ ھو جو حقيقت جي خبر ئي ڪانہ ٿي پيئي ، تنھنڪري ھن حڪم ڏنو تہ کيس قلعي ۾ بند ڪيو وڃي .
44021035	جڏھن پولس ڏاڪڻ وٽ پھتو تہ ماڻھن جي ايتري تہ ڌڪ ڌڪان ھئي جو سپاھين کي پولس کڻي وڃڻو پيو .
44021036	جڏھن تہ ماڻھن جو ميڙ پٺيان واڪا ڪندو پئي آيو تہ ” ماري ڇڏيوس ، ماري ڇڏيوس . “
44021037	جڏھن ھو کيس قلعي ۾ بند ڪرڻ وارا ھئا تہ پولس ڪپتان کان پڇيو تہ ” ڇا آءٌ ڪجھہ چئي سگھان ٿو ؟ “ تنھن تي ھن چيس تہ ” تو کي يوناني ٻولي اچي ٿي ڇا ؟
44021038	تون اھو مصري نہ آھين ڇا جيڪو ڪي ڏينھن اڳ بغاوت ڪري چار ھزار ھٿياربند وٺي جھنگ ڏانھن ھليو ويو ھئين ؟ “
44021039	پولس جواب ۾ چيس تہ ” آءٌ يھودي آھيان ، ترسس جو ويٺل آھيان ، جيڪو ڪلڪيا جي علائقي جو ھڪڙو مشھور شھر آھي . منھنجو عرض آھي تہ مھرباني ڪري مون کي اجازت ڏيو تہ آءٌ ماڻھن سان ڳالھايان . “
44021040	جڏھن ڪپتان اجازت ڏنس تڏھن پولس ڏاڪڻ تي بيھي ھٿ جي اشاري سان ماڻھن کي خاموش ٿيڻ لاءِ چيو . جڏھن ماٺ ٿي ويئي تڏھن عبراني ٻوليءَ ۾ ھيئن چوڻ شروع ڪيائين تہ
44022001	” اي ڀائرو ۽ بزرگو ! ٻڌو ، ھاڻي آءٌ اوھان کي پنھنجي بچاءَ ۾ ڪجھہ ٻڌايان ٿو . “
44022002	جڏھن انھن کيس عبرانيءَ ۾ ڳالھائيندي ٻڌو تہ وڌيڪ خاموش ٿي ويا ۽ پولس پنھنجو بيان جاري رکندي چيو تہ
44022003	” آءٌ ھڪ يھودي آھيان ، جو ڪلڪيا جي شھر ترسس ۾ پيدا ٿيس ۽ ھتي يروشلم ۾ وڏو ٿيس . مون گملي ايل وٽان علم حاصل ڪيو . ھن مون کي وڏن جي شريعت جي بہ مڪمل تعليم ڏني . جھڙيءَ طرح اوھين سڀيئي اڄ خدا جي لاءِ ڏاڍا سرگرم آھيو تھڙيءَ طرح آءٌ بہ ھوندو ھوس .
44022004	انھيءَ ڪري مون عيسيٰ مسيح جي طريقي وارن ڪيترن مردن ۽ عورتن کي ٻڌرائي ، جيلن ۾ وجھرائي ۽ مارائي بہ ڇڏيو ھو .
44022005	وڏو سردار ڪاھن ۽ سڄي ڪائونسل ھن ڳالھہ جي شاھدي ڏيئي سگھن ٿا تہ آءٌ سچ ٿو ڳالھايان . انھن ئي مون کي دمشق جي يھودي ڀائرن لاءِ خط لکي ڏنا ، جيڪي کڻي آءٌ اوڏانھن روانو ٿيس تہ جيئن اتي وارن کي بہ ٻڌي يروشلم ۾ سزا ڏيارڻ لاءِ وٺي اچان . “
44022006	” جڏھن آءٌ سفر ڪندو دمشق کي ويجھو ٿيس تڏھن ٻنپھرن ڌاري اوچتو ئي اوچتو آسمان مان ھڪڙي تجليدار روشني منھنجي چوڌاري چمڪڻ لڳي .
44022007	آءٌ انھيءَ دم زمين تي ڪري پيس ۽ ھڪڙو آواز ٻڌڻ ۾ آيم تہ ’ اي شائول ! اي شائول ! تون مون کي ڇو ٿو ستائين ؟ ‘
44022008	تنھن تي مون جواب ڏنو تہ ’ اي خداوند ! تون ڪير آھين ؟ ‘ ھن مون کي چيو تہ ’ آءٌ عيسيٰ ناصري آھيان ، جنھن کي تون ستائين ٿو . ‘
44022009	جيڪي ماڻھو مون سان گڏ ھئا تن اھا روشني تہ ڏٺي ، پر جنھن مون سان ڳالھايو ٿي ، تنھن جو آواز ڪونہ ٻڌائون .
44022010	مون پڇيو تہ ’ اي خداوند ! آءٌ ڇا ڪريان ؟ ‘ تنھن تي خداوند مون کي چيو تہ ’ اٿي دمشق ۾ وڃ ، اتي تو کي اھو سڀ ڪجھہ ٻڌايو ويندو ، جيڪو خدا تنھنجي ڪرڻ لاءِ مقرر ڪيو آھي . ‘
44022011	آءٌ انھيءَ روشنيءَ جي تجليءَ جي ڪري انڌو ٿي پيس ، سو منھنجا سنگتي ساٿي مون کي ھٿ کان وٺي دمشق ۾ آيا .
44022012	اتي حنانياہ نالي ھڪڙو ماڻھو ھو ، جيڪو دمشق جي سڀني يھودين ۾ معتبر ۽ شريعت موجب ديندار ھو .
44022013	ھو مون وٽ آيو ۽ ڀرسان بيھي چيائين تہ ’ ادا شائول ! ديد وٺ . ‘ انھيءَ دم مون کي وري ديد ملي ويئي ۽ مون کيس ڏٺو .
44022014	پوءِ ھن چيو تہ ’ اسان جي ابن ڏاڏن جي خدا تو کي ھن لاءِ مقرر ڪيو آھي تہ تو کي خبر پوي تہ سندس مرضي ڪھڙي آھي ۽ انھيءَ سچار کي ڏسين ۽ کيس ڳالھائيندي ٻڌين .
44022015	ڇالاءِ جو جيڪي تو ڏٺو ۽ ٻڌو آھي ، تنھن بابت تون سڀني ماڻھن جي اڳيان سندس شاھد ٿيندين .
44022016	ھاڻي دير نہ ڪر . اٿي ۽ سندس نالي دعا گھُري بپتسما وٺ تہ تنھنجا گناھہ ڌوپي وڃن . ‘
44022017	پوءِ آءٌ موٽي يروشلم ۾ آيس ۽ جڏھن ھيڪل ۾ دعا گھري رھيو ھوس تہ مون کي ھڪ رويا ڏسڻ ۾ آئي ،
44022018	جنھن ۾ مون خداوند کي ڏٺو ، جيڪو مون کي چئي رھيو ھو تہ ’ جلدي ڪر ، يروشلم مان نڪري وڃ . ڇالاءِ جو ماڻھو منھنجي بابت تنھنجي شاھدي قبول نہ ڪندا . ‘
44022019	تنھن تي مون وراڻيو تہ ’ اي خداوند ! خود ھنن کي خبر آھي تہ جيڪي تو تي ايمان آڻيندا ھئا ، تن کي آءٌ جتي ڪٿي يھودي عبادت خانن ۾ وڃي پڪڙي جيل ۾ وجھرائيندو ھوس ۽ مار ڏياريندو ھوس .
44022020	جنھن وقت تنھنجي شھيد استيفنس جو رت ٿي وھايو ويو ، تنھن وقت آءٌ بہ اتي بيٺو ھوس ۽ انھيءَ ڳالھہ ۾ راضي ھوس ۽ جن کيس ماريو پئي تن جي ڪپڙن جي مون سنڀال پئي ڪئي . ‘
44022021	پوءِ خداوند مون کي چيو تہ ’ ھتان روانو ٿيءُ ، ڇالاءِ جو آءٌ تو کي غير قومن ڏانھن پري پري موڪليندس . ‘ “
44022022	ايستائين ھو پولس جي ڳالھہ ٻڌندا رھيا ۽ پوءِ واڪا ڪري چوڻ لڳا تہ ” ھن ماڻھوءَ کي ختم ڪري ڇڏيو ، ڇالاءِ جو اھڙو ماڻھو دنيا ۾ رھڻ جي لائق نہ آھي . “
44022023	جڏھن ھو واڪا ڪرڻ ، ڪپڙا اڇلائڻ ۽ ڌوڙ اڏائڻ لڳا ،
44022024	تڏھن ڪپتان پولس بابت حڪم ڏنو تہ ” ھن کي قلعي ۾ وٺي وڃو ۽ چھبڪ ھڻي سندس زباني بيان وٺو تہ مون کي خبر پوي تہ اھي ڇو ھن جي خلاف ايڏيون رڙيون ڪن ٿا . “
44022025	جڏھن اھي کيس چھبڪن ھڻڻ لاءِ ٻڌي چڪا تہ پولس اتي بيٺل صوبيدار کي چيو تہ ” ڇا اوھان لاءِ اھو جائز آھي جو اوھين ھڪ روميءَ کي چھبڪ ھڻايو ، جيتوڻيڪ ھن جو ڪوبہ ڏوھہ نہ آھي ؟ “
44022026	جڏھن صوبيدار ھي ٻڌو تہ ھو سڌو ڪپتان وٽ ويو ۽ چيائينس تہ ” اوھين ھي ڇا ڪري رھيا آھيو ؟ ھي ماڻھو تہ رومي آھي . “
44022027	تنھن تي ڪپتان پولس وٽ ويو ۽ چيائينس تہ ” سچ ٻڌاءِ تون رومي آھين ڇا ؟ “ پولس جواب ڏنو تہ ” ھائو . “
44022028	تنھن تي ڪپتان چيس تہ ” مون تہ تمام وڏي رقم ڏيئي رومي ٿيڻ جا حق حاصل ڪيا آھن . “ پر پولس چيس تہ ” آءٌ تہ ڄائي ڄم کان رومي آھيان . “
44022029	پوءِ جيڪي پولس جو زباني بيان وٺڻ آيا ھئا ، سي کيس ھڪدم ڇڏي پري ٿي بيٺا . ڪپتان کي بہ جڏھن اھا خبر پيئي تہ ھو رومي آھي تہ ھو ڏاڍو ڊڄي ويو جو ھن کيس زنجيرن ۾ ٻڌرايو ھو .
44022030	ڪپتان جي مرضي ھئي تہ ھو ڏسي پڪ ڪري تہ يھودي پولس تي ڪھڙا الزام ھڻن ٿا . سو ھن ٻئي ڏينھن تي پولس جون ھٿڪڙيون لھرايون ۽ حڪم ڏنائين تہ ” سردار ڪاھن ۽ سڄي ڪائونسل گڏ ٿئي . “ پوءِ ھن پولس کي وٺي انھن جي اڳيان آڻي بيھاريو .
44023001	پولس ڪائونسل ڏانھن چتائي نھاريو ۽ چيائين تہ ” اي ڀائرؤ ! اڄ تائين مون پنھنجي سڄي حياتي خدا جي حضور ۾ پوري نيڪ نيتيءَ سان پئي گذاري آھي . “
44023002	تنھن تي وڏي سردار ڪاھن حنانياہ اتي بيٺل ماڻھن کي حڪم ڏنو تہ ” پولس کي وات وارو ڌڪ ھڻو . “
44023003	تڏھن پولس ھن کي چيو تہ ” خدا يقيناً تو کي بہ ڌڪ ھڻندو اي اندر ڪارا ! ڇا تون منھنجو فيصلو شريعت موجب ٿو ڪرين ؟ نہ ، تون تہ شريعت جي خلاف مون کي مار ڏيارڻ جو حڪم ٿو ڏئين . “
44023004	تنھن تي جيڪي ماڻھو پولس جي ڀرسان بيٺا ھئا ، تن چيس تہ ” تون خدا جي وڏي سردار ڪاھن کي گھٽ وڌ ٿو ڳالھائين ! “
44023005	پولس وراڻيو تہ ” ڀائرؤ ! مون نہ ٿي ڄاتو تہ ھو ڪو وڏو سردار ڪاھن آھي . پاڪ ڪتاب ۾ لکيل آھي تہ ’ تون پنھنجي قوم جي سردار جي گلا نہ ڪر . ‘ “
44023006	جڏھن پولس ڏٺو تہ ڪائونسل ۾ ڪي صدوقي ۽ ڪي فريسي آھن ، تڏھن ھن ڪائونسل کي وڏي آواز سان چيو تہ ” اي ڀائرؤ ! آءٌ فريسي ۽ فريسين جو اولاد آھيان . ھتي مون تي ڪيس ھلايو وڃي ٿو ، ڇالاءِ جو منھنجو اھو يقين آھي تہ جيڪي مري ويا آھن سي وري جيئرا ٿي اٿندا . “
44023007	جنھن مھل ھن اھي لفظ چيا تہ فريسي ۽ صدوقي پاڻ ۾ جھيڙو ڪرڻ لڳا ۽ ڪائونسل ٻن حصن ۾ ورھائجي ويئي .
44023008	ڇالاءِ جو صدوقي نہ ملائڪن کي ٿا مڃين ، نڪي روحن کي ۽ نہ ئي وري جيئري ٿيڻ کي . پر فريسي اھي سڀ ڳالھيون مڃين ٿا .
44023009	گوڙ وڌندو ويو ، تان جو ڪي شريعت جا عالم جيڪي فريسين جي پارٽيءَ مان ھئا ، سي اٿي بيٺا ۽ سختيءَ سان اعتراض ڪرڻ لڳا تہ ” اسين ھن شخص ۾ ڪوبہ ڏوھہ نہ ٿا ڏسون . جيڪڏھن ڪنھن روح يا ڪنھن ملائڪ ساڻس ڳالھايو ھوندو تہ پوءِ ڇا ٿيو ؟ “
44023010	جڏھن جھيڙو وڌي ويو تڏھن ڪپتان کي اچي خوف ورتو تہ متان ماڻھو پولس کي ماري ٽڪرا ٽڪرا نہ ڪري ڇڏين . سو سپاھين کي حڪم ڏنائين تہ ” وڃي گوڙ مان کيس زوريءَ وٺي قلعي ۾ آڻيو . “
44023011	جڏھن رات ٿي تڏھن خداوند اچي پولس جي ڀرسان بيٺو ۽ چيائينس تہ ” دلجاءِ ڪر ، جيئن تو يروشلم ۾ منھنجي لاءِ شاھدي ڏني آھي تيئن روم ۾ بہ تو کي منھنجي لاءِ شاھدي ڏيڻي پوندي . “
44023012	ٻئي ڏينھن صبح جو ڪي يھودي اچي گڏ ٿيا ۽ ھڪ سازش سٽيائون . انھن قسم کڻي واعدو ڪيو تہ تيستائين ھو ڪابہ شيءِ نہ کائيندا ۽ ڪجھہ بہ نہ پيئندا ، جيستائين پولس کي نہ مارين .
44023013	اھي چاليھن کان بہ گھڻا ھئا جن گڏجي اھا سازش سٽي ھئي .
44023014	پوءِ اھي سردار ڪاھنن ۽ بزرگن وٽ ويا ۽ چيائون تہ ” اسان گڏجي قسم کنيو آھي تہ ايستائين ڪابہ شيءِ نہ کائينداسون ، جيستائين پولس کي نہ ماريون .
44023015	سو ھاڻي اوھين ڪائونسل وارن سان گڏجي بھانو ڪري ڪپتان کي عرض ڪريو تہ ھو پولس کي وڌيڪ جاچ لاءِ اوھان وٽ موڪلي ، پوءِ ھو اوھان وٽ پھچندو ئي ڪين تہ اسان کيس ماري وجھنداسون . “
44023016	پر پولس جي ڀاڻيجي جڏھن انھيءَ سازش بابت ٻڌو ، تڏھن قلعي ۾ اچي پولس کي اھا ڳالھہ ٻڌايائين .
44023017	تنھن تي پولس صوبيدارن مان ھڪڙي کي پاڻ وٽ سڏي عرض ڪيو تہ ” ھن جوان کي ڪپتان وٽ وٺي وڃو ، جو کيس ڪجھہ چوڻو آھي . “
44023018	اھو صوبيدار انھيءَ جوان کي ڪپتان وٽ وٺي ويو ۽ کيس ٻڌايائين تہ ” قيديءَ پولس مون کي سڏ ڪري عرض ڪيو تہ ھن جوان کي اوھان وٽ وٺي اچان ، جو کيس اوھان سان ڪجھہ ڳالھائڻو آھي . “
44023019	ڪپتان انھيءَ جوان کي ھٿ کان وٺي پاسي تي نويڪلائيءَ ۾ وٺي ويو ۽ پڇيائينس تہ ” تو کي مون سان ڇا ڳالھائڻو آھي ؟ “
44023020	تنھن تي ھن چيو تہ ” يھودين پاڻ ۾ سازش سٽي آھي تہ اوھان کي عرض ڪن تہ سڀاڻي پولس کي ڪائونسل ۾ وٺي اچو ، ڄڻ تہ ان بابت کين وڌيڪ صحيح جاچ ڪرڻي آھي .
44023021	پر اوھين سندن چيو نہ مڃجو ، ڇالاءِ جو يھودين جا چاليھن کان بہ وڌيڪ ماڻھو رستي تي لڪا ويٺا آھن ، جن قسم کنيو آھي تہ جيسين ھو پولس کي نہ ماريندا تيسين نڪي کائيندا نڪي پيئندا . سو ھو ھاڻي سنبريا ويٺا آھن ، رڳو تنھنجي فيصلي جو انتظار اٿن . “
44023022	تنھن تي ڪپتان چيس تہ ” اھي ڳالھيون تون ڪنھن کي بہ نہ ٻڌائجانءِ ، جيڪي مون کي ٻڌايون اٿيئي . “ پوءِ جوان کي موڪل ڏيئي ڇڏيائين .
44023023	پوءِ ڪپتان ٻن صوبيدارن کي پاڻ وٽ گھرائي حڪم ڏنو تہ ” ٻہ سؤ سپاھي ، ستر گھوڙيسوار ۽ ٻہ سؤ نيزي بردار تيار ڪريو تہ ھو رات جو ھڪ پھر گذرڻ کان پوءِ قيصريہ ڏانھن وڃن . “
44023024	کين ھي بہ چيائين تہ ” پولس جي سواريءَ لاءِ گھوڙن جو انتظام ڪجو ، تہ جيئن ھن کي گورنر فِيلِڪس وٽ صحيح سلامت وٺي وڃجي . “
44023025	پوءِ ڪپتان کين ھي خط لکي ڏنو تہ
44023026	” جناب گورنر فِيلِڪس صاحب بھادر!بعد سلامن جي ڪلوديس لوسياس لکي ٿو تہ
44023027	ھن ماڻھوءَ کي يھودين پڪڙيو ھو ۽ ذري گھٽ مارڻ تي ھيس جو آءٌ سپاھين کي وٺي وڃي اتي پھتس ۽ يھودين کان بچايومانس ، ڇالاءِ جو مون کي خبر پئجي ويئي تہ ھو رومي آھي .
44023028	آءٌ کيس انھن جي وڏي ڪائونسل ۾ وٺي آيس تہ جيئن مون کي خبر پوي تہ اھي مٿس ڪھڙو ڏوھہ ٿا مڙھين .
44023029	پوءِ مون کي خبر پيئي تہ يھودين پنھنجي شريعت جي ئي ڳالھين ڪري ھن تي تھمت ھنئي آھي . پر ھن تي ڪو اھڙو الزام نہ ھنيو اٿن جو کيس موت يا قيد جي سزا ڏجي .
44023030	جڏھن مون کي معلوم ٿيو تہ ھن ماڻھوءَ جي خلاف ھڪ سازش سٽي ويئي آھي ، تڏھن کيس ھڪدم اوھان ڏانھن ڏياري موڪليم ۽ سندس مخالفن کي حڪم ڏنم تہ جيڪڏھن انھن کي ھن جي خلاف ڪجھہ چوڻو آھي تہ اوھان وٽ اچي چون . “
44023031	پوءِ جيئن سپاھين کي حڪم ڏنو ويو ، تيئن ئي اھي پولس کي راتوواھہ انتپطرس ۾ وٺي آيا .
44023032	ٻئي ڏينھن تي پيادا سپاھي قلعي ڏانھن موٽي ويا ۽ گھوڙيسوارن کي اتي ڇڏيائون تہ ھو ساڻس گڏجي وڃن .
44023033	انھن قيصريہ ۾ پھچي گورنر کي خط ڏنو ۽ پولس کي بہ سندس حوالي ڪيائون .
44023034	گورنر خط پڙھيو ۽ پولس کان پڇيائين تہ ” تون ڪھڙي علائقي جو رھاڪو آھين ؟ “ جڏھن کيس خبر پيئي تہ ھو ڪلڪيا جو رھاڪو آھي ،
44023035	تڏھن چيائينس تہ ” آءٌ تنھنجو بيان انھيءَ مھل وٺندس ، جڏھن تنھنجا مخالف پھچندا . “ پوءِ ھن حڪم ڏنو تہ ” پولس کي گورنر جي محلات ۾ پھري ھيٺ رکو . “
44024001	پنجن ڏينھن کان پوءِ وڏو سردار ڪاھن حنانياہ ڪن بزرگن ۽ ھڪ وڪيل طرطلس سان گڏجي قيصريہ ۾ آيو . اھي گورنر فِيلِڪس اڳيان حاضر ٿيا ۽ پولس تي تھمتون ھڻڻ لڳا .
44024002	جڏھن پولس کي سڏايو ويو تہ طرطلس ھن تي الزام ھڻندي چيو تہ ” جناب فِيلِڪس صاحب بھادر ! اسين سائين جن جي ڪري ڏاڍي امن ۾ ٿا گذاريون ۽ اوھان جي دورانديشيءَ سبب ھن قوم جي لاءِ ڪيترائي سڌارا ٿيا آھن .
44024003	اسين ھر طرح ۽ ھرھنڌ اوھان جا شڪرگذار ۽ ٿورائتا آھيون .
44024004	آءٌ اوھان کي وڌيڪ تڪليف نہ ٿو ڏيان ، رڳو عرض ٿو ڪريان تہ مھرباني ڪري اسان جون ٻہ ٽي ڳالھيون ٻڌو .
44024005	ھي ماڻھو ھڪ وڏو خطرناڪ غنڊو نڪتو آھي . دنيا جي سڀني يھودين ۾ ھن فساد مچايو آھي ۽ ناصرين جي ھڪڙي بدعتي فرقي جو اڳواڻ آھي .
44024006	ھن اھا بہ ڪوشش ڪئي آھي تہ ھيڪل جي بي⁠حرمتي ڪري ، پر اسان کيس پڪڙي ورتو.ڪن ترجمن ۾ ھي بہ شامل آھي : اسان جي مرضي ھئي تہ ھن جو فيصلو پنھنجي شريعت موجب ڪريون . پر ڪپتان لوسياس اچي ڪڙڪيو ۽ زوريءَ ھن جي ٻانھن اسان جي ھٿن مان ڇڏائي ويو ، ھن جي مخالفن کي حڪم ڏنائين تہ اوھان وٽ اچن . سو جن ڏوھن جو اسين مٿس الزام ٿا ھڻون ، تن سڀني جي بہ جيڪڏھن کانئس پڇا ڳاڇا ڪندا تہ اوھان کي خبر پئجي ويندي . “
44024008	
44024009	پوءِ يھودي بہ ھن الزام ھڻڻ ۾ وڪيل سان شامل ٿي ويا ۽ چيائون تہ ” اھي ڳالھيون برابر ائين ئي آھن . “
44024010	پوءِ گورنر پولس ڏانھن پنھنجو بيان ڏيڻ لاءِ اشارو ڪيو . تڏھن پولس وراڻيو تہ ” سائين ! مون کي خبر آھي تہ اوھين گھڻن ئي سالن کان وٺي ھن قوم جو انصاف ڪندا ٿا اچو ، تنھنڪري آءٌ خوشيءَ سان اوھان جي اڳيان پنھنجي بچاءَ لاءِ بيان ڏيان ٿو .
44024011	اوھين معلوم ڪري سگھو ٿا تہ ٻارھن ڏينھن بہ مس گذريا ھوندا جو آءٌ يروشلم ۾ عبادت ڪرڻ لاءِ ويو ھوس .
44024012	ھنن مون کي نہ ھيڪل ۾ ڪنھن سان بحث ڪندي ڏٺو آھي ۽ نڪي پنھنجن عبادت خانن ۽ شھر ۾ فساد مچائيندي ڏٺو اٿن .
44024013	ھو وري جن ڳالھين جي مون تي تھمت ٿا ھڻن ، تن جي ڪا ثابتي بہ ڏيئي نہ ٿا سگھن .
44024014	آءٌ قبول ٿو ڪريان تہ پنھنجي ابن ڏاڏن جي خدا جي عبادت انھيءَ طريقي موجب ڪريان ٿو جنھن کي ھي بدعت سمجھن ٿا . آءٌ موسيٰ جي شريعت ۽ نبين جي صحيفن ۾ لکيل سڀني ڳالھين تي ايمان آڻيان ٿو .
44024015	مون کي خدا ۾ اھڙي ئي اميد آھي جا خود انھن کي بہ آھي تہ خدا سڀني نيڪن توڙي بدڪارن کي مرڻ کان پوءِ جيئرو ڪري اٿاريندو .
44024016	تنھنڪري آءٌ ھميشہ اھا ڪوشش ڪندو رھندو آھيان تہ منھنجي دل خدا ۽ ماڻھن ڏانھن صاف رھي .
44024017	آءٌ گھڻن سالن کان پوءِ يروشلم ۾ ويس تہ وڃي پنھنجي قوم ۾ ڪجھہ خيرات ڪريان ۽ خدا آڏو قرباني پيش ڪريان .
44024018	جڏھن مون ائين پئي ڪيو ۽ ھيڪل ۾ پاڪائيءَ سان ھوس ، تڏھن ھنن مون کي اتي ڪو فساد يا جھيڙو ڪندي نہ ڏٺو .
44024019	جڏھن تہ اتي ايشيا پرڳڻي جا ڪي يھودي بہ موجود ھئا ، جيڪڏھن کين مون تي ڪا تھمت ھڻڻي ھجي ھا تہ اھي ھتي اوھان جي اڳيان حاضر ٿين ھا .
44024020	يا ھنن ماڻھن کي ئي اجازت ڏيو تہ ھو پاڻ ٻڌائين تہ جڏھن آءٌ ڪائونسل جي اڳيان بيٺو ھوس تہ ھنن مون ۾ ڪھڙو ڏوھہ ڏٺو ،
44024021	سواءِ ھن ڏوھہ جي جو مون سندن وچ ۾ بيھي وڏي واڪي چيو تہ ’ اڄ اوھين مون تي انھيءَ ڪري ڪيس ٿا ھلايو ، جو مون چيو آھي تہ مئل وري جيئرا ٿي اٿندا . ‘ “
44024022	پوءِ فِيلِڪس ، جيڪو انھيءَ طريقي جو وڌيڪ ڄاڻو ھو ، تنھن ڪيس روڪي ڇڏيو ۽ انھن کي چيائين تہ ” جڏھن ڪپتان لوسياس ايندو تڏھن آءٌ اوھان جي ڪيس جو فيصلو ڏيندس . “
44024023	ھن پولس جي نگھبان صوبيدار کي حڪم ڏنو تہ ” ھن کي وڃي نظربند ڪريو ، پر کيس ڪجھہ آزادي ڏجو ۽ جيڪڏھن ھن جي دوستن مان ڪو سندس خدمت ڪرڻ گھري تہ کيس نہ روڪجو . “
44024024	ڪن ڏينھن کان پوءِ فِيلِڪس پنھنجي يھودڻ زال دروسلہ سان گڏجي اتي آيو ۽ پولس کي گھرائي سندس زباني عيسيٰ مسيح جي دين بابت ڳالھيون ٻڌائين .
44024025	جڏھن پولس ھنن کي سچائي ، پرھيزگاري ۽ ايندڙ قيامت بابت سمجھايو پئي ، تڏھن فِيلِڪس کي ڏاڍو ڊپ وٺي ويو ، سو پولس کي چيائين تہ ” ھاڻي تون ھليو وڃ ۽ وري جڏھن مون کي واندڪائي ملندي تہ آءٌ تو کي پاڻ وٽ گھرائي وٺندس . “
44024026	تنھن کان سواءِ ھن کي اھا بہ اميد ھئي تہ پولس کيس ڪا رشوت ڏيندو ، تنھنڪري ھو وري وري کيس سڏائي گفتگو ڪندو ھو .
44024027	پر ٻن سالن گذرڻ کان پوءِ فِيلِڪس جي جاءِ تي پرڪيس فيستس کي گورنر مقرر ڪيو ويو . فِيلِڪس پولس کي جيل ۾ ئي ڇڏي ھليو ويو ، ڇوتہ سندس مرضي ھئي تہ ان طرح ھو يھودين کي خوش ڪري .
44025001	ھن علائقي ۾ پھچڻ کان ٽي ڏينھن پوءِ فيستس قيصريہ کان يروشلم ڏانھن ويو .
44025002	سردار ڪاھنن ۽ يھودين جي بزرگن فيستس وٽ وڃي پولس جي خلاف دانھن ڏني ۽ عرض ڪيائونس تہ
44025003	” اوھين مھرباني ڪري پولس کي يروشلم ۾ گھرايو . “ ڇالاءِ جو ھنن وجھہ پئي ڳوليو تہ پولس کي رستي ۾ ئي ماري کپائي ڇڏين .
44025004	پر فيستس کين جواب ڏنو تہ ” پولس قيصريہ ۾ نظربند آھي ۽ آءٌ پاڻ اوڏانھن وڃڻ وارو آھيان .
44025005	اوھان مان جيڪي معتبر آھن ، سي مون سان گڏجي ھلن ۽ جيڪڏھن انھيءَ ماڻھوءَ ڪو ڏوھہ ڪيو ھوندو تہ پوءِ ڀلي مٿس الزام ھڻن . “
44025006	فيستس اٺ ڏھہ ڏينھن کن اتي گذاريا ۽ پوءِ قيصريہ ڏانھن ھليو ويو . ٻئي ڏينھن تي جج جي ڪرسيءَ تي ويھي حڪم ڏنائين تہ ” پولس کي اندر آڻيو . “
44025007	جڏھن پولس پھتو تڏھن يھودي جيڪي يروشلم کان آيا ھئا ، سي چوگرد ڦري آيس ۽ مٿس ڏاڍيون سخت تھمتون ھنيائون ، پر انھن جي ثابتي نہ ڏيئي سگھيا .
44025008	پولس پنھنجي بچاءَ ۾ چيو تہ ” مون يھودين جي شريعت جو ، ھيڪل جو يا قيصر جو ڪوبہ ڏوھہ ڪونہ ڪيو آھي . “
44025009	فيستس يھودين کي راضي ڪرڻ لاءِ پولس کان پڇيو تہ ” ڇا تون يروشلم ڏانھن ھلندين تہ جيئن اتي منھنجي اڳيان ھنن ڳالھين جو فيصلو ٿئي ؟ “
44025010	پولس وراڻيو تہ ” آءٌ قيصر جي ڪورٽ اڳيان بيٺو آھيان ، تنھنڪري منھنجو فيصلو بہ ھتي ٿيڻ گھرجي . اوھين چڱيءَ طرح ڄاڻو ٿا تہ مون يھودين جو ڪوبہ ڏوھہ ڪونہ ڪيو آھي .
44025011	جيڪڏھن آءٌ ڏوھدار آھيان ۽ موت جي سزا جوڳو ڪم ڪيو اٿم تہ مون کي مرڻ کان انڪار ڪونہ آھي . پر جن ڳالھين جي اھي مون تي تھمت ھڻن ٿا ، سي سچيون ڪين آھن . پوءِ ڪنھن بہ ماڻھوءَ کي اھو حق نہ آھي تہ ھو مون کي انھن جي حوالي ڪري . تنھنڪري آءٌ قيصر وٽ اپيل ٿو ڪريان . “
44025012	تنھن تي فيستس پنھنجن صلاحڪارن سان صلاح مصلحت ڪري وراڻيو تہ ” تو قيصر وٽ اپيل ڪئي آھي ، تنھنڪري تو کي قيصر وٽ وڃڻو پوندو . “
44025013	ڪن ڏينھن کان پوءِ اگرپا بادشاھہ ۽ سندس ڀيڻ برنيڪي قيصريہ ۾ فيستس سان ملاقات ڪرڻ لاءِ آيا .
44025014	ھو ڪيترائي ڏينھن اتي ٽڪيا پيا ھئا ، سو فيستس پولس جي ڪيس جو احوال بادشاھہ کي ٻڌائيندي چيو تہ ” ھڪڙو شخص آھي ، جنھن کي فِيلِڪس جيل ۾ ڇڏي ھليو ويو آھي .
44025015	جڏھن آءٌ يروشلم ۾ ھوس تڏھن انھيءَ ماڻھوءَ جي خلاف سردار ڪاھن ۽ يھودين جي بزرگن مون کي دانھن ڏني ھئي ۽ عرض ڪيو ھئائون تہ آءٌ کيس سزا ڏيان .
44025016	پر مون کين جواب ڏنو تہ جيستائين جوابدار فريادين جي روبرو نہ ٿئي ۽ جيڪو الزام ھو مٿس ھڻن ٿا تنھن جي بچاءَ ۾ بيان ڏيڻ جو موقعو نہ مليس ، تيستائين کيس سزا ڏيڻ رومين جي دستور ۾ نہ آھي .
44025017	سو جڏھن ھو ھتي اچي گڏ ٿيا تڏھن مون دير ڪانہ ڪئي ، بلڪ ٻئي ڏينھن تي ڪورٽ ۾ جج جي ڪرسيءَ تي ويھي مون حڪم ڏنو تہ ’ انھيءَ ماڻھوءَ کي وٺي اچو . ‘
44025018	پر جڏھن سندس مخالف اٿي بيٺا ، تڏھن انھن مٿس اھڙو ڪوبہ الزام ڪونہ ھنيو جن ڏوھن جو مون کي گمان ھو .
44025019	پر ھنن ساڻس پنھنجي دين ۽ عيسيٰ نالي ھڪڙي شخص بابت تڪرار ٿي ڪيو ، جيڪو مري ويو ھو ۽ پولس چوي ٿو تہ ھو جيئرو آھي .
44025020	مون کي سمجھہ ۾ نہ آيو تہ انھن ڳالھين جي صحيح جاچ ڪيئن ڪجي . تنھنڪري مون پولس کان پڇيو تہ ’ ڇا تون يروشلم ڏانھن وڃڻ ۾ راضي آھين تہ جيئن اتي انھن ڳالھين جو فيصلو ٿئي ؟ ‘
44025021	پر جڏھن پولس اپيل ڪئي تہ سندس ڪيس جو فيصلو قيصر جي ڪورٽ ۾ ٿئي ، تڏھن مون حڪم ڏنو تہ جيستائين آءٌ کيس قيصر ڏانھن نہ موڪليان تيستائين ھو نظربند رھي . “
44025022	تنھن تي اگرپا فيستس کي چيو تہ ” منھنجي پاڻ اھا مرضي آھي تہ آءٌ انھيءَ ماڻھوءَ جون ڳالھيون ٻڌان . “ فيستس کيس وراڻيو تہ ” اوھين سڀاڻي ئي کڻي ھن جون ڳالھيون ٻڌجو . “
44025023	ٻئي ڏينھن تي اگرپا ۽ برنيڪي وڏي شان وَ شوڪت سان درٻار ھال ۾ داخل ٿيا . ھنن سان فوجي ڪپتان ۽ معزز شھري بہ ساڻ ھئا . فيستس حڪم ڏنو تہ ” پولس کي اندر آندو وڃي . “
44025024	پوءِ فيستس چوڻ لڳو تہ ” اي بادشاھہ اگرپا ۽ معزز حاضرين ! ھن شخص ڏانھن ڏسو ، جنھن بابت يھودين جي سڄي خلق ھتي قيصريہ ۾ ۽ يروشلم ۾ مون وٽ فرياد ڪئي ۽ واڪا ڪري چيائون تہ ’ ھن ماڻھوءَ کي جيئرو نہ ڇڏيو . ‘
44025025	پر مون کي خبر پيئي تہ ھن شخص اھڙو ڪوبہ ڏوھہ نہ ڪيو آھي جو کيس موت جي سزا ڏجي . ھن پاڻ شھنشاھہ وٽ اپيل ڪئي ، جنھن ڪري مون فيصلو ڪيو تہ کيس اوڏانھن موڪليان .
44025026	پر ھن بابت ڪابہ پڪي خبر نہ آھي ، جا آءٌ شھنشاھہ ڏانھن لکي موڪليان . تنھنڪري مون ھن کي اوھان سڀني جي اڳيان ۽ خاص ڪري اي بادشاھہ اگرپا ! اوھان جي اڳيان حاضر ڪيو اٿم . سو اوھين ھن ڪيس جي جاچ ڪريو تہ جيئن آءٌ ڪجھہ لکي سگھان .
44025027	ڇالاءِ جو اھو غيرواجبي آھي جو آءٌ ھڪ قيديءَ کي تہ موڪليان ، پر مٿس جيڪي الزام لڳل آھن ، تن بابت چٽيءَ طرح سان نہ لکان . “
44026001	اگرپا پولس کي چيو تہ ” اوھان کي اجازت آھي تہ اوھين پنھنجي پاران ڪجھہ چئو . “ پولس ھٿ ھلائي پنھنجي بچاءَ ۾ ھي بيان ڏنو تہ
44026002	” اي بادشاھہ اگرپا ! آءٌ پاڻ کي خوش نصيب ٿو سمجھان جو اڄ اوھان جي اڳيان انھن ڳالھين جي بچاءَ ۾ بيان ڏيڻو اٿم جن جي يھودين مون تي تھمت ھنئي آھي ،
44026003	ڇالاءِ جو اوھين تہ يھودين جي سڀني ريتن رسمن کان چڱيءَ طرح واقف آھيو . سو منھنجو اوھان کي خاص عرض آھي تہ مھرباني ڪري منھنجو بيان صبر سان ٻڌو .
44026004	سڀيئي يھودي ڄاڻين ٿا تہ ننڍپڻ کان وٺي مون پنھنجي حياتي پنھنجي ملڪ ۽ يروشلم شھر ۾ ڪيئن گذاري آھي .
44026005	گھڻي وقت کان وٺي اھي مون کي ڄاڻين ٿا ۽ جيڪڏھن مرضي ھجين تہ شاھدي ڏين تہ ڪيئن آءٌ پنھنجي مذھب جي سڀني کان سخت پابند فرقي فريسيءَ موجب زندگي گذاريندو ھوس .
44026006	سو ھاڻي مون کي انھيءَ اميد رکڻ جي ڪري ھتي ڪورٽ ۾ آڻي بيھاريو اٿن ، تہ جيڪو واعدو خدا اسان جي ابن ڏاڏن سان ڪيو ھو سو پورو ٿيندو .
44026007	انھيءَ واعدي جي پوري ٿيڻ جي اميد تي اسان جا ٻارھن ئي قبيلا دل وجان سان ڏينھن رات خدا جي عبادت ڪري رھيا آھن . اي بادشاھہ سلامت ! انھيءَ اميد جي ڪري تہ يھودين مون تي اھا تھمت ھنئي آھي .
44026008	پر اوھان سڀني کي اھا ڳالھہ ناممڪن ڇو ٿي لڳي تہ خدا مئلن کي وري جيئرو ڪري اٿاريندو ؟
44026009	ڪنھن وقت آءٌ پاڻ ائين سمجھندو ھوس تہ مون کي عيسيٰ ناصريءَ جي خلاف گھڻو ڪجھہ ڪرڻ گھرجي .
44026010	سو يروشلم ۾ آءٌ ائين ئي ڪندو ھوس . سردار ڪاھنن کان اختياري وٺي ڪيترن ئي خدا جي ماڻھن کي جيل ۾ وجھرائيندو ھوس ۽ کين قتل ڪرائڻ لاءِ انھن جي خلاف پنھنجو رايو بہ ڏيندو ھوس .
44026011	سڀني يھودي عبادت خانن ۾ گھڻا ئي دفعا انھن کي سزا ڏياري زوريءَ کانئن ڪفر بڪائيندو ھوس ، بلڪ انھن جي خلاف اھڙو تہ ڇتو ٿي لڳو ھوس جو ٻاھرين شھرن ۾ بہ وڃي کين ستائيندو ھوس . “
44026012	” انھيءَ ڪم لاءِ ھڪڙي دفعي آءٌ سردار ڪاھنن کان اختياريءَ جو پروانو وٺي دمشق ڏانھن پئي ويس .
44026013	اي بادشاھہ سلامت ! ٻنپھرن جو وقت ھو جو رستي ويندي مون آسمان مان ھڪڙي روشني ڏٺي جيڪا سج کان بہ وڌيڪ تجليدار ھئي ، سا مون تي ۽ منھنجي ساٿين تي اچي چمڪي .
44026014	اسين سڀ زمين تي ڪري پياسين تہ ان وقت مون عبراني ٻوليءَ ۾ ھڪ آواز ٻڌو تہ ’ اي شائول ! اي شائول ! تون مون کي ڇو ٿو ستائين ؟ ڏاند وانگر پنھنجي مالڪ جي لٺ آڏو لت کڻي تون پاڻ کي نقصان ڇو ٿو پھچائين ؟ ‘
44026015	مون پڇيو تہ ’ خداوند ! تون ڪير آھين ؟ ‘ تنھن تي خداوند وراڻيو تہ ’ آءٌ عيسيٰ آھيان ، جنھن کي تون ستائين پيو .
44026016	پر ھاڻي اٿ ۽ سڌو ٿي بيھہ . مون ھن مقصد لاءِ تو کي ڏيکاري ڏني آھي تہ آءٌ تو کي پنھنجو ٻانھو ۽ شاھد مقرر ڪريان ، تہ جيئن ٻين کي ٻڌائين تہ ڪيئن تو اڄ مون کي ڏٺو آھي ۽ آئيندہ جيڪي ڳالھيون تو کي ڏيکاريندو رھندس سي بہ کين ٻڌائين .
44026017	آءٌ تو کي تنھنجي قوم ۽ غير قومن کان بچائيندس ، جن ڏانھن تو کي موڪليندس .
44026018	تو کي انھن جون اکيون کولڻيون آھن . انھن کي اونداھيءَ مان ڪڍي روشنيءَ ۾ آڻڻو آھي . کين شيطان جي چنبي کان آزاد ڪري خدا ڏانھن موڙڻو آھي ، تہ جيئن اھي مون تي ايمان آڻين ۽ گناھن جي معافي ملين ۽ ھو خدا جي پنھنجي قوم ۾ ليکيا وڃن . ‘ “
44026019	” سو اي بادشاھہ اگرپا ! مون جيڪا آسمان مان رويا ڏٺي ، تنھن کان منھن نہ موڙيو اٿم .
44026020	پھريائين دمشق ، پوءِ يروشلم ، يھوديہ جي سڄي علائقي ۽ غيرقومن ۾ مون اھا تبليغ ڪئي تہ اھي پنھنجن گناھن کان توبھہ ڪري خدا ڏانھن ڦرن ۽ اھڙا ڪم ڪن جن مان خبر پوي تہ ھنن سچ پچ توبھہ ڪئي آھي .
44026021	اھو ئي سبب ھو جو يھودين مون کي ھيڪل ۾ گرفتار ڪيو ۽ مون کي مارڻ جي ڪوشش ڪئي .
44026022	پر اڄ تائين خدا جي مدد مون ساڻ آھي ، سو آءٌ پنھنجيءَ ڳالھہ تي قائم آھيان ۽ ھر غريب توڙي امير جي اڳيان ھڪ جھڙي شاھدي ٿو ڏيان . آءٌ رڳو اھي ڳالھيون ٿو ٻڌايان ، جن بابت موسيٰ ۽ ٻيا نبي چئي ويا آھن تہ اھي ضرور ٿينديون .
44026023	اھي ھي تہ مسيح ڏک سھندو ۽ اھو ئي پھريائين مئلن مان جيئرو ٿي اٿندو ، تہ جيئن يھودين ۽ غير قومن کي روشنيءَ جي خبر ٻڌائي . “
44026024	جيئن ئي پولس ھن نموني پنھنجو بچاءُ ڪري رھيو ھو تہ فيستس وڏي واڪي چيس تہ ” پولس تون ديوانو ٿي پيو آھين . تنھنجي گھڻي علم تو کي چريو ڪري ڇڏيو آھي . “
44026025	تنھن تي پولس وراڻيو تہ ” سائين ! آءٌ چريو نہ آھيان ، پر سچ ۽ عقل جون ڳالھيون ٿو ڪريان .
44026026	بادشاھہ جنھن سان آءٌ بي ڌڙڪ ٿي ڳالھايان ٿو ، تنھن کي بہ انھن ڳالھين جي پوري ڄاڻ آھي ، بلڪ پڪ اٿم تہ انھن مان ڪابہ ڳالھہ کانئس ڳجھي نہ آھي ، ڇالاءِ جو اھا ڳالھہ ڪنھن ڪنڊ پاسي ۾ نہ ٿي آھي .
44026027	اي اگرپا بادشاھہ ! ڇا اوھين نبين کي مڃو ٿا ؟ ھائو ، آءٌ ڄاڻان ٿو تہ اوھين مڃيندا آھيو . “
44026028	تنھن تي اگرپا پولس کي چيو تہ ” تون ٿوري وقت ۾ مون کي مسيحي بڻائيندين ڇا ؟ “
44026029	پولس وراڻيو تہ ” ٿوري يا گھڻي وقت ۾ ، پر منھنجي تہ خدا جي در اھا دعا آھي تہ شل اوھين ۽ ھي ٻيا جيڪي منھنجي ٻڌي رھيا آھن ، سي مون جھڙا ٿين سواءِ ھنن زنجيرن جي . “
44026030	پوءِ بادشاھہ اٿي کڙو ٿيو . گورنر ، برنيڪي ۽ ٻيا جيڪي ساڻس گڏ ويٺا ھئا ، سي سڀ بہ اٿي کڙا ٿيا ،
44026031	۽ ٻاھر نڪرندي ھڪٻئي کي چوڻ لڳا تہ ” ھن ماڻھوءَ تہ اھڙو ڪوبہ ڏوھہ نہ ڪيو آھي جو کيس موت يا جيل جي سزا ڏني وڃي . “
44026032	پوءِ اگرپا فيستس کي چيو تہ ” ھي ماڻھو جيڪڏھن قيصر کي اپيل نہ ڪري ھا تہ جيڪر ڇٽي وڃي ھا . “
44027001	جڏھن اھو فيصلو ٿيو تہ اسين سامونڊي جھاز ۾ چڙھي اِٽليءَ ڏانھن وڃون ، تڏھن ھنن پولس ۽ ٻين قيدين کي رومي لشڪر جي شھنشاھي پلٽڻ جي صوبيدار يوليس جي حوالي ڪيو .
44027002	اسين ادرموتيم جي جھاز ۾ چڙھي روانا ٿياسين ، جو ايشيا پرڳڻي جي ڪناري وارن شھرن ڏانھن وڃڻ لاءِ تيار بيٺو ھو . ارسترخس نالي ھڪڙو مڪدوني ، جيڪو ٿسلونيڪيءَ جو رھاڪو ھو سو بہ اسان سان گڏ ھو .
44027003	ٻئي ڏينھن تي اسين صيدا ۾ پھتاسين . اتي يوليس پولس تي اھا مھرباني ڪئي جو کيس موڪل ڏنائين تہ ھو ڀلي پنھنجن دوستن وٽ وڃي ۽ جيڪي گھرجيس سو ڀلي انھن کان وٺي .
44027004	پوءِ اسين صيدا مان روانا ٿياسين ، پر جيئن تہ واءُ اڻائو ھو تنھنڪري قبرص ٻيٽ جي آڙ وٺي ھلياسين .
44027005	پوءِ اسين ڪلڪيا ۽ پمفوليا جي پاسي وارو سمنڊ پار ڪري مورا ۾ اچي پھتاسين ، جيڪو لوڪيا جو ھڪڙو شھر آھي .
44027006	اتي صوبيدار ڏٺو تہ اسڪندريہ جو ھڪڙو سامونڊي جھاز اِٽليءَ ڏانھن وڃي رھيو آھي ، سو ھن اسان کي انھيءَ جھاز ۾ سوار ڪيو .
44027007	اسين آھستي آھستي سفر ڪري رھيا ھئاسين ، تنھنڪري ڪيترائي ڏينھن لڳي ويا . نيٺ وڏيءَ مشڪل کان پوءِ ڪندوس شھر جي سامھون پھتاسين . واءُ جي زور ڪري اڳتي وڌي نہ سگھياسين . تنھنڪري اسين سلمونيءَ جي اڳيان لنگھي ڪريتي ٻيٽ جي آڙ وٺي ھلڻ لڳاسين ،
44027008	۽ وڏيءَ مشڪل سان انھيءَ جو ڪنارو ڏيئي ھلندي ھلندي اچي سھڻي نالي بندر تي پھتاسين ، جنھن جي ويجھو لسيا جو شھر آھي .
44027009	اتي اسان کي ڏاڍو وقت لڳي ويو ، تان جو روزي جو ڏينھن بہ گذري ويو . ھاڻي تہ جھاز جو سفر بہ ڏاڍو جوکائتو ٿي پيو ھو . تنھنڪري پولس ھنن کي صلاح ڏني تہ
44027010	” دوستو ! آءٌ سمجھان ٿو تہ ھن سفر ۾ تڪليف ۽ وڏي نقصان ٿيڻ جو انديشو آھي . رڳو مال ۽ جھاز جو نقصان نہ پر حياتيءَ جو بہ خطرو آھي . “
44027011	پر صوبيدار پولس جي ڳالھين کان وڌيڪ ڪپتان ۽ جھاز جي مالڪ جون ڳالھيون مڃيون .
44027012	جيئن تہ اھو بندر سياري گذارڻ لاءِ چڱو نہ ھو ، تنھنڪري گھڻن اھا صلاح ڏني تہ ھتان اڳتي ھلجي ۽ جي ٿي سگھي تہ سيارو ھلي فينڪس ۾ گذارجي ، جيڪو ڪريتيءَ جو بندر آھي ۽ سندس رخ اتر الھندي ۽ ڏکڻ الھندي ڏانھن آھي .
44027013	جڏھن ڏکڻ جو واءُ آھستي آھستي گھلڻ لڳو ، تڏھن ھنن سمجھيو تہ سندن مطلب پورو ٿيو . تنھنڪري ھو جھاز جا لنگر کڻي ڪريتيءَ جو ڪنارو ڏيئي ھليا .
44027014	اڃا ٿورو وقت ئي ڪين گذريو تہ سمنڊ ۾ ھڪ سخت موسمي طوفان اچي ڪڙڪيو ، جنھن کي ” يُوراڪُلون“چون ٿا .
44027015	جڏھن جھاز ڦاسي پيو ۽ واءُ جي سامھون ھلي نہ سگھيو ، تڏھن لاچار ٿي اسان کيس واءُ جي حوالي ڪري ڇڏيو ۽ ڌڪبا پئي وياسين .
44027016	ڪودہ نالي ھڪڙي ننڍڙي ٻيٽ جي آڙ ۾ لنگھندي وڏيءَ ڪوشش سان بچاءَ ٻيڙيءَ کي بچائي ورتوسين .
44027017	تڏھن ملاحن انھيءَ ٻيڙيءَ کي جھاز ۾ چاڙھي ، جھاز کي ھيٺين پاسي کان رسا ٻڌي مضبوط ڪيو ، پر پوءِ اچي کين ڊپ ورتو تہ متان اڳتي ھلي پاڻيءَ ھيٺان سورتس واريءَ ۾ ڦاسي پئون . تنھنڪري جھاز جو سڙھہ ھيٺ لاٿائون ۽ پوءِ ڇولين جي رحم ڪرم تي ڌڪبا وياسون .
44027018	جڏھن طوفان اسان کي تمام گھڻي تڪليف ڏني تڏھن ٻئي ڏينھن تي انھن جھاز جو سامان اڇلائڻ شروع ڪيو ،
44027019	۽ ايندڙ ڏينھن تي انھن پنھنجن ھٿن سان جھاز جو سڙھہ لاھي ڦٽو ڪيو .
44027020	ڪيترن ئي ڏينھن تائين اسان کي سج ، چنڊ ۽ تارا نظر نہ آيا ۽ تيز ھوائون گھلنديون رھيون . آخرڪار اسان پنھنجي حياتيءَ کان نااميد ٿي وياسين .
44027021	جڏھن ماڻھن کي کاڌي کان سواءِ ڪيترائي ڏينھن گذري ويا ، تڏھن پولس انھن جي اڳيان اٿي بيھي چيو تہ ” دوستو ! جيڪڏھن اوھين منھنجي صلاح مڃيو ھا ۽ ڪريتيءَ وٽان نہ ھلو ھا تہ ھي نقصان ۽ تڪليف اسان کي نہ رسي ھا .
44027022	ھاڻي آءٌ اوھان کي صلاح ٿو ڏيان تہ دل نہ لاھيو ، ڇالاءِ جو اوھان مان ڪنھن کي بہ جيءَ جو جوکو نہ ٿيندو ، رڳو جھاز تباھہ ٿيندو .
44027023	ڇاڪاڻ تہ جنھن خدا جو آءٌ ٻانھو آھيان ۽ جنھن جي آءٌ عبادت ٿو ڪريان ، تنھن جو ملائڪ رات منھنجي ڀرسان اچي بيٺو
44027024	۽ چيائين تہ ’ اي پولس ! ڊڄ نہ ، تون ضرور قيصر جي اڳيان پيش ٿيندين ۽ ڏس ، ھي جيڪي ماڻھو جھاز ۾ تو سان گڏ آھن ، تن سڀني کي خدا تنھنجي خاطر بچايو آھي . ‘
44027025	تنھنڪري دوستو ! دلجاءِ ڪريو ، ڇالاءِ جو منھنجو خدا تي پورو يقين آھي تہ جيئن مون کي چيو اٿس تيئن ئي ٿيندو ،
44027026	۽ ضرور اسين ڪنھن ٻيٽ تي وڃي پھچنداسين . “
44027027	چوڏھينءَ جي رات ھئي جو اسين انھيءَ طوفان سان ڌڪجي وڃي ڀونوچ سمنڊ ۾ پياسين ، اٽڪل اڌ رات جو وقت ھو جو خلاصين کي اھو گمان ويٺو تہ اسين شايد ڪنھن سڪيءَ جي علائقي کي ويجھا ٿيندا ٿا وڃون .
44027028	ھنن پاڻيءَ جي اونھائي ماپي تہ ھڪ ھنڌ چاليھہ ميٽر ٿي ۽ ٿورو اڳڀرو وڃي ماپيائون تہ اھا ٽيھہ ميٽر ٿي .
44027029	سو ھنن کي ڊپ ٿيو تہ متان ڪنھن ٽڪرائتي ڪناري سان نہ وڃي لڳن . تنھنڪري ھو جھاز جي پاڇيل جا چار لنگر لاھي خدا خدا ڪرڻ لڳا تہ ڏينھن ٿئي .
44027030	خلاصين اھا ڪوشش ڪئي تہ جھاز مان ڀڄي وڃن ۽ انھيءَ ڪوشش ۾ انھن ٻيڙي بہ سمنڊ ۾ لاھي ڇڏي ۽ اھو بھانو بڻايائون تہ ” اسين جھاز جي آڳيل تان لنگر ٿا لاھيون . “
44027031	تنھن تي پولس صوبيدار ۽ سپاھين کي چيو تہ ” جيڪڏھن ھي خلاصي جھاز تي نہ رھندا تہ اوھين بچي نہ سگھندا . “
44027032	سو سپاھين ٻيڙيءَ جا پڳھہ ڇوڙي ڇڏيا تہ ھلي وڃي .
44027033	جڏھن صبح ٿيڻ وارو ھو تہ پولس سڀني کي ڪجھہ کاڌو کائڻ لاءِ عرض ڪيو ۽ چيائين تہ ” اوھين چوڏھن ڏينھن تائين خوف ۽ خطري جي حالت ۾ رھيا آھيو ۽ ايترو وقت اوھان ڪجھہ بہ نہ کاڌو آھي .
44027034	آءٌ اوھان کي عرض ٿو ڪريان تہ مھرباني ڪري ڪجھہ کائو ، تہ جيئن اوھان جي جان بچي . ھاڻ اوھان جو وار بہ ونگو نہ ٿيندو . “
44027035	جڏھن اھو چئي چڪو تہ ماني کڻي سڀني جي اڳيان خدا جو شڪر ڪندي گرھہ ڀڃي کاڌائين .
44027036	پوءِ ٻين کي بہ دلجاءِ ٿي ۽ ماني کاڌائون .
44027037	جھاز تي اسين مڙيئي ٻہ سو ڇاھتر ماڻھو سوار ھئاسين .
44027038	جڏھن انھن کائي ڍءُ ڪيو تہ جھاز تان بار ھلڪو ڪرڻ لاءِ ھنن سموري ڪڻڪ سمنڊ ۾ ڦٽي ڪئي .
44027039	جڏھن ڏينھن ٿيو تہ خلاصين کي ڪنارو سڃاڻڻ ۾ نہ آيو ، پر انھن ھڪ سامونڊي کاري ڏٺي ، جنھن جو ڪنارو صاف ھو . سو ھو پاڻ ۾ صلاح ڪرڻ لڳا تہ جيڪڏھن ٿي سگھي تہ جھاز کي انھيءَ ڪناري تي وڃي بيھارجي .
44027040	پوءِ تہ لنگر ڇوڙي سمنڊ ۾ ڦٽا ڪيائون ، ونجھن جا رسا بہ کولي ڇڏيائون ۽ آڳيل وارو سڙھہ واءُ جي رخ تي چاڙھي ڪناري ڏانھن وڌڻ لڳا .
44027041	تڏھن جھاز ھڪڙي ھنڌ اچي واريءَ ۾ ڦاٿو جو سندس آڳيل قابو ٿي پيئي ، پر پاڇيل ڇولين جي سٽڪي لڳڻ ڪري ڀڄڻ لڳي .
44027042	سپاھين پاڻ ۾ صلاح ڪئي تہ قيدين کي ماري ڇڏجي ، متان انھن منجھان ڪو تري ڀڄي نہ وڃي .
44027043	پر صوبيدار جي دل گھريو ٿي تہ ڪنھن طرح پولس کي بچائي ، تنھنڪري ھنن کي انھيءَ ارادي کان روڪيائين ۽ حڪم ڏنائين تہ ” جيڪي ماڻھو تري سگھن ٿا سي پھريائين جھاز مان ٽپو ڏيئي سمنڊ ۾ پون ۽ ڪناري تي وڃي پھچن ،
44027044	۽ باقي ڪي تختن تي ، ڪي جھاز جي ترندڙ شين تي نڪري وڃن . “ نيٺ ٿيو بہ ائين جو سڀيئي صحيح سلامت وڃي سڪيءَ تي پھتا .
44028001	جڏھن اسين خير سان ڪناري تي پھتاسين ، تڏھن اسان کي معلوم ٿيو تہ انھيءَ ٻيٽ جو نالو مالٽا آھي .
44028002	اتان جي رھاڪن اسان تي ڏاڍي مھرباني ڪئي . انھيءَ مھل مينھن ۽ سيءُ پئي پيو ، سو انھن باھہ ٻاري اسان جو آڌرڀاءُ ڪيو .
44028003	پولس ڪجھہ ڪاٺيون کڻي باھہ ۾ وڌيون تہ انھيءَ مان تپش جي ڪري ھڪڙو نانگ ٻاھر نڪتو ، جيڪو پولس جي ھٿ ۾ چڪ پائي چنبڙي پيو .
44028004	جڏھن اتان جي رھاڪن ڏٺو تہ پولس جي ھٿ ۾ نانگ چنبڙيل آھي ، تڏھن ھڪٻئي کي چوڻ لڳا تہ ” پڪ ھي ماڻھو خوني آھي . جيتوڻيڪ ھو سمنڊ مان بچي نڪتو آھي ، پر خدا جو قھر ھن کي جيئرو رھڻ نہ ڏيندو . “
44028005	پولس ھٿ ڇنڊي اھا بلا باھہ ۾ اڇلائي ڇڏي ۽ کيس بلا کان ڪوبہ ايذاءُ نہ پھتو .
44028006	اھي ھن انتظار ۾ ھئا تہ پولس سُڄي پوندو يا اوچتو ڪري مري ويندو . پر انھن جڏھن گھڻو وقت انتظار ڪيو ۽ ڏٺائون تہ ھن کي ڪجھہ بہ نہ ٿيو تہ ھنن پنھنجا خيال بدلايا ۽ چيائون تہ ” ھي ڪو ديوتا آھي . “
44028007	اتي ڀرسان ئي انھيءَ ٻيٽ جي سردار پبليس جي جاگير ھئي . ھن اسان جي سٺي آجيان ڪئي ۽ اسين ھن جا ٽي ڏينھن مھمان ٿي رھياسين .
44028008	پبليس جو پيءُ بخار ۽ پيچش جي ڪري بستري داخل ھو . پولس ھن جي ڪمري ۾ ويو ۽ دعا ڪيائين . پوءِ پنھنجا ھٿ مٿانئس رکيائين ۽ کيس شفا بخشيائين .
44028009	جڏھن ھي ڪم ٿيو تڏھن ٻيٽ ۾ جيڪي بہ بيمار ھئا ، تن کي پولس وٽ آندو ويو تہ کين شفا ملي .
44028010	انھن اسان جي وڏي عزت ڪئي ۽ جڏھن اسان جو سامونڊي جھاز ھلڻ تي ھو تہ انھن اسان جي سفر ۾ ڪم ايندڙ شيون جھاز ۾ رکي ڇڏيون .
44028011	اھڙيءَ طرح ٽن مھينن کان پوءِ اسين اسڪندريہ جي ھڪڙي سامونڊي جھاز تي چڙھي روانا ٿياسين ، جنھن جو نالو ” جوزا “ ھو . انھيءَ جھاز سڄو سيارو ٻيٽ ۾ گذاريو ھو .
44028012	پوءِ اسين سِراڪوسہ شھر ۾ اچي پھتاسون ۽ اتي ٽي ڏينھن رھياسين .
44028013	اتان وري اسان پنھنجو سفر شروع ڪيو ۽ ريگيوم شھر ۾ پھتاسين . ٻئي ڏينھن ڏکڻ جو واءُ گھلڻ لڳو ۽ اسين ٻن ڏينھن ۾ پُتيُلي شھر ۾ آياسين .
44028014	اسان کي اتي ڪي ڀائر مليا جن چيو تہ ” ھڪ ھفتو اسان وٽ ترسو . “
44028015	جڏھن روم جي ڀائرن اسان جي اچڻ جو ٻڌو تہ ھو اسان سان ملڻ لاءِ اپيُس منڊي چونڪ ۽ ٽسرائي ڳوٺ تائين آيا . جڏھن پولس انھن کي ڏٺو تہ خدا جو شڪر ڪرڻ لڳو ۽ دلي سڪون حاصل ٿيس . اھڙيءَ طرح اسين روم ۾ پھتاسين .
44028016	جڏھن اسين روم ۾ پھتاسين تہ پولس کي اڪيلي رھڻ جي اجازت ملي ، پر ھڪ سپاھي سندس پھري تي ھو .
44028017	ٽن ڏينھن کان پوءِ پولس اتي جي يھودي اڳواڻن جي گڏجاڻي سڏائي . جڏھن اھي اچي ڪٺا ٿيا تہ ھن کين چيو تہ ” منھنجا ڀائرؤ ! جيتوڻيڪ مون پنھنجي قوم وارن ۽ وڏن جي ريتن رسمن خلاف ڪجھہ بہ نہ ڪيو آھي ، تہ بہ مون کي يروشلم ۾ گرفتار ڪري رومين جي حوالي ڪيو ويو .
44028018	انھن مون کان سوال پڇيا ۽ مرضي ھئن تہ مون کي آزاد ڪن ، ڇاڪاڻ تہ انھن کي خبر پئجي ويئي تہ مون ڪو اھڙو ڪم نہ ڪيو ھو جنھن سبب مون کي موت جي سزا ملي .
44028019	انھيءَ لاءِ نہ تہ پنھنجي قوم تي ڪا تھمت ھڻان ، پر جڏھن يھودين ھن فيصلي تي اعتراض ڪيو تڏھن لاچار ٿي مون کي قيصر وٽ اپيل ڪرڻي پيئي .
44028020	اھو ئي سبب ھو جو مون اوھان کي پاڻ وٽ گھرايو آھي تہ اوھان سان ملان ۽ ويھي ڳالھہ ٻولھہ ڪريان . مون کي مسيح جي خاطر زنجيرن ۾ ٻڌو اٿن ، جنھن تي بني اسرائيل اميد رکن ٿا . “
44028021	انھن کيس چيو تہ ” يھوديہ مان اسان کي تنھنجي باري ۾ ڪو خط پٽ نہ مليو آھي ۽ نہ ئي آيل ڀائرن مان ڪنھن تو بابت ڪجھہ ٻڌايو آھي يا تنھنجي ڪا گلا ڪئي آھي .
44028022	پر اسين تنھنجا خيال ٻڌڻ گھرون ٿا ، ڇالاءِ جو اسان کي خبر آھي تہ جنھن فرقي سان تون واسطو رکين ٿو ، تنھن فرقي جي جتي ڪٿي مخالفت ھلي ٿي . “
44028023	سو انھن پولس سان تاريخ مقرر ڪئي ۽ انھن جو وڏو تعداد انھيءَ جاءِ تي آيو ، جتي پولس ٽڪيل ھو . صبح کان شام تائين ھو کين سمجھائيندو ۽ خدا جي بادشاھت بابت پنھنجو پيغام ٻڌائيندو رھيو . ھن عيسيٰ بابت کين قائل ڪرڻ لاءِ موسيٰ جي شريعت ۽ نبين جي صحيفن مان مثال ٻڌايا .
44028024	انھن مان ڪي سندس پيغام ٻڌي قائل ٿيا ، پر ٻين ايمان نہ آندو .
44028025	ھو پاڻ ۾ بہ يڪراءِ نہ ٿيا ۽ وڃڻ تي ھئا ، تہ پولس ھيءَ ھڪڙي ڳالھہ چين تہ ” پاڪ روح يسعياہ نبيءَ جي معرفت اوھان جي ابن ڏاڏن کي چڱو چيو ھو تہ
44028026	’ تون وڃي ھن قوم کي ھيئن چئُہ تہ اوھين ٻڌندا پر سمجھندا ڪين.اوھين نھاريندا پر ڏسندا ڪين .
44028027	ڇالاءِ جو ھن قوم جي عقل تي تالو لڳايو ويو آھي ، ۽ اھي ڪنن کان گھٻرا ٿي پيا آھن.انھن پنھنجون اکيون پوري ڇڏيون آھن،تہ متان اھي پنھنجن اکين سان ڏسن،متان اھي پنھنجن ڪنن سان ٻڌن،متان اھي پنھنجي عقل سان سمجھن ۽ مون آڏو توبھہ تائب ٿين تہ آءٌ کين ڇٽائي چڱو ڀلو ڪريان . ‘ “
44028028	پولس آخر ۾ چيو تہ ” اوھان کي خبر ھئڻ گھرجي تہ خدا جو ڇوٽڪاري وارو پيغام غير قومن ڏانھن موڪليو ٿو وڃي ۽ اھي ٻڌندا . “
44028030	پولس ٻہ ورھيہ انھيءَ جاءِ ۾ رھيو ، جيڪا ھن پنھنجي لاءِ مسواڙ تي ورتي ھئي . ھو انھن جي آجيان ڪندو ھو جيڪي ساڻس ملڻ ايندا ھئا .
44028031	ھو ڪنھن بہ رنڊڪ کان سواءِ ڏاڍيءَ ھمت سان خدا جي بادشاھت جي تبليغ ڪندو ھو ۽ خداوند عيسيٰ مسيح بابت تعليم ڏيندو ھو .
45001001	ھي خط عيسيٰ مسيح جي غلام پولس جي طرفان آھي ، جنھن کي خدا رسول ڪري چونڊيو ۽ کيس پنھنجي خوشخبري ٻڌائڻ لاءِ خاص طور مقرر ڪيو آھي .
45001002	خدا ھن خوشخبريءَ جو واعدو اڳي ئي پاڪ لکتن ۾ پنھنجن نبين جي معرفت ڪيو ھو .
45001003	اھا خوشخبري سندس فرزند ، يعني اسان جي خداوند عيسيٰ مسيح بابت آھي ، جيڪو جسماني لحاظ کان تہ دائود جي نسل مان پيدا ٿيو ،
45001004	پر پاڪيزگيءَ واري روح جي لحاظ کان ھو خدا جي وڏي قدرت وارو فرزند ثابت ٿيو ، جڏھن ھو مئلن مان وري جيئرو ٿي اٿيو .
45001005	انھيءَ جي ئي معرفت خدا مون تي اھو ڪرم ڪيو جو آءٌ مسيح جي خاطر رسول مقرر ٿيس ، انھيءَ لاءِ تہ آءٌ سڀني قومن جي ماڻھن کي ھي پيغام ڏيان تہ ھو ايمان آڻين ۽ فرمانبردار ٿين .
45001006	انھن ماڻھن ۾ اوھين بہ شامل آھيو ، جن کي خدا عيسيٰ مسيح جو پوئلڳ ٿيڻ لاءِ چونڊيو آھي .
45001007	ھي خط انھن سڀني ڏانھن آھي ، جيڪي روم شھر ۾ خدا جا پيارا آھن ۽ پاڪ ٿيڻ لاءِ چونڊيا ويا آھن . شل اوھان تي اسان جي پيءُ خدا ۽ خداوند عيسيٰ مسيح جي طرفان فضل ۽ سلامتي ھجي .
45001008	سڀ کان پھريائين آءٌ اوھان سڀني لاءِ عيسيٰ مسيح جي معرفت پنھنجي خدا جو شڪر ادا ٿو ڪريان ، ڇاڪاڻ تہ اوھان جي ايمان جون ڳالھيون سڄيءَ دنيا ۾ ٿي رھيون آھن .
45001009	خدا ، جنھن جي فرزند جي خوشخبري ٻڌائڻ ۾ آءٌ پنھنجي دل وجان سان سندس خدمت ٿو ڪريان ، سو منھنجو شاھد آھي تہ آءٌ اوھان کي ھردم پنھنجي دعائن ۾ ياد ڪريان ٿو ،
45001010	۽ ھميشہ اھو عرض ڪندو رھندو آھيان تہ خدا ڪري جو مون کي ڪنھن نہ ڪنھن سبب اوھان وٽ اچڻ جو موقعو ملي .
45001011	مون کي اوھان سان ملڻ جي ڏاڍي سڪ آھي ، انھيءَ لاءِ تہ اوھان کي ڪا روحاني بخشش پھچايان ، جنھن جي وسيلي اوھين پنھنجي ايمان ۾ وڌيڪ مضبوط ٿيو ،
45001012	يعني منھنجو مطلب آھي تہ اسان ٻنھي کي مدد ملندي ، اوھان جي ايمان سان مون کي ۽ منھنجي ايمان سان اوھان کي .
45001013	اي منھنجا ڀائرو ۽ ڀينرون ! اوھان کي خبر ھئڻ گھرجي تہ مون ڪيترائي دفعا اوھان ڏانھن اچڻ جو ارادو ڪيو ھو ، پر ھيستائين ڪنھن نہ ڪنھن سبب ڪري اچي نہ سگھيس . جيئن منھنجو ڪم غير قوم جي ٻين ماڻھن ۾ ڪامياب ٿيو آھي ، تيئن منھنجي مرضي آھي تہ اوھان ۾ بہ ڪامياب ٿئي .
45001014	مون تي سڀني جو فرض آھي ، توڙي جو اھي سڌريل ھجن يا اڻ سڌريل ، پڙھيل ھجن يا اڻ پڙھيل .
45001015	تنھنڪري منھنجي اھا تمنا آھي تہ آءٌ پنھنجي وس آھر اوھان روم وارن کي بہ خوشخبري ٻڌايان .
45001016	مون کي خوشخبريءَ ۾ پورو ڀروسو آھي ، ڇاڪاڻ تہ اھا ڇوٽڪاري ڏيڻ لاءِ سڀني ايمان آڻيندڙن جي واسطي خدا جي قدرت آھي ، پھريائين يھودين لاءِ پوءِ غير قومن لاءِ .
45001017	ڇاڪاڻ تہ انھيءَ خوشخبريءَ مان اھو ظاھر آھي تہ خدا ماڻھن کي پاڻ ڏانھن ڪيئن سچار ٿو ڪري . اھو رڳو ايمان جي ئي وسيلي شروعات کان وٺي پڇاڙيءَ تائين ٿئي ٿو . جيئن لکيل آھي تہ”جنھن کي ايمان جي وسيلي خدا ڏانھن سچار ڪيو ويو آھي،تنھن کي ئي زندگي ملندي . “
45001018	جيڪي ماڻھو پنھنجي بڇڙائيءَ جي ڪري سچ کي لڪائي ٿا ڇڏين ، تن جي اھڙي بي ديني ۽ بڇڙائيءَ تي آسمان مان خدا جو غضب نازل ٿئي ٿو .
45001019	ڇاڪاڻ تہ جو ڪجھہ خدا بابت انسانن کي معلوم ٿي سگھي ٿو ، سو سندن لاءِ صاف ظاھر آھي ، جو اھو خدا پاڻ انھن تي ظاھر ڪيو آھي .
45001020	خدا جون ڏسڻ ۾ نہ ايندڙ صفتون ، يعني سندس دائمي قدرت ۽ ذات دنيا جي شروعات کان وٺي سندس خلقيل شين مان ظاھر ظھور پيون ڏسجن . تنھنڪري انھن کي ڪوبہ بھانو نہ آھي .
45001021	ڇالاءِ جو انھن خدا کي سڃاڻي بہ سندس خدائيءَ جي لائق وڏائي بيان نہ ڪئي ۽ نڪي سندس شڪرگذاري ڪيائون ، بلڪ پنھنجن اجاين خيالن ۾ منجھي پيا ۽ سندن بي سمجھہ دلين تي اوندھہ ڇانئجي ويئي .
45001022	ھو پاڻ کي سياڻو تہ سڏائين پيا ، پر حقيقت ۾ بي عقل ھئا .
45001023	انھن غير فاني خدا جي جلوي جي بجاءِ فاني انسانن ، پکين ، چوپاين ۽ جيت جڻن کي خدا سمجھيو .
45001024	سو خدا انھن کي سندن دلين جي خواھشن موجب گندين عادتن ۾ ڇڏي ڏنو ، تہ جيئن اھي پاڻ ۾ ھڪٻئي سان بي حيائيءَ جا ڪم ڪن .
45001025	انھن سچي خدا جي بدران ڪوڙ کي قبول ڪيو ۽ خدا جي خلقيل شين کي عزت ڏيئي انھن جي پوڄا ڪئي ، پر انھيءَ خالق کي ڇڏي ڏنائون ، جنھن جي واکاڻ ھميشہ ٿيندي رھندي . آمين .
45001026	تنھنڪري خدا انھن کي سندن گندين خواھشن ۾ ڇڏي ڏنو ، ڇالاءِ جو انھن جي زالن پنھنجو فطري ڪم ڇڏي پاڻ ۾ ھڪ ٻئي سان بدفعلي ڪئي .
45001027	اھڙيءَ طرح مردن بہ زالن سان فطري ڪم ڇڏي ڏنو . ھو شھوت ۾ مست ٿي ويا ۽ پاڻ ۾ ھڪ ٻئي سان بدفعلي ڪيائون . انھيءَ شھوت پرستيءَ جي کين جوڳي سزا ملي .
45001028	جھڙيءَ طرح ھنن خدا کي سڃاڻڻ کان منھن موڙيو ، تھڙيءَ طرح خدا بہ کين بڇڙن ڪمن ۾ ڇڏي ڏنو ، تہ جيئن ھو گمراھيءَ جا ڪم ڪندا رھن .
45001029	ھو ھر طرح جي بڇڙائي ، بدي ، لالچ ، بدنيتي ، ريس ، خون ، جھيڙي ، ٺڳي ۽ ساڙ سان ڀرجي ويا . ھو چغلخور ،
45001030	گلاخور ، خدا کان نفرت ڪندڙ ، بي ادب ، مغرور ، ٻٽاڪي ، برايون پيدا ڪندڙ ، ماءُ پيءُ جا نافرمان ،
45001031	بي سمجھہ ، واعدو نہ پاڙيندڙ ، بي قربا ۽ بي رحم ٿي پيا .
45001032	جيتوڻيڪ انھن کي خدا جي انھيءَ حڪم جي ڄاڻ آھي تہ جيڪي ماڻھو ھي ڪم ڪن ٿا سي موت جي لائق آھن ، تنھن ھوندي بہ اھي نہ رڳو پاڻ ھي ڪم ڪن ٿا ، پر جيڪي ٻيا اھي ڪم ڪن ٿا تن کان بہ راضي آھن .
45002001	اي انسان ! ڇا تون ٻين جي عيب جوئي ڪندو آھين ؟ تو کي ڪوبہ حق نہ ٿو پھچي ، کڻي تون ڪير بہ ھجين . ڇالاءِ جو جيڪي ڏوھہ تون ٻين تي ٿو مڙھين ، سي ڪم تہ تون خود ڪري پاڻ کي ڏوھاري ٿو ٺھرائين .
45002002	اسين ڄاڻون ٿا تہ جيڪي اھڙا ڪم ڪن ٿا تن جو فيصلو خدا جي طرفان حق موجب ٿئي ٿو .
45002003	اي انسان ! تون اھڙن ڪمن ڪرڻ وارن تي ڏوھہ تہ ڏين ٿو ، پر پاڻ ساڳيا ئي ڪم ٿو ڪرين . ڇا تون ائين سمجھين ٿو تہ خدا جي فيصلي کان بچي ويندين ؟
45002004	يا تون خدا جي ڀلائي ، بردباري ۽ صبر جي نعمتن کي گھٽ ٿو سمجھين . ايترو نہ ٿو سمجھين تہ خدا جي ڀلائي تو کي توبھہ ڏانھن ڇڪي رھي آھي .
45002005	پر تون جو سخت دل ٿيو آھين ۽ توبھہ نہ ٿو ڪرين ، سو تون تہ خدا جي انھيءَ قھر واري ڏينھن واسطي پاڻ پنھنجي لاءِ غضب ميڙي گڏ پيو ڪرين ، جنھن ڏينھن خدا جو پورو پورو انصاف ظاھر ٿيندو .
45002006	خدا ھر ڪنھن کي سندس ڪمن موجب اجر ڏيندو .
45002007	جيڪي نيڪي ڪرڻ ۾ ثابت قدم رھندي جلال ، عزت ۽ بقا جا طالب آھن ، تن کي خدا دائمي زندگي ڏيندو .
45002008	پر جيڪي خود غرض آھن ۽ سچ کي نہ پر ڪوڙ کي ٿا مڃين ، تن تي خدا جو غضب ۽ قھر نازل ٿيندو .
45002009	جيڪي بڇڙا ڪم ڪن ٿا تن تي مصيبت ۽ تڪليف نازل ٿيندي ، پھريائين يھودين تي پوءِ غير قومن تي .
45002010	پر جيڪي چڱا ڪم ڪن ٿا تن کي خدا شان ، عزت ۽ سلامتي ڏيندو ، پھريائين يھودين کي پوءِ غير قومن کي .
45002011	ڇالاءِ جو خدا ڪنھن جي بہ طرفداري نہ ٿو ڪري .
45002012	خدا ھر گناھہ ڪندڙ کي سزا ڏيندو . جن شريعت جي ملڻ کان سواءِ گناھہ ڪيو ، سي شريعت کان سواءِ ئي ناس ٿيندا ۽ جن شريعت ھوندي گناھہ ڪيو ، تن جو فيصلو بہ شريعت موجب ٿيندو .
45002013	ڇالاءِ جو شريعت جي ٻڌڻ وارا خدا ڏانھن سچار نہ ٿا بڻجن ، پر خدا ڏانھن اھي سچار بڻجن ٿا . جيڪي شريعت تي عمل ڪن ٿا .
45002014	غير قومون جن وٽ شريعت ڪانھي سي جيڪڏھن پنھنجي فطرت موجب شريعت جھڙا ڪم ڪن ٿيون تہ اھي پنھنجي لاءِ پاڻ شريعت آھن ، توڙي جو انھن وٽ شريعت نہ آھي .
45002015	ڇالاءِ جو انھن قومن جي عمل مان خبر پوي ٿي تہ شريعت جون ڳالھيون سندن دلين تي اُڪريل آھن ۽ سندن ضمير انھن ڳالھين جي شاھدي ٿو ڏئي . انھن جا خيال ڪڏھن پنھنجو پاڻ تي تھمت ٿا ھڻن تہ ڪڏھن پاڻ کي ڇٽل ٿا رکن .
45002016	انھن ڳالھين جو فيصلو انھيءَ ڏينھن ٿيندو جنھن ڏينھن خدا عيسيٰ مسيح جي معرفت ماڻھن جي دلين جي لڪل ڳالھين جو فيصلو ڪندو ۽ اھو منھنجي انھيءَ خوشخبريءَ مطابق آھي جنھن جي آءٌ تبليغ ٿو ڪريان .
45002017	تون ڪير آھين جو پاڻ کي يھودي ٿو سڏائين ؟ تون شريعت تي ڀروسو ٿو رکين ۽ خدا تي فخر ٿو ڪرين .
45002018	تو کي خبر آھي تہ خدا جي رضا تنھنجي ڪھڙن ڪمن ۾ آھي ، تو کي شريعت مان خبر پيئي آھي تہ صحيح رستو ڪھڙو آھي .
45002019	تو کي يقين آھي تہ تون انڌن لاءِ رھبر ۽ انھن لاءِ روشني آھين جيڪي اونداھيءَ ۾ آھن .
45002020	تون بي وقوفن کي سڌاريندڙ ۽ جوانن لاءِ استاد آھين . تو کي يقين آھي تہ سڄو علم ۽ سچ تو وٽ شريعت ۾ موجود آھي .
45002021	ٻين کي تہ تون اھو سيکارين ٿو پر پاڻ کي ڇو نہ ٿو سيکارين ؟ تون تبليغ تہ ڪرين ٿو تہ ” چوري نہ ڪر . “ پر تون پاڻ چوري ڇو ٿو ڪرين ؟
45002022	تون چوين ٿو تہ ” زنا نہ ڪر . “ پر تون پاڻ زنا ڇو ٿو ڪرين ؟ تون بتن کان تہ نفرت ڪرين ٿو ، پر تون خدا جي بي حرمتي ڇو ٿو ڪرين ؟
45002023	اي يھودي ! تون شريعت تي فخر تہ ڪرين ٿو ، پر تون پاڻ شريعت جا حڪم ڀڃي خدا جي بي حرمتي ڇو ٿو ڪرين ؟
45002024	ڇا ھي لکيل نہ آھي تہ ” اوھان يھودين جي ڪري ئي غير قومون خدا جي نالي خلاف ڪفر بڪين ٿيون . “
45002025	طھر ڪرائڻ مان تہ بيشڪ فائدو آھي ، پر تڏھن جڏھن تون شريعت تي عمل ڪرين . پر جيڪڏھن تون شريعت تي عمل ئي نہ ٿو ڪرين تہ پوءِ تنھنجو طھر جھڙو ٿيو تھڙو نہ ٿيو .
45002026	جيڪڏھن ڪنھن غير قوم واري جو طھر ٿيل نہ آھي ، پر ھو شريعت جي حڪمن تي عمل ڪري ٿو ، تہ ڇا خدا کيس طھريلن جھڙو ڪري نہ ڀائيندو ؟
45002027	اوھان يھودين کي غير قومون ڏوھدار بڻائينديون ، ڇاڪاڻ تہ اوھين شريعت تي عمل نہ ٿا ڪريو ، جيتوڻيڪ اوھان وٽ شريعت لکيل آھي ۽ اوھان جو طھر بہ ٿيل آھي . پر غير قومون شريعت تي عمل ڪن ٿيون ، جيتوڻيڪ انھن جو طھر ٿيل نہ آھي .
45002028	اھو ماڻھو ڪڏھن بہ يھودي نہ آھي ، جيڪو رڳو نالي جو يھودي ھجي ۽ نہ ئي اھو طھر آھي ، جيڪو رڳو ظاھري ۽ جسماني طھر ھجي .
45002029	پر يھودي اھو آھي جنھن جي دل خدا ڏانھن سچي آھي . طھر اھو آھي جو دلي ۽ روحاني آھي ۽ نہ شرعي . اھڙي طھر جي ساراھہ ماڻھن جي واتان نہ پر خدا جي طرفان ٿئي ٿي .
45003001	تہ پوءِ يھودي ٿي طھر ڪرائڻ مان ڪھڙو فائدو آھي ؟
45003002	گھڻو ئي فائدو آھي . پھريون فائدو تہ خدا کين پنھنجو ڪلام سونپيو .
45003003	پوءِ جيڪڏھن انھن مان ڪن وفاداري نہ ڪئي تہ ڇا انھن جي بيوفائي خدا جي وفا کي بيڪار بڻائيندي ؟
45003004	ائين بلڪل نہ آھي ، خدا سچو آھي توڙي جو ھر ھڪ انسان ڪوڙو ھجي ، جيئن لکيل آھي تہ”اي خدا ! تون ھميشہ پنھنجن ڳالھين ۾ سچو ثابت ٿيو آھين ، ۽ ھر آزمائش ۾ ڪامياب ٿيو آھين . “
45003005	پر آءٌ ماڻھن جي ئي بحث مطابق پڇي سگھان ٿو تہ جيڪڏھن اسان جي بڇڙائيءَ جي ڪري خدا جو انصاف ظاھر ٿئي ٿو تہ پوءِ ڇا اسين ائين چئون تہ خدا بي انصاف آھي ، جو ھو غضب ٿو نازل ڪري ؟
45003006	ائين بلڪل نہ آھي ، ڇالاءِ جو جيڪڏھن ائين ھجي تہ پوءِ خدا ڪھڙيءَ طرح جھان جو انصاف ڪندو ؟
45003007	پوءِ جيڪڏھن منھنجي ڪوڙ جي ڪري خدا جي سچائي ايتري تہ وڌيڪ پڌري ٿي جو سندس جلوو ظاھر ٿيو ، تہ پوءِ مون تي گنھگار وانگر فتويٰ ڇو ٿي جاري ڪئي وڃي ؟
45003008	پوءِ اوھين بہ ڇو نہ چئو تہ ” اسين بڇڙا ڪم ڪريون تہ انھيءَ مان ڀلائي ٿئي “ ؟ ڪي ماڻھو اسان تي ھيءَ تھمت ٿا ھڻن تہ اھا ئي اسان جي تعليم آھي . اھڙن ماڻھن جو ڏوھي ٿيڻ ئي انصاف آھي .
45003009	پوءِ ڀلا ، اسين يھودي ڪنھن بہ نموني ٻين قومن کان بھتر آھيون ڇا ؟ نہ ، بلڪل نہ . مون اوھان کي اڳي ئي ٻڌايو آھي تہ يھودي ۽ غير قوم وارا سڀ برابر آھن ۽ سڀيئي ھڪ جھڙا گناھن ۾ ڦاٿل آھن .
45003010	جيئن لکيل آھي تہ”ڪوبہ سچار نہ آھي ، ھڪڙو بہ نہ .
45003011	ڪوبہ سمجھو نہ آھي،ڪوبہ خدا جو طالبو نہ آھي .
45003012	سڀني ماڻھن خدا کان منھن موڙيو آھي،سڀيئي گمراھہ ٿي ويا آھن.ڪوبہ نيڪي ڪندڙ ڪونھي ، نہ ، ھڪڙو بہ نہ .
45003013	انھن جا وات کليل قبرن مثل آھن،يعني انھن جي زبانن مان ٺڳي نڪري ٿي.سندن چپن مان نڪتل لفظنانگ جي زھر وانگر آھن .
45003014	انھن جا وات،ڦٽ لعنت ۽ نفرت سان ڀريل آھن .
45003015	انھن جا قدم،خونريزي ڪرڻ لاءِ تڪڙا ٿا ھلن .
45003016	اُھي جتي بہ وڃن ٿا تہتباھي ۽ مصيبت ٿا پکيڙين .
45003017	انھن کي امن جي رستي جي سُڌِ نہ آھي ،
45003018	نہ وري کين ڪو خدا جو خوف ئي آھي . “
45003019	ھاڻي اسين ڄاڻون ٿا تہ شريعت رڳو انھن تي واجب آھي ، جيڪي شريعت تحت رھن ٿا . آخرڪار نتيجو اھو نڪتو تہ ڪوبہ ماڻھو ائين چئي نہ ٿو سگھي تہ کيس گناھہ جي خبر ڪانہ ھئي ، بلڪ سڄي دنيا خدا ڏانھن جوابدار آھي .
45003020	مطلب تہ شريعت جي حڪمن تي عمل ڪرڻ سان ڪوبہ ماڻھو خدا ڏانھن سچار ٿي نہ ٿو سگھي . شريعت جي وسيلي تہ رڳو کيس گناھن جي خبر پوي ٿي .
45003021	ھاڻي اھو ظاھر ٿي چڪو آھي تہ خدا ماڻھن کي پاڻ ڏانھن ڪيئن سچار ڪري ٿو . شريعت جو ان سان ڪوبہ واسطو نہ آھي . انھيءَ ڳالھہ جي شاھدي شريعت ۽ نبي ڏين ٿا .
45003022	خدا ماڻھن کي عيسيٰ مسيح تي ايمان آڻڻ جي ئي وسيلي پاڻ ڏانھن سچار ڪري ٿو . خدا سڀني سان ائين ڪري ٿو جيڪي مسيح تي ايمان آڻين ٿا ، توڙي جو اھي يھودي ھجن يا غير يھودي .
45003023	سڀني ماڻھن گناھہ ڪيو آھي ۽ خدا جي جلوي کان محروم آھن .
45003024	رڳو خدا جي فضل جي بخشش جي ڪري اھي عيسيٰ مسيح جي وسيلي خدا ڏانھن سچار بڻجن ٿا ، جيڪو کين گناھن کان ڇڏائي ٿو .
45003025	عيسيٰ مسيح جي قربانيءَ جي ڪري خدا کيس اھڙو ڪفارو بڻايو ، جو جيڪو بہ مٿس ايمان آڻيندو تہ ان جا گناھہ معاف ٿيندا . ان مان اھو ظاھر ٿو ٿئي تہ خدا ماڻھن کي پاڻ ڏانھن ڪيئن سچار ڪري ٿو . ھن کان اڳي خدا صبر ڪيو ۽ ماڻھن جي ڏوھن کي درگذر ڪيائين .
45003026	پر ھاڻي خدا پنھنجو انصاف ظاھر ڪري ٿو . جيئن تہ ھو پاڻ سچو آھي ، سو ھر انھيءَ کي پاڻ ڏانھن سچار بڻائي ٿو ، جيڪو عيسيٰ تي ايمان آڻي ٿو .
45003027	پوءِ اسان کي فخر ڪرڻ نہ گھرجي ، ڇالاءِ جو اسين شريعت تي عمل ڪرڻ سان نہ ، پر رڳو ايمان جي ئي وسيلي خدا ڏانھن سچار ٿي سگھون ٿا .
45003028	آخرڪار نتيجو اھو نڪتو جو اسين شريعت تي عمل ڪرڻ سان نہ ، پر رڳو ايمان جي وسيلي خدا ڏانھن سچار ٿي سگھون ٿا .
45003029	ڇا خدا رڳو يھودين جو خدا آھي ؟ ڇا ھو غير قومن جو خدا نہ آھي ؟ ھا ، ھو بلڪل آھي .
45003030	بيشڪ خدا ھڪڙو ئي آھي ، جيڪو طھريلن توڙي اڻ طھريلن کي سندن ايمان آڻڻ جي ڪري ئي پاڻ ڏانھن سچار ڪري ٿو .
45003031	ڇا ھن جو مطلب اھو ٿيو تہ اسين ايمان آڻڻ جي ڪري شريعت کي منسوخ ٿا ڪريون ؟ نہ ، بلڪل نہ ، اسين تہ شريعت کي قائم ٿا ڪريون .
45004001	اسين پنھنجي ڏاڏي ابراھيم بابت ڇا چئون ؟ ھن کي ڇا حاصل ٿيو ؟
45004002	جيڪڏھن ابراھيم پنھنجي عملن جي ڪري خدا ڏانھن سچار ٿيو ھجي ھا تہ کيس فخر ڪرڻ جو سبب ھجي ھا ، پر ھو خدا جي حضور ۾ فخر ڪري نہ سگھيو .
45004003	پاڪ ڪتاب ۾ لکيل آھي تہ ” ابراھيم خدا تي ايمان آندو ۽ انھيءَ ڪري خدا کيس پاڻ ڏانھن سچار ليکيو . “
45004004	جيڪڏھن ڪو ماڻھو ڪم ڪري ٿو تہ ان جو بدلو بخشش نہ پر حق ٿو ڪري ليکجي .
45004005	پر جيڪڏھن ڪو ماڻھو ڪم نہ ٿو ڪري ۽ رڳو ان خدا تي ايمان آڻي ٿو جيڪو گنھگارن کي پاڻ ڏانھن سچار ڪري ٿو ، تہ سندس ايمان سچائي ڪري ٿو ليکجي .
45004006	خدا جنھن ماڻھوءَ کي سندس عملن کان سواءِ ئي پاڻ ڏانھن سچار ليکي ٿو ، تنھن کي دائود بہ ھيئن سڀاڳو ٿو سڏي تہ
45004007	” سڀاڳا آھن اُھي ، جن جا ڏوھہ خدا معاف ڪيا ۽ سندن گناھہ ڍڪي ڇڏيائين .
45004008	سڀاڳو آھي اُھو ، جنھن جا گناھہخداوند حساب ۾ ڪين آڻيندو . “
45004009	ڇا اھا سڀاڳائي دائود رڳو انھن لاءِ چئي آھي جيڪي طھريل آھن ؟ نہ . پر ان جو واسطو انھن سان بہ آھي جيڪي طھريل نہ آھن ، ڇاڪاڻ تہ اسان اڳ ۾ چيو آھي تہ ” ابراھيم خدا تي ايمان آندو ۽ سندس ايمان جي ئي ڪري خدا کيس سچار ليکيو . “
45004010	اھا سڀاڳائي ابراھيم کي ڪڏھن ملي ؟ کيس طھر ڪرائڻ کان اڳ ۾ ملي يا پوءِ ؟ اھا ابراھيم کي طھر ڪرائڻ کان پوءِ نہ پر اڳ ۾ ملي ھئي .
45004011	ابراھيم جو طھر پوءِ ٿيو ۽ اھو طھر ھڪ ثابتيءَ جو نشان ھو تہ خدا کيس طھر کان اڳ ۾ سندس ايمان جي ئي ڪري سچار ڪري قبول ڪيو . سو ابراھيم انھن سڀني جو پيءُ آھي ، جيڪي خدا تي ايمان آڻين ٿا ۽ ھو کين سچار ڪري قبول ڪري ٿو ، جيتوڻيڪ اھي طھريل نہ آھن .
45004012	ھو انھن جو بہ پيءُ آھي جيڪي طھريل آھن ، نہ رڳو انھيءَ لاءِ تہ اُھي طھريل آھن ، پر انھيءَ لاءِ بہ تہ اُھي ايمان جي اھڙي زندگي گذارين ٿا جھڙي اسان جي پيءُ ابراھيم طھر کان اڳ واريءَ حالت ۾ گذاري .
45004013	خدا ابراھيم ۽ سندس اولاد سان واعدو ڪيو ھو تہ ھو کين دنيا جو وارث بڻائيندو . پر ھي واعدو انھيءَ ڪري نہ ڪيو ويو تہ ابراھيم شريعت جي حڪمن تي عمل ڪندو ھو ، بلڪ انھيءَ ڪري جو ھن ايمان آندو ھو ۽ خدا کيس پاڻ ڏانھن سچار ليکيو ھو .
45004014	ڇالاءِ جو جيڪڏھن دنيا جي وارث بڻائڻ جو واعدو خدا انھن سان ڪيو آھي جيڪي شريعت تي عمل ڪن ٿا ، تہ پوءِ خدا تي ايمان آڻڻ اجايو ۽ خدا جو واعدو بيڪار آھي .
45004015	شريعت خدا جو غضب پيدا ڪري ٿي ، پر جتي شريعت ئي نہ آھي تہ اُتي سندس حڪمن جي ڀڃڪڙي بہ نہ آھي .
45004016	تنھنڪري اھو واعدو ايمان جي بنياد تي ۽ خدا جي فضل جي نتيجي ۾ ٿيو ، تہ جيئن اھو ابراھيم جي سڄي اولاد لاءِ قائم رھي . نہ رڳو انھن لاءِ جن وٽ شريعت آھي ، پر انھن لاءِ بہ جيڪي ابراھيم وانگر ايمان آڻين ٿا ، ڇالاءِ جو ابراھيم اسان سڀني جو پيءُ آھي .
45004017	جيئن لکيل آھي تہ ” اي ابراھيم ! مون تو کي گھڻين قومن جو پيءُ بڻايو آھي . “ اھو واعدو سچو آھي ، ڇالاءِ جو ابراھيم جو ايمان انھيءَ خدا تي ھو ، جيڪو مئلن کي جيئرو ڪري ٿو ۽ جنھن جو حڪم انھن شين کي وجود ڏئي ٿو جيڪي اڳ ۾ موجود نہ آھن .
45004018	جيتوڻيڪ اميد پوري ٿيڻ جھڙي نہ ھئي ، تنھن ھوندي بہ ابراھيم اميد رکي خدا تي ايمان آندو ۽ ھو ” گھڻين قومن جو پيءُ “ بڻيو . جيئن لکيل آھي تہ ” تنھنجو گھڻو ئي نسل ٿيندو . “
45004019	ھن جي ايمان ۾ فرق نہ آيو ، جيتوڻيڪ ھو اٽڪل سؤ ورھين جو ھو ۽  ڄاتائين ٿي تہ سندس مرداڻي طاقت اڳ ۾ ئي ختم ٿي چڪي آھي ۽ سارہ ۾ بہ ڄڻڻ جي اميد ڪانہ ھئي .
45004020	پر ھن جي ايمان کي لوڏو بہ نہ آيو . ھن خدا جي واعدي تي ذرو بہ شڪ نہ ڪيو ، بلڪ ھو ايمان ۾ وڌيڪ پڪو ٿي خدا جي واکاڻ ڪرڻ لڳو .
45004021	ھن کي پورو يقين ھو تہ خدا جيڪو واعدو ڪيو آھي سو پورو ٿيندو .
45004022	اھو ئي سبب ھو جو خدا ابراھيم کي سندس ايمان جي وسيلي سچار ليکيو .
45004023	اھي لفظ تہ ” ھو سچار ليکيو ويو ، “ رڳو ابراھيم لاءِ لکيل نہ آھن ،
45004024	پر اسان لاءِ بہ لکيل آھن ، جن کي خدا سچار ڪري قبول ڪندو ، ڇالاءِ جو اسين بہ انھيءَ خدا تي ايمان آڻيون ٿا جنھن اسان جي خداوند عيسيٰ کي مئلن مان جيئرو ڪيو .
45004025	اسان جي گناھن جي لاءِ ھن کي موت جي حوالي ڪيو ويو ۽ وري کيس جيئرو ڪيو ويو ، تہ جيئن ھو اسان کي خدا ڏانھن سچار بڻائي .
45005001	جيئن تہ اسين ايمان جي ڪري سچار بڻايا ويا آھيون ، تنھنڪري اسان جو پنھنجي خداوند عيسيٰ مسيح جي وسيلي خدا سان ميلاپ ٿي ويو آھي .
45005002	مسيح اسان کي ايمان جي وسيلي خدا جي فضل تائين پھچايو آھي ، جنھن تي اسين ثابت قدم آھيون . سو اچو تہ اسين انھيءَ اميد تي خوشي ڪريون تہ خدا جو جلوو ماڻينداسين .
45005003	نہ رڳو ايترو پر پنھنجن مصيبتن ۾ بہ خوشي ڪريون ، ڇالاءِ جو اسان کي خبر آھي تہ مصيبت مان صبر پيدا ٿئي ٿو .
45005004	صبر مان خدا جي رضامندي پيدا ٿئي ٿي ۽ سندس رضامنديءَ مان اميد پيدا ٿئي ٿي .
45005005	اسان کي انھيءَ اميد مان مايوسي نہ ٿي ٿئي ، ڇاڪاڻ تہ پاڪ روح ، جيڪو اسان کي ڏنو ويو آھي ، تنھن جي وسيلي خدا جو پيار اسان جي دلين ۾ اوتيو ويو آھي .
45005006	جڏھن اسين اڃا لاچار ئي ھئاسين تہ بلڪل انھيءَ وقت مسيح اسان بدڪارن لاءِ جان ڏني .
45005007	ڪنھن سچار ماڻھوءَ خاطر بہ مشڪل سان ئي ڪو پنھنجي جان ڏيندو ، پر ٿي سگھي ٿو جو ڪو ماڻھو ڪنھن نيڪ ماڻھوءَ لاءِ پنھنجي جان ڏيڻ جي ھمت ڪري بہ وجھي .
45005008	پر خدا اسان سان پنھنجو پيار انھيءَ مان ثابت ٿو ڪري جو جڏھن اسين اڃا گنھگار ئي ھئاسين تہ مسيح اسان جي لاءِ مئو .
45005009	ھاڻ جڏھن ھن جي موت جي وسيلي اسين خدا ڏانھن سچار ٿياسين ، تہ انھيءَ کان ڪيترو نہ وڌيڪ اسين مسيح جي وسيلي خدا جي غضب کان بچي وينداسين .
45005010	اڳي خدا جا دشمن ھئاسين ، پر سندس فرزند جي موت جي وسيلي اسان جو ھن سان ميلاپ ٿي ويو . ھاڻي جڏھن اسين خدا جا دوست آھيون ، تڏھن اسين ڪيترو نہ وڌيڪ مسيح جي حياتيءَ جي وسيلي بچي وينداسين .
45005011	نہ رڳو ايترو پر اسين خدا جي حضور ۾ پنھنجي خداوند عيسيٰ مسيح جي معرفت خوشي ٿا ڪريون ، ڇاڪاڻ تہ ان جي ئي وسيلي اسان جو خدا سان ميلاپ ٿيو آھي .
45005012	ھڪڙي ماڻھوءَ جي ڪري دنيا ۾ گناھہ آيو ، گناھہ جي سبب موت آيو ۽ موت سڄي دنيا ۾ پکڙجي ويو ، ڇالاءِ جو سڀني ماڻھن گناھہ ڪيو .
45005013	شريعت جي ملڻ کان اڳ ۾ بہ دنيا ۾ گناھہ ھو ، پر جتي شريعت ئي ڪانھي اُتي گناھن جو حساب بہ نہ ٿو رکيو وڃي .
45005014	آدم کان وٺي موسيٰ تائين سڀني ماڻھن تي موت جي حڪمراني ھئي ، جيتوڻيڪ انھن مان ڪن اھڙو گناھہ نہ ڪيو جھڙو آدم خدا جي حڪم جي نافرماني ڪندي ڪيو.ڪن ڳالھين ۾ آدم مسيح وانگر ھو ، جيڪو پوءِ اچڻ وارو ھو .
45005015	پر ٻئي ھڪ جھڙا نہ آھن ، ڇاڪاڻ تہ خدا جي بخشش کي آدم جي ڏوھہ سان ڀيٽي نہ ٿو سگھجي . اھو سچ آھي تہ انھيءَ ھڪڙي شخص جي گناھہ جي ڪري گھڻا ئي ماڻھو مري ويا ۽ وري ھڪڙي ئي شخص يعني يسوع مسيح جي فضل جي وسيلي گھڻن ئي ماڻھن کي خدا جو فضل ۽ بخشش جھجھي انداز ۾ ملي .
45005016	خدا جي بخشش ۽ ھڪڙي ماڻھوءَ جي ڏوھہ ۾ فرق آھي ، ڇالاءِ جو ھڪڙي ئي شخص جي ڏوھہ کان پوءِ سزا جو حڪم جاري ٿيو ، پر گھڻا ئي ماڻھو گناھن ڪرڻ کان پوءِ بہ خدا جي انھيءَ فضل جي بخشش ڪري ڇٽي ويا .
45005017	اھو سچ آھي تہ ھڪڙي ماڻھوءَ جي ڏوھہ جي ڪري ۽ انھيءَ ماڻھوءَ جي ئي وسيلي موت حڪمراني ڪئي . پر ھڪڙي ئي ماڻھوءَ يعني عيسيٰ مسيح جي ڪم جو ڪيڏو نہ وڏو ڦل آھي جو اھي سڀ ھن جي وسيلي زندگيءَ ۾ حڪمراني ڪندا ، جن کي خدا جي انھيءَ فضل جي گھڻائيءَ ۽ سچائيءَ جي بخشش ملي آھي .
45005018	جھڙيءَ طرح ھڪڙي ماڻھوءَ جي ڏوھہ جي ڪري سڀني ماڻھن لاءِ سزا جو حڪم مليو ، تھڙيءَ طرح ھڪڙي ماڻھوءَ جي سچائيءَ واري ڪم جي ڪري سڀ ماڻھو ڇٽي ويندا ۽ کين زندگي ملندي .
45005019	جيئن ھڪڙي ماڻھوءَ جي نافرمانيءَ جي ڪري گھڻا ماڻھو گنھگار ٿيا ، تيئن ھڪڙي ئي ماڻھوءَ جي فرمانبرداريءَ جي ڪري گھڻا ئي ماڻھو خدا ڏانھن سچار بڻايا ويندا .
45005020	شريعت جي ملڻ کان پوءِ ڏوھہ وڌيا . گناھہ کڻي ڪيترا بہ وڌيا پر خدا جو فضل انھن کان بہ وڌي ويو ،
45005021	۽ جيئن گناھن جي حڪمراني موت جي وسيلي آھي تيئن خدا جي فضل جي حڪمراني سچائيءَ جي وسيلي آھي ، جيڪا اسان کي خداوند عيسيٰ مسيح جي وسيلي دائمي زندگي بخشي ٿي .
45006001	تہ پوءِ ڇا اسين ائين چئون تہ گناھہ ڪندا رھون تہ جيئن خدا جو فضل وڌيڪ ٿئي ؟
45006002	نہ ، بلڪل نہ . اسين گناھہ جي نسبت مئل آھيون تہ پوءِ ڪيئن ان ۾ وڌيڪ جيئرا رھي سگھنداسين ؟
45006003	ڇا اوھان کي اھا خبر نہ آھي تہ اسين جيڪي بہ بپتسما وٺي عيسيٰ مسيح سان گڏجي ھڪ ٿيا ھئاسين ، سي انھيءَ ئي بپتسما سان سندس مرڻ ۾ بہ ھڪ ٿيا ھئاسين ؟
45006004	تنھنڪري اسين سندس مرڻ ۾ بپتسما جي وسيلي ھن سان گڏ دفن ٿي ويا ھئاسين ، انھيءَ لاءِ تہ جيئن مسيح پنھنجي پيءُ جي جلوي سان مئلن مان جياريو ويو تيئن اسين بہ نئين زندگيءَ ۾ گذاريون .
45006005	جيڪڏھن اسين مسيح جي مرڻ ۾ ساڻس گڏ شامل ھئاسين ، تہ ساڳيءَ طرح سندس جيئري ٿي اٿڻ ۾ بہ ضرور شامل ٿينداسين .
45006006	ڇالاءِ جو اسان کي خبر آھي تہ اسان جي اڳين انسانيت مسيح سان گڏ صليب تي چاڙھي ويئي ، تہ جيئن اسان جون گناھہ ڪرڻ واريون نفساني خواھشون ناس ٿي وڃن ۽ اڳتي اسين گناھہ جي غلاميءَ کان ڇٽي پئون ،
45006007	ڇاڪاڻ تہ جيڪو مري ويو سو گناھہ کان ڇٽي ويو .
45006008	جيڪڏھن اسين مسيح سان گڏجي ھڪ ٿي مئا آھيون ، تہ پوءِ اسان جو ايمان آھي تہ ساڻس گڏ جيئرا بہ ضرور ٿينداسين .
45006009	اسان کي اھا بہ خبر آھي تہ مسيح مئلن مان جيئرو ٿي اٿيو آھي ۽ وري مرڻ جو نہ آھي ، ڇالاءِ جو ھاڻي موت جو مٿس ڪوبہ اختيار نہ آھي .
45006010	جڏھن ھو مئو تہ گناھہ جي نسبت ھڪڙو ئي دفعو مئو ، پر ھاڻي جڏھن ھو جيئرو آھي تہ خدا جي نسبت جيئرو آھي .
45006011	اھڙيءَ طرح اوھين بہ پاڻ کي گناھہ جي نسبت مئل سمجھو ، پر خدا جي نسبت عيسيٰ مسيح سان گڏجي ھڪ ٿيڻ ڪري پاڻ کي جيئرو سمجھو .
45006012	تنھنڪري اوھين پنھنجي ھن فاني جسم ۾ گناھہ کي حڪمراني ڪرڻ نہ ڏيو ، متان اوھين گناھہ جي خواھشن جي تابعداري ڪريو .
45006013	پنھنجي جسم جي عضون کي گناھہ جي حوالي نہ ڪريو ، متان اھي بڇڙائيءَ جا ھٿيار ٿين . پر پاڻ کي مئلن مان جيئرو سمجھي خدا جي حوالي ڪريو تہ جيئن اوھان جي جسم جا عضوا سچائيءَ جا ھٿيار ٿين .
45006014	ڇالاءِ جو ھاڻي گناھہ جو اوھان تي ڪوبہ اختيار نہ آھي ، انھيءَ لاءِ تہ ھاڻي اوھين شريعت جي تابع نہ پر خدا جي فضل جي تابع آھيو .
45006015	پوءِ ڇا اسين گناھہ ڪريون ، انھيءَ لاءِ تہ ھاڻي اسين شريعت جي نہ پر خدا جي فضل جي تابع آھيون ؟ نہ ، بلڪل نہ .
45006016	اوھان کي خبر آھي تہ جيڪڏھن اوھين غلامن وانگر ڪنھن جي تابعداري ڪريو ٿا تہ اوھين انھيءَ ماڻھوءَ جا غلام آھيو . ھاڻي جيڪڏھن اوھين گناھہ جي تابعداري ڪندا تہ ان جو نتيجو موت آھي . پر جيڪڏھن خدا جي تابعداري ڪندا تہ ھو اوھان کي سچار ڪري قبول ڪندو .
45006017	خدا جو شڪر آھي جو جيتوڻيڪ اوھين گناھہ جا غلام ھئا ، پر جيڪا تعليم اوھان کي ڏني ويئي تنھن جي اوھان دل وجان سان تابعداري ڪئي .
45006018	اوھين گناھہ جي غلاميءَ کان آزاد ٿيا آھيو ۽ ھاڻي اوھين سچائيءَ جا غلام ٿيا آھيو .
45006019	جيئن تہ مون کي اوھان جي انساني ڪمزورين جي خبر آھي ، سو آءٌ اوھان کي عام رواجي لفظن ۾ چوان ٿو تہ جيئن اڳي اوھان بڇڙائي ڪرڻ لاءِ پاڻ کي حرامڪاريءَ ۽ بدڪاريءَ جي غلاميءَ ۾ ڏيئي ڇڏيو ھو ، تيئن ھاڻي پاڪ ٿيڻ لاءِ پاڻ کي سچائيءَ جي غلاميءَ ۾ ڏيئي ڇڏيو .
45006020	جڏھن اوھين گناھہ جا غلام ھئا ، تڏھن سچائيءَ جي نسبت آزاد ھئا .
45006021	سو جن ڪمن جي ڪري اوھين ھن مھل شرمسار آھيو ، تن مان انھيءَ وقت اوھان کي ڪھڙو فائدو مليو ؟ ڪجھہ بہ نہ ، ڇالاءِ جو انھن ڪمن جو نتيجو موت آھي .
45006022	پر ھاڻي اوھين گناھن کان آزاد ڪيا ويا آھيو ۽ خدا جا غلام ٿيا آھيو ، جنھن جو اجر اوھان جي پاڪائي آھي ۽ جنھن جو نتيجو آھي دائمي زندگي .
45006023	ڇالاءِ جو گناھہ جو اجر موت آھي . پر خدا جي بخشش اسان جي خداوند عيسيٰ مسيح جي معرفت دائمي زندگي آھي .
45007001	اي ڀائرو ۽ ڀينرون ! اوھين شريعت کان واقف آھيو . تنھنڪري ڄاڻو ٿا تہ جيستائين انسان جيئرو آھي تيستائين شريعت جو مٿس حڪم ھلي ٿو .
45007002	مثلاً ، شريعت موجب زال پنھنجي مڙس سان سندس حياتيءَ تائين ٻڌل رھي ٿي . پر جيڪڏھن اھو مڙس مري وڃي تہ ھوءَ سندس نڪاح کان ڇٽل آھي .
45007003	جيڪڏھن اھا عورت مڙس جي جيئري ئي ڪنھن ٻئي مرد سان لاڳاپا رکي ٿي تہ اھا عورت زناڪار سڏبي . پر جيڪڏھن سندس مڙس مري وڃي تہ ھوءَ شريعت موجب آزاد آھي ۽ پوءِ جيڪڏھن ڪنھن بہ مرد سان شادي ڪري ٿي تہ اھا عورت زناڪار نہ سڏبي .
45007004	منھنجا ڀائرو ۽ ڀينرون ! اھڙيءَ طرح عيسيٰ جي جسماني موت جي وسيلي اوھين بہ شريعت جي نسبت ۾ مري ويا آھيو . ھاڻي اوھين مسيح جي بدن جا عضوا آھيو ۽ اوھين انھيءَ جا ئي آھيو جيڪو مئلن مان جيئرو ٿيو . اھو انھيءَ لاءِ ٿيو تہ اسين خدا جي لائق ڦل جھليون .
45007005	جڏھن اسين رڳو انساني فطرت موجب رھندا ھئاسين ، تڏھن اسان جون نفساني خواھشون ، جيڪي شريعت جي ڪري ظاھر ٿي ٿيون سي اسان تي قابض ھيون ، جنھن ڪري اسان موت لائق ڦل جھليوسين .
45007006	پر ھاڻي اسين شريعت کان ڇٽل آھيون ، ڇالاءِ جو جنھن سان اسين ٻڌل ھئاسين تنھن جي نسبت تہ مئاسين . ھاڻي اسين خدا جي خدمت ڪرڻ ۾ پراڻن لکيل حڪمن جا نہ ، بلڪ پاڪ روح جي نئين طريقي جا پابند آھيون .
45007007	پوءِ ڇا اسين ائين چئون تہ شريعت گناھہ آھي ؟ نہ ، بلڪل نہ ، ڇالاءِ جو جيڪڏھن شريعت نہ ھجي ھا تہ مون کي گناھہ جي خبر نہ پوي ھا . جيڪڏھن شريعت نہ چوي ھا تہ ” لالچ نہ ڪر “ تہ مون کي لالچ جي خبر نہ پوي ھا .
45007008	پر گناھہ کي وجھہ ملي ويو . سو ھن انھيءَ شرعي حڪم جي وسيلي مون ۾ ھر طرح جي لالچ پيدا ڪئي ، ڇالاءِ جو شريعت کان سواءِ گناھہ مئل آھي .
45007009	ڪو وقت ھو جڏھن شريعت کان سواءِ آءٌ جيئرو ھوس ، پر جڏھن شرعي حڪم آيو تہ گناھہ جيئرو ٿي پيو ۽ آءٌ مري ويس .
45007010	اھو ئي شرعي حڪم جنھن جو مقصد مون کي زندگي بخشڻ ھو ، سو ئي منھنجي لاءِ موت جو سبب بڻجي پيو .
45007011	ڇالاءِ جو گناھہ کي وجھہ ملي ويو ۽ شرعي حڪم جي وسيلي مون کي برغلايائين ۽ انھيءَ ئي شرعي حڪم جي وسيلي مون کي ماري وڌائين .
45007012	جڏھن تہ شريعت پاڻ پاڪ آھي ۽ سندس حڪم بہ پاڪ ، سچو ۽ چڱو آھي ،
45007013	تہ پوءِ جيڪا شيءِ چڱي آھي تہ ڇا تنھن ئي مون کي ماريو ؟ نہ ، بلڪل نہ . پر گناھہ پنھنجي گنھگاري ظاھر ڪرڻ لاءِ ھڪ چڱي شيءِ جو سھارو وٺي مون کي ماريو ۽ شرعي حڪم جي وسيلي گناھہ حد کان وڌيڪ بڇڙو ثابت ٿيو .
45007014	اسان کي خبر آھي تہ شريعت روحاني آھي . پر آءٌ جسماني آھيان ، ڇالاءِ جو آءٌ گناھہ جو زرخريد غلام آھيان .
45007015	مون کي پنھنجن ڪمن جي ئي خبر نہ ٿي پوي ، ڇالاءِ جو جيڪي ڪم آءٌ ڪرڻ گھران ٿو سي تہ نہ ٿو ڪريان ، پر اٽلندو اھي ڪم ڪريان ٿو جن کان مون کي نفرت آھي .
45007016	جيڪڏھن آءٌ اھي ڪم ڪريان ٿو جيڪي حقيقت ۾ آءٌ ڪرڻ نہ ٿو گھران تہ آءٌ قبول ٿو ڪريان تہ شريعت سچي آھي .
45007017	سو انھيءَ حالت ۾ ڪم ڪرڻ وارو آءٌ نہ آھيان ، پر اھو گناھہ آھي جيڪو مون ۾ گھر ڪري ويٺو آھي ، سو ئي اھي ڪم ڪري ٿو .
45007018	آءٌ ڄاڻان ٿو تہ مون ۾ يعني منھنجي انساني فطرت ۾ ڪابہ نيڪي ڪانہ ٿي رھي . ڇالاءِ جو منھنجي دل ۾ نيڪي ڪرڻ جي خواھش آھي ، پر آءٌ ڪري نہ ٿو سگھان .
45007019	اھو ئي سبب آھي جو آءٌ نيڪي ڪرڻ گھران ٿو ، پر نہ ٿو ڪريان ۽ بڇڙا ڪم ڪرڻ نہ ٿو گھران ، پر اُھي ڪريان ٿو .
45007020	سو جيڪڏھن آءٌ اھڙا ڪم ٿو ڪريان جن جي ڪرڻ لاءِ دل نہ ٿي گھري ، تہ پوءِ انھن جي ڪرڻ وارو آءٌ نہ آھيان ، پر اھو گناھہ ئي آھي جيڪو مون ۾ گھر ڪري ويٺو آھي .
45007021	تنھنڪري مون کي ھڪ اصول نظر ٿو اچي تہ جڏھن آءٌ چڱا ڪم ڪرڻ گھران ٿو تہ انھن جي بجاءِ بڇڙا ڪم ٿيو پون .
45007022	منھنجي دل تہ خدا جي شريعت مان خوش آھي ،
45007023	پر مون کي پنھنجي جسم ۾ ھڪ ٻيو اصول بہ نظر اچي ٿو ، جيڪو منھنجي عقل جي اصول سان جنگ ڪري ٿو . اھو گناھہ جو اصول آھي ، جيڪو منھنجي جسم ۾ موجود آھي ۽ اھو مون کي غلام بڻائي ٿو .
45007024	آءٌ ڪيڏو نہ ڪمبخت ماڻھو آھيان . مون کي انھيءَ جسم کان ڪير ڇڏائيندو جنھن جي وسيلي موت ايندو ؟
45007025	آءٌ خدا جو شڪر ادا ٿو ڪريان ، جيڪو اسان جي خداوند عيسيٰ مسيح جي وسيلي مون کي ڇڏائيندو.مطلب تہ آءٌ پنھنجي عقل سان خدا جي شريعت جو تابعدار آھيان ، پر آءٌ پنھنجي انساني فطرت جي ڪري گناھہ جي حڪم جو تابعدار آھيان .
45008001	تنھنڪري جيڪي عيسيٰ مسيح سان گڏجي ھڪ ٿي ويا آھن ، تن لاءِ ھاڻي سزا جو حڪم نہ آھي .
45008002	ڇالاءِ جو پاڪ روح جو اصول جيڪو اسان کي عيسيٰ مسيح سان گڏجي ھڪ ٿيڻ ڪري زندگي ڏئي ٿو ، تنھن اسان کي گناھہ ۽ موت جي اصول کان ڇڏايو آھي .
45008003	جيڪو ڪم انساني فطرت جي ڪمزوريءَ سبب شريعت نہ ڪري سگھي سو خدا ڪيو ، يعني ھن پنھنجي فرزند کي گنھگار انساني صورت ۾ موڪليو تہ جيئن ھو اسان جي گناھن لاءِ قربان ٿئي ۽ گناھہ کي سزاوار بڻائي .
45008004	اھو خدا انھيءَ لاءِ ڪيو تہ اسين جيڪي انساني فطرت موجب نہ پر پاڪ روح موجب ھلون ٿا ، تن ۾ شريعت جي سچائي پوري ٿي وڃي .
45008005	جيڪي انساني فطرت موجب ھلن ٿا سي انساني فطرت جا تابعدار آھن . پر جيڪي پاڪ روح موجب ھلن ٿا سي پاڪ روح جا تابعدار آھن .
45008006	جيڪڏھن ڪنھن جي نيت انساني فطرت جي اثر ھيٺ آھي تہ نتيجو موت آھي . پر جي ڪنھن جي نيت پاڪ روح جي اثر ھيٺ آھي تہ نتيجو زندگي ۽ سلامتي آھي .
45008007	انساني نيت خدا جو دشمن بڻائي ٿي ، ڇالاءِ جو اھا نيت نہ شريعت جي تابع آھي ۽ نڪي تابع ٿي سگھي ٿي .
45008008	جيڪي انساني فطرت موجب ھلن ٿا سي خدا کي راضي ڪري نہ سگھندا .
45008009	اوھين انساني فطرت موجب نہ پر پاڪ روح موجب ھلو ٿا ، بشرطيڪ اوھان ۾ خدا جو روح رھي . جنھن ماڻھوءَ ۾ مسيح جو روح نہ آھي سو مسيح جو نہ آھي .
45008010	جيتوڻيڪ اوھان جو جسم گناھہ جي ڪري مئل آھي ، پر جيڪڏھن مسيح اوھان ۾ آھي تہ پوءِ اوھان جو روح زندہ آھي ، ڇالاءِ جو خدا اوھان کي پاڻ ڏانھن سچار بڻايو آھي .
45008011	جيڪڏھن اوھان ۾ خدا جو روح موجود آھي ، جنھن عيسيٰ کي مئلن مان جيئرو ڪيو ، تہ پوءِ جنھن مسيح کي مئلن مان جياريو سو اوھان جي فاني جسمن کي بہ پنھنجي انھيءَ روح جي وسيلي جيئرو ڪندو جيڪو اوھان ۾ رھي ٿو .
45008012	تنھنڪري اي ڀائرو ۽ ڀينرون ! اسين ذميوار تہ آھيون ، پر انساني فطرت جا نہ ، جو ان موجب زندگي گذاريون .
45008013	ڇالاءِ جو جيڪڏھن اوھين انساني فطرت موجب زندگي گذاريندا تہ ضرور مرندا . پر جيڪڏھن پاڪ روح جي وسيلي جسم جي نفساني خواھشن کي فنا ڪندا تہ جيئرا رھندا .
45008014	ڇالاءِ جو جيڪي خدا جي روح جي ھدايتن موجب ھلن ٿا سي خدا جا ٻار آھن .
45008015	اوھان کي غلاميءَ جو روح نہ مليو آھي جو اوھان کي وري ڊپ ٿئي ، پر اوھان کي اھو روح مليو جنھن جي وسيلي اوھين خدا جا ٻار ٿيا آھيو ۽ جنھن سان اسين خدا کي ” بابا “ ڪري ٿا سڏ ڪريون .
45008016	اھو روح پاڻ اسان جي روح سان گڏ شاھدي ٿو ڏئي تہ اسين خدا جا ٻار آھيون .
45008017	جيڪڏھن اسين ھن جا ٻار آھيون تہ وارث بہ آھيون ، يعني خدا جا وارث ۽ مسيح سان ورثي ۾ شريڪ آھيون ، بشرطيڪ ھن سان ڏکن ۾ شريڪ ٿيون تہ پوءِ ساڻس گڏ جلوي ۾ بہ شريڪ ٿينداسون .
45008018	آءٌ سمجھان ٿو تہ جيڪي ڏک سور اسان ھن وقت ڏسون ٿا ، تن جي ڀيٽ انھيءَ جلوي سان ڪري ئي نہ ٿي سگھجي جيڪو اسان تي نازل ٿيڻ وارو آھي .
45008019	سڄي مخلوقات ڏاڍي شوق سان خدا جي ٻارن جي ظاھر ٿيڻ جي انتظار ۾ آھي .
45008020	ڇالاءِ جو مخلوقات مايوسيءَ جي تابع ڪئي ويئي ، پنھنجي مرضيءَ سان نہ ، پر خدا جي مرضيءَ سان . تنھن ھوندي بہ کيس اھا اميد ڏني ويئي
45008021	تہ مخلوقات فنا جي غلاميءَ کان ڇٽي پوندي ۽ خدا جي ٻارن جي شاندار آزاديءَ ۾ داخل ٿيندي .
45008022	اسان کي خبر آھي تہ سڄي مخلوقات ھن وقت تائين پيئي ڪنجھي ۽ سور کائي .
45008023	نہ رڳو مخلوقات پر اسين پاڻ بہ جن کي پاڪ روح خدا جي پھرين بخشش ٿي مليو آھي ، سي بہ پنھنجي اندر ۾ پيا ڪنجھون ۽ خدا جا ٻار ٿيڻ يعني پنھنجي بدن جي ڇوٽڪاري جي انتظار ۾ ويٺا آھيون .
45008024	سو اسان کي اميد جي وسيلي ئي تہ ڇوٽڪارو مليو . پر جنھن شيءِ جي اميد ھجي سا جيڪڏھن ڏسڻ ۾ اچي تہ پوءِ اميد ڇا جي ؟ ڇا ڪو اھڙو ماڻھو آھي جيڪو ڪا شيءِ ڏسي ۽ پوءِ بہ انھيءَ لاءِ اميد رکي ؟
45008025	پر جيڪڏھن اسين اھڙيءَ شيءِ جي اميد ٿا ڪريون جيڪا اڃا ڏسي نہ ٿا سگھون ، تہ پوءِ ان جو صبر سان انتظار ٿا ڪريون .
45008026	ساڳيءَ طرح پاڪ روح بہ اسان جي ڪمزوريءَ ۾ مدد ٿو ڪري ، ڇوتہ اسان کي خبر نہ آھي تہ ڇا جي لاءِ ۽ ڪھڙيءَ طرح دعا گھرون . پر پاڪ روح پاڻ اندر جي اُڌمن سان اسان جي شفاعت پيو ڪري .
45008027	خدا دلين جو مالڪ آھي ، سو ھو ڄاڻي ٿو تہ پاڪ روح جو ارادو ڪھڙو آھي ، ڇالاءِ جو پاڪ روح خدا جي مرضيءَ موجب سندس قوم جي شفاعت ٿو ڪري .
45008028	اسين ڄاڻون ٿا تہ خدا سڀني شين ۾ انھن ماڻھن لاءِ ڀلائي رکي ٿو ، جيڪي ساڻس پيار ڪن ٿا ۽ سندس مقصد لاءِ چونڊيا ويا آھن .
45008029	ڇالاءِ جو خدا انھن کي اڳي ئي ڄاتو ٿي ۽ کين پنھنجي فرزند جھڙو ٿيڻ لاءِ مخصوص ڪيو ھئائين تہ سندس فرزند گھڻن ڀائرن ۽ ڀينرن ۾ پھريتو ٿئي .
45008030	سو خدا جن کي مخصوص ڪيو ھو تن کي ئي چونڊيائين ۽ جن کي چونڊيائين تن کي پاڻ ڏانھن سچار بہ بڻايائين ۽ جن کي سچار بڻايائين تن کي پنھنجو جلوو بہ بخشيائين .
45008031	انھن سڀني ڳالھين جي نتيجي ۾ اسين ڇا چئون ؟ جيڪڏھن خدا اسان سان آھي تہ ڪير اسان جو مخالف ٿي سگھندو ؟
45008032	ھن تہ پنھنجو فرزند بہ اسان کان نہ وانجھيو ، بلڪ کيس اسان سڀني جي خاطر موت جي حوالي ڪيو . جڏھن ھن پنھنجو فرزند اسان کي ڏنو تہ پوءِ ٻي ڪھڙي شيءِ آھي جا ھو اسان کي نہ بخشيندو ؟
45008033	خدا جي چونڊيل ماڻھن تي ڪير تھمت ھڻندو ؟ جڏھن خدا خود انھن کي پاڻ ڏانھن سچار ٿو بڻائي .
45008034	پوءِ ڪير آھي جو اسان کي ڏوھدار بڻائيندو ؟ جڏھن تہ عيسيٰ مسيح خود اسان جي خاطر مئو ، بلڪ مئلن مان وري جيئرو ٿي اٿيو . ھو خدا جي ساڄي پاسي آھي ۽ اسان جي شفاعت پيو ڪري .
45008035	اسان کي مسيح جي پيار کان ڪير جدا ڪري ٿو سگھي ؟ توڙي جو اسين مصيبت يا تنگيءَ ۾ ھجون ، اسان کي ستايو وڃي يا اسين بک ، غريبيءَ ۽ خطري ۾ ھجون يا اسان کي ماريو وڃي .
45008036	جيئن لکيل آھي تہ”تنھنجي خاطر روزانو اسين موت جي خطري ۾ آھيون.اسان سان ڪوس جي رڍن وارو سلوڪ ڪيو وڃي ٿو . “
45008037	پر جنھن اسان کي پيار ڪيو ، تنھن جي وسيلي انھن سڀني ڳالھين ۾ اسان جي مڪمل فتح آھي .
45008038	ڇالاءِ جو مون کي يقين آھي تہ نہ موت ، نہ حياتي ، نہ ملائڪ ، نہ بدروح ، نہ حال جون ۽ نہ مستقبل جون شيون ، نہ طاقتون ،
45008039	نہ آسمان ، نہ پاتال ۽ نہ ٻي ڪا مخلوق اسان کي خدا جي انھيءَ پيار کان جدا ڪري سگھندي ، جيڪو اسان کي عيسيٰ مسيح جي وسيلي مليو آھي .
45009001	جيڪو آءٌ چوان ٿو سو سچ آھي . آءٌ مسيح جو آھيان ۽ ڪوڙ نہ ٿو ڳالھايان . منھنجي دل ، جيڪا پاڪ روح جي وس ۾ آھي سا بہ مون سان گڏ شاھدي ٿي ڏئي تہ
45009002	مون کي ڏاڍو ڏک آھي ۽ منھنجي دل ۾ پنھنجن ڀائرن ۽ ڀينرن يعني پنھنجي قوم وارن لاءِ سدائين غم ۽ درد ٿو رھي . انھن جي خاطر منھنجي خواھش آھي تہ آءٌ لعنتي بڻجي مسيح کان جدا ٿيان .
45009003	
45009004	اھي بني اسرائيل ئي آھن ، جن کي خدا پنھنجا ٻار ڪري چونڊيو آھي . ھن کين پنھنجو جلوو ڏيکاريو ۽ کين پنھنجا عھد ، شريعت ، عبادت ۽ واعدا ڏنا اٿائين .
45009005	قوم جا ابا ڏاڏا بہ انھن مان ئي آھن ۽ رت جي رشتي ڪري مسيح بہ انھن جو ئي آھي . خدا ، جيڪو سڀني جي مٿان حاڪم آھي ، شل ھميشہ انھيءَ جي واکاڻ ٿئي . آمين .
45009006	آءٌ ائين نہ ٿو چوان تہ خدا جو واعدو اجايو آھي ، ڇالاءِ جو جيڪي اسرائيل جو اولاد آھن ، سي سڀ بني اسرائيل نہ آھن
45009007	۽ نڪي ابراھيم جي نسل مان ھئڻ ڪري اھي سڀ سندس ٻار ليکيا ويا آھن . پر لکيل آھي تہ ” اسحاق مان ئي تنھنجو نسل سڏيو ويندو . “
45009008	ان جي معنيٰ تہ جسماني ٻار خدا جا ٻار نہ آھن ، پر جيڪي ابراھيم سان خدا جي ڪيل واعدي موجب ٻار پيدا ٿيا سي ئي ابراھيم جو اولاد ليکجن ٿا .
45009009	ڇالاءِ جو خدا ھنن لفظن ۾ واعدو ڪيو ھو تہ ” آءٌ مقرر وقت تي موٽي ايندس ۽ سارہ کي پٽ ڄمندو . “
45009010	نہ رڳو ايترو پر اسان جي وڏي اسحاق مان ربقہ کي ٻہ ٻار ٿيا .
45009011	ٻارن جي ڄمڻ ۽ انھن جي چڱي يا خراب ڪم ڪرڻ کان اڳ ۾ ربقہ کي ٻڌايو ويو تہ وڏو ننڍي جي خدمت ڪندو ، انھيءَ لاءِ تہ ڏيکاريو وڃي تہ خدا جو چونڊڻ عملن تي نہ پر سندس مرضيءَ تي مدار رکي ٿو .
45009012	
45009013	جيئن لکيل آھي تہ ” مون يعقوب سان محبت رکي پر عيسوءَ سان نہ . “
45009014	پوءِ اسين ائين چئون ڇا تہ خدا بي انصاف آھي ؟ نہ ، بلڪل نہ ،
45009015	ڇالاءِ جو خدا موسيٰ کي چيو تہ ” جنھن تي آءٌ رحم ڪرڻ گھران تنھن تي رحم ڪندس ۽ جنھن تي ٻاجھہ ڪرڻ گھران تنھن تي ٻاجھہ ڪندس . “
45009016	تنھنڪري اُھو نہ انسان جي خواھش ڪرڻ تي ۽ نہ ڪوشش ڪرڻ تي مدار رکي ٿو ، پر اھو سڀ خدا جي رحم ڪرم تي ڇڏيل آھي .
45009017	ڇالاءِ جو پاڪ لکت ۾ خدا فرعون کي فرمائي ٿو تہ ” مون تو کي بادشاھہ انھيءَ لاءِ بڻايو آھي تہ آءٌ تنھنجي ڪري قدرت ظاھر ڪريان ۽ دنيا ۾ منھنجو نالو روشن ٿئي . “
45009018	سو خدا جنھن تي رحم ڪرڻ گھري ٿو ، تنھن تي رحم ڪري ٿو ۽ جنھن کي سخت دل ڪرڻ گھري ٿو تنھن کي سخت دل ڪري ٿو .
45009019	اوھين مون کي چوندا تہ پوءِ خدا ڇو ٿو ماڻھن کي ڏوھدار بڻائي ؟ ڪنھن کي مجال آھي جو خدا جي مرضيءَ جي مخالفت ڪري سگھي ؟
45009020	پر اي انسان ! تون ڪير ٿيندو آھين جو خدا سان سوال جواب ڪرين ؟ ڇا خلقيل شيءِ خلقيندڙ کي چوندي تہ ” تو مون کي اھڙو ڇو خلقيو آھي ؟ “
45009021	ڇا ڪنڀر کي اھو اختيار نہ آھي جو ھو ساڳي مٽيءَ جي پنوڙي مان ھڪڙو قيمتي ٿانءُ بڻائي ۽ ٻيو خسيس ؟
45009022	انھيءَ ۾ عجب جي ڪھڙي ڳالھہ آھي جو خدا پنھنجو غضب ۽ قدرت ظاھر ڪرڻ لاءِ انھن ٿانون سان صبر ۽ بردباريءَ سان پيش آيو ، جيڪي ٿانوَ ڀڃي ناس ٿيڻ جي لائق ھئا .
45009023	خدا اھو ڪم ھن لاءِ ڪيو تہ جيڪي رحم جا ٿانوَ سندس جلوي جي لاءِ اڳي ئي تيار ڪيا ويا آھن ، تن تي ھو پنھنجي جلوي جي نعمت نازل ڪري ،
45009024	يعني اسان تي جن کي ھن نہ رڳو يھودين مان پر غير قومن مان بہ چونڊيو آھي .
45009025	جيئن خدا ھوسيع نبيءَ جي صحيفي ۾ فرمائي ٿو تہ”جيڪا منھنجي قوم نہ ھئي،تنھن کي پنھنجي قوم سڏيندس ۽ جيڪا مون کي پياري نہ ھئي،تنھن کي پياري چوندس . “
45009026	” جنھن جاءِ تي انھن کي ائين چيو ويو تہ’اوھين منھنجي قوم نہ آھيو،‘انھيءَ ساڳي جاءِ تي ئياھي زندہ خدا جا فرزند سڏبا . “
45009027	يسعياہ بني اسرائيل لاءِ کليو کلايو چوي ٿو تہ”جيتوڻيڪ بني اسرائيل جو تعدادسمنڊ جي ڪناري جي واريءَ جي ذرڙن جيترو ھوندو،تہ بہ انھن مان ڪي ٿورا ئي وڃي بچندا .
45009028	ڇالاءِ جو خداوند دنيا تيجلد ئي پنھنجو آخري فيصلو پورو ڪندو . “
45009029	جيئن يسعياہ نبي اڳي ئي چئي ويو آھي تہ”جيڪڏھن قدرت وارو خداونداسان جو ڪوبہ اولاد باقي نہ ڇڏي ھا،تہ اسان جو حال بہسدوم ۽ عموراہ شھرن جھڙو ٿئي ھا . “
45009030	تڏھن اسين ڇا چئون ؟ يعني ھي تہ غير قومون جن خدا ڏانھن سچار بڻجڻ جي ڪوشش نہ ڪئي ، تن کي اھا سچائي ملي ۽ اھا کين ايمان جي وسيلي ملي .
45009031	پر بني اسرائيل جيڪي اھڙيءَ شريعت جي ڳولا ۾ ھئا جنھن جي وسيلي ھو خدا ڏانھن سچار بڻجن ، سي انھيءَ شريعت تائين بہ نہ پھتا .
45009032	ڇو ؟ ڇالاءِ جو ھنن شريعت کي ايمان جي وسيلي نہ ڳوليو پر عملن جي وسيلي ڳوليائون . انھن ٿاٻڙائڻ واري پٿر تان ٿاٻو کاڌو .
45009033	جيئن لکيل آھي تہ”ڏسو ، صيئون ۾ ٿاٻڙائڻ وارو پٿر،يعني ماڻھن اڳيان ٺوڪر کائڻ واريھڪ ڇپ کڙي ڪريان ٿو.پر جيڪو بہ ھن تي ايمان آڻيندو،سو ڪڏھن بہ مايوس نہ ڪيو ويندو . “
45010001	اي ڀائرو ۽ ڀينرون ! منھنجي دلي خواھش آھي تہ شل بني اسرائيل کي ڇوٽڪارو ملي ۽ انھيءَ لاءِ آءٌ خدا جي در دعاڳو آھيان .
45010002	ڇاڪاڻ تہ آءٌ ھنن لاءِ اھا شاھدي ٿو ڏيان تہ کين خدا جي لاءِ ڏاڍو جذبو آھي ، پر سمجھہ ڪانہ اٿن .
45010003	انھن کي ڄاڻ نہ ھئي تہ ڪھڙيءَ طرح خدا ماڻھن کي پاڻ ڏانھن سچار ڪري ٿو ، پر انھن پنھنجي منھن ڪوشش ڪئي ، تنھنڪري اھي خدا جي سچائيءَ جا تابعدار نہ ٿيا .
45010004	مسيح جي اچڻ سان شريعت پوري ٿي ، انھيءَ لاءِ تہ جيڪو بہ مٿس ايمان آڻيندو تنھن کي خدا ڏانھن سچار بڻايو ويندو .
45010005	شريعت تي عمل ڪرڻ سان خدا ڏانھن سچار ٿيڻ جي باري ۾ موسيٰ لکي ٿو تہ ” شريعت جي حڪمن تي عمل ڪرڻ سان ماڻھو جيئرو رھندو . “
45010006	پر جيڪو ايمان جي وسيلي خدا ڏانھن سچار ٿو بڻجي ، تنھن بابت چيل آھي تہ ” تون پنھنجي دل ۾ ائين نہ چئُہ تہ ڪير آسمان تي چڙھندو . “ ان جو مطلب ٿيندو مسيح کي ھيٺ لاھي آڻڻ .
45010007	يا ” ائين نہ چئُہ تہ ڪير پاتال ۾ لھي ويندو . “ ان جو مطلب ٿيندو مسيح کي مئلن مان موٽائي آڻڻ .
45010008	پر ھيئن چئُہ تہ ” خدا جو ڪلام تنھنجي ويجھو آھي ، بلڪ تنھنجي چپن تي ۽ تنھنجي دل ۾ آھي . “ يعني ايمان جو اُھو پيغام جنھن جي اسين تبليغ ڪريون ٿا تہ
45010009	جيڪڏھن تون زبان سان اقرار ڪرين تہ ” عيسيٰ خداوند آھي “ ۽ دل ۾ ايمان آڻين تہ ” خدا کيس مئلن مان جيئرو ڪيو “ تہ پوءِ تو کي ڇوٽڪارو ملندو .
45010010	ڇالاءِ جو دل سان ايمان آڻڻ ڪري ماڻھو خدا ڏانھن سچار بڻايو وڃي ٿو ۽ زبان سان اقرار ڪرڻ ڪري ڇوٽڪارو ملي ٿو .
45010011	ڇالاءِ جو اھو لکيل آھي تہ ” جيڪو بہ ھن تي ايمان آڻيندو تنھن کي مايوس نہ ڪيو ويندو . “
45010012	ھن ۾ ھر ھڪ اچي وڃي ٿو ، ڇالاءِ جو يھودين ۽ غير قومن ۾ ڪوبہ فرق نہ آھي . خدا سڀني جو خداوند آھي ۽ جيڪو بہ کيس پڪاري ٿو تنھن تي گھڻي نعمت نازل ڪري ٿو .
45010013	جيئن لکيل آھي تہ ” جيڪو بہ خداوند جو نالو وٺي پڪاريندو تنھن کي ڇوٽڪارو ملندو . “
45010014	پر اھي کيس ڪيئن پڪاريندا جنھن تي انھن ايمان ئي نہ آندو آھي ؟ اھي مٿس ڪيئن ايمان آڻيندا جنھن جي باري ۾ ھنن ٻڌو ئي نہ آھي ؟ اھي ڪيئن ٻڌي سگھندا جيڪڏھن ڪو پيغام ٻڌائڻ وارو ئي ڪونہ آھي ؟
45010015	اھي پيغام جي تبليغ ڪيئن ڪندا جيڪڏھن ھو موڪليا ئي نہ ويا آھن ؟ جيئن لکيل آھي تہ ” جيڪي چڱيون ڳالھيون ٻڌائڻ اچن ٿا تن جا قدم ڪھڙا نہ سڳورا آھن . “
45010016	پر بني اسرائيل جي سڀني ماڻھن اھا خوشخبري ڌيان ڏيئي نہ ٻڌي ، ڇالاءِ جو يسعياہ پاڻ چيو تہ ” اي خداوند ! اسان جي پيغام تي ڪنھن ايمان آندو ؟ “
45010017	اھڙيءَ طرح ايمان پيغام ٻڌڻ سان اچي ٿو ۽ اھو پيغام آھي مسيح جو ڪلام .
45010018	پر آءٌ پڇان ٿو تہ ڇا انھن پيغام نہ ٻڌو ؟ انھن ضرور ٻڌو ، جيئن لکيل آھي تہ”انھن جو آواز سڄيءَ دنيا ۾ پکڙجي ويو،انھن جو پيغام ڌرتيءَ جي ڇيڙن تائين وڃي پھتو . “
45010019	آءٌ وري پڇان ٿو تہ ڇا بني اسرائيل جي ماڻھن کي خبر نہ ھئي ؟ موسيٰ جي وسيلي خدا اڳي ئي چيو تہ”آءٌ اوھان کي انھن ماڻھن جي وسيلي غيرت ڏياريندس،جيڪي ڪا قوم ئي نہ آھن.آءٌ اوھان کي ان قوم جي وسيلي ڪاوڙائيندس،جيڪا بي سمجھہ آھي . “
45010020	يسعياہ جي وسيلي ھو صاف صاف چوي ٿو تہ”جن مون کي نہ ڳوليو،تن مون کي لڌو.جيڪي مون لاءِ پڇن بہ نہ پيا،تن کي مون ڏيکاري ڏني . “
45010021	پر بني اسرائيل بابت ھو چوي ٿو تہ ” آءٌ سڄو ڏينھن ھڪڙي نافرمان ۽ ضدي قوم ڏانھن پنھنجا ھٿ ڊگھيريندو رھيس . “
45011001	تڏھن آءٌ پڇان ٿو تہ ڇا خدا پنھنجيءَ قوم کي رد ڪيو ؟ نہ ، بلڪل نہ . آءٌ پاڻ بہ تہ بني اسرائيل مان آھيان ۽ ابراھيم جي اولاد بنيامين جي قبيلي مان آھيان .
45011002	خدا پنھنجي انھيءَ قوم کي رد ڪونہ ڪيو ، جنھن کي اڳي ئي چونڊيو ھئائين . اوھين پاڻ پاڪ ڪتاب جي انھيءَ لکت بابت ڄاڻو ٿا ، جنھن ۾ الياس بني اسرائيل جي خلاف خدا وٽ فرياد ٿو ڪري .
45011003	الياس چوي ٿو تہ ” اي خداوند ! ھنن تنھنجي نبين کي ماريو آھي ۽ تنھنجين قربان گاھن کي برباد ڪري ڇڏيو اٿئون ، باقي آءٌ اڪيلو ئي وڃي بچيو آھيان ۽ منھنجي پٺيان بہ ھٿ ڌوئي ڪڍ لڳا آھن . “
45011004	پر خدا کيس ڪھڙو جواب ڏنو ؟ ھن جواب ڏنو تہ ” مون پنھنجي لاءِ ست ھزار ماڻھو بچائي ڇڏيا آھن ، جن بعل بت جي اڳيان سجدو نہ ڪيو آھي . “
45011005	ھاڻي بہ اھڙيءَ طرح ڪي ٿورا ماڻھو وڃي بچيا آھن جن کي خدا پنھنجي فضل سان چونڊيو آھي .
45011006	خدا جي چونڊ سندس فضل موجب ڪيل آھي ، نہ ڪنھن ماڻھوءَ جي عملن موجب . ڇالاءِ جو جيڪڏھن خدا جي چونڊ ڪنھن ماڻھوءَ جي عملن موجب ھجي ھا تہ پوءِ خدا جو فضل سچو فضل نہ ليکجي ھا .
45011007	انھيءَ مان ڪھڙو نتيجو نڪتو ؟ اھو تہ بني اسرائيل جنھن شيءِ جي ڳولا ۾ ھئا ، سا کين نہ ملي . پر اھا خدا جي چونڊيلن کي ملي ويئي ۽ باقي ٻيا سخت دل ڪيا ويا .
45011008	جيئن لکيل آھي تہ”خدا انھن جي دل ۽ عقل تي تالو لڳائي ڇڏيو ، ۽ اڄ ڏينھن تائين اھي اکين سان ڏسي ۽ ڪنن سان ٻڌي نہ ٿا سگھن . “
45011009	دائود بہ چوي ٿو تہ”شل اھي پنھنجي عيد وارن ڏينھن تيڦاسجن ۽ پڪڙجن،يعني اھي ٿاٻو کائي ڪري پون ۽ کين سزا ملي .
45011010	شل انھن جون اکيون انڌيون ٿين،تہ جيئن ھو ڏسي نہ سگھن ، ۽ سندن پٺيون تڪليفن سان ھميشہ لاءِ جھڪي پون . “
45011011	پوءِ آءٌ پڇان ٿو تہ جڏھن يھودين ٿاٻو کاڌو تہ ڇا اھي برباد ٿي ويا ؟ نہ ، بلڪل نہ . پر انھن جي ڏوھہ ڪرڻ ڪري غير قومن کي ڇوٽڪارو ملي ويو ، تہ جيئن يھودي انھن تي ساڙ کائين .
45011012	يھودين جو ڏوھہ دنيا جي لاءِ فائدي وارو ٿئي ٿو ۽ سندن نقصان غيرقومن لاءِ فائديمند ٿئي ٿو . پر جڏھن سڀ يھودي فرمانبردار ٿيندا تہ خدا جي ڪيڏي نہ وڏي رحمت ٿيندي .
45011013	اي غير قومن وارؤ ! ھاڻي آءٌ اوھان سان ڳالھائي رھيو آھيان ، ڇالاءِ جو آءٌ غير قومن ڏانھن رسول ڪري موڪليو ويو آھيان ۽ آءٌ پنھنجي ھن ڪم ۾ فخر محسوس ٿو ڪريان ،
45011014	انھيءَ لاءِ تہ شايد آءٌ پنھنجي قوم وارن کي غيرت ڏياريان ۽ اھڙيءَ طرح انھن مان ڪن کي ڇوٽڪارو ملي .
45011015	پر جيڪڏھن انھن کي ڪڍي ڇڏڻ ڪري دنيا جو خدا سان ميلاپ ٿئي ٿو تہ پوءِ انھن کي خدا جي وري قبول ڪرڻ سان ڇا ٿيندو ؟ اھو مئلن لاءِ زندگيءَ جي برابر ٿيندو .
45011016	جيڪڏھن خدا کي ڏنل نذراني جو پھريون چاڻو پاڪ آھي تہ سڄو ڳوھيل اٽو بہ پاڪ آھي ۽ جيڪڏھن ڪنھن وڻ جي پاڙ پاڪ آھي تہ سندس ٽاريون بہ پاڪ آھن .
45011017	پوکيل زيتون جون ڪي ٽاريون ڀڄي پيون ۽ اوھين غير قوم ھڪ جھنگلي زيتون جي ٽارين وانگر ساڻس پيوند ڪيا ويا ، ھاڻي اوھين ان ساڳئي پوکيل زيتون جي پاڙ مان سڻڀي رس حاصل ڪريو ٿا .
45011018	تہ پوءِ اوھين پاڻ کي انھن ٽارين کان وڌيڪ نہ سمجھو جيڪي ڀڄي پيون آھن . اوھين پاڻ کي ڪيئن وڌيڪ سمجھندا ؟ اوھين تہ رڳو ٽاريون آھيو . اوھين پاڙ جي پرورش نہ ٿا ڪريو پر پاڙ اوھان جي پرورش ڪري ٿي .
45011019	شايد اوھين چوندا تہ ” ٽاريون انھيءَ لاءِ ڀڳيون تہ جيئن اسين پيوند ٿيون . “
45011020	ھائو ، اھو صحيح آھي . پر اھي انھيءَ ڪري ڀڳيون ويون ، ڇاڪاڻ تہ انھن ايمان نہ آندو ۽ اوھين انھيءَ جاءِ تي بيٺا آھيو ، ڇالاءِ جو اوھان ايمان آندو آھي . سو اوھان کي انھيءَ تي فخر نہ ، بلڪ خوف ڪرڻ گھرجي .
45011021	ڇالاءِ جو خدا يھودين کي بہ نہ ڇڏيو ، جيڪي اصلي ٽارين وانگر ھئا ، تہ پوءِ ھو اوھان کي ڪيئن ڇڏيندو ؟
45011022	ڏسو ، خدا ڪيڏو نہ مھربان ۽ سخت آھي . ھو انھن تي سخت آھي جيڪي گمراھہ ٿيا . پر اوھان تي ايستائين مھربان آھي جيستائين اوھين سندس مھربانيءَ تي قائم رھندا . پر جيڪڏھن اوھين قائم نہ رھندا تہ اوھين بہ ڀڳل ٽارين وانگر ٿيندا .
45011023	يھودي بہ جيڪڏھن وري ايمان آڻيندا تہ انھن کي بہ پيوند ڪيو ويندو ، ڇالاءِ جو خدا انھن کي وري پيوند ڪرڻ جي طاقت رکي ٿو .
45011024	اوھين غير قومون انھيءَ جھنگلي وڻ جي ڀڳل ٽارين وانگر آھيو ، جيڪي پوکيل زيتون سان غير طبعي طور پيوند ڪيون ويون آھن . يھودي پوکيل زيتون جي وڻ وانگر آھن ، تہ پوءِ ھو ڪيترو نہ آسانيءَ سان پنھنجي اصلي زيتون جي وڻ سان پيوند ٿي سگھندا جنھن جون ھو ٽاريون آھن .
45011025	اي منھنجا ڀائرو ۽ ڀينرون ! ھڪ ڳجھو راز آھي . آءٌ سمجھان ٿو تہ اھو اوھان کي ڄاڻڻ گھرجي ، شايد اھو اوھان کي فخر ڪرڻ کان بچائي . اھو راز ھيئن آھي تہ بني اسرائيل ۾ ڪجھہ سنگدلي پيدا ٿي آھي . پر اھا رڳو ايستائين رھندي جيستائين سڀ غير قومون خدا ڏانھن ڦري پون .
45011026	اھڙيءَ طرح سڀ بني اسرائيل ڇوٽڪارو حاصل ڪندا ، جيئن لکيل آھي تہ ” صيئون مان ڇوٽڪارو ڏيندڙ ايندو.ھو يعقوب جي اولاد مانسندن بڇڙاين کي پري ڪندو .
45011027	جڏھن آءٌ ھنن جا گناھہ ميٽي ڇڏيندس،تڏھن ساڻن منھنجو اھو ھڪڙو عھد ٿيندو . “
45011028	خوشخبريءَ جي تبليغ تي يھودي خدا جا دشمن ٿيا ۽ اھو اوھان لاءِ فائدي وارو ٿيو . پر خدا جا چونڊيل ھئڻ سبب ۽ پنھنجن بزرگن جي ڪري اھي خدا جا پيارا آھن .
45011029	ڇالاءِ جو خدا جون بخششون ۽ سندس ڪيل چونڊ تبديل ٿيندڙ نہ آھي .
45011030	اھو انھيءَ ڪري جو جھڙيءَ طرح اوھين گذريل وقت ۾ خدا جي نافرماني ڪندا ھئا ، پر ھاڻي يھودين جي نافرمانيءَ سبب اوھان تي خدا جي رحمت ٿي .
45011031	سو تھڙيءَ طرح ھاڻي ھو بہ نافرمان ٿيا آھن ، تہ جيئن اوھان تي رحم ٿيو تيئن ھو بہ رحم حاصل ڪن .
45011032	ڇالاءِ جو خدا سڀني انسانن کي نافرمانيءَ واري ڦندي ۾ ڦاسڻ ڏنو ، تہ جيئن ھو سڀني تي رحم ڪري .
45011033	خدا جي نعمت ڪيڏي نہ وڏي آھي ! سندس ڏاھپ ۽ علم ڪيڏو نہ اونھو آھي ! سندس فيصلا ڪيڏا نہ سمجھہ کان ٻاھر آھن ۽ سندس رستن جو پتو ئي پئجي نہ ٿو سگھي !
45011034	جيئن لکيل آھي تہ”خداوند جي ارادي جي ڪنھن کي خبر آھي؟ڪير سندس صلاحڪار ٿي سگھي ٿو ؟
45011035	ڇا ڪنھن کيس اڳ ۾ ڪا شيءِ ڏني آھي،جو بدلي ۾ ھو کيس ڪجھہ ڏئي ؟ “
45011036	ڇالاءِ جو سڀيئي شيون خدا جون ئي پيدا ڪيل آھن ، انھيءَ جي ڪري ئي وجود ۾ آھن ۽ انھيءَ جي لاءِ ئي آھن . شل خدا جي ھميشہ واکاڻ ھجي . آمين .
45012001	تنھنڪري اي منھنجا ڀائرو ۽ ڀينرون ! جيئن تہ خدا جي اسان تي وڏي رحمت آھي ، سو آءٌ اوھان کي منٿ ٿو ڪريان تہ اوھين پنھنجي سڄي بدن کي اھڙي قرباني ٿيڻ لاءِ نذر ڪريو ، جيڪا زندہ ، پاڪ ۽ خدا کي پسند ھجي . اھو ئي عبادت جو صحيح طريقو آھي جيڪو اوھان کي ڪرڻ گھرجي .
45012002	ھن جھان جو نمونو اختيار نہ ڪريو ، بلڪ خدا جي ڏنل نئين سمجھہ وسيلي بدلجي وڃو . پوءِ اوھين سمجھي سگھندا تہ خدا جي چڱي ، پسنديدہ ۽ ڪامل مرضي ڪھڙي آھي .
45012003	آءٌ انھيءَ فضل جي ڪري جو مون کي مليو آھي ، اوھان مان ھر ھڪ کي چوان ٿو تہ پنھنجو پاڻ کي وت کان وڌيڪ وڏو نہ سمجھو ، بلڪ حليمائيءَ سان پاڻ کي اوترو وڌيڪ سمجھو جيترو خدا اوھان کي ايمان بخشيو آھي .
45012004	جھڙيءَ طرح جسم ۾ گھڻا ئي عضوا آھن ۽ ھر ھڪ عضوي جو پنھنجو پنھنجو ڪم آھي ،
45012005	تھڙيءَ طرح اسين بہ جيتوڻيڪ گھڻا ئي آھيون ، پر مسيح سان گڏجي ھڪ ٿيڻ ڪري ھڪ جسم ٿيا آھيون ۽ پاڻ ۾ ھڪ ٻئي جا عضوا آھيون .
45012006	خدا جيڪو فضل اسان کي ڏنو ، تنھن موجب اسان کي جدا جدا نعمتون مليون آھن . تنھنڪري جيڪڏھن ڪنھن کي خدا جو پيغام ٻڌائڻ جي نعمت ملي آھي تہ ھو پنھنجي ايمان جي اندازي موجب خدا جو پيغام ٻڌائي .
45012007	جيڪڏھن ڪنھن کي خدمت ڪرڻ جي نعمت ملي آھي تہ ھو خدمت ڪندو رھي . جيڪڏھن اھا نعمت تعليم ڏيڻ جي ھجي تہ ھو تعليم ڏيندو رھي .
45012008	جيڪڏھن اھا نعمت نصيحت ڪرڻ جي ھجي تہ ھو نصيحت ڪندو رھي ، جيڪڏھن خيرات ڏيڻ جي ھجي تہ سخاوت سان خيرات ڏيندو رھي . جيڪڏھن اھا اڳواڻي ڪرڻ جي ھجي تہ لياقت سان اڳواڻي ڪري يا جيڪڏھن اھا نعمت رحم ڪرڻ جي ھجي تہ خوشيءَ سان رحم ڪري .
45012009	پيار ۾ رياڪاري نہ ھئڻ گھرجي . بڇڙائيءَ کان نفرت ڪريو ۽ نيڪيءَ سان دل لڳايو .
45012010	ھڪ ٻئي سان ڀائرن ۽ ڀينرن وانگر گھڻو پيار ڪريو ۽ ٻئي کي پاڻ کان وڌيڪ عزت ڏيو .
45012011	محنت ۾ سستي نہ ڪريو ۽ روحاني جذبي سان خداوند جي خدمت ڪندا رھو .
45012012	اميد ۾ خوش رھو ، مصيبت ۾ صبر ڪريو ۽ دعا گھرڻ ۾ ھميشہ مشغول رھو .
45012013	ايمان وارن جي اوکيءَ ويل مدد ڪريو ۽ مھمان نوازيءَ جي پاڻ ۾ عادت وجھو .
45012014	جيڪي اوھان کي ستائين ٿا تن کي دعا ڪريو . ھائو ، کين دعا ڪريو پر پٽ پاراتو نہ ڏيو .
45012015	جيڪي خوشي ڪن تن سان خوشي ڪريو ۽ جيڪي روئن تن سان گڏجي روئو .
45012016	پاڻ ۾ ايڪو ڪريو . اوھين مغرور نہ ٿيو ، بلڪ غريبن سان دوستي رکو . پنھنجو پاڻ کي داناءُ نہ سمجھو .
45012017	جيڪو اوھان سان بڇڙائي ڪري تنھن سان بڇڙائي نہ ڪريو . اھڙي ڪم ڪرڻ جي ڪوشش ڪريو جنھن کي سڀ چڱو چون .
45012018	جيڪڏھن ٿي سگھي تہ اوھين پنھنجي وس آھر سڀني ماڻھن سان صلح ۾ رھو .
45012019	اي منھنجا پيارا دوستو ! پاڻ ڪڏھن بہ بدلو نہ وٺو ، پر اھو خدا جي غضب تي ڇڏي ڏيو . ڇالاءِ جو پاڪ لکتن ۾ خداوند فرمائي ٿو تہ ” وير وٺڻ منھنجو ڪم آھي ۽ آءٌ ئي سزا ڏيندس . “
45012020	اھو بہ لکيل آھي تہ ” جيڪڏھن تنھنجو دشمن بکايل آھي تہ کيس کاراءِ ۽ اڃايل آھي تہ کيس پيار ، ڇالاءِ جو ائين ڪرڻ سان تون ھن کي شرمسار ڪندين . “
45012021	اوھين بڇڙائيءَ کان شڪست نہ کائو ، بلڪ نيڪيءَ جي وسيلي بڇڙائيءَ تي فتح حاصل ڪريو .
45013001	ھر ڪنھن شخص کي ملڪ جي حڪومتن جو تابعدار رھڻ گھرجي ، ڇالاءِ جو اھڙي ڪابہ حڪومت ڪانھي جا خدا جي طرفان نہ ھجي . جيڪي بہ حڪومتون آھن سي خدا جي طرفان مقرر ٿيل آھن .
45013002	تنھنڪري جيڪو بہ حڪومت جي مخالفت ڪري ٿو سو خدا جي حڪم جي مخالفت ٿو ڪري ۽ جيڪي خدا جي حڪم جي مخالفت ڪندا سي پنھنجي سزا ڀوڳيندا .
45013003	چڱن ڪمن ڪندڙن کي حاڪمن کان ڊڄڻ نہ گھرجي ، بلڪ انھن کي ڊڄڻ گھرجي جيڪي بڇڙا ڪم ٿا ڪن . سو جيڪڏھن تون حاڪم کان ڊڄڻ نہ ٿو گھرين ، تہ پوءِ چڱا ڪم ڪر تہ ھو تنھنجي نيڪي ڪندو .
45013004	ڇالاءِ جو ھو تنھنجي ڀلي لاءِ خدا جو خادم آھي . پر جيڪڏھن تون بڇڙا ڪم ڪرين ٿو تہ ھن کان ڊڄ ، ڇالاءِ جو ھو بنا سبب تلوار نہ ٿو کڻي . ھو خدا جو خادم آھي ۽ سندس غضب موجب بدڪار کي سزا ٿو ڏئي .
45013005	تنھنڪري نہ رڳو سزا ملڻ جي ڊپ کان ، بلڪ پنھنجي ضمير جي خاطر اوھان کي حڪومتن جو تابعدار رھڻ گھرجي .
45013006	اھو ئي سبب آھي جو اوھين محصول ڏيندا آھيو ، ڇالاءِ جو حڪومتون جڏھن پنھنجا فرض پورا ٿيون ڪن تہ ڄڻڪ اھي خدا جي لاءِ ڪم ڪن ٿيون .
45013007	سڀني جو حق ادا ڪريو . جنھن کي ڍل ڏيڻي ھجي تنھن کي ڍل ڏيو ، جنھن کي محصول ڏيڻو ھجي تنھن کي محصول ڏيو ، جنھن کان ڊڄڻ گھرجي تنھن کان ڊڄو ۽ جنھن جي عزت ڪرڻ گھرجي تنھن جي عزت ڪريو .
45013008	سواءِ ھڪ ٻئي جي پيار جي ڪنھن جا بہ قرضدار نہ ٿيو ، ڇالاءِ جو جيڪو ٻين سان پيار ڪري ٿو ، سو شريعت جا حڪم پورا ٿو ڪري .
45013009	شريعت جا حڪم آھن تہ ” زنا نہ ڪر ، خون نہ ڪر ، چوري نہ ڪر ۽ لالچ نہ ڪر . “ ٻيا جيڪي حڪم آھن سي ھن ھڪڙيءَ ڳالھہ ۾ اچي وڃن ٿا تہ ” تون پنھنجي پاڙيسريءَ سان پاڻ جھڙو پيار ڪر . “
45013010	جيڪو پنھنجي پاڙيسريءَ سان پيار ڪري ٿو سو ان سان بڇڙائي نہ ٿو ڪري . تنھنڪري پيار ڪرڻ ئي پوري شريعت تي عمل ڪرڻ آھي .
45013011	اوھين وقت کي سڃاڻي ائين ڪريو ، ڇالاءِ جو ھاڻي اھو وقت اچي پھتو آھي ، جنھن ۾ اوھان کي ننڊ مان سجاڳ ٿيڻ گھرجي ، ڇاڪاڻ تہ جنھن وقت اسان ايمان آندو ھو تنھن وقت جي نسبت ھاڻي اسان جو ڇوٽڪارو وڌيڪ ويجھو آھي .
45013012	رات گھڻي گذري چڪي آھي ۽ ڏينھن ٿيڻ وارو آھي . تنھنڪري اچو تہ اونداھيءَ جا ڪم ڇڏي سوجھري جا ھٿيار ٻڌون .
45013013	اھڙيءَ طرح فضيلت سان ھلون جيئن ڏينھن جو ھلبو آھي . نہ ناچ رنگ ۽ نہ نشي ۾ ، نہ زناڪاري ۽  نہ شھوت پرستيءَ ۾ ، نہ جھيڙي ۽ نہ حسد ۾ ھلون .
45013014	پر خداوند عيسيٰ مسيح کي پوشاڪ وانگر ڍڪيو ۽ جسماني خواھشن جي پورائيءَ لاءِ خيال نہ پچايو .
45014001	جنھن جو ايمان ڪمزور آھي تنھن جو آڌرڀاءُ ڪريو ، پر انھيءَ سان اجايو بحث نہ ڪريو .
45014002	ھڪڙي ماڻھوءَ جو اعتقاد آھي تہ ھر ڪا شيءِ کائڻ جائز آھي ، پر ٻئي جو ايمان ڪمزور آھي سو رڳو ڀاڄي ٿو کائي .
45014003	جيڪو سڀ ڪجھہ کائي ٿو سو نہ کائڻ واري کي گھٽ نہ سمجھي ۽ جيڪو نہ ٿو کائي سو کائڻ واري تي ڪابہ تھمت نہ ھڻي ، ڇالاءِ جو خدا ھن کي قبول ڪيو آھي .
45014004	تون ڪير ٿيندو آھين جو ڪنھن ٻئي جي نوڪر تي تھمت ٿو ھڻين ؟ انھيءَ جي ڪامياب يا ناڪام ھجڻ جي فيصلي جو اختيار سندس مالڪ کي ئي آھي . پر ھو ڪامياب ٿيندو ، ڇالاءِ جو خداوند ھن کي ڪامياب ڪري سگھي ٿو .
45014005	ڪو ماڻھو سمجھي ٿو تہ فلاڻو ڏينھن ٻين ڏينھن کان وڌيڪ بھتر آھي . پر ٻئي ماڻھوءَ لاءِ سڀ ڏينھن ھڪ جھڙا آھن . ھر ھڪ کي پنھنجو پنھنجو پختو خيال ھئڻ گھرجي .
45014006	جيڪڏھن ڪو ڪنھن ڏينھن کي سڀاڳو ٿو سمجھي تہ ھو خداوند جي ڪري ئي ائين ٿو سمجھي ۽ جيڪو گوشت ٿو کائي سو بہ خداوند جي ڪري ئي کائي ٿو ، ڇالاءِ جو ھو انھيءَ لاءِ خدا جو شڪر ادا ٿو ڪري . پر جيڪو نہ ٿو کائي سو بہ خداوند جي ڪري ئي نہ ٿو کائي ۽ ھو بہ انھيءَ لاءِ خدا جو شڪر ادا ٿو ڪري .
45014007	اسان مان ڪوبہ پنھنجي لاءِ نہ ٿو جيئي ۽ نڪي پنھنجي لاءِ ٿو مري .
45014008	سو جيڪڏھن اسين جيئون ٿا تہ خداوند جي خاطر ۽ جي مرون ٿا تہ بہ خداوند جي خاطر . تنھنڪري اسين جيئون توڙي مرون تہ بہ خداوند جا ئي آھيون .
45014009	مسيح انھيءَ لاءِ مئو ۽ وري جيئرو ٿي اٿيو تہ جيئن ھو مئلن توڙي جيئرن ٻنھي جو خداوند ٿئي .
45014010	تہ پوءِ تون پنھنجي ڀاءُ ڀيڻ تي تھمت ڇو ٿو ھڻين ؟ يا وري پنھنجي ڀاءُ ڀيڻ کي گھٽ ڇو ٿو سمجھين ؟ ڇالاءِ جو اسين سڀ خدا جي آڏو حاضر ٿينداسين ۽ اھو ئي فيصلو ڪندو .
45014011	جيئن لکيل آھي تہ”خداوند فرمائي ٿو تہ’آءٌ جيئرو خدا قسم کڻي چوان ٿو تہھر ھڪ منھنجي اڳيان گوڏا کوڙيندو ، ۽ سڀڪا زبان مون خدا جي واکاڻ ڪندي . ‘ “
45014012	اھڙيءَ طرح اسان مان ھر ھڪ خدا کي پنھنجو پنھنجو حساب ڏيندو .
45014013	تنھنڪري اسان کي گھرجي تہ ھڪ ٻئي تي تھمت نہ ھڻون ، بلڪ اسان تي اھو فرض آھي تہ اسان مان ڪوبہ ماڻھو پنھنجي ڀاءُ لاءِ ڪا اھڙي ڳالھہ نہ ڪري جيڪا سندس ٿاٻو کائڻ يا گمراھہ ٿي وڃڻ جو سبب بڻجي .
45014014	آءٌ ڄاڻان ٿو ۽ خداوند عيسيٰ جي وسيلي مون کي يقين آھي تہ اھڙي ڪابہ شيءِ نہ آھي جيڪا خود ناپاڪ آھي . پر جيڪڏھن ڪنھن ماڻھوءَ جو اعتقاد آھي تہ فلاڻي شيءِ ناپاڪ آھي ، تہ پوءِ اھا انھيءَ جي لاءِ ناپاڪ آھي .
45014015	جيڪڏھن تنھنجي ڪجھہ کائڻ ڪري تنھنجي ڀاءُ کي رنج پھچي ٿو تہ پوءِ تون پيار جي اصولن تي نہ ٿو ھلين . جنھن شخص جي خاطر مسيح پنھنجي جان ڏني تنھن کي تون پنھنجي کاڌي جي ڪري برباد نہ ڪر .
45014016	اھو خيال رک تہ جنھن شيءِ کي تون چڱو ٿو سمجھين تنھن کي ٻيا خراب نہ سمجھن .
45014017	ڇالاءِ جو خدا جي بادشاھت کائڻ پيئڻ تي مدار نہ ٿي رکي ، بلڪ اھا سچائيءَ ، ميل ميلاپ ۽ انھيءَ خوشيءَ تي ٻڌل آھي جيڪا پاڪ روح جي طرفان آھي .
45014018	جيڪو بہ اھڙي نموني مسيح جي خدمت ٿو ڪري ، سو خدا کي پسند آھي ۽ ماڻھن ۾ بہ مقبول آھي .
45014019	پوءِ اچو تہ اسين اھڙا ڪم ڪريون ، جن مان صلح پيدا ٿئي ۽ ھڪ ٻئي کي سڌاري سگھون .
45014020	کاڌي جي ڪري خدا جي ڪم کي برباد نہ ڪريو . بيشڪ سڀ شيون پاڪ آھن ، پر جنھن شيءِ جي کائڻ ڪري ڪو ٻيو ماڻھو گمراھہ ٿئي ٿو تہ اھا شيءِ انھيءَ ماڻھوءَ لاءِ خراب آھي .
45014021	چڱو تہ ائين ٿيندو جو تون نہ گوشت کاءُ ، نڪي مئي پيءُ ۽ نہ وري اھڙو ڪم ڪر ، جنھن جي ڪري تنھنجو ڀاءُ گمراھہ ٿئي .
45014022	ھنن ڳالھين بابت تنھنجو جيڪو اعتقاد آھي سو پنھنجيءَ دل ۾ ئي رک . سڀاڳو آھي اھو ماڻھو جيڪو انھيءَ ڪم جي ڪرڻ سان جيڪو سندس نظر ۾ چڱو آھي ، پاڻ کي ڏوھاري نہ ٿو محسوس ڪري .
45014023	پر جيڪو ڪنھن شيءِ ۾ شڪ رکندي بہ اھا کائيندو تہ اھو ڏوھاري ٿيندو ، ڇالاءِ جو ھو اھا شيءِ اعتقاد سان نہ ٿو کائي ۽ جيڪو ڪم اعتقاد سان نہ ڪيو وڃي سو گناھہ آھي .
45015001	اسان مان جن جو ايمان مضبوط آھي سي رڳو پنھنجي مرضيءَ تي نہ ھلن ، پر ڪمزور ايمان وارن جي ڪمزورين کي برداشت ڪن .
45015002	اسان مان ھر ھڪ کي پنھنجي پاڙيسريءَ جي مرضيءَ جو لحاظ رکڻ گھرجي ، تہ جيئن ھن جي ايمان ۾ بہ واڌارو اچي .
45015003	ڇالاءِ جو مسيح بہ پنھنجي مرضيءَ تي نہ ھليو ، پر جيئن لکيل آھي تہ ” جن تو کي طعنا ھنيا تن جا طعنا مون تي اچي پيا . “
45015004	ڇاڪاڻ تہ جيڪي بہ ڳالھيون اڳي لکيون ويون آھن سي اسان جي سيکارڻ لاءِ لکيون ويون آھن ، تہ جيئن صبر ۽ تسلي ، جيڪا اسان کي پاڪ لکت جي وسيلي ملي آھي تنھن مان اميد حاصل ٿئي .
45015005	صبر ۽ تسلي ڏيڻ وارو خدا شل اوھان کي ھيءَ توفيق ڏئي جو اوھين عيسيٰ مسيح جي پيروي ڪري پاڻ ۾ ايڪي سان رھو ،
45015006	انھيءَ لاءِ تہ جيئن اوھين يڪدل ۽ يڪ زبان ٿي اسان جي خداوند عيسيٰ مسيح جي خدا ۽ پيءُ جي واکاڻ ڪريو .
45015007	سو جيئن مسيح اوھان کي قبول ڪيو تيئن اوھين بہ ھڪ ٻئي کي قبول ڪريو ، تہ جيئن خدا جي واکاڻ ڪئي وڃي .
45015008	ڇالاءِ جو آءٌ اوھان کي ٻڌايان ٿو تہ خدا جي سچائيءَ کي ظاھر ڪرڻ لاءِ مسيح يھودين جي خدمت ڪئي تہ جيئن انھيءَ سان ھو خدا جا اھي واعدا پورا ڪري جيڪي اسان جي ابن ڏاڏن سان ڪيا ويا ھئا ،
45015009	۽ غير قومون بہ خدا جي رحم ڪري سندس واکاڻ ڪن . جيئن لکيل آھي تہ”تنھنڪري آءٌ غير قومن ۾ تنھنجي تعريف ڪندس ۽ تنھنجي نالي جا گيت ڳائيندس . “
45015010	وري چيل آھي تہ”اي غير قومون ! خدا جي قوم سان گڏجيخوشي ڪريو . “
45015011	وري بہ چيل آھي تہ”اي غير قومون ! اوھين سڀيئي خداوند جي واکاڻ ڪريو.اي سڀيئي قومون ! اوھين سندس تعريف ڪريو . “
45015012	وري يسعياہ نبي بہ چوي ٿو تہ”يشيءَ جي اولاد مان ڪو ايندو،يعني ھو غير قومن تي حڪومت ڪرڻ لاءِ ايندو ۽ اھي ھن ۾ اميد رکنديون . “
45015013	شل اميد بخشيندڙ خدا اوھان کي ايمان آڻڻ جي ڪري خوشي ۽ اطمينان سان ڀرپور ڪري ، تہ جيئن پاڪ روح جي قدرت سان اوھين اميد ۾ وڌندا وڃو .
45015014	اي منھنجا ڀائرو ۽ ڀينرون ! مون کي پڪ آھي تہ اوھين نيڪيءَ سان ڀريل آھيو ، علم سان ڀرپور آھيو ۽ ھڪ ٻئي کي نصيحت ڪري سگھو ٿا .
45015015	پر ھن خط ۾ ڪٿي ڪٿي اوھان کي ياد ڏيارڻ لاءِ مون ڪجھہ دليريءَ سان لکيو آھي . خدا مون تي اھو ڪرم ڪيو آھي تہ
45015016	آءٌ عيسيٰ مسيح جو خادم ٿي غير قومن لاءِ ڪم ڪريان . سو آءٌ ڪاھنن وانگر خدا جي خوشخبريءَ جي تبليغ ڪريان ٿو ، انھيءَ لاءِ تہ غير قومون ، جن کي پاڪ روح پاڪ ڪيو آھي سي خدا جي آڏو نذراني جي صورت ۾ قبول پون .
45015017	تنھنڪري عيسيٰ مسيح جي وسيلي آءٌ خدا جي خدمت ڪرڻ ۾ فخر ٿو ڪريان .
45015018	آءٌ رڳو انھن ڪمن بابت دليريءَ سان ڳالھايان ٿو ، جيڪي مسيح قول ۽ فعل جي وسيلي مون کان ڪرايا ، تہ جيئن غير قومون خدا جون تابعدار ٿين .
45015019	يعني اھي ڪم جيڪي ڪرامتن ، معجزن جي طاقت ۽ پاڪ روح جي قدرت سان ڪيا ويا . اھڙيءَ طرح مون يروشلم کان وٺي ويندي اِلرڪم تائين چئني پاسن مسيح جي خوشخبريءَ جي چڱيءَ طرح منادي ڪئي آھي .
45015020	مون اھو پڪو ارادو ڪيو آھي تہ جتي مسيح جو نالو اڳي نہ ورتو ويو آھي اُتي سندس خوشخبريءَ جي منادي ڪريان ، انھيءَ لاءِ تہ ڪنھن ٻئي ماڻھوءَ جي وڌل بنياد تي عمارت نہ اڏيان .
45015021	جيئن لکيل آھي تہ”جن کي ھن جي خبر نہ آھي سي ڏسندا ۽ جن نہ ٻڌو آھي سي سمجھندا . “
45015022	انھيءَ ڪري مون کي اوھان ڏانھن اچڻ کان ڪيترائي دفعا روڪيو ويو .
45015023	پر ھاڻي ھنن علائقن ۾ رھڻ لاءِ منھنجي ڪابہ ضرورت ڪانہ رھي آھي ۽ ڪيترن ئي ورھين کان سڪ اٿم تہ اوھان ڏانھن اچان .
45015024	سو جڏھن آءٌ اسپين ڏانھن ويندس ، تڏھن اميد آھي تہ رستي تي اوھان وٽان ٿيندو ويندس . پوءِ جڏھن اوھان جي محبت مان منھنجي دل ڪجھہ قدر ڀرجي تہ اوھين مون کي اسپين ڏانھن روانو ڪري ڇڏجو .
45015025	پر في الحال آءٌ ايمان وارن جي خدمت ڪرڻ لاءِ يروشلم ڏانھن وڃي رھيو آھيان .
45015026	ڇالاءِ جو مڪدونيا ۽ اخيا وارن ڀائرن جي مرضي آھي تہ ھو يروشلم جي ايمان وارن ۾ جيڪي غريب آھن تن لاءِ چندو موڪلين .
45015027	انھن پاڻ اھو فيصلو ڪيو آھي . پر حقيقت ۾ بہ مٿن اھو فرض ھو ، ڇالاءِ جو يروشلم جي ايمان وارن ، غير قومن کي پنھنجي روحاني برڪتن ۾ ڀائيوار ڪيو ھو . سو غير قومن تي واجب آھي تہ ھو پنھنجن مالي برڪتن سان انھن جي مدد ڪن .
45015028	جڏھن آءٌ اھو ضروري ڪم ختم ڪندس ۽ جيڪو انھن لاءِ چندو گڏ ٿيو سو انھن جي حوالي ڪندس ، تڏھن آءٌ اسپين ڏانھن ويندس ۽ رستي تي اوھان سان بہ ملندو ويندس .
45015029	آءٌ ڄاڻان ٿو تہ جڏھن آءٌ اوھان وٽ ايندس تہ مسيح جي ڪامل برڪت کنيو ايندس .
45015030	اي منھنجا ڀائرو ۽ ڀينرون ! آءٌ خداوند عيسيٰ مسيح جو واسطو ڏيئي ۽ پاڪ روح جي محبت ياد ڏياري اوھان کي منٿ ٿو ڪريان تہ مون سان گڏجي دل وَ جان سان خدا کان منھنجي لاءِ دعا گھرو ،
45015031	تہ خدا مون کي يھوديہ ۾ انھن ماڻھن کان بچائي ، جن عيسيٰ مسيح تي ايمان نہ آندو آھي ۽ يروشلم ۾ ايمان وارن وٽ منھنجي خدمت قبول پوي .
45015032	پوءِ خدا جي مرضيءَ موجب خوشيءَ سان اوھان وٽ اچان ۽ اوھان سان گڏ آرام حاصل ڪريان .
45015033	ھاڻي اطمينان ڏيڻ وارو خدا شل اوھان سڀني سان ھجي . آمين .
45016001	آءٌ اوھان کي فيبيءَ جي پارت ٿو ڪريان ، جيڪا اسان جي ڀيڻ ۽ ڪنخريا شھر جي ڪليسيا جي خدمتگار آھي .
45016002	اوھين کيس خداوند جي نالي قبول ڪريو ، جيئن ايمان وارن تي واجب آھي ۽ جنھن ڳالھہ ۾ کيس اوھان جي ضرورت ھجي تنھن ۾ سندس مدد ڪريو ، ڇالاءِ جو ھن ڪيترن ئي ماڻھن جي ۽ خود منھنجي بہ مدد ڪئي آھي .
45016003	پرسڪلا ۽ اڪولا کي منھنجا سلام ڏجو ، جن مون سان گڏ عيسيٰ مسيح جي خدمت ڪئي آھي ،
45016004	۽ جيڪي منھنجي حياتيءَ واسطي پنھنجا سر بہ ڏيڻ لاءِ تيار ھئا ، تن جو نہ رڳو آءٌ پر غير قومن جون سڀ ڪليسيائون بہ ٿورائتيون آھن .
45016005	جيڪا ڪليسيا سندن گھر ۾ آھي ، تنھن کي بہ سلام ڏجو . منھنجي پياري دوست اپينتس کي سلام چئجو ، جيڪو ايشيا جي علائقي ۾ پھريون شخص آھي جنھن مسيح تي ايمان آندو ھو .
45016006	مريم کي منھنجا سلام ڏجو ، جنھن اوھان جي لاءِ گھڻي محنت ڪئي آھي .
45016007	منھنجي قوم وارن اندرنيڪس ۽ يونياس کي سلام ڏجو ، جيڪي مون سان گڏ جيل ۾ ھئا ۽ جيڪي رسولن ۾ مشھور آھن ۽ مون کان اڳي مسيحي ٿيا ھئا .
45016008	امپلياطس کي منھنجا سلام ڏجو ، جيڪو مسيح جي معرفت منھنجو پيارو دوست آھي .
45016009	اُربانس کي منھنجا سلام ڏجو ، جيڪو مسيح جي خدمت ۾ مون سان گڏ آھي ۽ منھنجي پياري دوست استاخس کي بہ سلام ڏجو .
45016010	اپليس کي سلام ڏجو ، جنھن جي مسيح سان وفاداري ثابت ٿي چڪي آھي . ارستبولس جي گھر جي ڀاتين کي بہ منھنجا سلام ڏجو .
45016011	منھنجي قوم واري ھيروديون کي منھنجا سلام ڏجو ۽ نرڪسس جي گھر وارن مسيحي ڀائرن کي بہ منھنجا سلام ڏجو .
45016012	تروفينا ۽ تروفوسا ، جيڪي خداوند جي خدمت ۾ محنت ڪن ٿيون تن کي منھنجا سلام ڏجو . پياري پرسس کي بہ منھنجا سلام ڏجو ، جنھن خداوند لاءِ ڏاڍو ڪم ڪيو آھي .
45016013	روفس ، جيڪو خداوند جو چونڊيل خادم آھي تنھن کي سلام ڏجو ۽ سندس ماءُ کي بہ منھنجا سلام ڏجو ، جنھن مون کي پنھنجو پٽ ڪري ڀانئيو .
45016014	اسنڪرتس ، فلگون ، ھرميس ، پترباس ، ھرماس ۽ ٻين مسيحي ڀائرن ۽ ڀينرن کي بہ منھنجا سلام ڏجو ، جيڪي انھن سان گڏ آھن .
45016015	فِللگس ، يوليا ، نيريوس ۽ سندس ڀيڻ ، المپاس ۽ انھن سڀني ايمان وارن کي بہ جيڪي انھن سان گڏ آھن ، منھنجا سلام ڏجو .
45016016	ھڪ ٻئي کي ڀائراڻي پيار سان ملي سلام چئجو . مسيح جون سڀ ڪليسيائون اوھان کي سلام ڏين ٿيون .
45016017	ھاڻي اي ڀائرو ۽ ڀينرون ! آءٌ اوھان کي منٿ ٿو ڪريان تہ جيڪا تعليم اوھان کي ملي آھي تنھن جي خلاف جيڪي ڏڦيڙ وجھن ٿا ۽ ماڻھن کي گمراھہ ڪن ٿا ، تن کي نظر ۾ رکجو ۽ کانئن پري رھجو .
45016018	ڇالاءِ جو جيڪي اھڙا ڪم ڪن ٿا سي خداوند جي خدمت نہ ٿا ڪن ، پر پنھنجي پيٽ جي پوڄا ٿا ڪن ۽ پنھنجي سڻڀي ۽ مٺيءَ زبان سان اٻوجھن جون دليون ٿا ٺڳين .
45016019	مسيح سان اوھان جي وفاداري سڀني ماڻھن کي معلوم ٿي ويئي آھي ، تنھنڪري آءٌ اوھان مان ڏاڍو خوش آھيان . پر منھنجي اھا بہ خواھش آھي تہ اوھين نيڪ ڪمن ۾ سياڻا ۽ خراب ڪمن ۾ اٻوجھہ ٿي رھو ،
45016020	تہ پوءِ خدا ، جيڪو اطمينان ڏيڻ وارو آھي سو شيطان کي جلد ئي اوھان جي پيرن ھيٺ لتاڙي ڇڏيندو . اسان جي خداوند عيسيٰ مسيح جو فضل شل اوھان سڀني تي ھجي .
45016021	مون سان گڏ خدمت ڪندڙ تيمٿيس ۽ منھنجي قوم وارا لوڪيس ، ياسون ۽ سوسيپطرس اوھان کي سلام ٿا چون .
45016022	آءٌ ترتيس ، جيڪو خط جو لکندڙ آھيان ، سو بہ خداوند جي معرفت اوھان کي سلام ٿو ڏيان .
45016023	منھنجو ۽ ساريءَ ڪليسيا جو مھماندار گيُس بہ اوھان کي سلام ٿو چوي . شھر جو خزانچي اراستس ۽ اسان جو ڀاءُ ڪوارتس بہ اوھان کي سلام چئي رھيا آھن .
45016024	اسان جي خداوند عيسيٰ مسيح جو فضل شل اوھان سڀني تي ھجي . آمين .
45016025	جيڪو راز گھڻي وقت کان وٺي ڳجھو رکيو ويو ھو ، سو ھاڻي ابدي خدا جي حڪم موجب نبين جي صحيفن جي وسيلي سڀني قومن تي پڌرو ڪيو ويو آھي ، انھيءَ لاءِ تہ ھو ايمان جا تابعدار ٿين . عيسيٰ مسيح جي جنھن خوشخبريءَ بابت آءٌ منادي ٿو ڪريان تنھن ۾ انھيءَ راز جي ظاھر ٿيڻ موجب شل خدا اوھان کي ايمان ۾ مضبوط ڪري .
45016026	
45016027	انھيءَ واحد ۽ داناءَ خدا جي عيسيٰ مسيح جي وسيلي شل ھميشہ تائين واکاڻ ٿيندي رھي . آمين .
46001001	ھيءُ خط مون پولس ۽ اسان جي ڀاءُ سوسٿنيس جي طرفان آھي . مون کي خدا جي مرضيءَ موجب عيسيٰ مسيح جو رسول ڪري چونڊيو ويو .
46001002	ھي ڪرنٿس شھر ۾ خدا جي ڪليسيا ڏانھن موڪلجي ٿو ، يعني انھن ماڻھن ڏانھن جيڪي عيسيٰ مسيح سان گڏجي ھڪ ٿيڻ ڪري پاڪ ڪيا ويا آھن ۽ خدا جا ماڻھو ڪري چونڊيا ويا آھن . ھي انھن سڀني جي نالي پڻ لکجي ٿو جيڪي ھر ھنڌ خداوند عيسيٰ مسيح جو نالو وٺن ٿا ، جيڪو انھن جو ۽ اسان جو خداوند آھي .
46001003	شل اوھان تي اسان جي پيءُ خدا ۽ خداوند عيسيٰ مسيح جي طرفان فضل ۽ سلامتي ھجي .
46001004	آءٌ اوھان لاءِ ھميشہ خدا جو شڪر ڪندو رھان ٿو ، ڇالاءِ جو ھن عيسيٰ مسيح سان گڏجي ھڪ ٿيڻ ڪري اوھان تي فضل ڪيو آھي ،
46001005	جو اوھين ساڻس گڏجي ھڪ ٿيڻ ڪري ھر طرح جي ڪلام ڪرڻ ۽ علم جي لحاظ کان دولتمند ٿي ويا آھيو .
46001006	تنھنڪري مسيح جي شاھدي اوھان ۾ قائم ٿي آھي ،
46001007	ايتري تائين جو جيستائين اوھين اسان جي خداوند عيسيٰ مسيح جي ظاھر ٿيڻ جا منتظر آھيو ، اوھان ۾ ڪنھن بہ روحاني نعمت جي ڪمي ڪانہ ٿيندي .
46001008	خدا اوھان کي پڇاڙيءَ تائين قائم بہ رکندو ، انھيءَ لاءِ تہ جيئن اوھين اسان جي خداوند عيسيٰ مسيح جي ڏينھن بي داغ ٺھرايا وڃو .
46001009	خدا سچو آھي ، جنھن پنھنجي فرزند ، اسان جي خداوند عيسيٰ مسيح جي صحبت لاءِ اوھان کي چونڊيو آھي .
46001010	اي ڀائرو ۽ ڀينرون ! آءٌ اوھان کي اسان جي خداوند عيسيٰ مسيح جي نالي منٿ ٿو ڪريان تہ اوھين سڀيئي پاڻ ۾ يڪ راءِ ٿيو ، تہ جيئن اوھان ۾ ڪابہ اڻ بڻت پيدا نہ ٿئي . اوھين يڪ دل ۽ يڪ راءِ ٿي پاڻ ۾ مڪمل ٻڌي ڪريو .
46001011	جڏھن تہ ڪلوئيءَ جي گھر وارن مون کي ٻڌايو آھي تہ اوھان ڀائرن ۽ ڀينرن جا ھڪ ٻئي سان ڪافي جھيڙا جھڳڙا آھن .
46001012	منھنجي چوڻ جو مطلب ھي آھي تہ اوھان مان ڪو چوي ٿو تہ ” آءٌ پولس جو آھيان ، “ ڪو چوي ٿو تہ ” آءٌ اپلوس جو آھيان ، “ ڪو چوي ٿو تہ ” آءٌ پطرس جو آھيان “ ۽ ڪو چوي ٿو تہ ” آءٌ مسيح جو آھيان . “
46001013	مسيح ورھائجي ويو آھي ڇا ؟ ڇا پولس کي اوھان جي لاءِ صليب تي چاڙھي ماريو ويو ؟ يا اوھان پولس جي نالي تي بپتسما ورتي ھئي ڇا ؟
46001014	آءٌ خدا جو شڪر ٿو ڪريان تہ مون اوھان مان سواءِ ڪرسپس ۽ گيُس جي ٻئي ڪنھن کي بہ بپتسما نہ ڏني آھي .
46001015	سو ڪوبہ چئي نہ ٿو سگھي تہ کيس منھنجي نالي تي بپتسما ڏني ويئي ھئي .
46001016	ھا ، مون استفناس ۽ سندس گھراڻي کي بہ بپتسما ڏني آھي . پر انھن کان سواءِ مون کي نہ ٿو سُجھي تہ ڪنھن ٻئي کي بپتسما ڏني ھجي .
46001017	ڇالاءِ جو مسيح مون کي بپتسما ڏيڻ لاءِ نہ پر خوشخبري ٻڌائڻ لاءِ موڪليو آھي ۽ اھا بہ ڏاھپ جي لفظن سان نہ ، متان مسيح جو صليب تي چڙھي جان ڏيڻ بي اثر ٿئي .
46001018	سو جيڪي برباد ٿي رھيا آھن ، تن لاءِ صليب جو پيغام بي وقوفي آھي . پر اسين جيڪي ڇوٽڪارو حاصل ڪري رھيا آھيون ، تن لاءِ اھو خدا جي قدرت آھي .
46001019	ڇالاءِ جو لکيل آھي تہ”آءٌ ڏاھن جي ڏاھپ بيڪار ڪندس ۽ عالمن جو علم رد ڪندس . “
46001020	ڪٿي آھن ڏاھا ؟ ڪٿي آھن شريعت جا عالم ؟ ڪٿي آھن ھن زماني جا بحث ڪندڙ ؟ ڇا خدا نہ ڏيکاريو آھي تہ جھان جي ڏاھپ بي وقوفي آھي ؟
46001021	ڇالاءِ جو خدا پنھنجي ڏاھپ سان ماڻھن لاءِ اھو ناممڪن بڻائي ڇڏيو تہ ھو پنھنجي ذاتي ڏاھپ سان کيس سڃاڻين . تنھنڪري خدا جي مرضي ٿي تہ ھو انھن کي بچائي جيڪي اسان جي پيغام تي ايمان آڻين ، جيتوڻيڪ اھو پيغام دنيا جي نظر ۾ بي وقوفي آھي .
46001022	يھودي تہ ثابتيءَ لاءِ معجزا گھرندا آھن ۽ يونان وارا ڏاھپ جا ڳولائو ھوندا آھن .
46001023	پر اسين مسيح جو پيغام ٿا ڏيون ، جنھن کي صليب تي چاڙھيو ويو ، جيڪو يھودين جي نظر ۾ ڪراھت جھڙو ۽ غير قومن جي نظر ۾ بي وقوفي آھي .
46001024	پر جيڪي خدا جا چونڊيل آھن ، توڙي جو يھودي ھجن يا يوناني ، تن لاءِ مسيح خدا جي قدرت ۽ خدا جي ڏاھپ آھي .
46001025	ڇالاءِ جو جيڪا خدا جي بي وقوفي ڀانئجي ٿي ، سا ماڻھن جي ڏاھپ کان وڌيڪ آھي ۽ جيڪا خدا جي ڪمزوري ليکجي ٿي ، سا ماڻھن جي طاقت کان وڌيڪ آھي .
46001026	ھاڻي اي ڀائرو ۽ ڀينرون ! ياد ڪريو تہ انھيءَ وقت اوھين ڇا ھئا ، جڏھن خدا اوھان کي چونڊيو . ماڻھن جي نظر ۾ تہ اوھان مان ڪي ٿورا ڏاھا ، ٿورا طاقتور ۽ ٿورا اميرزادا ھئا .
46001027	پر خدا انھن کي چونڊيو جن کي جھان بي وقوف ٿي سمجھيو ، انھيءَ لاءِ تہ ڏاھن کي شرمندو ڪري . خدا انھن کي چونڊيو جن کي جھان ڪمزوري ٿي سمجھيو ، انھيءَ لاءِ تہ طاقتورن کي شرمندو ڪري .
46001028	خدا انھن کي چونڊيو جن کي جھان خسيس ، حقير بلڪ ڪجھہ بہ نہ ٿي سمجھيو ، انھيءَ لاءِ تہ خدا انھن کي ناس ڪري جن کي ماڻھو ڪا شيءِ سمجھن ٿا .
46001029	مطلب تہ ڪوبہ انسان خدا جي آڏو فخر نہ ڪري .
46001030	پر خدا اوھان کي عيسيٰ مسيح سان گڏي ھڪ ڪري ڇڏيو آھي ۽ کيس اسان لاءِ حڪمت يعني سچائي ، پاڪائي ۽ ڇوٽڪارو بڻايو اٿائين .
46001031	تنھنڪري لکيل آھي تہ”جيڪو فخر ڪرڻ چاھي ٿو،سو خداوند تي فخر ڪري . “
46002001	جڏھن آءٌ اوھان ڀائرن ۽ ڀينرن وٽ آيو ھوس تہ مون خدا جي پيغام جي تبليغ وڏن لفظن ۽ ڏاھپ کان سواءِ ڪئي ھئي .
46002002	ڇالاءِ جو مون پڪو ارادو ڪيو ھو تہ جڏھن اوھان وٽ رھان تہ عيسيٰ مسيح ۽ سندس صليب تي چڙھڻ کان سواءِ ٻيو ڪجھہ بہ نہ ڄاڻان .
46002003	آءٌ اوھان وٽ ڪمزوري ، خوف ۽ ڏاڍي ڏڪڻيءَ جي حالت ۾ رھيس .
46002004	منھنجي تقرير ۽ تبليغ ، ڏاھپ جي دلفريب لفظن سان نہ ، پر پاڪ روح جي قدرت سان يقين ڪرڻ جھڙيون ثابت ٿي ويون ،
46002005	انھيءَ لاءِ تہ جيئن اوھان جو ايمان ماڻھن جي ڏاھپ تي نہ ، پر خدا جي قدرت تي قائم ھجي .
46002006	تنھن ھوندي بہ ڪامل ايمان وارن ماڻھن منجھہ اسين ڏاھپ جون ڳالھيون ٿا ڪريون ، پر نہ ھن زماني جي ڏاھپ جون ۽ نڪي ھن زماني جي حاڪمن جي ڏاھپ جون ، جيڪي ناس ٿي رھيا آھن .
46002007	بلڪ ، اسين خدا جي ڳجھي ڏاھپ بيان ڪري رھيا آھيون ، جيڪا دنيا کان لڪل آھي ۽ جا خدا ھن زماني جي شروعات کان اڳي ئي اسان جي شان وَ شوڪت لاءِ مقرر ڪري ڇڏي ھئي .
46002008	انھيءَ ڏاھپ کي ھن زماني جي حاڪمن نہ سمجھيو . جيڪڏھن اھي سمجھن ھا تہ جيڪر خداوند ذوالجلال کي ڪڏھن بہ صليب تي ڪين چاڙھين ھا .
46002009	پر جيئن لکيل آھي تہ”جيڪا شيءِ ڪنھن بہ اک نہ ڏٺي آھي،ڪنھن بہ ڪن نہ ٻڌي آھي ۽ ڪنھن بہ دماغ نہ سوچي آھي،سا خدا پنھنجي پيار ڪندڙن لاءِتيار ڪئي آھي . “
46002010	پر اسان تي خدا اھا پنھنجي پاڪ روح جي وسيلي ظاھر ڪئي آھي ، ڇالاءِ جو پاڪ روح سڀني ڳالھين کي ، بلڪ خدا جي ڳجھين ڳالھين کي بہ پرکي ٿو وٺي .
46002011	ماڻھوءَ جا خيال سندس روح کان سواءِ ٻيو ڪوبہ نہ ٿو سمجھي سگھي . ساڳيءَ طرح خدا جا خيال سندس پاڪ روح کان سواءِ ٻيو ڪوبہ نہ ٿو سمجھي سگھي .
46002012	اسان کي دنياوي روح نہ ، بلڪ خدا جي طرفان پاڪ روح مليل آھي ، انھيءَ لاءِ تہ جيئن اسين خدا جي بخشيل نعمتن کي سمجھي سگھون .
46002013	اسين اھي ڳالھيون ماڻھن جي ڏاھپ جي سيکاريل لفظن ۾ نہ ، پر پاڪ روح جي سيکاريل لفظن ۾ بيان ٿا ڪريون . اھڙيءَ طرح اسين روحاني ڳالھيون روحاني لفظن سان ئي سمجھايون ٿا .
46002014	پر جنھن ماڻھوءَ کي پاڪ روح مليل نہ آھي ، سو خدا جي پاڪ روح کان مليل ڳالھيون قبول نہ ڪندو ، ڇالاءِ جو اھي ھن لاءِ بي وقوفي آھن . ھو انھن کي سمجھي نہ سگھندو ، ڇاڪاڻ تہ اھي روحاني طرح پرکيون وينديون آھن .
46002015	روحاني ماڻھو سڀني ڳالھين کي پرکي ٿو سگھي ، پر خود انھيءَ کي ڪوبہ پرکي نہ ٿو سگھي .
46002016	جيئن لکيل آھي تہ”ڪير خداوند جي سمجھہ کي ڄاڻي ٿو،جو کيس صلاح ڏئي ؟ “ پر اسان کي تہ مسيح جي سمجھہ مليل آھي .
46003001	اي ڀائرو ۽ ڀينرون ! آءٌ اوھان سان روحاني ماڻھن وانگر نہ ڳالھائي سگھيس پر دنياوي ماڻھن وانگر ، يعني مسيح سان گڏجي ھڪ ٿي ننڍڙن ٻارن وانگر ڳالھائي سگھيس .
46003002	مون اوھان کي کير پياريو پر کاڌو نہ کارايو ، ڇالاءِ جو اوھين اڃا انھيءَ لاءِ تيار نہ ھئا ۽ نڪي ھاڻي ئي تيار آھيو .
46003003	اوھين اڃا تائين دنياوي ماڻھن وانگر آھيو . جيئن تہ اوھان ۾ حسد ۽ جھيڙو جھڳڙو آھي ، سو اوھين جسماني نہ آھيو ڇا ؟ اوھين دنياوي ماڻھن وانگر نہ ٿا ھلو ڇا ؟
46003004	جڏھن اوھان مان ڪو چوي ٿو تہ ” آءٌ پولس جو آھيان “ ۽ ڪو چوي ٿو تہ ” آءٌ اپلوس جو آھيان ، “ تہ پوءِ اوھين دنياوي ماڻھن وانگر نہ آھيو ڇا ؟
46003005	تہ پوءِ اپلوس ڪھڙي شيءِ آھي ؟ ۽ پولس ڇا آھي ؟ اھي تہ خدمتگار آھن ، جن جي وسيلي اوھان ايمان آندو . ھر ڪو اھڙيءَ طرح ڪم ڪري ٿو جھڙيءَ طرح خداوند کيس ڏنو آھي .
46003006	مون پوکيو ، اپلوس پاڻي ڏنو پر وڌايو خدا .
46003007	سو نہ پوکيندڙ ۽ نڪي پاڻي ڏيندڙ ڪا شيءِ آھن ، پر خدا آھي جيڪو وڌائي ٿو .
46003008	پوکڻ وارو ۽ پاڻي ڏيڻ وارو ٻئي ھڪجھڙا آھن . ھر ڪنھن کي پنھنجي پورھئي آھر اجورو ملندو .
46003009	ڇالاءِ جو اسين خدا سان گڏ ڪم ڪندڙ آھيون ۽ اوھين خدا جي پوک ۽ خدا جي عمارت آھيو .
46003010	خدا جو فضل جيڪو ھن مون کي عطا ڪيو ، تنھن موجب مون ھڪڙي ماھر رازي وانگر بنياد وڌو ۽ ٻيو انھيءَ تي اڏاوت ٿو ڪري . پر ھر ھڪ کي خبردار رھڻ گھرجي تہ ھو انھيءَ تي ڪھڙي اڏاوت ٿو ڪري .
46003011	سواءِ انھيءَ اڳ وڌل بنياد جي ڪوبہ ماڻھو ٻيو بنياد وجھي نہ سگھندو ۽ اھو بنياد يسوع مسيح آھي .
46003012	پر جيڪڏھن ڪو ماڻھو انھيءَ بنياد تي سون ، چاندي ، ھيرن جواھرن ، ڪاٺ ، گاھہ يا ڪکن جي اڏاوت ڪندو ،
46003013	تہ سندس ڪم ظاھر ٿي پوندو ، ڇالاءِ جو انھيءَ ڪم کي آخرت جو ڏينھن پڌرو ڪندو . اھو ڏينھن باھہ سان ظاھر ٿيندو ۽ اھا باھہ ھر ڪنھن جو ڪم پرکيندي تہ ڪھڙي قسم جو آھي .
46003014	جيڪڏھن ڪنھن ماڻھوءَ جو انھيءَ بنياد تي اڏيل ڪم جٽاءُ ڪندو تہ کيس ان جو اجورو ملندو .
46003015	جيڪڏھن ڪنھن ماڻھوءَ جو ڪم سڙي ويندو تہ کيس نقصان پوندو ، پر ھو پاڻ سڙندي سڙندي بچي ويندو .
46003016	اوھان کي خبر نہ آھي ڇا تہ اوھين خدا جو گھر آھيو ۽ خدا جو روح اوھان ۾ رھي ٿو ؟
46003017	جيڪڏھن ڪو ماڻھو خدا جي گھر کي برباد ڪندو تہ خدا انھيءَ ماڻھوءَ کي برباد ڪندو ، ڇالاءِ جو خدا جو گھر پاڪ آھي ۽ اھو گھر اوھين ئي آھيو .
46003018	ڪوبہ ماڻھو پاڻ کي نہ ٺڳي . جيڪڏھن اوھان منجھان ڪو ماڻھو ڀانئين تہ ھن زماني جي لحاظ کان ڏاھو ليکجان ، تہ پوءِ کيس بي وقوف بڻجڻ گھرجي تہ جيئن ھو ڏاھو ٿي پوي .
46003019	ڇالاءِ جو ھن جھان جي ڏاھپ خدا جي آڏو بي وقوفي آھي . جيئن لکيل آھي تہ”خدا ڏاھن کيسندن چالاڪيءَ ۾ ٿو ڦاسائي . “
46003020	ٻي ھنڌ لکيل آھي تہ”خداوند ڄاڻي ٿو تہڏاھن جا خيال اجايا آھن . “
46003021	تنھنڪري انسان تي ڪوبہ فخر نہ ڪري ، ڇالاءِ جو سڀ شيون اوھان جون آھن ،
46003022	جيئن تہ پولس ، اپلوس ، پطرس ، ھيءَ دنيا ، ھيءَ زندگي ۽ موت ، حال ۽ مستقبل ، اِھي سڀيئي اوھان جا آھن .
46003023	اوھين سڀيئي مسيح جا آھيو ۽ مسيح خدا جو آھي .
46004001	ماڻھن کي گھرجي تہ اسان کي مسيح جا خادم سمجھن ، جن کي خدا جا راز سونپيا ويا آھن ،
46004002	۽ جن کي ڪا شيءِ سونپي ويندي آھي تن جو فرض آھي تہ ايماندار رھن .
46004003	منھنجي لاءِ اھا ڳالھہ خسيس آھي جو اوھين يا ڪا ٻي انساني ڪورٽ منھنجي جاچ ڪري ، جڏھن تہ آءٌ پاڻ پنھنجي جاچ ڪري نہ ٿو سگھان ،
46004004	ڇالاءِ جو منھنجو ضمير مون تي ڪا ملامت نہ ٿو ڪري . تنھن ھوندي بہ ان مان اھو ثابت نہ آھي تہ آءٌ ڪو سچ پچ بي ڏوھي آھيان . مون کي جاچڻ وارو تہ خداوند ئي آھي .
46004005	تنھنڪري خداوند جي اچڻ تائين ترسو ۽ مقرر وقت کان اڳي ڪنھن بہ ڳالھہ جو فيصلو نہ ڪريو ، ڇالاءِ جو اھو ئي اوندھہ ۾ لڪل شيون پڌريون ڪندو ۽ ماڻھن جي دلين جون رٿون ظاھر ڪندو . تڏھن خدا جي طرفان ھر ڪنھن جي پوري پوري ساراھہ ٿيندي .
46004006	اي ڀائرو ۽ ڀينرون ! مون ھنن ڳالھين ۾ اوھان جي خاطر پنھنجو ۽ اپلوس جو ذڪر مثال طور پيش ڪيو آھي ، انھيءَ لاءِ تہ اوھين اسان کان سکو تہ ” جيڪي ڪجھہ لکيل آھي ، تنھن کان ٻاھر نہ وڃو . “ اوھان مان ڪو ھڪڙي جي ڀر وٺي ٻئي جي خلاف ٻٽاڪون نہ ھڻي .
46004007	تنھنجي ۽ ٻين جي وچ ۾ فرق ڪرڻ وارو ڪير آھي ؟ ڇا تو وٽ اھڙي ڪا شيءِ آھي جيڪا تو کي انھيءَ کان نہ ملي ھجي ؟ جيڪڏھن تو کي واقعي ملي آھي تہ پوءِ فخر ڇو ٿو ڪرين جو ڄڻ تہ تو کي ملي ئي ڪانھي ؟
46004008	ھا اوھين تہ پھريون ئي آسودا ھئا . اوھين تہ اڳي ئي دولتمند ھئا ۽ اوھان اسان کان سواءِ بادشاھي ڪئي . ڪاش ! اوھين سچ پچ بادشاھي ڪريو ھا تہ من اسين بہ اوھان سان گڏ بادشاھي ڪريون ھا .
46004009	منھنجي خيال ۾ خدا اسان رسولن کي سڀ کان ھيٺاھون ڪري انھن ماڻھن وانگر پيش ڪيو آھي ، جن لاءِ سرِعام قتل جو حڪم ملي چڪو ھجي . اسين جھان ، فرشتن ۽ ماڻھن لاءِ ھڪ تماشو بڻايا ويا آھيون .
46004010	اسين تہ مسيح جي خاطر بي وقوف ٿا سڏجون ، پر اوھين مسيح سان گڏجي ھڪ ٿيڻ ڪري سياڻا ٿا ليکجو . اسين ھيڻا پر اوھين طاقتور ، اوھين عزت وارا پر اسين بي عزت ٿا ليکجون .
46004011	اسين اڄ تائين بکايل ، اڃايل ۽ اگھاڙا آھيون ، در در ڌڪا کائيندا ٿا وتون ۽ رھڻ جي لاءِ ڪا جاءِ ڪانہ اٿئون .
46004012	اسين پنھنجن ھٿن سان پورھيو ڪيو پيا ھڄون . جڏھن ماڻھو اسان تي لعنتون ٿا وجھن تہ اسين کين دعائون ٿا ڪريون . جڏھن ھو اسان کي ستائين ٿا تہ اسين صبر سان ٿا سھون .
46004013	جڏھن ھو اسان جي گلا ڪن ٿا تہ اسين سندن نيڪي ٿا ڪريون . اسين ھن وقت تائين جھان جو گند ڪچرو ۽ سڀني شين جو ٻھر پيا ليکجون .
46004014	آءٌ ھي ڳالھيون اوھان کي شرمسار ڪرڻ خاطر نہ ٿو لکان ، بلڪ پنھنجا پيارا ٻار سمجھي اوھان کي نصيحت ٿو ڪريان .
46004015	جيتوڻيڪ مسيحي زندگيءَ ۾ اوھان جا ڏھہ ھزار استاد ھجن ، پر اوھان جو پيءُ تہ رڳو ھڪڙو ئي آھي . ڇالاءِ جو خوشخبريءَ جي وسيلي آءٌ ئي عيسيٰ مسيح سان گڏجي ھڪ ٿيڻ ڪري اوھان جو پيءُ ٿيس .
46004016	تنھنڪري آءٌ اوھان کي منٿ ٿو ڪريان تہ اوھين بہ مون جھڙي ھلت ڪريو .
46004017	انھيءَ سبب ڪري آءٌ تيمٿيس کي اوھان ڏانھن موڪلي رھيو آھيان . ھو خداوند جو ھئڻ ڪري منھنجو پيارو ۽ وفادار فرزند آھي . ھو منھنجا اھي طريقا جيڪي مسيح جو ھجڻ ڪري منھنجي زندگيءَ ۾ آھن ، اوھان کي ياد ڏياريندو ، جھڙيءَ طرح آءٌ ھرھنڌ ھر ڪليسيا ۾ تعليم ڏيان ٿو .
46004018	اوھان مان ڪن ٻٽاڪون ھنيون آھن ، ڄڻ تہ آءٌ اوھان وٽ ايندس ئي ڪونہ .
46004019	پر جي خداوند گھريو تہ آءٌ جلدي اوھان وٽ ايندس ۽ جيڪي ٻٽاڪي آھن ، تن جي ڳالھين جي نہ ، پر سندن طاقت جي خبر لھندس .
46004020	ڇالاءِ جو خدا جي بادشاھت ڳالھين تي نہ ، پر طاقت تي مدار رکي ٿي .
46004021	اوھان جي ڪھڙي مرضي آھي تہ آءٌ اوھان وٽ ڏنڊي سان اچان يا پيار ۽ نماڻائيءَ واري روح سان ؟
46005001	ايتري قدر بہ ٻڌڻ ۾ ٿو اچي تہ اوھان ۾ زناڪاري آھي ۽ زناڪاري بہ اھڙي جيڪا غير قومن ۾ بہ ڪانھي ، بلڪ اوھان مان تہ ھڪڙو پنھنجي پيءُ جي زال ويھاريو ويٺو آھي .
46005002	جنھن اھڙو ڪم ڪيو آھي تنھن کي پنھنجي ٽولي مان اوھان کي ڪڍي ڇڏڻ گھربو ھو . پر اوھين تہ انھيءَ تي افسوس ڪرڻ بدران اٽلندو ٻٽاڪون ٿا ھڻو .
46005003	جيتوڻيڪ منھنجو جسم اوھان وٽ حاضر نہ آھي پر منھنجو روح حاضر آھي . سو مون ڄڻ تہ پنھنجي موجودگيءَ ۾ اڳ ئي اھڙي ڪم ڪرڻ واري لاءِ فتويٰ ڏئي ڇڏي آھي .
46005004	اھا فتويٰ ھيءَ آھي تہ اوھين منھنجي روح سان گڏجي اسان جي خداوند عيسيٰ جي نالي ، سندس قدرت سان
46005005	اھڙي شخص جي جسماني خواھشن کي برباد ڪرڻ لاءِ کيس شيطان جي حوالي ڪري ڇڏيو تہ جيئن سندس روح خداوند جي ڏينھن بچي وڃي .
46005006	اوھان جو فخر ڪرڻ چڱو نہ آھي . اوھين نہ ٿا ڄاڻو ڇا تہ ٿورڙو ئي خميرو ساري ڳوھيل اٽي کي ڦنڊائي ڇڏيندو آھي .
46005007	پراڻو خميرو ڪڍي ڇڏيو تہ جيئن اوھين نج اٽو بڻجي پئو . سچ پچ تہ اوھين بي خميرا آھيو ، ڇالاءِ جو اسان جي عيد فصح جو گھيٽو يعني مسيح قربان ٿي ويو آھي .
46005008	تنھنڪري اچو تہ عيد ڪريون ، پر نہ پراڻي خميري يعني برائيءَ ۽ شرارت جي خميري سان ، بلڪ صاف دليءَ ۽ سچائيءَ جي بي خميري مانيءَ سان .
46005009	مون پنھنجي خط ۾ اوھان ڏانھن لکيو ھو تہ زناڪارن سان صحبت نہ رکجو .
46005010	منھنجو مطلب اھو نہ آھي تہ اوھين ھن جھان جي زناڪارن ، لالچين ، دغابازن ۽ بت پرستن سان لاڳاپا ئي لاھي ڇڏيو ، ڇالاءِ جو ائين ڪرڻ سان اوھان کي ضرور ھن جھان مان نڪري وڃڻو پوندو .
46005011	دراصل مون اوھان ڏانھن اھو لکيو ھو تہ جيڪڏھن ڪو ايمان آڻيندڙ سڏائي پر ھجي زناڪار ، يا لالچي يا بت پرست يا گاريل ، يا شرابي يا دغاباز ، تہ انھيءَ سان صحبت نہ رکجو ، بلڪ اھڙي سان گڏ کاڌو بہ نہ کائجو .
46005012	جيڪي ڌاريا آھن تن تي فتويٰ ڏيڻ سان منھنجو ڪھڙو واسطو ؟ پر اوھين رڳو پنھنجن مان بڇڙائي ڪندڙ تي فتويٰ ڏيو .
46005013	ڇالاءِ جو ڌارين تي خدا پاڻ فتويٰ ڏيندو . پر ” اوھين پنھنجي ٽولي مان انھيءَ بڇڙي ماڻھوءَ کي ڪڍي ڇڏيو.“جيئن پاڪ لکت ۾ آھي .
46006001	اوھان مان ڪنھن کي ايتري جرئت آھي ڇا جو ڪنھن ٻئي ڀاءُ سان ڪو معاملو ھجيس تہ فيصلي لاءِ ايمان وارن وٽ نہ ، پر بي دينن وٽ وڃي ؟
46006002	ڇا اوھان کي خبر نہ آھي تہ خدا جي قوم دنيا جو انصاف ڪندي ؟ جيڪڏھن دنيا جو انصاف اوھان جي ھٿان ٿيڻو آھي ، تہ پوءِ خسيس معاملن جي فيصلن جا بہ اوھين لائق نہ آھيو ڇا ؟
46006003	ڇا اوھين ايترو نہ ٿا ڄاڻو تہ اسين ملائڪن جو انصاف ڪنداسين ؟ تہ پوءِ ھن دنيا جا معاملا ڇو نہ فيصل ڪريون ؟
46006004	تنھنڪري جيڪڏھن اوھان کي فيصلي ڪرائڻ لاءِ دنيا جا معاملا آھن تہ انھن فيصلن لاءِ اوھين اھڙن ججن وٽ ڇو ٿا وڃو جيڪي اوھان جي ڪليسيا جا ئي نہ آھن ؟
46006005	آءٌ چوان ٿو تہ اوھان کي شرم اچڻ گھرجي . ڇا اوھان ۾ ڪوبہ اھڙو سياڻو ڪونھي جيڪو اوھان ايمان وارن جا پاڻ ۾ معاملا نبيري ؟
46006006	پر اٽلندو ايمان وارو ، ايمان واري تي ڪيس ٿو ڪري سو بہ بي دينن وٽ .
46006007	حقيقت ۾ اھا اوھان جي وڏي شڪست آھي جو اوھين ھڪٻئي تي ڪيس ٿا ڪريو . ظلم سھڻ ڇو نہ ٿا بھتر سمجھو ؟ ڦُرجي وڃڻ ڇو نہ ٿا قبول ڪريو ؟
46006008	بلڪ اوھين تہ خود ئي ظلم ڪريو ٿا ۽ ڦُريو ٿا ، سو بہ پنھنجن ڀائرن ۽ ڀينرن کي .
46006009	اوھان کي خبر نہ آھي ڇا تہ بدڪار خدا جي بادشاھت ۾ داخل نہ ٿيندا ؟ سو ٺڳجي نہ وڃو ، ڇالاءِ جو نہ حرامڪار ، نڪي بت پرست ، نڪي زناڪار ، نڪي بدفعلي ڪرائيندڙ ، نڪي لونڊي باز ،
46006010	نڪي چور ، نڪي لالچي ، نڪي شرابي ، نڪي گاريل ۽ نڪي دغاباز خدا جي بادشاھت ۾ داخل ٿيندا .
46006011	اوھان مان ڪي اھڙا ئي ھئا . پر اوھين گناھن کان ڌوپجي ويا . اوھين پاڪ ڪيا ويا ۽ خداوند عيسيٰ مسيح جي نالي ۽ اسان جي خدا جي پاڪ روح جي وسيلي خدا ڏانھن سچار بڻايا ويا .
46006012	اوھان مان ڪو سمجھي تہ ” سڀ شيون منھنجي لاءِ جائز آھن . “ ٺيڪ آھي ، پر ھر ڪا شيءِ اوھان لاءِ فاعدي واري نہ آھي . جيڪڏھن آءٌ بہ چوان تہ ’ سڀ شيون منھنجي لاءِ جائز آھن ، ‘ تہ بہ آءٌ ڪنھن بہ شيءِ جو غلام ڪين ٿيندس .
46006013	ڪو ٻيو چوي تہ ” کاڌو پيٽ لاءِ آھي ۽ پيٽ کاڌي لاءِ . “ سو بہ ٺيڪ آھي ، پر خدا ٻنھي کي ناس ڪري ڇڏيندو . بدن زناڪاريءَ لاءِ نہ آھي ، بلڪ خداوند جي خدمت لاءِ آھي ۽ خداوند پاڻ ئي بدن جي حفاظت ڪندو .
46006014	خدا جھڙيءَ طرح خداوند عيسيٰ کي جيئرو ڪري اٿاريو ، تھڙيءَ طرح ھو اسان کي بہ پنھنجي قدرت سان جيئرو ڪري اٿاريندو .
46006015	ڇا پوءِ بہ اوھين نہ ٿا سمجھو تہ اوھان جا بدن مسيح جا عضوا آھن ؟ تڏھن ڇا ڀلا آءٌ مسيح جي عضون کي ڪنھن ڪڃريءَ جي بدن جا عضوا بڻجڻ ڏيان ؟ نہ ، ھرگز نہ .
46006016	ڇا اوھين ايترو بہ نہ ٿا ڄاڻو تہ جيڪو ڪڃريءَ سان ملي ٿو ، سو انھيءَ سان گڏجي ھڪ بدن ٿي پوي ٿو ؟ ڇالاءِ جو لکيل آھي تہ ” اھي ٻئي گڏجي ھڪ جسم ٿي پوندا . “
46006017	پر جيڪو خداوند سان ملي ٿو سو روحاني طرح ساڻس گڏجي ھڪ ٿي وڃي ٿو .
46006018	سو زناڪاريءَ کان ڀڄو . ٻيو ھر گناھہ ، جيڪو ماڻھو ڪري ٿو سو بدن کان ٻاھر آھي ، پر جيڪو زنا ڪري ٿو سو پاڻ پنھنجي بدن جو گناھہ ٿو ڪري .
46006019	اوھان کي خبر نہ آھي ڇا تہ اوھان جو بدن انھيءَ پاڪ روح جو گھر آھي ، جيڪو اوھان ۾ رھي ٿو ۽ اھو اوھان کي خدا کان عطا ٿيل آھي ؟ سو اوھان کي پاڻ تي اختيار نہ آھي ،
46006020	ڇالاءِ جو اوھين مُلھہ ورتل آھيو . تنھنڪري اوھين پنھنجي بدن سان خدا جو جلوو ظاھر ڪريو .
46007001	ھاڻي جن ڳالھين بابت اوھان لکي پڇيو آھي ، تن مان ھڪڙي ھيءَ آھي تہ ’ مرد لاءِ چڱو آھي تہ عورت کي ھٿ بہ نہ لائي . ‘
46007002	پر ٻڌو ، جيئن تہ زناڪاري گھڻي آھي ، سو بلاشڪ ھر ڪنھن مرد کي پنھنجي زال ھجي ۽ ھر ڪنھن زال کي پنھنجو مڙس ھجي .
46007003	ھر مڙس کي پنھنجيءَ زال جو حق ادا ڪرڻ گھرجي ۽ ساڳيءَ طرح ھر ڪنھن زال کي پنھنجي مڙس جو .
46007004	زال پنھنجي جسم جي مالڪياڻي نہ آھي پر سندس مڙس ۽ ساڳيءَ طرح مڙس بہ پنھنجي جسم جو مالڪ نہ آھي پر سندس زال .
46007005	اوھين ھڪ ٻئي کي حق ادائيءَ کان محروم نہ ڪريو ، پر ڀلي ٿوري وقت لاءِ ھڪ ٻئي جي رضامنديءَ سان ائين ڪريو ، تہ جيئن اوھان کي دعا گھرڻ لاءِ وقت ملي . پوءِ وري پاڻ ۾ ملو . متان پرھيزگاريءَ جي گھٽتائيءَ سبب شيطان اوھان کي برغلائي وجھي .
46007006	انھيءَ ڳالھہ جي آءٌ اجازت ڏيان ٿو پر حڪم نہ ٿو ڪريان .
46007007	تنھن ھوندي بہ منھنجي اھا خواھش آھي تہ سڀ ماڻھو مون وانگر ھجن . پر ھر ڪنھن ماڻھوءَ کي خدا کان پنھنجي پنھنجي ڏات مليل آھي ، ڪنھن کي ڪھڙي تہ ڪنھن کي ڪھڙي .
46007008	پر اڻ پرڻيلن ۽ رنن زالن کي منھنجو چوڻ آھي تہ انھن لاءِ اھو سٺو ٿيندو تہ جيئن آءٌ ٿو رھان تيئن ھو بہ رھن .
46007009	پر جيڪڏھن ماڻھو پاڻ تي ضابطو رکي نہ ٿا سگھن تہ ڀلي پرڻجن ، ڇالاءِ جو شھوت ۾ سڙڻ کان پرڻجڻ بھتر آھي .
46007010	باقي جيڪي پرڻيل آھن تن کي آءٌ نہ ، بلڪ خداوند حڪم ٿو ڏئي تہ زال پنھنجي مڙس کان جدا نہ ٿئي .
46007011	پر جيڪڏھن ھوءَ کڻي جدا ٿئي ٿي تہ وري ٻي شادي نہ ڪري ، بلڪ پنھنجي مڙس سان پرچي وڃي ۽ مڙس بہ پنھنجي زال کي طلاق نہ ڏئي .
46007012	باقي ھنن لاءِ خداوند جو نہ ، بلڪ منھنجو چوڻ آھي تہ جيڪڏھن ڪنھن ڀاءُ جي زال ايمان نہ آڻيندڙ ھجي ۽ اھا ساڻس گڏ رھڻ ۾ راضي ھجي تہ ھن کي اھا ڇڏڻ نہ گھرجي .
46007013	يا جيڪڏھن ڪنھن عورت جو مڙس ايمان نہ آڻيندڙ ھجي ۽ اھو ساڻس گڏ رھڻ ۾ راضي ھجي تہ ھن کي اھو ڇڏڻ نہ گھرجي .
46007014	ڇالاءِ جو ديندار زال جي ڪري بي دين مڙس پاڪ ٿئي ٿو ۽ ديندار مڙس جي ڪري بي دين زال پاڪ ٿئي ٿي ، نہ تہ جيڪر اوھان جا ٻار پليت ھجن ھا ، پر ھاڻي اھي پاڪ آھن .
46007015	انھيءَ ھوندي بہ جيڪڏھن غير مذھب وارو ڪو مڙس يا زال جدا ٿيڻ گھري تہ ڀلي جدا ٿئي . اھڙين حالتن ۾ ديندار مڙس يا زال ٻڌل نہ آھي . پر خدا اسان کي صلح سان رھڻ لاءِ سڏيو آھي .
46007016	ڇالاءِ جو اي زال ! تو کي ڪھڙي خبر تہ شايد تون پنھنجي مڙس کي ڇوٽڪارو ڏيارين ؟ يا اي مڙس ! تو کي ڪھڙي خبر تہ شايد تون پنھنجي زال کي ڇوٽڪارو ڏيارين ؟
46007017	پر جيئن خداوند ھر ھڪ کي زندگيءَ جي نعمت عطا ڪئي آھي ۽ جھڙيءَ طرح خدا کيس چونڊيو آھي ، تھڙيءَ طرح ھو زندگي گذاري . اھو حڪم آءٌ سڀني ڪليسيائن جي لاءِ ٿو ڏيان .
46007018	جيڪڏھن خدا ڪنھن کي طھريل ئي چونڊيو آھي تہ ھو طھر جا نشان نہ لڪائي . پر جيڪڏھن خدا ڪنھن کي اڻ طھريل چونڊيو آھي تہ ھو طھر نہ ڪرائي .
46007019	طھر ڪرائڻ يا نہ ڪرائڻ ڪجھہ بہ نہ آھي ، پر خدا جي حڪمن تي ھلڻ ئي سڀ ڪجھہ آھي .
46007020	جنھن کي خدا جھڙيءَ حالت ۾ سڏيو آھي ، سو انھيءَ ئي حالت ۾ رھي .
46007021	جيڪڏھن خدا جي سڏڻ وقت تون غلام آھين تہ فڪر نہ ڪر . پر جيڪڏھن تون آزاد ٿي سگھين ٿو تہ موقعو ھٿان نہ وڃاءِ .
46007022	تنھن ھوندي بہ جڏھن ڪو غلام خداوند طرفان چونڊيو ويو آھي تہ ھو خداوند جو آزاد ڪيل آھي . ساڳيءَ طرح جڏھن ڪو آزاد ماڻھو خداوند طرفان چونڊيو ويو آھي تہ ھو مسيح جو غلام آھي .
46007023	اوھين تہ مُلھہ ورتل آھيو ، سو ماڻھن جا غلام نہ ٿيو .
46007024	اي ڀائرو ۽ ڀينرون ! جيڪو جنھن حالت ۾ چونڊيو ويو آھي ، سو انھيءَ حالت ۾ خدا سان رھي .
46007025	ڪنوارپڻي بابت مون کي خداوند جو ڪوبہ حڪم مليل ڪونھي ، پر خدا جي رحم سان ھڪ معتبر ماڻھوءَ وانگر آءٌ پنھنجي راءِ ٿو ڏيان .
46007026	ھاڻوڪيءَ مصيبت جي ڪري آءٌ سمجھان ٿو تہ ماڻھو جھڙو آھي تھڙو ئي رھي تہ چڱو .
46007027	جيڪڏھن پرڻيل آھين تہ زال کي ڇڏڻ جي ڪوشش نہ ڪر ۽ جيڪڏھن اڻ پرڻيل آھين تہ پرڻجڻ جي ڪوشش نہ ڪر .
46007028	پر جيڪڏھن تون شادي ڪندين تہ ڪو ڏوھہ ڪونہ ڪندين ۽ جيڪڏھن ڪا ڪنواري شادي ڪندي تہ اھا بہ ڪو ڏوھہ ڪونہ ڪندي . پر جيڪي شادي ڪن ٿا تن کي ھن زندگيءَ ۾ تڪليفون اچن ٿيون ۽ انھن کان آءٌ اوھان کي بچائڻ ٿو گھران .
46007029	پر اي ڀائرو ۽ ڀينرون ! آءٌ اوھان کي ھيترو ٿو چوان تہ وقت تنگ ٿي چڪو آھي . ھاڻي کان وٺي زالن وارا ڇڙن جھڙا ٿي رھن .
46007030	روئڻ وارا ائين روئن ڄڻ تہ روئن ئي نہ ٿا ، خوشي ڪرڻ وارا ائين خوشي ڪن ڄڻ تہ خوشي ڪن ئي نہ ٿا ، خريد ڪرڻ وارا ائين ٿين جو ڄڻ تہ وٽن ڪابہ ملڪيت ڪانھي .
46007031	دنيا جو ڪاروبار ڪرڻ وارا انھيءَ ۾ ئي غلطان ٿي نہ وڃن ، ڇالاءِ جو ھن دنيا جو رنگ ڍنگ تبديل ٿيندو ٿو وڃي .
46007032	منھنجي خواھش اھا آھي تہ جيئن اوھين فڪرن کان آزاد رھو . اڻ پرڻيل کي خداوند جي ڳالھين بابت فڪر رھي تہ ھو ڪھڙيءَ طرح خداوند کي راضي ڪري .
46007033	پر پرڻيل کي دنيا جي ڳالھين جو فڪر رھي ٿو تہ ھو ڪيئن پنھنجي زال کي راضي ڪري ، تنھنڪري ھو ٻہ دليو آھي .
46007034	اڻ پرڻيل يعني ڪنواري عورت خداوند جي ڳالھين بابت انھيءَ فڪر ۾ آھي تہ ھوءَ ڪيئن جسم ۽ روح جي لحاظ کان پاڪ رھي . پر جيڪا پرڻيل آھي ، تنھن کي اھو فڪر آھي تہ ھوءَ ڪيئن مڙس کي راضي ڪري .
46007035	اھو آءٌ اوھان کي اوھان جي فائدي لاءِ ٿو چوان نڪي ڦاسائڻ لاءِ ، تہ جيئن اوھين يڪدلا ٿي خداوند جي خدمت ۾ مشغول رھو .
46007036	جيڪڏھن ڪو سمجھي ٿو تہ ھن پنھنجي ڇوڪريءَ کي ڪنوارو رکي ساڻس سٺي ھلت نہ ڪئي آھي ۽ ھوءَ جوانيءَ کان بہ موٽي آھي ۽ ھاڻي کيس احساس ٿئي ٿو تہ انھيءَ جي شادي ٿيڻ گھرجي ، تڏھن کيس اھو اختيار آھي . انھيءَ ۾ ڪوبہ گناھہ ڪونھي ، سو ڀلي شادي ڪرائيس .
46007037	پر جنھن ماڻھوءَ پنھنجي دل ۾ فيصلو ڪري ڇڏيو آھي ۽ مجبور بہ نہ آھي ، بلڪ پنھنجي ارادي جو مضبوط آھي ۽ دل ۾ اھو پڪو پھہ ڪيو اٿائين تہ پنھنجي ڇوڪري ڪنواري رکندس تہ ھو چڱو ٿو ڪري .
46007038	اھڙيءَ طرح جيڪو پنھنجي ڪنواري ڇوڪريءَ کي پرڻائي ٿو سو چڱو ٿو ڪري ۽ جيڪو پنھنجي ڪنواري ڇوڪريءَ کي نہ ٿو پرڻائي سو وڌيڪ چڱو ٿو ڪري .
46007039	زال ايتري وقت تائين ٻڌل آھي جيستائين سندس مڙس جيئرو آھي . پر جيڪڏھن سندس مڙس مري وڃي ٿو تہ ھوءَ آزاد آھي ، جنھن سان وڻيس تنھن سان پرڻجي ، بشرطيڪ اھو مرد خداوند عيسيٰ مسيح جو ھجي .
46007040	منھنجي راءِ آھي تہ جيڪڏھن اھا نہ پرڻجي تہ وڌيڪ خوش رھندي ۽ آءٌ سمجھان ٿو تہ مون ۾ بہ خدا جو پاڪ روح آھي ، جيڪو منھنجي ھدايت ڪري ٿو .
46008001	جيڪو کاڌو بتن جي اڳيان نذر ڪجي ٿو ، تنھن بابت اسين سمجھون ٿا تہ ” اسان سڀني کي علم آھي . “ اھو علم تہ انسان کي مغرور ڪري ٿو ، پر محبت ترقي عطا ڪري ٿي .
46008002	جيڪڏھن ڪو ماڻھو سمجھي ٿو تہ ” آءٌ ڪجھہ ڄاڻان ٿو ، “ تہ ھو اڃا ايترو نہ ٿو ڄاڻي جيترو کيس ڄاڻڻ گھرجي .
46008003	پر جيڪو خدا سان پيار ٿو ڪري ، تنھن کي خدا پنھنجو ڄاڻي ٿو .
46008004	تہ پوءِ بتن تي نذر ڪيل کاڌي بابت اسان کي خبر آھي تہ دنيا ۾ بتن جي ڪابہ حقيقت ناھي ۽ ھڪڙي خدا کان سواءِ ٻيو ڪوبہ خدا ڪينھي .
46008005	جيتوڻيڪ آسمان ۽ زمين ۾ گھڻا ئي خدا سڏجن ٿا ۽ ڪيترائي ڪوڙا خدا ۽ ڪيترائي ڪوڙا خداوند آھن ،
46008006	تنھن ھوندي بہ اسان جي لاءِ تہ ھڪڙو ئي خدا آھي يعني پيءُ ، جنھن سڀ شيون پيدا ڪيون آھن ۽ اسين بہ انھيءَ جي لاءِ زندہ آھيون . اسان جو خداوند بہ ھڪڙو ئي آھي يعني عيسيٰ مسيح ، جنھن جي وسيلي سڀ شيون موجود آھن ۽ اسين بہ انھيءَ جي وسيلي زندہ آھيون .
46008007	پر سڀني ماڻھن کي اھا ڄاڻ نہ آھي ، ايتري تائين جو اسان مان بہ ڪي اڃا تائين بت پرستيءَ جي اثر ھيٺ آھن . سي ھن کاڌي کي بتن جي ئي قربانيءَ جي حيثيت سان کائين ٿا . جيئن تہ ھو چڱيءَ طرح نيڪيءَ ۽ بديءَ ۾ تميز نہ ٿا ڪري سگھن ، تنھنڪري ھو پليت ٿي پون ٿا .
46008008	کاڌو تہ اسان کي خدا سان ڪين ملائيندو . جيڪڏھن نہ کائينداسين تہ ڪو نقصان نہ پھچندو ۽ جيڪڏھن کائينداسين تہ ڪو فائدو بہ ڪونہ ٿيندو .
46008009	پر خبردار رھجو ، ائين نہ ٿئي جو اوھان جي ھيءَ آزادي ، ڪمزور سمجھہ وارن لاءِ گمراھيءَ جو سبب بڻجي .
46008010	فرض ڪريو تہ ڪو ڪمزور سمجھہ وارو اوھان علم وارن مان ڪنھن کي بت خاني ۾ بتن تي چاڙھيل قربانيءَ واريون شيون کائيندي ڏسندو ، تہ ھو بہ انھن شين کائڻ ۾ نہ ھمتائبو ڇا ؟
46008011	مطلب تہ اوھان جي علم جي ڪري ڪمزور سمجھہ وارو شخص ، يعني اھو ڀاءُ ڀيڻ برباد ٿو ٿئي جنھن جي خاطر مسيح مئو .
46008012	اھڙيءَ طرح جڏھن اوھين ڀائرن ۽ ڀينرن جو گناھہ ٿا ڪريو تہ سندن ڪمزور ضمير کي زخمي ٿا ڪريو . ائين اوھين مسيح جو گناھہ ٿا ڪريو .
46008013	سو جيڪڏھن گوشت کائڻ سان منھنجو ڪو ڀاءُ ڀيڻ گمراھہ ٿئي ٿو تہ آءٌ گوشت ڪڏھن بہ نہ کائيندس ، متان پنھنجي ڀاءُ ڀيڻ کي گمراھہ ڪريان .
46009001	ڇا آءٌ آزاد نہ آھيان ؟ ڇا آءٌ رسول نہ آھيان ؟ ڇا مون عيسيٰ کي نہ ڏٺو آھي جيڪو اسان جو خداوند آھي ؟ ڇا خداوند جي لاءِ اوھين منھنجي خدمت جو نتيجو نہ آھيو ؟
46009002	جيڪڏھن ٻيا مون کي رسول نہ ٿا مڃين تہ ڀلي نہ مڃين ، پر اوھان جو تہ رسول آھيان . جيئن تہ اوھين خداوند جا آھيو ، سو اھا ئي منھنجي رسالت جي ثابتي آھي .
46009003	جن کي مون تي اعتراض آھي ، تن لاءِ منھنجو جواب ھي آھي تہ
46009004	اسان کي کائڻ پيئڻ جو حق نہ آھي ڇا ؟
46009005	اسان جو اھو حق نہ آھي ڇا تہ پنھنجين ديندار زالن کي پاڻ سان گڏ گھمائيندا رھون ، جيئن ٻيا رسول ، خداوند جا ڀائر ۽ پطرس جن ڪن ٿا ؟
46009006	يا رڳو مون کي ۽ برنباس کي گذر سفر لاءِ پورھيو ڪرڻ گھرجي ؟
46009007	ڇا ڪڏھن ڪو پنھنجي خرچ تي فوج ۾ نوڪري ڪندو آھي ؟ ڇا اھڙو ڪو مالھي آھي جيڪو انگورن جو باغ تہ لڳائي ٿو ، پر ان جو ميوو نہ ٿو کائي ؟ ڇا اھڙو ڪو ڌنار آھي جيڪو ڌڻ تہ چاري ٿو ، پر انھيءَ ڌڻ جو کير نہ ٿو ڪم آڻي ؟
46009008	اھي ڳالھيون آءٌ انساني دستور موجب ٿو چوان . ڀلا شريعت بہ ائين نہ ٿي چوي ڇا ؟
46009009	ڇالاءِ جو موسيٰ جي شريعت ۾ لکيل آھي تہ”جڏھن ڪو ڍڳو ڳاھہ ۾ وھي،تڏھن ان جو ٻوٿ نہ ٻڌ.“ڇا ڀلا خدا کي رڳو ڍڳن جي ڳڻتي آھي ؟
46009010	يا ھو خاص اسان جي لاءِ ائين ٿو فرمائي ؟ ھائو ، اھو اسان جي لاءِ لکيو ويو آھي ، تہ جيئن ھاري اميد رکي ھر ڪاھي ۽ جيڪو اَنُ ڳاھي ٿو تنھن کي اھا اميد رکڻ گھرجي تہ کيس پوک مان حصو ملندو .
46009011	جيڪڏھن اسان اوھان ۾ روحاني شيون پوکيون آھن ، تہ پوءِ اھا ڪا وڏي ڳالھہ ناھي جو اوھان مان اسين مادي شيون لڻون .
46009012	جيڪڏھن ٻيا اوھان جي حق مان حصو وٺن ٿا ، تہ پوءِ اسان جو حق وڌيڪ نہ آھي ڇا ؟ تنھن ھوندي بہ اسان اھو حق نہ ورتو . اٽلندو سڀ ڪجھہ سھندا رھون ٿا تہ متان عيسيٰ مسيح جي خوشخبري ڦھلائڻ ۾ ڪا رنڊڪ وجھون .
46009013	اوھان کي خبر ڪانھي ڇا تہ جيڪي ھيڪل ۾ ڪم ڪرڻ وارا آھن سي ھيڪل مان ٿا کائين ۽ جيڪي قربان گاھہ جا خدمتگار آھن سي قربانيءَ مان ٿا حصو وٺن ؟
46009014	ساڳيءَ طرح خداوند حڪم ڏنو آھي تہ خوشخبريءَ جي منادي ڪرڻ وارن کي خوشخبريءَ جي وسيلي گذران ڪرڻ گھرجي .
46009015	پر مون انھن مان ڪوبہ حق استعمال ڪونہ ڪيو آھي ۽ نڪي آءٌ ھي انھيءَ لاءِ لکي رھيو آھيان تہ اھڙيون شيون مون کي ملن . آءٌ ان کان پھريائين مرڻ بھتر سمجھان ٿو تہ متان ڪو مون کان اھو فخر کسي وٺي .
46009016	جيڪڏھن آءٌ خوشخبريءَ جي منادي ٿو ڪريان تہ اھا مون لاءِ ڪا فخر جي ڳالھہ ڪانھي ، ڇالاءِ جو ائين ڪرڻ منھنجي لاءِ تمام ضروري آھي . جيڪڏھن آءٌ خوشخبريءَ جي منادي نہ ٿو ڪريان تہ منھنجي حال تي افسوس آھي .
46009017	سو جيڪڏھن آءٌ پنھنجي مرضيءَ سان ائين ڪريان تہ انھيءَ جو اجورو مون کي ملندو . پر جيئن تہ آءٌ پنھنجي مرضيءَ کان سواءِ ٿو ڪريان ، تہ پوءِ ڄڻ تہ اھا ھڪ ذميواري آھي جا مون کي سونپي ويئي آھي .
46009018	تہ پوءِ منھنجو اجورو اھو آھي تہ جڏھن خوشخبريءَ جي منادي ڪريان ، تڏھن اھا مفت ٻڌايان ۽ خوشخبريءَ جي ٻڌائڻ ۾ جيڪي منھنجا حق آھن سي پوريءَ طرح ڪم نہ آڻيان .
46009019	آءٌ ھڪ آزاد ماڻھو آھيان ۽ ڪنھن جو بہ غلام نہ آھيان . پر مون پاڻ کي ھر ڪنھن جو غلام بڻائي ڇڏيو آھي تہ جيئن گھڻي ۾ گھڻا ماڻھو ھٿ ڪريان .
46009020	يھودين لاءِ آءٌ يھودين جھڙو بڻيس تہ جيئن يھودين کي ھٿ ڪريان . شريعت جي پابندن لاءِ آءٌ شريعت جو پابند بڻيس تہ جيئن شريعت جي پابندن کي ھٿ ڪريان ، جيتوڻيڪ آءٌ پاڻ شريعت جو پابند ڪين ھوس .
46009021	غير قومون جيڪي شريعت کان سواءِ آھن ، تن لاءِ آءٌ انھن جھڙو بڻيس تہ جيئن کين ھٿ ڪريان ، جيتوڻيڪ آءٌ پاڻ خدا جي شريعت کان سواءِ ڪين ھوس . اھو ائين جو آءٌ مسيح جي شريعت جو پابند ھوس .
46009022	ڪمزورن لاءِ آءٌ ڪمزور بڻيس تہ جيئن ڪمزورن کي ھٿ ڪريان . مطلب تہ جيڪو جھڙو ھو تنھن لاءِ آءٌ تھڙو بڻيس ، تہ جيئن ڪنھن نہ ڪنھن نموني آءٌ ڪن کي بچايان .
46009023	اھو سڀ ڪجھہ آءٌ خوشخبريءَ جي خاطر ٿو ڪريان تہ جيئن انھيءَ جي بخشش ۾ حصيدار ٿيان .
46009024	اوھان کي خبر ڪانھي ڇا تہ گوءِ جي ميدان تي ڊوڙندا تہ گھڻيئي آھن ، پر انعام رڳو ھڪڙي کي ئي ملندو آھي ؟ اوھين بہ ائين ئي ڊوڙو تہ جيئن انعام کٽو .
46009025	ھر ڪو پھلوان سڀني ڳالھين ۾ پرھيز ٿو ڪري . اھي تہ فاني تاج ملڻ لاءِ ائين ٿا ڪن ، پر اسين غير فاني تاج لاءِ .
46009026	تنھنڪري آءٌ بنا مقصد جي نہ ٿو ڊوڙان ۽ نڪي آءٌ ھوا ۾ مڪون ٿو ھڻان ،
46009027	بلڪ آءٌ پنھنجي بدن کي ماري ڪُٽي کيس پوري ضابطي ۾ ٿو رکان . ائين نہ ٿئي جو ٻين کي تبليغ ڪندي آءٌ پاڻ قبول نہ پوان .
46010001	اي ڀائرو ۽ ڀينرون ! آءٌ چاھيان ٿو تہ اوھين ھن ڳالھہ کان باخبر رھو تہ اسان جا ابا ڏاڏا ڪڪر جي ڇانوَ ھيٺان ھئا ۽ سڀيئي سمنڊ مان لنگھي پار پيا .
46010002	اھڙيءَ طرح ڪڪر ۽ سمنڊ ۾ سڀني ڄڻ تہ موسيٰ جي بپتسما ورتي .
46010003	جيتوڻيڪ سڀني اھا ساڳي خوراڪ کاڌي ۽ اھو ساڳيو پاڻي پيتو ، جيڪو کين معجزي طور پئي مليو ۽ ھو اھو پاڻي انھيءَ روحاني ٽڪر مان پيئندا ھئا ، جيڪو ساڻن گڏوگڏ ھلندو پئي ھليو ۽ اھو ٽڪر مسيح ھو ،
46010004	
46010005	تنھن ھوندي بہ خدا انھن مان گھڻن سان راضي نہ ھو ، تنھنڪري اھي رڻ پٽ ۾ مري کپي ويا .
46010006	ھي واقعا اسان جي لاءِ سبق آھن تہ جيئن اسين خراب شين جي خواھش نہ ڪريون ، جھڙيءَ طرح انھن ٿي ڪئي .
46010007	نڪي اوھين بت پرست ٿيو جيئن انھن مان ڪي ٿيا . ڇالاءِ جو لکيل آھي تہ”ماڻھو کائڻ پيئڻ لاءِ ويٺا ، ۽ بي شرميءَ سان نچڻ ٽپڻ لاءِ اٿيا . “
46010008	نڪي اسان کي حرامڪاري ڪرڻ گھرجي ، جيئن انھن مان ڪن ماڻھن ڪئي ۽ ھڪڙي ئي ڏينھن ۾ ٽيويھہ ھزار ڪِري مري ويا .
46010009	نڪي اسان کي خداوند کي آزمائڻ گھرجي ، جيئن انھن مان ڪن آزمايو ۽ نانگ ڏنگي کين ماري ڇڏيو .
46010010	نڪي اوھين ڪُرڪو ڪنجھو ، جيئن انھن مان ڪي ڪُرڪيا ۽ موت جي فرشتي ھٿان مارجي ويا .
46010011	ساڻن ھي واقعا انھيءَ لاءِ پيش آيا تہ جيئن اھي عبرت کائين ۽ اسين ، جيڪي آخرين زماني ۾ آھيون ، تن جي نصيحت لاءِ اھي ڳالھيون لکيون ويون آھن .
46010012	تنھنڪري جيڪو پاڻ کي مضبوط بيٺل ٿو سمجھي ، سو خبردار ٿئي متان ڪري نہ پوي .
46010013	اوھان تي اھڙي آزمائش ڪانہ پيئي آھي جيڪا انسان لاءِ عام نہ ھجي . پر اوھين خدا تي ڀروسو رکي سگھو ٿا . ھو اوھان کي اھڙي آزمائش ۾ پوڻ ڪين ڏيندو جيڪا اوھان جي سھڻ جي طاقت کان ٻاھر ھجي ، بلڪ آزمائش سان گڏ بچي نڪرڻ جو رستو بہ اوھان کي ٺاھي ڏيندو تہ جيئن اوھين ان کي برداشت ڪري سگھو .
46010014	تنھنڪري اي عزيزو ! بت پرستيءَ کان ڀڄو .
46010015	سمجھدار ماڻھو سمجھي آءٌ اوھان سان ٿو ڳالھايان ۽ جيڪي آءٌ چوان ٿو تنھن کي جاچي ڏسو .
46010016	جڏھن اسين خداوند جي موت جي ياد ۾ پيالو پيئندي سندس شڪرانو ٿا ادا ڪريون ، تڏھن مسيح جي رت ۾ شريڪ نہ آھيون ڇا ؟ ۽ جڏھن اسين ماني ڀڃي کائون ٿا ، تڏھن مسيح جي بدن ۾ شريڪ نہ آھيون ڇا ؟
46010017	جيئن تہ ماني ھڪڙي آھي ، تيئن جيتوڻيڪ ، اسين گھڻا آھيون تہ بہ ھڪڙو بدن آھيون ، ڇالاءِ جو اسين سڀيئي انھيءَ ھڪڙيءَ مانيءَ ۾ شريڪ ٿا ٿيون .
46010018	يا وري بني اسرائيل تي نظر ڪريو . ڇا اھي قربانين کائڻ وارا قربان گاھہ جي خدمت ۾ شريڪ نہ آھن ؟
46010019	منھنجي چوڻ جو مقصد ھي ناھي تہ جيڪو کاڌو بتن تي قربان ڪجي ٿو سو ڪا شيءِ آھي يا بت پاڻ ڪا شيءِ آھي .
46010020	نہ ، بلڪ منھنجو مقصد ھي آھي تہ جيڪي بتن تي قربانيون ڪيون وڃن ٿيون سي ڀوتن لاءِ آھن ، نہ خدا لاءِ . سو آءٌ نہ ٿو چاھيان تہ اوھين ڀوتن سان شريڪ ٿيو .
46010021	اوھين خداوند جي پيالي ۽ ڀوتن جي پيالي ٻنھي مان پي نہ ٿا سگھو ۽ اوھين خداوند جي دسترخوان ۽ ڀوتن جي دسترخوان ٻنھي تي شريڪ ٿي نہ ٿا سگھو .
46010022	ڇا اسين خداوند کي ساڙ ٿا ڏياريون ؟ ڇا اسين ھن کان وڌيڪ زورآور آھيون ؟
46010023	ڪن ماڻھن جي چوڻ مطابق ” سڀ شيون جائز آھن ، “ ٺيڪ آھي ، پر سڀيئي فائدي واريون نہ آھن . ” سڀ شيون جائز تہ آھن ، “ ٺيڪ آھي ، پر سڀيئي سڌارو نہ ٿيون آڻين .
46010024	ھر ڪو ماڻھو پنھنجو ئي ڀلو نہ پر ٻئي جو ڀلو گھري .
46010025	جيڪوبہ گوشت بازار ۾ وڪامي ٿو سو کائو ، پر پنھنجي ضمير جي خاطر ڪوبہ سوال نہ پڇو .
46010026	جيئن لکيل آھي تہ”زمين ۽ جيڪي ڪجھہ ان ۾ آھي ، سو سڀ خداوند جو ئي آھي . “
46010027	جيڪڏھن ڪو غير مسيحي اوھان کي مانيءَ جي دعوت ڏئي ۽ اوھين قبول ڪريو تہ جيڪي ڪجھہ اوھان جي اڳيان رکيو وڃي ، سو کائو ۽ پنھنجي ضمير خاطر ڪوبہ سوال نہ پڇو .
46010028	پر جيڪڏھن ڪو اوھان کي ائين چوي تہ ” ھيءُ بتن تي قرباني ڪيل کاڌو آھي ، “ تہ جنھن اوھان کي جتايو انھيءَ جي ڪري ۽ ضمير جي ڪري اھو نہ کائو .
46010029	ضمير مان منھنجو مطلب اوھان جو ضمير نہ آھي ، پر انھيءَ ٻئي ماڻھوءَ جو . ڀلا ، منھنجي آزادي ٻئي جي ضمير جي ڪري ڇو ٿي پرکي وڃي ؟
46010030	جيڪڏھن آءٌ شڪر ڪري ٿو کاوان تہ جنھن ڳالھہ جي لاءِ خدا جو شڪرانو ٿو ڪريان ، تنھن جي ڪري مون کي ڇو ٿو بدنام ڪيو وڃي .
46010031	تنھنڪري توڙي اوھين کائو يا پيئو ، يا جيڪي ڪجھہ ڪريو ، سو سڀ خدا جي جلوي خاطر ڪريو .
46010032	اوھين ڪنھن کي بہ گمراھہ نہ ڪريو ، توڙي جو اھي يھودي ھجن يا غير قوم يا خدا جي ڪليسيا .
46010033	اھڙيءَ طرح آءٌ بہ ھر ڪنھن ڳالھہ ۾ سڀ ڪنھن کي راضي ٿو رکان . آءٌ پنھنجي فائدي جو نہ ، پر گھڻن جي فائدي جو طالبو آھيان ، انھيءَ لاءِ تہ جيئن کين ڇوٽڪارو ملي .
46011001	اوھين منھنجي پيروي ڪريو ، جيئن آءٌ مسيح جي پيروي ڪريان ٿو .
46011002	آءٌ اوھان جي ساراھہ انھيءَ لاءِ ٿو ڪريان جو اوھين سڀني ڳالھين ۾ مون کي ياد ڪندا آھيو ۽ جيڪي نصيحتون مون اوھان کي ڪيون آھن تن کي قائم رکندا ٿا اچو .
46011003	آءٌ اوھان کي سمجھائڻ گھران ٿو تہ ھر مرد جو سر مسيح آھي ، عورت جو سر مرد آھي ۽ مسيح جو سر خدا آھي .
46011004	جيڪو مرد پنھنجو سر ڍڪي دعا ٿو گھري يا خدا جو ڪلام ٿو ٻڌائي ، سو پنھنجي سر جي بي حرمتي ٿو ڪري .
46011005	جيڪا عورت پنھنجو سر اگھاڙو ڪري دعا ٿي گھري يا خدا جو ڪلام ٿي ٻڌائي ، سا پنھنجي سر جي بي حرمتي ٿي ڪري . اھو ائين آھي جيئن ڪنھن عورت جو مٿو ڪوڙيل ھجي .
46011006	جيڪڏھن ڪا عورت پنھنجو سر نہ ٿي ڍڪي تہ وار بہ ڪترائي ڇڏي . پر جيڪڏھن ڪنھن عورت لاءِ وار ڪترائڻ يا ڪوڙائڻ شرم جھڙي ڳالھہ آھي ، تہ پوءِ پنھنجو سر چادر سان ڍڪي .
46011007	مرد پنھنجو سر نہ ڍڪي ، ڇالاءِ جو ھو خدا جي صورت ۽ جلوو آھي ، پر عورت مرد جو جلوو آھي .
46011008	ڇالاءِ جو مرد عورت مان نہ ، بلڪ عورت مرد مان ٺاھي ويئي آھي .
46011009	ھائو ، مرد عورت لاءِ نہ خلقيو ويو ھو ، پر عورت مرد لاءِ خلقي وئي ھئي .
46011010	سو ملائڪن جي اڳيان اختياري ڏيکارڻ لاءِ عورت کي سر ڍڪڻ گھرجي .
46011011	تنھن ھوندي بہ خداوند جي پيرويءَ ۾ عورت مرد کان لاتعلق ناھي ، نڪي مرد عورت کان لاتعلق آھي .
46011012	ڇالاءِ جو جيئن عورت مرد مان ٺاھي ويئي آھي ، تيئن مرد عورت مان ڄڻيل آھي . پر سڀني شين جو ٺاھيندڙ خدا آھي .
46011013	اوھين پاڻھي انصاف ڪري ڏسو . ڀلا اھو ڪو مناسب آھي ڇا تہ عورت مٿي اگھاڙي خدا کان دعا گھري ؟
46011014	ڇا فطرت اوھان کي نہ ٿي سيکاري تہ وڏا وار مرد لاءِ بي عزتيءَ جي شيءِ آھن ؟
46011015	پر ڇا وڏا وار عورت لاءِ شان نہ آھن ؟ ڇالاءِ جو وڏا وار کيس پردي جي لاءِ ڏنا ويا آھن .
46011016	جيڪڏھن ڪو انھيءَ بابت بحث مباحثو ڪرڻ گھري تہ کيس چئجو تہ ” مٿي اگھاڙي عورت جو دعا گھرڻ وارو دستور نہ اسان جو آھي نڪي خدا جي ڪليسيائن جو . “
46011017	ھيٺين ھدايتن ۾ آءٌ اوھان جي ساراھہ نہ ٿو ڪريان ، ڇاڪاڻ تہ اوھان جي گڏ ٿيڻ سان فائدي کان وڌيڪ نقصان ٿو ٿئي .
46011018	اول تہ مون کي ٻڌڻ ۾ آيو آھي تہ ڪليسيا جي گڏ ٿيڻ وقت اوھان ۾ اڻ بڻت پيدا ٿئي ٿي ۽ انھيءَ ڳالھہ تي مون کي ٿورو گھڻو اعتبار بہ اچي ٿو .
46011019	اوھان جي وچ ۾ تفرقا ضرور ھوندا تہ جيئن اھو صاف ظاھر ٿئي تہ اوھان مان ڪير سچا آھن .
46011020	سو اوھين جڏھن بہ پاڻ ۾ گڏجو ٿا تڏھن اوھين جيڪي ڪجھہ کائو ٿا سو خداوند جي يادگيريءَ جي ماني ڪينھي .
46011021	ڇالاءِ جو جڏھن اوھين کائو ٿا ، تڏھن ھر ڪو پنھنجي ماني ٻئي کان اڳ ۾ کايو ٿو وٺي . ھڪڙو بکايل رھجي وڃي ٿو تہ ٻيو نشي ۾ چور ٿيو پوي .
46011022	ڇا کائڻ پيئڻ لاءِ اوھان کي پنھنجا گھر ڪونہ آھن ؟ جن کي ڪابہ شيءِ ڪانہ آھي تن کي شرمندو ڪري ڪليسيا کي ڇو ٿا حقير سمجھو ؟ آءٌ اوھان کي ڇا چوان ؟ انھيءَ ڪري آءٌ اوھان جي ساراھہ ڪريان ڇا ؟ يقيناً آءٌ اوھان جي ساراھہ ڪونہ ٿو ڪريان .
46011023	جيئن تہ ھيءَ ڳالھہ مون کي خداوند کان ملي ۽ مون اھا اوھان تائين بہ پھچائي تہ جنھن رات خداوند عيسيٰ کي گرفتار ڪرايو ويو تنھن رات ھن ماني کنئي .
46011024	پوءِ شڪرانو ادا ڪري ھن ماني ڀڃي چيو تہ ” ھي منھنجو بدن آھي ، جيڪو اوھان جي واسطي آھي . منھنجي يادگيريءَ لاءِ ائين ڪندا رھجو . “
46011025	اھڙيءَ طرح ھن کائڻ کان پوءِ پيالو بہ ورتو ۽ چيائين تہ ” ھيءُ پيالو اھو نئون عھد آھي جيڪو منھنجي رت جي وسيلي ڪيو ويو آھي . جڏھن بہ اھو پيئو تہ منھنجي يادگيريءَ لاءِ ائين ڪندا رھجو . “
46011026	مطلب تہ جڏھن بہ اوھين ھيءَ ماني کائو ٿا ۽ ھيءُ پيالو پيئو ٿا ، تڏھن اوھين خداوند جي موت جو اظھار ٿا ڪريو ، جيستائين ھو پاڻ موٽي اچي .
46011027	تنھنڪري جيڪو بہ نالائقيءَ طور خداوند جي ماني کائيندو ۽ پيالو پيئندو ، سو خداوند جو سندس بدن ۽ رت جي نسبت ۾ گنھگار ٿيندو .
46011028	تنھنڪري پھريائين ھر ڪو ماڻھو پاڻ کي خيال سان جاچي ۽ پوءِ ھن مانيءَ مان کائي ۽ ھن پيالي مان پيئي .
46011029	ڇالاءِ جو جيڪو شخص کائي پيئي ٿو پر خداوند جي بدن جي صحيح سڃاڻپ نہ ٿو رکي ، سو انھيءَ کائڻ پيئڻ ۾ پنھنجي لاءِ سزا ٿو ڪمائي .
46011030	انھيءَ سبب ڪري اوھان مان گھڻا ڪمزور ۽ بيمار آھن ۽ ڪيترا تہ مري بہ ويا آھن .
46011031	جيڪڏھن اسين پنھنجو پاڻ کي جاچيون ھا تہ اسان کي سزا نہ ملي ھا .
46011032	جڏھن اسان کي سزا ٿي ملي تڏھن خداوند کان اسان جي تربيت ٿي ٿئي ، تہ جيئن اسين دنيا سان گڏ ڏوھاري ثابت نہ ٿيون .
46011033	تنھنڪري اي منھنجا ڀائرو ۽ ڀينرون ! جڏھن اوھين کائڻ لاءِ گڏ ٿيو تہ ھڪ ٻئي لاءِ ترسو .
46011034	جيڪڏھن ڪو بکايل ھجي تہ ڀلي پنھنجي گھر کائي ، متان اوھان جو گڏ ٿيڻ سزا جو سبب نہ بڻجي . باقي ٻيون ڳالھيون جڏھن آءٌ ايندس تڏھن اچي ٺيڪ ڪندس .
46012001	ڀائرو ۽ ڀينرون ، آءٌ نہ ٿو چاھيان تہ روحاني نعمتن بابت اوھين بي خبر رھو .
46012002	اوھان کي خبر آھي تہ جڏھن اوھين ڪفر ۾ ھئا ، تڏھن اوھان کي ڪنھن نہ ڪنھن نموني گمراھہ ڪري گونگن بتن ڏانھن نيو ويندو ھو .
46012003	تنھنڪري آءٌ اوھان کي سمجھائڻ گھران ٿو تہ خدا جي روح جي اثر ھيٺ ڪوبہ نہ چوندو تہ عيسيٰ لعنتي آھي ۽ نہ وري ڪو پاڪ روح کان سواءِ چئي سگھندو تہ عيسيٰ خداوند آھي .
46012004	روحاني نعمتون تہ جدا جدا قسمن جون آھن ، پر پاڪ روح تہ ھڪڙو ئي آھي .
46012005	خدمتون جدا جدا قسمن جون آھن ، پر خداوند تہ ھڪڙو ئي آھي .
46012006	ڪم ڪرڻ جا طريقا جدا جدا قسمن جا آھن ، پر خدا تہ ھڪڙو ئي آھي ، جيڪو سڀني ماڻھن ۾ اھي سڀ ڪم ڪري ٿو .
46012007	پر ھر ھڪ ماڻھوءَ مان پاڪ روح جو ظھور آھي ، تہ جيئن سڀني جو فائدو ٿئي .
46012008	ھڪڙي کي پاڪ روح جي وسيلي ڏاھپ جو ڪلام ڏنو وڃي ٿو ۽ ٻئي کي ساڳئي پاڪ روح جي وسيلي علميت جو ڪلام ڏنو وڃي ٿو .
46012009	ڪنھن کي ساڳئي پاڪ روح جي وسيلي ايمان ٿو ملي ۽ ڪنھن کي انھيءَ ھڪڙي ئي پاڪ روح جي وسيلي شفا ڏيڻ جون نعمتون ملن ٿيون .
46012010	پاڪ روح ڪنھن کي معجزن ڪرڻ جي طاقت ڏئي ٿو تہ ڪنھن کي پيغام ٻڌائڻ جي نعمت بخشي ٿو . ڪنھن کي سچن ۽ ڪوڙن روحن کي سڃاڻڻ جي لياقت ڏئي ٿو تہ ڪنھن کي قسمين قسمين ٻوليون ڳالھائڻ جي لياقت ڏئي ٿو ۽ ڪنھن کي انھن ٻولين جي ترجمي ڪرڻ جي قابليت ڏئي ٿو .
46012011	پر اھي سڀيئي ڪم ھڪڙو ئي پاڪ روح ٿو ڪري ، جيڪو پنھنجي مرضيءَ موجب ھر ڪنھن کي جدا جدا نعمتون ورھائي ٿو ڏئي .
46012012	جيئن بدن ھڪ ۽ ان جا عضوا گھڻا آھن ۽ بدن جا سڀ عضوا جيتوڻيڪ گھڻا آھن پر تڏھن بہ گڏجي ھڪڙو ئي بدن ٺاھن ٿا ، تيئن مسيح بہ آھي .
46012013	جھڙيءَ طرح اسان سڀني کي ھڪڙي ئي پاڪ روح جي وسيلي ھڪڙي ئي بدن ۾ بپتسما ملي آھي ، توڙي جو ڪي يھودي ، ڪي غير يھودي ، ڪي غلام تہ ڪي آزاد ھئا ، پر اسان سڀني کي ھڪڙو ئي پاڪ روح اندر ۾ ڏنو ويو .
46012014	انسان جو بدن ھڪڙي عضوي جو نہ پر گھڻن جو ٺھيل آھي .
46012015	جيڪڏھن پير چوي تہ ” آءٌ ھٿ نہ آھيان ، تنھنڪري بدن جو حصو نہ آھيان ، “ تہ ائين ٿي نہ ٿو سگھي تہ ھو بدن جو حصو نہ آھي .
46012016	جيڪڏھن ڪن چوي تہ ” آءٌ اک نہ آھيان ، تنھنڪري بدن جو حصو نہ آھيان ، “ تہ ائين ٿي نہ ٿو سگھي تہ ھو بدن جو حصو نہ آھي .
46012017	جيڪڏھن سڄو بدن اک ھجي ھا تہ ٻڌڻ ڪٿان ٿئي ھا ؟ جيڪڏھن سڄو بدن ڪن ھجي ھا تہ سنگھڻ ڪٿان ٿئي ھا ؟
46012018	حقيقت ۾ خدا عضون مان ھر ھڪ عضوي کي بدن ۾ پنھنجيءَ مرضيءَ موجب ترتيب سان رکيو آھي .
46012019	جيڪڏھن اھي سڀ ھڪ عضوو ھجن ھا تہ بدن ڪٿي ھجي ھا ؟
46012020	دراصل عضوا گھڻا آھن پر بدن ھڪڙو ئي آھي .
46012021	اک ھٿ کي چئي نہ ٿي سگھي تہ ” مون کي تنھنجي ضرورت نہ آھي . “ يا وري مٿو پيرن کي چئي نہ ٿو سگھي تہ ” مون کي اوھان جي ضرورت ڪانھي . “
46012022	اٽلندو بدن جا اھي عضوا ، جيڪي زيادہ نازڪ ڏسڻ ۾ ٿا اچن سي پاڻ وڌيڪ ضروري آھن .
46012023	بدن جا اھي عضوا جن کي اسين خسيس ٿا سمجھون ، تن جو ڏاڍو قدر ٿا ڪريون . اسان جا بي زيبا عضوا ڏاڍي زيب وارا ٿا بڻجن .
46012024	پر اسان جا زيب وارا عضوا خاص ڌيان جا محتاج نہ آھن . ڇالاءِ جو خدا بدن کي اھڙيءَ طرح جوڙيو جو جيڪو خسيس عضوو ھو تنھن کي ڏاڍي عزت ڏنائين .
46012025	انھيءَ لاءِ تہ جيئن بدن ۾ ڪو ڏڦيڙ نہ پوي ۽ سڀيئي عضوا ھڪ ٻئي جي ھڪجھڙي سنڀال ڪن .
46012026	جيڪڏھن ھڪڙي عضوي کي ڏک رسي ٿو تہ سڀني عضون کي انھيءَ سان گڏ ڏک ٿو رسي . پر جيڪڏھن ھڪڙي عضوي جي خاص عزت ٿئي ٿي تہ انھيءَ سان گڏجي سڀ خوشي ڪن ٿا .
46012027	سو اوھين سڀ گڏجي مسيح جو بدن آھيو ۽ ھر ھڪ سندس عضوو آھي .
46012028	خدا ڪليسيا ۾ الڳ الڳ شخص مقرر ڪيا آھن ، پھريان رسول ، ٻيا نبي ، ٽيان استاد ، پوءِ معجزا ڪندڙ ، پوءِ شفا ڏيندڙ ، مددگار ، حڪومت ھلائيندڙ ۽ قسمين قسمين ٻوليون ڳالھائيندڙ .
46012029	ڇا سڀيئي رسول آھن ؟ ڇا سڀيئي نبي آھن ؟ ڇا سڀيئي استاد آھن ؟ ڇا سڀيئي معجزا ڪندڙ آھن ؟
46012030	ڇا سڀني کي شفا ڏيڻ جون نعمتون مليل آھن ؟ ڇا سڀيئي قسمين قسمين ٻوليون ڳالھائين ٿا ؟ ڇا سڀيئي ترجمو ڪن ٿا ؟
46012031	پر اوھين وڏين وڏين نعمتن جي خواھش ڪريو.ھاڻي آءٌ اوھان کي اڃا بہ وڌيڪ سٺو رستو ڏيکاريندس .
46013001	جيڪڏھن آءٌ ماڻھن توڙي ملائڪن جونٻوليون ڳالھايان ٿو،پر مون ۾ محبت نہ آھي،تہ آءٌ وڄندڙ گھنڊ،يا ڇمڪندڙ جھانجھر آھيان .
46013002	جيڪڏھن مون کي نبين وانگر،ڳالھائڻ جي ڏات مليل ھجي ، ۽ سڀيئي اسرار ۽ علم بہ ڄاڻيندو ھجان ، ۽ مون ۾ جبلن کي ھٽائڻ جيتروڪامل ايمان بہ ھجي،پر جيڪڏھن مون ۾ محبت نہ آھي،تہ آءٌ ڪجھہ بہ نہ آھيان .
46013003	جيڪڏھن آءٌ پنھنجو سڀ مال ملڪيتغريبن کي کارائي ڇڏيان ، ۽ پنھنجي جان ڏيئي ڇڏيان،پر مون ۾ محبت نہ ھجي،تہ انھن مان مون کي ڪوبہ فائدو ڪونہ ٿيندو .
46013004	محبت صبر ڪرڻ واري ۽ مھربان آھي،محبت حسد نہ ٿي ڪري.محبت پاڻ کي نہ ٿي پڏائي ۽ پنھنجي لاءِ ٻٽاڪون نہ ٿي ھڻي .
46013005	محبت بدتميزي يا بي ادبي نہ ٿي ڪري،محبت خودغرض نہ ٿي ٿئي،محبت جلدي نہ ٿي چڙي ۽ محبت بدگماني نہ ٿي ڪري .
46013006	محبت بدڪاريءَ ۾ خوش نہ ٿي ٿئي،پر سچائيءَ ۾ خوش ٿئي ٿي .
46013007	محبت پردو رکي ٿي،محبت يقين رکي ٿي،محبت اميد رکي ٿي،محبت سھي ٿي .
46013008	محبت کي زوال ڪونھي.پر جتي بہ پيشنگوئيون ھونديون،سي ختم ٿي وينديون،يا جيڪي زبانون ھونديون،سي بند ٿي وينديون،يا جتي علم ھوندو تہاتي اھو ميٽجي ويندو .
46013009	ڇالاءِ جو اسان جو علم ناقص ۽ اسان جي پيشنگوئي اڻ پوري آھي .
46013010	پر جڏھن ڪامل ايندو تہناقص ختم ٿي ويندو .
46013011	جڏھن آءٌ ٻار ھوس،تڏھن ٻارن وانگر ڳالھائيندو ھوس،ٻارن وانگر سمجھندو ھوس ، ۽ ٻارن وانگر خيال ڪندو ھوس.پر جڏھن آءٌ بالغ ٿيس،تڏھن ٻاراڻيون ڳالھيون ڇڏي ڏنم .
46013012	ھاڻي اسين ڄڻ تہ آئيني ۾ ، چٽيءَ طرح نہ ٿا ڏسي سگھون،پر پوءِ روبرو ڏسنداسين.ھاڻي آءٌ ٿورو ٿورو سڃاڻان ٿو،پر پوءِ آءٌ پوريءَ طرح سڃاڻيندس،جھڙيءَ طرح خدا مون کي سڃاتو آھي .
46013013	مطلب تہ ايمان ، اميد ۽ محبت،اھي ٽيئي قائم آھن.پر انھن ٽنھي ۾ ، محبت اتم آھي .
46014001	تہ پوءِ محبت جا طلبگار ٿيو ۽ شوق سان روحاني نعمتن لاءِ جاکوڙ ڪريو ۽ خاص ڪري خدا جي ڪلام ٻڌائڻ جي نعمت لاءِ .
46014002	جيڪو عجيب ٻوليءَ ۾ ڳالھائي ٿو سو ماڻھن سان نہ پر خدا سان ڳالھائي ٿو ، ڇاڪاڻ تہ ڪوبہ سندس ڳالھہ نہ ٿو سمجھي . ھو روح جي وسيلي ڳجھيون ڳالھيون ٿو ڳالھائي .
46014003	جيڪو خدا جو ڪلام ٻڌائي ٿو سو ماڻھن سان سندن سڌاري ، نصيحت ۽ دلاسي جون ڳالھيون ٿو ڪري .
46014004	جيڪو ماڻھو عجيب ٻوليءَ ۾ ٿو ڳالھائي سو رڳو پنھنجو سڌارو ٿو ڪري ، پر جيڪو خدا جو ڪلام ٿو ٻڌائي سو ڪليسيا جو سڌارو ٿو ڪري .
46014005	منھنجي مرضي آھي تہ اوھين سڀيئي عجيب ٻوليون ڳالھايو ، پر وڌيڪ سٺو ائين آھي تہ خدا جو ڪلام ٻڌايو . جيڪو عجيب ٻوليون ٿو ڳالھائي سو جيڪڏھن ڪليسيا جي سڌاري لاءِ انھيءَ جو ترجمو نہ ٿو ڪري تہ انھيءَ کان خدا جو ڪلام ٻڌائيندڙ وڌيڪ سٺو آھي .
46014006	اي ڀائرو ۽ ڀينرون ! جيڪڏھن آءٌ اوھان وٽ اچان ۽ عجيب ٻوليون ڳالھايان تہ اوھان کي ڪھڙو فائدو پھچائيندس ، جيستائين آءٌ اوھان سان ڪنھن مڪاشفي ، يا علم ، يا خدا جي ڪلام ، يا تعليم جي وسيلي نہ ڳالھايان .
46014007	بانسري ۽ سُرمنڊل جيڪي بي جان شيون آھن ، تن جي آوازن ۾ جيڪڏھن فرق نہ ھوندو تہ سُر جي خبر ڪيئن پئجي سگھندي ؟
46014008	يا وري بگل جو آواز چِٽو نہ ھوندو تہ ڪير پاڻ کي جنگ جي لاءِ تيار ڪندو ؟
46014009	اھڙيءَ طرح اوھين جيڪي زبان سان ڳالھائيندا سو جيستائين سمجھہ ۾ نہ ايندو ، تيستائين ڪيئن خبر پوندي تہ اوھين ڇا ٿا ڳالھايو ، ڄڻ تہ اوھين ھوا سان ٿا ڳالھايو .
46014010	بيشڪ دنيا ۾ ڪيتريون ئي مختلف ٻوليون آھن ، پر تن مان ڪابہ معنيٰ کان سواءِ نہ آھي .
46014011	جيڪڏھن انھيءَ ٻوليءَ جي معنيٰ مون کي نہ ايندي تہ ڳالھائيندڙ منھنجي لاءِ ڌاريو ٿيندو ۽ آءٌ ڳالھائيندڙ لاءِ ڌاريو ٿيندس .
46014012	سو اوھان ، جن کي پاڪ روح جي نعمتن جي آرزو آھي ، سي اھا ڪوشش ڪريو تہ اوھان جي روحاني نعمتن جي بھتر استعمال ڪري ڪليسيا جو سڌارو ٿئي .
46014013	ھن ڪري تہ جيڪو ماڻھو عجيب ٻولي ڳالھائي ٿو ، تنھن کي دعا گھرڻ کپي تہ جيڪي ڪجھہ ھو چوي ٿو تنھن جو ترجمو بہ ڪري سگھي .
46014014	ڇالاءِ جو جيڪڏھن آءٌ ڪنھن عجيب ٻوليءَ ۾ دعا گھرندس تہ منھنجو روح تہ دعا گھرندو پر عقل بيڪار رھندو .
46014015	تڏھن آءٌ ڇا ڪندس ؟ آءٌ روح سان بہ دعا گھرندس ۽ عقل سان بہ . آءٌ روح سان بہ ڳائيندس ۽ عقل سان بہ .
46014016	پر جيڪڏھن تون رڳو روح سان دعا گھرندين تہ جنھن کي معنيٰ نہ ٿي اچي سو تنھنجي شڪراني جي دعا گھرڻ تي ڪيئن آمين چوندو ؟ ڇاڪاڻ تہ تون جيڪي چوين ٿو سو ھو سمجھي ئي ڪونہ ٿو .
46014017	جيتوڻيڪ تون تہ چڱيءَ طرح خدا جو شڪرانو ٿو ڪرين پر ھن ٻئي جو تہ ڪوبہ سڌارو نہ ٿو ٿئي .
46014018	آءٌ خدا جو شڪر ٿو ڪريان تہ آءٌ عجيب ٻوليون اوھان سڀني کان وڌيڪ ٿو ڳالھايان .
46014019	پر ڪليسيا ۾ ٻين کي تعليم ڏيڻ لاءِ ، ڏھہ ھزار عجيب ٻوليءَ وارا لفظ ڳالھائڻ جي بنسبت آءٌ پنج معنيٰ وارا لفظ ڳالھائڻ وڌيڪ پسند ٿو ڪريان .
46014020	اي ڀائرو ۽ ڀينرون ! اوھين ٻاراڻي سمجھہ نہ رکو . بڇڙائيءَ ۾ تہ ٻارڙا بڻجو ، پر سمجھہ ۾ بالغ ٿيو .
46014021	شريعت ۾ لکيل آھي تہ”آءٌ ھن قوم سانڌاريون ٻوليون ، ۽ ڌارين ماڻھن جي واتان ڳالھائيندس،تہ بہ ھو منھنجي نہ ٻڌندا . “ ھي خداوند فرمائي ٿو .
46014022	تہ پوءِ عجيب ٻوليون ايمان وارن لاءِ نہ پر انھن لاءِ نشان آھن ، جيڪي ايمان نہ ٿا آڻين ۽ خدا جو ڪلام ٻڌائڻ ايمان نہ آڻيندڙن لاءِ نہ ، بلڪ ايمان وارن لاءِ نشان آھي .
46014023	تنھن ھوندي بہ جيڪڏھن ساري ڪليسيا جا ماڻھو ھڪڙي ھنڌ گڏ ٿين ۽ سڀيئي عجيب ٻوليون ڳالھائين ۽ ڪي اوپرا ۽ ايمان نہ آڻيندڙ ماڻھو بہ اندر لنگھي اچن تہ ڇا اھي کين چريو نہ سمجھندا ؟
46014024	پر جيڪڏھن سڀيئي خدا جو ڪلام ٻڌائيندا ۽ ڪو ايمان نہ آڻيندڙ يا اوپرو ماڻھو اندر لنگھي ايندو تہ اھو ٻڌي ھن کي پاڻ ۾ گناھہ نظر ايندا ۽ پرکجي ويندو .
46014025	سندس دل جون لڪل ڳالھيون ظاھر ٿي پونديون ۽ ھو پيشاني رکي خدا جو سجدو ڪندو ۽ اقرار ڪندو تہ ” بيشڪ خدا اوھان ۾ آھي . “
46014026	تہ پوءِ اي ڀائرو ۽ ڀينرون ! آخر ڇا ڪجي ؟ جڏھن اوھين گڏ ٿيو تڏھن ڪو گيت ڳائي ، ڪو تعليم ڏئي ، ڪو خدا جو ظاھر ڪيل پيغام ٻڌائي ، ڪو عجيب ٻولي ڳالھائي ۽ ڪو ان جو ترجمو ڪري سمجھائي . پر سڀ ڳالھيون ڪليسيا جي سڌاري لاءِ ھجڻ گھرجن .
46014027	عجيب ٻوليءَ ۾ ٻہ يا لاچار ٽي ڄڻا ھڪ وقت واري واري تي ڳالھائين ۽ ڪوبہ ھڪ ڄڻو ترجمو ڪندو وڃي .
46014028	پر جيڪڏھن ڪوبہ ترجمو ڪندڙ ڪونہ ھجي تہ ڳالھائيندڙ ماٺ ڪري ويھي رھي . ھو رڳو پاڻ سان ڳالھائي ۽ خدا سان .
46014029	جيڪي خدا جو پيغام ٻڌائڻ چاھين ، تن مان ٻہ يا ٽي ڳالھائين ۽ ٻين کي خيال سان پرکڻ گھرجي .
46014030	پر جيڪڏھن ڪنھن ويٺل تي خدا جو پيغام ظاھر ٿئي تہ ڳالھائيندڙ بس ڪري کيس ڳالھائڻ ڏئي .
46014031	اھڙيءَ طرح اوھين سڀيئي ھڪ ھڪ ٿي خدا جو پيغام ٻڌائي سگھو ٿا ، تہ جيئن سڀيئي سکي سگھن ۽ سڀني جي ھمت افزائي ٿئي .
46014032	خدا جو پيغام ٻڌائيندڙن جا روح سندن ضابطي ھيٺ آھن .
46014033	ڇالاءِ جو خدا گڙٻڙ جو نہ ، بلڪ امن امان جو خدا آھي .
46014034	ايمان وارن جي سڀني ڪليسيائن موجب ، ڪليسيائن جي گڏجاڻين ۾ عورتن کي چپ رھڻ گھرجي . ھنن کي ڳالھائڻ نہ کپي بلڪ کين تابعدار رھڻ گھرجي ، جيئن شريعت ۾ بہ فرمايل آھي .
46014035	جيڪڏھن اھي ڪجھہ بہ سکڻ گھرن تہ گھر ۾ پنھنجي پنھنجي مڙس کان پڇي معلوم ڪن . باقي ڪليسيا جي ميڙ ۾ ڳالھائڻ عورت لاءِ شرم جھڙي ڳالھہ آھي .
46014036	ڇا خدا جو ڪلام اوھان کان شروع ٿي ھليو آھي ؟ يا اھو رڳو اوھان وٽ ئي پھتو آھي ؟
46014037	جيڪڏھن ڪو سمجھي ٿو تہ ھو خدا جو پيغام ٻڌائي سگھي ٿو ، يا کيس روحاني نعمت مليل آھي تہ ان کي ڄاڻڻ کپي تہ جيڪي آءٌ لکان ٿو سي خداوند جا حڪم آھن .
46014038	پر جيڪڏھن ڪو اھا ڳالھہ نہ ٿو مڃي تہ کيس نہ مڃجي .
46014039	تنھنڪري اي منھنجا ڀائرو ۽ ڀينرون ! خدا جي ڪلام ٻڌائڻ ۾ دل لڳايو ۽ عجيب ٻوليون ڳالھائڻ کان منع نہ ڪريو .
46014040	پر سڀ ڪجھہ چڱيءَ طرح ۽ ترتيب سان ھجڻ گھرجي .
46015001	ھاڻي اي ڀائرو ۽ ڀينرون ! آءٌ اھا خوشخبري ياد ڏياريان ٿو ، جيڪا اوھان کي ٻڌائي ھيم . اوھان اھا قبول ڪئي ۽ انھيءَ تي اوھين قائم بہ آھيو .
46015002	اھا ئي خوشخبري آھي جا اوھان کي ٻڌائي ھيم . انھيءَ جي وسيلي اوھان کي نجات ملي ٿي ، بشرطيڪ اوھين انھيءَ تي مضبوطيءَ سان پابند آھيو ، نہ تہ اوھان جو ايمان آڻڻ اجايو آھي .
46015003	جيڪي مون کي مليو تنھن کي سڀ کان اھم سمجھي اوھان تائين پھچايم ، تہ پاڪ لکتن موجب مسيح اسان جي گناھن جي واسطي مئو .
46015004	پوءِ ھو دفن ڪيو ويو ۽ پاڪ لکتن موجب ٽئين ڏينھن تي وري جي اٿيو .
46015005	ان سان گڏ پطرس ۽ بعد ۾ ٻارھن ئي رسولن کي ڏيکاري ڏنائين .
46015006	تنھن کان پوءِ ھڪ ئي وقت پنجن سون کان وڌيڪ ايمان وارن کي ڏيکاري ڏنائين ، جن منجھان گھڻا اڃا تائين جيئرا آھن ، جيتوڻيڪ ڪجھہ مري ويا آھن .
46015007	پوءِ وري ھن يعقوب ۽ بعد ۾ ٻين سڀني رسولن کي ڏيکاري ڏني .
46015008	سڀ کان پوءِ ھن مون کي بہ ڏيکاري ڏني ، ڄڻ تہ آءٌ اڌوري وقت تي ڄائو ھوس .
46015009	ڇالاءِ تہ آءٌ رسولن ۾ سڀني کان گھٽ آھيان ۽ رسول سڏجڻ جو بہ حقدار ناھيان ، ڇوتہ خدا جي ڪليسيا کي ستايو ھوم .
46015010	پر جيڪي ڪجھہ آھيان ، سو خدا جي فضل سان آھيان ۽ خدا جو فضل مون تي اجايو نہ ھو . بلڪ مون ٻين سڀني رسولن کان وڌيڪ محنت ڪئي ، تنھن ھوندي بہ آءٌ نہ ، پر اھو خدا جو فضل ھو جيڪو مون ساڻ آھي .
46015011	تہ پوءِ آءٌ ھجان يا اُھي ، اسين سڀ ساڳي ئي تبليغ ڪريون ٿا ۽ اوھان انھيءَ تي ئي ايمان بہ آندو .
46015012	ھاڻي جيڪڏھن تبليغ ڪجي ٿي تہ مسيح مئلن مان جِي اٿيو آھي ، تہ اوھان مان ڪي ڪيئن چئي سگھن ٿا تہ مئل جيئرا ڪري نہ ٿا اٿارجن ؟
46015013	پر جي مئل جيئرا ٿي نہ ٿا اٿن تہ پوءِ چئجي تہ مسيح بہ جِي ڪونہ اٿيو آھي .
46015014	جيڪڏھن مسيح جِي ڪونہ اٿيو آھي ، تہ پوءِ اسان جي تبليغ اجائي آھي ۽ اوھان جو ايمان بہ اجايو آھي .
46015015	پوءِ تہ اسين خدا جي باري ۾ بہ ڪوڙا شاھد ٿي پياسين ، ڇوتہ اسان شاھدي ڏني آھي تہ ھن مسيح کي جياريو . پر خدا کيس نہ اٿاريو ، جيڪڏھن اھو سچ آھي تہ مئل نہ ٿا اٿارجن .
46015016	جيڪڏھن مئل جياري نہ ٿا اٿارجن تہ پوءِ مسيح بہ نہ اٿاريو ويو آھي ،
46015017	۽ جيڪڏھن مسيح جياري نہ اٿاريو ويو آھي تہ اوھان جو ايمان اجايو آھي ۽ اوھين اڃا تائين پنھنجن گناھن ۾ غرق آھيو .
46015018	تہ پوءِ چئجي تہ جيڪي بہ مسيح تي ايمان آڻيندڙ مري چڪا آھن سي برباد ٿي ويا .
46015019	جيڪڏھن اسان جي مسيح ۾ اميد رڳو ھن جھان لاءِ آھي تہ پوءِ اسين سڀني ماڻھن کان وڌيڪ رحم لائق آھيون .
46015020	پر سچ پچ مسيح مئلن مان جي اٿيو آھي ۽ سڀني مري ويلن جي پھرين مراد آھي .
46015021	جھڙيءَ طرح ماڻھوءَ جي وسيلي موت آيو ، تھڙيءَ طرح ماڻھوءَ جي ئي وسيلي مُڙدن جو جِي اٿڻ بہ آيو آھي .
46015022	جيئن آدم جا ھئڻ ڪري سڀ مرن ٿا ، تيئن ئي جيڪي مسيح جا ھوندا سي سڀ جياريا ويندا .
46015023	پر ھر ڪو پنھنجي واري تي جياريو ويندو . ان جو پھريون ڦل مسيح آھي جيڪو جيئرو ٿي اٿيو آھي ۽ پوءِ ان جي وري اچڻ سان اُھي جيئرا ٿي اٿندا جيڪي مسيح جا آھن .
46015024	پوءِ آخرت ٿيندي ۽ مسيح ھر حڪومت ، ھر اختياريءَ ۽ طاقت کي برباد ڪري بادشاھت خدا يعني پيءُ جي حوالي ڪندو .
46015025	ڇالاءِ جو مسيح کي تيستائين حڪمراني ڪرڻي آھي ، جيستائين خدا سڀني دشمنن کي سندس قدمن ھيٺان نہ ڪري .
46015026	آخري دشمن جيڪو ناس ٿيندو سو آھي موت .
46015027	ڇالاءِ جو پاڪ ڪتابن ۾ لکيل آھي تہ ” خدا ھر ڪا شيءِ سندس قدمن ھيٺان ڪئي . “ ھاڻي جڏھن ائين چئجي ٿو تہ ھر ڪا شيءِ سندس ھٿ ھيٺ ڪئي ويئي آھي تہ ظاھر آھي تہ ان ۾ خدا پاڻ شامل نہ آھي ، جنھن سڀڪا شيءِ مسيح جي ھٿ ھيٺ ڪئي آھي .
46015028	ھاڻي جڏھن ھن ائين ڪيو آھي تہ پوءِ پٽ پنھنجو پاڻ خدا جي تابع ٿيندو . انھيءَ خدا سڀ شيون مسيح جي ھٿ ھيٺ ڪيون تہ جيئن سڀني ۾ خدا ئي سڀ ڪجھہ ھجي .
46015029	جيڪڏھن مئل وري جِي نہ ٿا اٿن تہ مئلن جي حق ۾ بپتسما وٺندڙ ڇا ڪندا ؟ جيڪڏھن مئل واقعي ئي جِي نہ ٿا اٿن تہ انھن جي حق ۾ ماڻھن کي بپتسما ڇو ٿي ڏني وڃي ؟
46015030	جيستائين اسان جو واسطو آھي ، اسين ھر گھڙيءَ پاڻ کي خطري ۾ ڇو ٿا رکون ؟
46015031	اي ڀائرؤ ! مون کي پنھنجي انھيءَ فخر جو قسم ، جيڪو اسان جي خداوند عيسيٰ مسيح سان گڏ ھئڻ ڪري اوھان تي آھي ، تہ آءٌ ڏھاڙي موت جي منھن ۾ آھيان .
46015032	جيڪڏھن آءٌ اِفسس ۾ جھنگلي جانورن سان انساني خواھش جي ڪري وڙھيس تہ پوءِ مون کي ڪھڙو فائدو رسيو ؟ جيڪڏھن مئل نہ ٿا اٿارجن تہ پوءِ ڇو نہ کائي پي وٺون ، ڇوتہ سڀاڻي مري کپي وينداسين .
46015033	ٺڳجي نہ وڃو . بري صحبت سٺيون عادتون بگاڙي ڇڏي ٿي .
46015034	نيڪيءَ جي خاطر جاڳي پئو ۽ گناھہ نہ ڪريو ، ڇاڪاڻ تہ ڪي خدا کي نہ ٿا ڄاڻن . تنھنڪري ئي آءٌ چوان ٿو تہ اھا اوھان لاءِ شرم جي ڳالھہ آھي .
46015035	ھاڻي ڪو چوندو تہ مئل ڪيئن اٿاريا وڃن ٿا ؟ ۽ اھي وري ڪھڙي قسم جي بدن سان اچن ٿا ؟
46015036	اي بي وقوف ! جيڪو ٻج پوکجي ٿو ، سو جيستائين مري نہ ٿو تيستائين ڦٽي نہ ٿو .
46015037	اھڙيءَ طرح جيڪو تون پوکين ٿو سو اھو جسم نہ آھي جيڪو پيدا ٿيڻ وارو آھي پر رڳو داڻو آھي ، پوءِ اھو ڪڻڪ جو ھجي يا ڪنھن ٻي جنس جو .
46015038	خدا کي جيئن وڻي ٿو تيئن انھيءَ ٻج کي جسم ڏئي ٿو ، بلڪ ھر ھڪ ٻج کي پنھنجو پنھنجو جسم عطا ڪري ٿو .
46015039	سڀني جو جسم ھڪجھڙو نہ ٿيندو آھي . انسانن جو جسم ھڪ قسم جو آھي تہ چوپاين جو ٻيءَ طرح ، پکين جو ھڪڙو تہ مڇين جو ٻيو .
46015040	آسماني جسم بہ آھن ۽ زميني بہ . پر آسمان وارن جو جلوو ھڪڙو آھي تہ زمين وارن جو وري ٻيو .
46015041	سج جو ھڪ جلوو آھي تہ چنڊ جو وري ٻيو جلوو آھي ۽ تارن جو اڃا وري ٻيو جلوو آھي . ھر ھڪ تارو وري ٻئي تاري کان جلوي ۾ جدا جدا آھي .
46015042	اھو ئي حال آھي مئلن جي جِي اٿڻ جو ، يعني جيڪو جسم فنا جي حالت ۾ پورجي ٿو سو بقا جي حالت ۾ جيارجي ٿو .
46015043	اھو بي قدريءَ سان پورجي ٿو ، پر جلوي سان جياريو وڃي ٿو . ڪمزوريءَ جي حالت ۾ پورجي ٿو ۽ طاقتور ڪري جياريو وڃي ٿو .
46015044	نفساني جسم پورجي ٿو پر روحاني جسم ڪري جيارجي ٿو . جيڪڏھن نفساني جسم آھي تہ پوءِ روحاني جسم بہ آھي .
46015045	جيئن پاڪ لکتن ۾ آيل آھي تہ ” پھريون انسان آدم جيئرو جيءُ بڻيو . “ تہ پوءِ پويون آدم زندگي بخشيندڙ روح آھي .
46015046	انھيءَ ھوندي بہ پھريائين روحاني نہ ، پر جسماني ھو ۽ پوءِ روحاني ٿيو .
46015047	پھريون ماڻھو زمين مان آيو ۽ خاڪي ھو ، ٻيو ماڻھو آسمان مان آيو .
46015048	جيڪي ڌرتيءَ وارا آھن سي انھيءَ وانگر آھن جيڪو مٽيءَ مان بڻيو ۽ جيڪي آسمان وارا آھن سي انھيءَ وانگر آھن جيڪو آسمان مان آيو .
46015049	جھڙي نموني اسان کي ڌرتيءَ واري جي صورت ملي آھي ، تھڙي نموني آسمان واري جي صورت بہ ملندي .
46015050	اي ڀائرو ۽ ڀينرون ! منھنجي چوڻ جو مطلب آھي تہ خاڪي جسم وارو خدا جي بادشاھت جو وارث نہ ٿي سگھندو ۽ نہ ئي فاني ، غير فانيءَ جو وارث بڻجي سگھي ٿو .
46015051	ٻڌو ، آءٌ اوھان کي ھڪ راز ٻڌايان ٿو تہ اسين سڀ مري ڪونہ وينداسين پر سڀيئي بدلايا وينداسين ،
46015052	ھڪدم ، اک ڇنڀ ۾ ، آخري صور جي ڦوڪڻ سان ئي . اھا صور ڦوڪي ويندي ، مئل غير فاني حالت ۾ اٿاريا ويندا ۽ ائين اسين بدلايا وينداسين .
46015053	جيڪو فاني آھي سو بقا جي پوشاڪ ضرور پائيندو ۽ مرڻ وارو دائمي حياتيءَ جي پوشاڪ پائيندو .
46015054	تنھنڪري جڏھن فانيءَ کي غير فاني ۽ مرڻ واري کي دائمي پوشاڪ پھرائي ويندي ، تڏھن اھو لکيل قول سچو ثابت ٿيندو تہ”موت نابود ٿي ويو ، فتح پوري ٿي .
46015055	اي موت ! ڪٿي آھي تنھنجي فتح؟اي موت ! ڪٿي آھي تنھنجو ڏنگ ؟ “
46015056	موت جو ڏنگ گناھہ ئي آھي ۽ گناھہ جي طاقت شريعت ئي آھي .
46015057	پر خدا جو شڪر آھي جو ھو اسان کي خداوند عيسيٰ مسيح جي وسيلي فتح ٿو ڏئي .
46015058	تہ پوءِ اي منھنجا پيارا ڀائرو ۽ ڀينرون ! مضبوط ۽ ثابت قدم رھو ۽ ھميشہ خداوند جي ڪم ۾ وڌندا ھلو ، ڇالاءِ جو اوھين ڄاڻو ٿا تہ خداوند جي خدمت ۾ اوھان جو پورھيو اجايو نہ آھي .
46016001	ھاڻي آءٌ يروشلم جي ڪليسيا جي مدد لاءِ چندي بابت اوھان کي ٻڌايان ٿو . جيئن مون گلتيا جي ڪليسيائن کي ھدايت ڪئي ھئي ، تيئن اوھين بہ ڪجو .
46016002	ھر آچر جي ڏينھن تي اوھان مان ھر ھڪ پنھنجي ڪمائيءَ آھر ڪجھہ بچائي پاڻ وٽ رکي تہ جيئن منھنجي اچڻ تي چندي گڏ ڪرڻ جي ضرورت نہ پوي .
46016003	پوءِ جڏھن آءٌ پھچان تڏھن اوھان جي مقرر ڪيل ماڻھن کي خط ڏيئي موڪليندس ، تہ جيئن ھو اوھان جو نذرانو يروشلم ڏانھن کڻي وڃن .
46016004	پر جيڪڏھن منھنجو وڃڻ بہ مناسب ٿي پيو تہ اھي مون سان گڏجي ھلندا .
46016005	جيئن تہ منھنجو مڪدونيا وٽان گذرڻ جو ارادو آھي ، سو آءٌ اتان ٿيندو پوءِ اوھان وٽ ايندس .
46016006	شايد آءٌ اوھان وٽ ڪجھہ وقت ٽڪان ، يا سڄو سيارو گذاريان ، انھيءَ ڪري تہ جيئن مسافريءَ ۾ جيڏانھن بہ وڃان تہ اوھين مدد ڪري مون کي روانو ڪري سگھو .
46016007	تنھنڪري آءٌ نہ ٿو چاھيان تہ ھن وقت رستي ويندي اوھان سان ٿوري وقت لاءِ ملان . مون کي اميد آھي تہ جيڪڏھن خداوند چاھيو تہ اوھان سان ڪافي وقت گذاريندس .
46016008	پر اڃا آءٌ ھتي اِفسس ۾ پنتيڪُست جي عيد تائين رھندس .
46016009	ڇالاءِ جو ھتي اثرائتي ڪم ڪرڻ جو وڏو موقعو آھي ، توڙي جو ڪيترائي مخالف آھن .
46016010	جيڪڏھن تيمٿيس اوھان وٽ اچي تہ خيال رکجو تہ جيئن ھو اوھان سان بي ڊپو ٿي رھي ، ڇالاءِ جو ھو بہ خداوند جو ڪم ائين پيو ڪري جيئن آءٌ پيو ڪريان .
46016011	تہ پوءِ ڪوبہ ھن کي گھٽ نہ سمجھي . کيس سک ۽ سلامتيءَ سان روانو ڪجو تہ جيئن ھو مون ڏانھن موٽي سگھي . ٻين ڀائرن سان سندس گڏجي اچڻ جو آءٌ انتظار پيو ڪريان .
46016012	ھاڻي پنھنجي ڀاءُ اپلوس جي باري ۾ ھي آھي تہ مون ھن کي ڀائرن سان گڏجي اوھان ڏانھن اچڻ لاءِ زور ڀريو . ھن وقت سندس اچڻ جي مرضي اصلي ناھي پر موقعو مليس تہ ضرور ايندو .
46016013	سجاڳ رھو ، ايمان تي قائم رھو ، ھمت ڌاريو ، مضبوط رھو .
46016014	جيڪي ڪجھہ ڪريو سو پيار سان ڪريو .
46016015	اوھان کي استفناس ۽ سندس گھر جي ڀاتين بابت خبر آھي تہ اھي اخيا پرڳڻي ۾ پھريان شخص آھن جن عيسيٰ مسيح تي ايمان آندو . ھنن پاڻ کي خدا جي ماڻھن جي خدمت لاءِ وقف ڪري ڇڏيو آھي .
46016016	اي ڀائرؤ ! آءٌ تاڪيد ٿو ڪريان تہ اھڙن ماڻھن ۽ جيڪي بہ انھن سان گڏجي ڪم ڪن ٿا ، تن سڀني جي فرمانبرداري ڪريو .
46016017	آءٌ استفناس ، فرتُوناتس ۽ اخيڪُس جي اچڻ تي خوش آھيان ، ڇوتہ انھن اھا جاءِ ڀري آھي جيڪا اوھان جي گھٽتائيءَ جي ڪري رھجي ويئي ھئي .
46016018	ھنن منھنجي ۽ اوھان جي روح کي تازگي بخشي آھي . تنھنڪري اھڙن ماڻھن جو قدر ڪريو .
46016019	ايشيا پرڳڻي جون ڪليسيائون اوھان کي سلام ڏين ٿيون . اڪولا ۽ پرسڪلا ۽ سندن گھر ۾ گڏ ٿيندڙ ڪليسيا اوھان کي پرجوش مسيحي سلام ٿا ڏين .
46016020	سڀيئي ڀائر ۽ ڀينرون اوھان کي سلام ٿا ڏين . ھڪ ٻئي کي ڀائراڻي پيار سان ملي سلام ڪجو .
46016021	آءٌ پولس پنھنجن ھٿن سان ھي سلام لکان پيو .
46016022	لعنت آھي ان تي جيڪو خداوند سان پيار نہ ٿو ڪري.اي اسان جا خداوند ! اچ .
46016023	شل اوھان تي خداوند عيسيٰ جو فضل ھجي .
46016024	منھنجو پيار اوھان سڀني سان ھجي ، جيڪي عيسيٰ مسيح جا آھيو . آمين .
47001001	ھي خط پولس ، جيڪو خدا جي مرضيءَ موجب عيسيٰ مسيح جو رسول آھي ۽ اسان جي ڀاءُ تيمٿيس جي طرفان لکجي ٿو . ھي خط ڪرنٿس شھر ۾ خدا جي ڪليسيا ۽ اخيا پرڳڻي ۾ رھندڙ سڀني ايمان وارن ڏانھن آھي .
47001002	شل اوھان تي اسان جي پيءُ خدا ۽ خداوند عيسيٰ مسيح جي طرفان فضل ۽ سلامتي ھجي .
47001003	ساراھہ ٿي ڪجي اسان جي خداوند عيسيٰ مسيح جي خدا ۽ پيءُ جي ، جيڪو رحم وارو پيءُ ۽ پوريءَ طرح دلداري ڏيندڙ خدا آھي .
47001004	ھو اسانجين سڀني مصيبتن ۾ اسان کي تسلي ٿو ڏئي ، تہ جيئن اسين سندس مليل انھيءَ تسليءَ سان انھن کي دلداري ڏيئي سگھون ، جيڪي ڪنھن مصيبت ۾ آھن .
47001005	جيئن مسيح جا ڏک اسانجين زندگين ۾ حد کان وڌي وڃن ٿا ، تيئن مسيح جي وسيلي اسان جي دلداري بہ حد کان وڌي وڃي ٿي .
47001006	جيڪڏھن اسان تي مصيبت اچي ٿي تہ اھا اوھان جي دلداري ۽ ڇوٽڪاري لاءِ آھي . وري جيڪڏھن اسان کي دلداري ملي ٿي تہ اھا بہ اوھان جي ئي لاءِ آھي . اھا دلداري اوھان کي صبر سان ساڳين ڏکن کي سھڻ جي طاقت بخشي ٿي جيڪي اسين بہ سھون ٿا .
47001007	اسان کي اوھان لاءِ پڪي اميد آھي ، ڇوجو اسين ڄاڻون ٿا تہ اوھين جيئن اسان جي ڏکن ۾ شريڪ رھو ٿا تيئن اسان جي دلداريءَ ۾ بہ شريڪ رھندا .
47001008	اي ڀائرو ۽ ڀينرون ! اسين اوھان کي انھن مصيبتن کان بي خبر رکڻ نہ ٿا چاھيون ، جيڪي ايشيا پرڳڻي ۾ ڀوڳيونسين . اسين برداشت کان ٻاھر بار ھيٺ دٻيل ھئاسين ، ايتري تائين جو زندہ رھڻ جي اميد ئي ڇڏي ڏني ھئي سون .
47001009	سچ پچ تہ اسان پنھنجين دلين ۾ موت جي فتويٰ محسوس ڪئي ، تان جو سکيوسين تہ پاڻ تي نہ ، بلڪ خدا تي ڀاڙيون جيڪو مئلن کي جياري ٿو .
47001010	سو ھن اسان کي موت جي اھڙي ڀوائتي تباھيءَ کان بچايو ۽ بچائيندو . ھن ۾ اميد آھي تہ اسان کي اڃا بہ بچائيندو رھندو .
47001011	جيڪڏھن اوھين بہ پنھنجين دعائن جي وسيلي اسان جي مدد ڪندا ، تہ پوءِ گھڻن ماڻھن جي دعائن سان جيڪا نعمت ملي آھي انھيءَ لاءِ اسان جي پاران گھڻا ماڻھو شڪرانو بجاءِ آڻيندا .
47001012	اسان کي فخر آھي تہ اسان جو ضمير اسان کي پڪ ٿو ڏئي تہ اسان دنيا ۾ ۽ خاص ڪري اوھان سان جيڪو ورتاءُ ڪيو آھي ، سو پاڪائيءَ ۽ سچائيءَ سان آھي . اھو سڀ ڪجھہ خدا جي طرفان آھي . اسان ائين دنياوي ڏاھپ موجب نہ ، بلڪ خدا جي فضل موجب ڪيو آھي .
47001013	اسين اوھان ڏانھن ڪا اھڙي ڳالھہ ڪونہ ٿا لکون ، جيڪا اوھين پڙھي يا سمجھي نہ ٿا سگھو .
47001014	اميد اٿم تہ اوھين پوريءَ طرح سمجھي ويندا . ھاڻي اوھين اسان کي رڳو ٿورو گھڻو سمجھو ٿا . پر جيئن خداوند عيسيٰ جي ڏينھن اوھين اسان تي فخر ڪري سگھو ٿا ، تيئن اسين اوھان تي فخر ڪنداسين .
47001015	جيئن تہ مون کي انھيءَ سموري ڳالھہ جي پڪ ھئي ، تنھنڪري سڀ کان اڳ ۾ اوھان سان ملڻ جو ارادو ڪيم ، تہ جيئن اوھان کي ٻٽيون برڪتون ملن .
47001016	تنھنڪري سوچيم تہ مڪدونيا ڏانھن ويندي ۽ وري اتان موٽندي اوھان سان ملان ، تہ جيئن اوھين مون کي يھوديہ ڏانھن روانو ڪريو .
47001017	تہ پوءِ جڏھن مون اھو ارادو ڪيو تہ ڪا ڦيرڦار ڪيم ڇا ؟ يا جيڪي ڳالھيون آءٌ رٿيان ٿو سي دنياوي ماڻھن وانگر رٿيان ٿو ڇا ؟ جو ڪڏھن ” ھا ، ھا “ بہ ڪريان تہ ساڳئي وقت ” نہ ، نہ “ بہ ؟
47001018	پر قسم آھي خدا جي سچائيءَ جو تہ جيڪي ڪجھہ اسين اوھان کي چئون ٿا ، ان ۾ ” ھائو “ ۽ ” نہ “ ٻہ معنائون ڪين آھن .
47001019	ڇالاءِ جو خدا جو فرزند عيسيٰ مسيح جنھن جي تبليغ مون ، سيلاس ۽ تيمٿيس اوھان ۾ ڪئي ھئي ، اھو ” ھائو “ ۽ ” نہ “ ٻئي ڪين ھئا ، پر ان ۾ ھميشہ ” ھائو “ ئي آھي .
47001020	ڇالاءِ جو خدا جا جيترا بہ واعدا آھن ، سي سڀ مسيح جي ڪري ” ھائو “ سان آھن . انھيءَ ڪري ان جي وسيلي اسان کان ” آمين “ بہ ٿي ، تہ جيئن خدا جو جلال ظاھر ٿئي .
47001021	اھو خدا ئي آھي ، جيڪو اسان ۽ اوھان کي مسيح سان گڏي ھڪ ڪري قائم ڪري ٿو .
47001022	انھيءَ خدا اسان کي چونڊيو ۽ اسان جي دلين تي پنھنجي مالڪيءَ جي مُھر بہ ھنئي ۽ پاڪ روح اسان جي دلين ۾ وڌائين ، جيڪو آئيندہ واعدي ڪيل نعمتن جو پھريون حصو آھي .
47001023	آءٌ خدا کي شاھد ڄاڻي چوان ٿو تہ آءٌ ڪرنٿس ۾ انھيءَ لاءِ نہ آيس تہ متان اوھين رنج ٿيو .
47001024	اسين ايمان جي باري ۾ اوھان تي حڪومت نہ ٿا ھلايون . پر اوھان جي خوشيءَ ۾ اوھان جا مددگار آھيون ، ڇالاءِ تہ ايمان جي وسيلي اوھين قائم آھيو .
47002001	مون پنھنجيءَ دل ۾ اھو پڪو ارادو ڪيو آھي تہ آءٌ وري اوھان وٽ غمگين ٿي نہ ايندس .
47002002	ڇالاءِ جو جيڪڏھن آءٌ اوھان کي غمگين ڪريان تہ مون کي سواءِ انھيءَ جي ڪير خوش ڪندو ، جيڪو منھنجي ڪري غمگين ٿيو آھي ،
47002003	۽ مون انھيءَ ڪري اوھان کي لکيو ھو تہ متان جڏھن آءٌ اچان تہ جن کان مون کي خوشي ٿيڻ گھرجي ، تن کان مون کي ڏک پھچي . ڇالاءِ جو اوھان سڀني جي لاءِ آءٌ يقين رکان ٿو تہ منھنجي خوشيءَ ۾ ئي اوھان سڀني جي خوشي آھي .
47002004	مون اوھان ڏانھن گھڻي ڏک ۽ دلگيريءَ سان ڳوڙھا ڳاڙيندي خط لکيو ، انھيءَ لاءِ نہ ، تہ اوھان کي غمگين ڪريان ، پر ان ڪري جو اوھين ڄاڻو تہ منھنجو اوھان سان ڪيترو نہ گھڻو پيار آھي .
47002005	جيڪڏھن ڪنھن مون کي رنجايو آھي تہ انھيءَ رڳو مون کي نہ ، پر ٿورو گھڻو اوھان سڀني کي بہ رنجايو آھي . پر آءٌ انھيءَ ڳالھہ کي وڌائڻ نہ ٿو چاھيان .
47002006	اھا سزا جيڪا اوھان مان گھڻن ماڻھن جي طرفان کيس ملي ، سا اھڙي ماڻھوءَ لاءِ ڪافي آھي .
47002007	ھاڻي ان جي بدران اوھان کي گھرجي تہ کيس معاف ڪريو ۽ تسلي ڏيو ، متان اھو ماڻھو غم ۾ غرق نہ ٿي وڃي .
47002008	تنھنڪري آءٌ اوھان کي منٿ ٿو ڪريان تہ کيس يقين ڏياريو تہ اوھين ساڻس پيار ٿا ڪريو .
47002009	سو مون انھيءَ لاءِ اوھان کي لکيو تہ جيئن اوھان کي آزمايان ۽ ڏسان تہ اوھين سڀني ڳالھين ۾ منھنجا فرمانبردار آھيو يا نہ .
47002010	جڏھن اوھين ڪنھن کي ڪا ڳالھہ معاف ڪريو ٿا تہ آءٌ بہ ان کي معاف ڪريان ٿو ۽ جيڪي مون معاف ڪيو آھي ، جيڪڏھن ڪا معاف ڪرڻ جوڳي ڳالھہ ھئي تہ مسيح جي حضور ۾ اوھان جي خاطر معاف ڪئي اٿم .
47002011	انھيءَ ڪري تہ متان اسين شيطان جي فريب ۾ ڦاسي نہ پئون ، ڇوجو اسين سندس منصوبن کان بي خبر نہ آھيون .
47002012	جڏھن آءٌ مسيح جي خوشخبري ٻڌائڻ لاءِ تروآس ۾ آيس تہ خداوند جي طرفان مون لاءِ ھڪڙو در کلي پيو .
47002013	تڏھن بہ منھنجي دل کي آرام نہ آيو ، ڇالاءِ جو مون پنھنجي ڀاءُ طيطس کي نہ ڏٺو . پوءِ اتان جي ماڻھن کان موڪلائي مڪدونيا ۾ ھليو آيس .
47002014	پر خدا جو شڪر آھي ، جيڪو اسان کي مسيح سان گڏي ھڪ ڪري سدائين سوڀ واري جلوس ۾ گھمائي ٿو ۽ اھڙيءَ طرح پنھنجي علم جي خوشبوءِ اسان جي وسيلي ھر ھنڌ پکيڙي ٿو .
47002015	انھيءَ ڪري اسين خدا جي آڏو ڇوٽڪارو پائيندڙن ۽ تباھي حاصل ڪرڻ وارن ٻنھي لاءِ مسيح جي سرھاڻ آھيون .
47002016	ھڪڙن جي واسطي مرڻ لاءِ موت جي بوءِ ۽ ٻين جي واسطي جيئڻ لاءِ زندگيءَ جي خوشبوءِ آھيون . ڪير اھا ذميواري کڻڻ جي لائق آھي ؟
47002017	اسين انھن گھڻن ماڻھن وانگر نہ آھيون ، جيڪي پنھنجي نفعي لاءِ خدا جي ڪلام جو غلط استعمال ڪن ٿا . پر اسين خدا جي طرفان ۽ دل جي سچائيءَ سان خدا کي حاضر ڄاڻي مسيح سان شامل ٿي ڳالھايون ٿا .
47003001	اسين وري پنھنجي ساراھہ پاڻ ٿا ڪريون ڇا ؟ يا اسان کي ڪن ماڻھن وانگر سفارشي خط اوھان وٽ آڻڻ يا وٺي وڃڻ جي ضرورت آھي ڇا ؟
47003002	نہ ، اسان جو خط تہ اوھين ئي آھيو ، جيڪو اسان جي دلين تي لکيل آھي ۽ ان کي سڀ ماڻھو پڙھي ۽ سمجھي سگھن ٿا .
47003003	اھا ڳالھہ ظاھر آھي تہ اوھين مسيح جو لکيل خط آھيو ، جيڪو اسان جي خدمت جي وسيلي موڪليو ويو آھي . اھو خط مس سان نہ پر زندہ خدا جي روح سان ، پٿر جي سليٽن تي نہ پر ماڻھن جي دلين تي لکيل آھي .
47003004	اسين مسيح جي وسيلي خدا تي اھڙو ئي يقين رکڻ جي دعويٰ ڪري سگھون ٿا .
47003005	ائين نہ آھي تہ اسين پنھنجو پاڻ انھيءَ لائق آھيون جو ڪنھن ڪم جي دعويٰ ڪري سگھون ، پر اسان جي لياقت خدا جي طرفان آھي .
47003006	اھو ئي آھي ، جنھن اسان کي نئين عھد جي خادم ھئڻ جي لائق ڪيو . اھو عھد اکرن جو نہ پر پاڪ روح جو آھي ، ڇالاءِ جو اکر مارين ٿا پر روح جياري ٿو .
47003007	ھاڻي موت وارو اھو عھد جيڪو پٿرن تي اُڪريل ھو ، سو اھڙي تہ جلوي وارو ٿيو جو بني اسرائيل موسيٰ جي چمڪندڙ منھن ڏانھن غور سان نھاري نہ ٿي سگھيا ، جيتوڻيڪ اھو جلوو جھڪو ٿيندو ٿي ويو .
47003008	جيڪڏھن اھو موت وارو عھد ايترو جلوي وارو ھو ، تہ پوءِ پاڪ روح جو عھد ڪيترو نہ وڌيڪ جلوي وارو ھوندو !
47003009	جيڪڏھن اھو عھد جيڪو ڏوھاري ٿو بڻائي سو ايڏي جلوي وارو آھي ، تہ پوءِ جنھن عھد جي ڪري ماڻھو سچار ٿو بڻجي سو تہ ضرور انھيءَ کان بہ وڌيڪ جلوي وارو ھوندو .
47003010	ڇالاءِ جو حقيقت ڪري جيڪو اڳ جلوي وارو ھو ، سو ھن ٻئي تمام وڌيڪ جلوي واري جي ڀيٽ ۾ ڄڻ تہ بي جلوي ٿي پيو .
47003011	سو جيڪڏھن اھا فنا ٿيندڙ شيءِ جلوي واري ھئي تہ ھي بقا واري شيءِ ڪيترو نہ وڌيڪ جلوي واري ھوندي !
47003012	تنھنڪري اسين اھڙي اميد جي ڪري وڏي دليريءَ سان ڳالھايون ٿا .
47003013	اسين موسيٰ وانگر نہ آھيون ، جنھن پنھنجي منھن تي پردو وڌو تہ متان بني اسرائيل جلوي کي گھٽجندي ۽ فنا ٿيندي ڏسن .
47003014	پر ھنن جون دليون موڳيون ٿي ويون ، ڇوتہ اڄ ڏينھن تائين پراڻي عھدنامي جي پڙھڻ وقت اھو ساڳيو پردو رھي ٿو . اھو پردو انھن تان ايستائين نہ ٿو کڄي ، جيستائين اھي مسيح سان گڏجي ھڪ ٿي نہ ٿا وڃن .
47003015	پر اڄ ڏينھن تائين بہ جڏھن ھو موسيٰ جو ڪتاب پڙھن ٿا ، تڏھن سندن دلين تي پردو پيل رھي ٿو .
47003016	مگر جڏھن بہ ڪنھن جي دل خداوند ڏانھن ڦري ايندي تڏھن اھو پردو کڄي ويندو .
47003017	ھاڻي ، اھو خداوند پاڪ روح آھي ۽ جتي خداوند جو اھو روح آھي اتي آزادي آھي .
47003018	پر اسان جي چھرن تي پردو پيل نہ آھي ، تنھنڪري اسين سڀيئي خداوند جي جلال کي آئيني وانگر ڏسندي ڏسندي سندس جلالي صورت ۾ تبديل ٿيندا ٿا وڃون . اھو ڪم خداوند جو آھي جيڪو پاڪ روح آھي .
47004001	سو اسان تي خدا جو اھڙو رحم ٿيو آھي ، جو اسان کي ھيءَ خدمت ملي آھي . تنھنڪري اسين ھمت نہ ٿا ھاريون ،
47004002	بلڪ اسان بي شرميءَ واريون ۽ لڪل ڳالھيون ڇڏي ڏنيون آھن . اسين ٺڳيءَ سان نہ ٿا ھلون ۽ نڪي خدا جي ڪلام ۾ ڦيرڦار ٿا ڪريون . اٽلندو سچ کي پڌرو ڪري خدا جي آڏو ھر ھڪ ماڻھوءَ جي دل ۾ پنھنجي نيڪي ٿا ڄمايون .
47004003	پر جيڪڏھن اسان جي خوشخبريءَ تي پردو پيل آھي تہ اھا خوشخبري انھن جي ئي لاءِ ڍڪيل آھي جيڪي ناس ٿي رھيا آھن .
47004004	اھي ايمان نہ ٿا آڻين ، ڇالاءِ تہ جنھن کي ھن زماني جا ماڻھو خدا ڪري مڃين ٿا ان خدا ، يعني شيطان انھن جي عقل کي انڌو ڪري ڇڏيو آھي . ھو نہ ٿو چاھي تہ مسيح جيڪو خدا جي صورت آھي ، تنھن جي جلال جي باري ۾ خوشخبريءَ جي روشني انھن تي پوي .
47004005	ڏسو ، اسين پنھنجي نہ پر عيسيٰ مسيح جي تبليغ ڪريون ٿا تہ ھو خداوند آھي . پنھنجي لاءِ ھيئن ٿا چئون تہ عيسيٰ جي خاطر اسين اوھان جا خادم آھيون .
47004006	ڇاڪاڻ تہ خدا ، جنھن فرمايو تہ ” اونداھيءَ ۾ روشني چمڪي ، “ تنھن اھا اسان جي دلين ۾ چمڪائي ، تہ جيئن اسين عيسيٰ مسيح جي چھري کي ڏسي ڪري خدا جي شان کي سڃاڻي سگھون .
47004007	پر اھو روحاني خزانو مٽيءَ جي ٿانون ، يعني اسان جي جسمن ۾ رکيل آھي تہ جيئن خبر پوي تہ اھا تمام گھڻي قدرت اسان جي نہ پر خدا جي آھي .
47004008	اسين ھر طرف کان مصيبتن ۾ دٻايا وڃون ٿا ، پر چيڀاٽجي ڪونہ ٿا وڃون ، پريشان تہ ٿيون ٿا پر نااميد نہ ٿا ٿيون .
47004009	ستايل آھيون پر اڪيلا نہ ٿا ڇڏيا وڃون ، ڪيرايل آھيون تڏھن بہ ناس نہ ٿيا آھيون .
47004010	جھڙيءَ طرح عيسيٰ موت جھڙي زندگي گذاريندو ھو ، تھڙيءَ طرح اسين بہ ھر وقت موت جي منھن ۾ آھيون ، تہ جيئن عيسيٰ جي زندگي بہ اسان جي جسم ۾ ظاھر ٿئي .
47004011	ڇالاءِ جو اسين ھميشہ عيسيٰ جي خاطر جيئري ئي موت جي حوالي ڪيا ٿا وڃون ، تہ جيئن عيسيٰ جي زندگي بہ اسان جي فاني جسم ۾ ظاھر ٿئي .
47004012	ائين اسان ۾ موت ، پر اوھان ۾ زندگي اثر ڪري ٿي .
47004013	پاڪ ڪلام ۾ لکيل آھي تہ ” مون ايمان آندو ، تنھنڪري مون ڳالھايو . “ اسان جو ايمان بہ ساڳيو ئي آھي . اھڙيءَ ريت اسين ايمان آڻيون ٿا ، تنھنڪري ڳالھايون ٿا .
47004014	اسين ڄاڻون ٿا تہ خدا جنھن خداوند عيسيٰ مسيح کي مئلن مان جياريو ، سو اسان کي بہ عيسيٰ سان گڏ جياريندو ۽ اوھان سان گڏ پاڻ وٽ حاضر ڪندو .
47004015	ھي سڀ ڪجھہ اوھان جي واسطي آھي . جيئن گھڻن ماڻھن جي ڪري فضل وڌيڪ ٿيندو پيو وڃي ، تيئن شڪرانو بہ وڌندو پيو وڃي ، جنھن سان خدا جي واکاڻ ٿئي ٿي .
47004016	تنھنڪري اسين ھمت نہ ٿا ھاريون . جيتوڻيڪ جسماني طرح اسين فنا ٿيندا ٿا وڃون ، تڏھن بہ روحاني طرح ڏينھون ڏينھن نوبنو ٿيندا پيا وڃون .
47004017	جيڪا مصيبت اسين سھون ٿا اھا ھلڪي ۽ ٿوري دير جي لاءِ آھي . اھا اسان جي لاءِ اھڙو دائمي جلوو پيدا ٿي ڪري جيڪو حد کان وڌيڪ ڳؤرو آھي .
47004018	سو اسين ڏٺل شين تي نہ ، بلڪ اڻ ڏٺل شين تي نظر ڪريون ٿا . ڇالاءِ جو جيڪي شيون ڏسڻ ۾ اچن ٿيون سي عارضي آھن ۽ جيڪي نہ ٿيون ڏسجن سي دائمي آھن .
47005001	ڇالاءِ جو اسين ڄاڻون ٿا تہ جيڪڏھن اسان جو جسم جيڪو جھوپڙيءَ جھڙو ڪچو گھر آھي ، ڊاھيو ويندو تہ اسان کي خدا کان آسمان تي ھڪڙو پڪو گھر ملندو . اھو ھٿن سان جوڙيل نہ آھي ، بلڪ ھميشہ قائم رھندڙ آھي .
47005002	ھاڻي اسين ڪنجھي رھيا آھيون ۽ ڪيڏي نہ وڏي تمنا پيا ڪريون تہ پنھنجي آسماني گھر کي پوشاڪ وانگر پھري ڇڏيون .
47005003	جيڪڏھن ان کي اسان تي پھرايو ويو تہ اسين اگھاڙا نہ ٿينداسين .
47005004	ڇالاءِ جو اسين ھن جھوپڙيءَ ۾ رھي بار جي ھيٺان دٻجي ڪنجھي رھيا آھيون . اسين موجودہ جسم کي ڇڏڻ نہ ٿا چاھيون ، پر ان تي آسماني گھر کي پوشاڪ وانگر پھرڻ چاھيون ٿا ، تہ جيئن مرڻ ھارڪو جسم حياتيءَ ۾ بدلجي وڃي .
47005005	اھو خدا ئي آھي ، جنھن اسان کي انھيءَ تبديليءَ لاءِ تيار ڪيو آھي ۽ اڳواٽ ئي پاڪ روح ڏنو آھي .
47005006	تنھنڪري اسان کي ھميشہ پوري خاطري ٿي رھي ۽ ڄاڻون ٿا تہ جيستائين ھي جسم اسان جو گھر آھي تيستائين اسين خداوند کان پري آھيون .
47005007	ڇالاءِ جو اسين جيڪا زندگي گذاري رھيا آھيون سا ايمان جي وسيلي آھي ، اکين سان ڏسڻ جي ڪري نہ .
47005008	مطلب تہ اسان کي پوري خاطري آھي ۽ ھن جسم واري گھر کي ڇڏي خداوند سان گڏ رھڻ وڌيڪ پسند ڪريون ٿا .
47005009	بحرحال توڙي اسين پنھنجي جسم واري گھر ۾ ھجون يا نہ ھجون ، اسان جو سڀ کان وڏو مقصد ھي آھي تہ خداوند کي خوش ڪريون .
47005010	ڇالاءِ جو اسان سڀني کي مسيح جي عدالت اڳيان پيش ٿيڻو آھي ، تہ جيئن ھر ڪنھن کي انھن ڪمن جو بدلو ملي ، جيڪي ھن جسم ۾ رھي ڪيا آھن ، پوءِ اھي چڱا ھجن يا بڇڙا .
47005011	تنھنڪري خداوند جو خوف ڪندي اسين ماڻھن کي قائل ڪرڻ جي ڪوشش ڪريون ٿا . اسان جو حال خدا کي معلوم آھي ۽ مون کي اميد آھي تہ اھو اوھان جي دلين تي بہ صاف ظاھر ٿيو ھوندو .
47005012	اسين اوھان سان وري پنھنجي ساراھہ نہ ٿا ڪريون ، پر اوھان کي وجھہ ٿا ڏيون تہ اسان تي فخر ڪريو ، جيئن انھن ماڻھن کي جواب ڏيئي سگھو جيڪي دل تي نہ پر ظاھري ڳالھين تي فخر ڪن ٿا .
47005013	جيڪڏھن ڪي سمجھن ٿا تہ اسين بي خوديءَ جي حالت ۾ آھيون تہ خدا جي خاطر آھيون ، پر جيڪڏھن ٺيڪ دماغ سان آھيون تہ اوھان جي خاطر آھيون .
47005014	ھر حال ۾ مسيح جي محبت اسان کي مجبور ٿي ڪري ، ڇالاءِ جو اسين ھن نتيجي تي پھتا آھيون تہ جڏھن ھڪ شخص سڀني جي لاءِ مئو تہ سڀ مري ويا .
47005015	ھو سڀني جي لاءِ انھيءَ ڪري مئو تہ جيڪي جيئرا آھن سي اڳتي پنھنجي لاءِ نہ پر ھن جي لاءِ جيئن ، جيڪو انھن جي خاطر مري ويو ۽ وري جيئرو ٿي اٿيو .
47005016	تنھنڪري ھن کان پوءِ اسين ڪنھن کي بہ جسماني طور نہ ٿا سڃاڻون . جيتوڻيڪ اسان مسيح کي بہ جسماني طور ڄاتو ھو ، پر ھاڻي اسين ھن کي ائين نہ ٿا سڃاڻون .
47005017	تنھنڪري جيڪڏھن ڪو مسيح سان گڏجي ھڪ ٿيل آھي تہ ھو نئون خلقيل آھي . پراڻيون ڳالھيون گذري ويون ، ڏسو ، ان جي نئين حالت شروع ٿي ويئي .
47005018	ھي سڀ ڪجھہ خدا جي طرفان آھي ، جنھن مسيح جي وسيلي اسان کي پاڻ سان ملايو ۽ صلح ڪرائڻ جي خدمت اسان جي حوالي ڪئي .
47005019	منھنجو مطلب آھي تہ خدا مسيح سان گڏجي ھڪ ٿي ڪري سڀني ماڻھن کي پاڻ سان ملايو . سندن ڏوھن جو ڪو حساب نہ ڪيائين ۽ ميل ميلاپ جو پيغام اسان کي ڏيئي ڇڏيائين .
47005020	تنھنڪري اسين مسيح جي پاران ايلچي آھيون ، ڄڻ تہ خدا اسان جي وسيلي گھُر ٿو ڪري . سو اسين مسيح جي پاران اوھان کي منٿ ٿا ڪريون تہ خدا سان صلح ڪريو .
47005021	مسيح گناھہ کان واقف نہ ھو ، پوءِ بہ خدا کيس اسان جي بدلي گناھہ جي قرباني ٺھرايو ، تہ جيئن مسيح سان گڏجي ھڪ ھئڻ ڪري اسان مان خدا جي سچائي ظاھر ٿئي .
47006001	اسين جيڪي خدا سان گڏ ڪم ڪرڻ وارا آھيون ، سي ھيءَ بہ منٿ ڪريون ٿا تہ خدا جو فضل جيڪو اوھان تي ٿيو آھي سو اجايو نہ وڃايو .
47006002	ڇالاءِ جو خدا چوي ٿو تہ”قبوليت جي وقتمون اوھان جي ٻڌي ، ۽ ڇوٽڪاري جي ڏينھنمون اوھان جي مدد ڪئي . “ ڏسو ، ھاڻي قبول پوڻ جو وقت آھي ، ڏسو ، ھاڻي ڇوٽڪاري جو ڏينھن آھي .
47006003	اسين ڪنھن بہ ڳالھہ ۾ ٿاٻڙجڻ جو وجھہ نہ ٿا ڏيون ، متان اسان جي خدمت مان عيب نڪري .
47006004	پر ھر حالت ۾ پاڻ کي خدا جا خادم ڄاڻائڻ لاءِ اسين ڏاڍي صبر سان مصيبتن ، ضرورتن ۽ تنگ حالتن کي منھن ٿا ڏيون .
47006005	اسان کي چھبڪن سان ماريو ويو ، قيد ڪيو ويو ۽ اسان تي حملو ڪيو ويو . اسان کان سخت محنت ڪرائي ويئي ، اوجاڳا ۽ فاقا ڪڍايا ويا .
47006006	تڏھن بہ پاڪيزگي ، علم ، بردباري ، مھرباني ، پاڪ روح جي موجودگي ۽ خالص محبت ذريعي اسان پاڻ کي خدا جو خادم ثابت ڪيو .
47006007	اسين سچو ڪلام خدا جي قدرت سان ٻڌايون ٿا . حملي ۽ بچاءَ لاءِ اسان کي سچائيءَ جا ھٿيار آھن .
47006008	اسان جي عزت بہ ڪئي وڃي ٿي ۽ بي عزتي بہ . اسان جي بدنامي بہ ڪئي وڃي ٿي ۽ نيڪنامي بہ . ڪي اسان کي ٺڳ سمجھن ٿا ، جيتوڻيڪ اسين سچار آھيون .
47006009	اسين گمنام سمجھيا وڃون ٿا تڏھن بہ مشھور آھيون . مُڙدن وانگر آھيون تڏھن بہ ڏسو ، اسين جيئون پيا . اسين سزا کاڌل آھيون تڏھن بہ ماري وڌل نہ آھيون .
47006010	اسين ڏک تہ سھون ٿا ، پر تڏھن بہ ھميشہ خوش ٿا رھون . غريب سمجھيا وڃون ٿا تڏھن بہ گھڻن کي شاھوڪار ٿا ڪريون . سڃا سکڻا آھيون تڏھن بہ اسان وٽ سڀ ڪجھہ آھي .
47006011	اي ڪرنٿس جا دوستو ! اسان کُليءَ طرح اوھان سان ڳالھايو آھي ۽ اسان جون دليون اوھان لاءِ ڪشاديون آھن .
47006012	اوھان لاءِ اسان جون دليون تنگ نہ آھن ، پر اوھان جي دلين ۾ اسان لاءِ تنگي آھي .
47006013	ھاڻي آءٌ اوھان کي پنھنجا ٻار سمجھي چوان ٿو تہ اوھين بہ ساڳيءَ طرح پنھنجون دليون ڪشاديون ڪريو .
47006014	جيڪي مسيح تي ايمان نہ ٿا رکن تن جو ساٿ نہ ڏيو ، ڇالاءِ جو سچائي ۽ بدڪاري ڪيئن گڏ رھنديون ؟ يا روشني ۽ اونداھيءَ جي وچ ۾ ڪھڙو لاڳاپو آھي ؟
47006015	مسيح جي شيطان سان ڪھڙي برابري آھي ؟ مسيح تي ايمان آڻيندڙ جو ايمان نہ آڻيندڙ سان ڪھڙو واسطو آھي ؟
47006016	خدا جي گھر جو بتن سان ڪھڙو لاڳاپو آھي ؟ ڇالاءِ جو اسين جيئري خدا جو گھر آھيون . جھڙيءَ طرح خدا فرمايو آھي تہ”آءٌ انھن ۾ رھندس ۽ انھن ۾ گھمندس ڦرندس،آءٌ انھن جو خدا ٿيندس ۽ ھو منھنجا ماڻھو ٿيندا . “
47006017	تنھنڪري خداوند فرمائي ٿو تہ”اوھين انھن مان نڪري اچو ۽ الڳ ٿي وڃو ، ۽ ڪنھن بہ پليت شيءِ کي ھٿ نہ لايو،تہ آءٌ اوھان کي قبول ڪندس .
47006018	آءٌ اوھان جو پيءُ ٿيندس ۽ اوھين منھنجا پٽ ۽ ڌيئرون ٿيندا.خداوند قادرِمطلق ائين ٿو فرمائي . “
47007001	اي پيارا دوستو ! جڏھن اسان سان اھڙا واعدا ڪيا ويا آھن ، تہ پوءِ اچو تہ پاڻ کي ھر انھيءَ شيءِ کان پاڪ ڪريون جيڪا اسان جي جسم ۽ روح ٻنھي کي پليت ڪري ٿي ۽ خدا جو خوف رکندي مڪمل طرح پاڪ ٿي وڃون .
47007002	اسان کي پنھنجين دلين ۾ جاءِ ڏيو . اسان ڪنھن سان بہ ظلم نہ ڪيو آھي ، نڪي ڪنھن کي بگاڙيو آھي ۽ نڪي ڪنھن کي ٺڳيو آھي .
47007003	آءٌ اوھان تي الزام ھڻڻ خاطر ائين نہ ٿو چوان ، ڇالاءِ جو مون اڳي ئي چئي ڇڏيو آھي تہ اوھان لاءِ اسانجين دلين ۾ اھڙي جاءِ آھي جو اسين جيئڻ ۽ مرڻ ۾ ھميشہ گڏ آھيون .
47007004	مون کي اوھان تي تمام گھڻو اعتبار آھي . آءٌ اوھان تي ڏاڍو فخر ٿو ڪريان . مون کي پوري تسلي آھي . تنھنڪري جيڪا بہ مصيبت اسان تي اچي ٿي ، تنھن ۾ آءٌ تمام گھڻو خوش رھندو آھيان .
47007005	جڏھن اسين مڪدونيا ۾ آياسين تڏھن بہ اسان کي آرام نہ مليو ، پر ھر طرف کان مصيبت ۾ گرفتار ٿي وياسين . ٻاھر جھيڙا جھڳڙا ھئا ۽ اندر خوف خطرا .
47007006	پر خدا ، جيڪو دلگيرن کي تسلي ڏيندڙ آھي ، تنھن طيطس جي اچڻ تي اسان کي تسلي ڏني .
47007007	اسان کي نہ رڳو ھن جي اچڻ ڪري تسلي ملي ، پر انھيءَ تسليءَ جي ڪري بہ جيڪا ھن کي اوھان کان ملي . ھن اسان کي ٻڌايو تہ اوھين مون کي ڏسڻ لاءِ ڪيترو نہ شوق رکو ٿا ، ڪيڏو نہ غم اٿوَ ۽ منھنجي ساٿ ڏيڻ لاءِ ڪيترو نہ تيار آھيو . انھيءَ ڪري آءٌ اڃا بہ وڌيڪ خوش ٿيس .
47007008	جيتوڻيڪ منھنجي خط اوھان کي غمگين ڪيو ، تڏھن بہ ان لکئي تي آءٌ نہ ٿو پڇتايان . جيڪڏھن پڇتايو ھوم تہ اھو ڏسي ڪري تہ خط اوھان کي صرف ٿوري دير لاءِ غمگين ڪيو .
47007009	ھاڻي آءٌ خوش آھيان ، انھيءَ لاءِ نہ تہ اوھين غمگين ٿيا آھيو ، پر انھيءَ لاءِ تہ اوھان جي غمگينيءَ جو اھو نتيجو نڪتو جو اوھان توبھہ ڪئي . سو اوھان جي غمگيني خدا جي مرضيءَ موجب ھئي ، تنھنڪري اسان جي طرفان اوھان کي ڪنھن بہ قسم جو نقصان نہ پھتو .
47007010	ڇالاءِ جو اھڙو غم جيڪو خدا جي مرضيءَ موجب آھي سو توبھہ پيدا ٿو ڪري . اھڙي توبھہ جنھن جو نتيجو ڇوٽڪارو آھي ، تنھن ۾ ڪوبہ پڇتاءُ نہ ٿو ٿئي . پر دنياوي غم موت پيدا ٿو ڪري .
47007011	ڏسو ، اوھان جي غمگيني جيڪا خدا جي مرضيءَ موجب ھئي ، تنھن اوھان ۾ ڪھڙي نہ سرگرمي ۽ پاڻ کي بي ڏوھي ثابت ڪرڻ لاءِ شوق پيدا ڪيو ، ڪھڙي نہ رنجش ، ڪھڙو نہ خوف ، ڪھڙي نہ سڪ ۽ ڪھڙو نہ شوق پيدا ڪيو ۽ اوھين ڪھڙيءَ طرح بدڪار کي سيکت ڏيڻ لاءِ تيار ٿي ويا . اوھان ھر طرح سان ثابت ڪري ڏيکاريو تہ اوھين ھن معاملي ۾ بي ڏوھي آھيو .
47007012	جيتوڻيڪ مون اوھان ڏانھن لکيو ھو ، سو نہ تہ انھيءَ لاءِ جنھن ڏوھہ ڪيو ۽ نڪي ان لاءِ جنھن جو ڏوھہ ڪيائين . پر لکڻ جو مقصد ھو تہ اوھان کي جيڪا اسان لاءِ ڳڻتي آھي سا خدا جي آڏو اوھان تي ظاھر ٿئي .
47007013	تنھنڪري اسان کي تسلي ملي آھي.انھيءَ تسليءَ کان سواءِ اسان کي طيطس جي خوشيءَ جي ڪري بہ نھايت گھڻي خوشي ٿي . ڇالاءِ جو اوھان سڀني جي مدد سان ھن جي دل کي سڪون مليو آھي .
47007014	پر جيڪڏھن مون ھن جي اڳيان اوھان جي بابت ڪو فخر ظاھر ڪيو ھو تہ آءٌ شرمندو نہ ٿيو ھوس . ڇالاءِ جو جيئن اسان اوھان کي سڀ ڳالھيون سچائيءَ سان چيون آھن ، تيئن جيڪو فخر مون طيطس جي اڳيان ڪيو ھو سو بہ سچو ثابت ٿيو .
47007015	جڏھن ھن کي اوھان سڀني جي فرمانبرداري ياد ٿي اچي تہ ڪھڙيءَ طرح ادب ۽ تابعداري ڪندي اوھان ھن سان گڏيا ھئا ، تڏھن سندس دلي محبت اوھان لاءِ گھڻي وڌي ٿي وڃي .
47007016	آءٌ خوش آھيان ، ڇالاءِ جو ھر ڳالھہ ۾ مون کي اوھان جي طرفان خاطري آھي .
47008001	ھاڻي اي ڀائرو ۽ ڀينرون ! اسين اوھان کي خدا جي انھيءَ فضل بابت ٻڌايون ٿا ، جيڪو مڪدونيا جي ڪليسيائن تي ٿيو آھي .
47008002	مصيبت جي وڏي آزمائش ۾ انھن جي خوشي وڌي ويئي ۽ بيحد غريب ھوندي بہ سندن سخاوت جي دولت گھڻي وڌي ويئي .
47008003	آءٌ شاھدي ٿو ڏيان تہ انھن پنھنجي حيثيت آھر ، بلڪ پنھنجي حيثيت کان بہ وڌيڪ ڏنو ۽ پاڻمرادو ڏنو .
47008004	ھنن اسان کي ڏاڍي منٿ ۽ زاريءَ سان عرض ڪيو تہ کين ھي موقعو ڏنو وڃي تہ جيئن ھو يھوديہ جي ايمان وارن لاءِ خدمت ۾ شريڪ ٿي سگھن .
47008005	انھن نہ رڳو اسان جي اميد آھر ڏنو ، بلڪ پنھنجو پاڻ کي پھريائين خداوند جي ۽ پوءِ خدا جي مرضيءَ موجب اسان جي حوالي ڪيائون .
47008006	تنھنڪري اسان طيطس کي ھدايت ڪئي تہ جيئن ھن پھريائين اھو سخا جو ڪم شروع ڪيو ھو ، تيئن اوھان ۾ پورو بہ ڪري .
47008007	پر جيئن اوھان ھر ڳالھہ ۾ يعني ايمان آڻڻ ۽ ڪلام ڪرڻ ۾ ،  علم ۽  ھر طرح جي سرگرميءَ ۾  ۽ انھيءَ محبت ۾ جيڪا اسان سان رکو ٿا وڌندا ٿا وڃو ، تيئن ھن سخاوت جي ڪم ۾ بہ وڌندا وڃو .
47008008	آءٌ اوھان کي حڪم ڏيندي ائين نہ ٿو چوان ، پر انھيءَ لاءِ چوان ٿو تہ ٻين جي سرگرميءَ سان اوھان جي محبت جي سچائيءَ کي بہ آزمايان .
47008009	ڇالاءِ جو اوھين اسان جي خداوند عيسيٰ مسيح جي فضل کي ڄاڻو ٿا . جيتوڻيڪ ھو دولتمند ھو تڏھن بہ اوھان جي خاطر غريب ٿي ويو ، تہ جيئن سندس غريبيءَ جي ڪري اوھين دولتمند ٿي وڃو .
47008010	انھيءَ ڳالھہ بابت آءٌ پنھنجي راءِ ٿو ڏيان ، جيڪا اوھان جي لاءِ فائدي واري آھي . اوھين گذريل سال نہ رڳو انھيءَ ڪم شروع ڪرڻ ۾ ، پر ارادي ڪرڻ ۾ بہ پھريان ھئا .
47008011	تنھنڪري ھاڻي انھيءَ ڪم کي پورو ڪريو ، ڇالاءِ جو جيئن اوھان شوق سان ارادو ڪيو ھو تيئن پنھنجي طاقت آھر انھيءَ کي پورو بہ ڪريو .
47008012	ڇالاءِ جو جيڪڏھن ڏيڻ جي نيت ھوندي تہ پوءِ جيڪي ڪجھہ بہ ڪنھن ماڻھوءَ وٽ ھوندو تنھن موجب سندس نذرانو خدا قبول ڪندو ، نہ انھيءَ موجب جيڪي وٽس نہ آھي .
47008013	آءٌ ائين نہ ٿو چاھيان تہ ٻين کي آرام ملي ۽ اوھان کي تڪليف ملي ، پر ھڪجھڙائي ھجي .
47008014	ھن وقت جيڪا اوھان وٽ گھڻائي آھي سا ھنن جي گھرج پوري ڪري ، تہ جيئن ھنن وٽ جيڪا گھڻائي ٿئي سا اوھان جي ڪمي پوري ڪري . اھڙيءَ طرح ھڪجھڙائي ٿي ويندي .
47008015	جيئن پاڪ ڪلام ۾ لکيل آھي تہ”جنھن گھڻو گڏ ڪيو،تنھن وٽ وڌيڪ نہ بچيو ، ۽ جنھن ٿورو گڏ ڪيو،تنھن وٽ گھٽتائي ڪانہ ٿي . “
47008016	خدا جو شڪر آھي ، جيڪو طيطس جي دل ۾ اوھان لاءِ مون جھڙي سرگرمي پيدا ڪري ٿو .
47008017	ڇالاءِ جو ھن نہ رڳو اسان جي ھدايت کي مڃيو پر ڏاڍي سرگرميءَ ۽ پنھنجي خوشيءَ سان اوھان ڏانھن اچي رھيو آھي .
47008018	ھن سان گڏ اسان انھيءَ ڀاءُ کي بہ موڪليون ٿا ، جنھن جي تعريف خوشخبري ڦھلائڻ جي ڪري سڀني ڪليسيائن ۾ ٿيندي آھي .
47008019	نہ رڳو ايترو پر ڪليسيائن ھن نذراني کي پھچائڻ جي لاءِ کيس اسان سان گڏ سفر ڪرڻ واسطي مقرر ڪيو ھو . اسين ھيءَ خدمت انھيءَ لاءِ ٿا ڪريون تہ جيئن انھيءَ منجھان اسان جو شوق ظاھر ٿئي ۽ خدا جي واکاڻ ٿئي .
47008020	اسين اھا خبرداري ٿا ڪريون تہ متان اسان کي انھيءَ وڏيءَ بخشش جي خدمت جي باري ۾ ڪوبہ ماڻھو الزام ڏئي .
47008021	ڇالاءِ جو اسان جو مقصد ھي آھي تہ اسين اھي ڳالھيون ڪريون ، جيڪي نہ رڳو خداوند جي نظر ۾ پر ماڻھن جي نظر ۾ بہ چڱيون ھجن .
47008022	اسين انھن سان گڏ پنھنجي ھڪڙي ٻئي ڀاءُ کي موڪليون ٿا . ھن کي ڪيترائي ڀيرا اسان گھڻين ڳالھين ۾ آزمائي سرگرم ڏٺو آھي . ھاڻي تہ ھو وڌيڪ سرگرم آھي ، ڇاڪاڻ تہ کيس اوھان تي وڏو ڀروسو آھي .
47008023	طيطس جي باري ۾ ھي آھي تہ ھو منھنجو شريڪ ۽ اوھان جي خدمت ڪرڻ ۾ مون سان گڏ آھي . اسان جي ٻين ڀائرن جي باري ۾ ھي آھي تہ اھي ڪليسيائن جا نمائندا آھن ۽ مسيح جي واکاڻ جو سبب آھن .
47008024	تنھنڪري اوھين پنھنجي محبت ۽ اوھان تي اسان کي جيڪو فخر آھي ، سو ڪليسيائن جي آڏو انھن کي ثابت ڪري ڏيکاريو .
47009001	ايمان وارن لاءِ جيڪا خدمت ڪجي ٿي ، تنھن بابت مون کي اوھان ڏانھن لکڻ جي ڪابہ ضرورت نہ آھي .
47009002	ڇالاءِ جو مون کي خبر آھي تہ اوھين مدد ڪرڻ لاءِ شوق رکو ٿا . جنھن جي ڪري آءٌ مڪدونيا پرڳڻي جي ماڻھن اڳيان اوھان تي فخر ٿو ڪريان تہ اوھين اخيا پرڳڻي جا ماڻھو گذريل سال کان مدد ڪرڻ لاءِ تيار آھيو . اوھان جي سرگرميءَ انھن مان گھڻن کي جوش ڏياريو آھي .
47009003	پر مون پنھنجن ڀائرن کي انھيءَ لاءِ موڪليو آھي تہ جيڪو فخر آءٌ اوھان تي ڪريان ٿو سو ھن ڳالھہ ۾ خالي لفظن وانگر ثابت نہ ٿئي ، بلڪ جيئن مون چيو آھي تيئن اوھين تيار رھجو .
47009004	ائين نہ ٿئي جو جيڪڏھن مڪدونيا جا ڪي ماڻھو مون سان گڏ اچن ۽ اوھان کي تيار نہ ڏسن ، تہ پوءِ اوھان تي ڪيل اعتبار جي ڪري نہ رڳو اسان کي پر اوھان کي بہ شرمندو ٿيڻو پوي .
47009005	تنھنڪري مون ڀائرن کي اھو تاڪيد ڪرڻ ضروري سمجھيو تہ ھو اڳواٽ اوھان وٽ اچن ۽ جنھن نذراني جو اوھان انجام ڪيو آھي ، سو پھريائين تيار ڪري رکن ، تہ جيئن اھو زور زبردستيءَ سان گڏ ڪيل نہ ، پر بخشش وانگر معلوم ٿئي .
47009006	ياد رکو تہ جيڪو ٿورو ٻج ٿو پوکي سو لڻندو بہ ٿورو ۽ جيڪو گھڻو ٿو پوکي سو لڻندو بہ گھڻو .
47009007	جيئن ھر ڪنھن ماڻھوءَ دل ۾ جيترو ڏيڻ جو ارادو ڪيو آھي تيئن اوترو ئي ڏئي ، نہ ڪُرڪي ڪنجھي ۽ نڪي لاچاريءَ سان ، ڇوتہ خدا خوشيءَ سان ڏيڻ واري کي پيار ٿو ڪري .
47009008	خدا اوھان تي ھر طرح جو فضل وڌائي سگھي ٿو ، تہ جيئن ھر شيءِ اوھان وٽ ھر وقت ۽ ھر حالت ۾ اوھان جي ضرورت کان گھڻي ھجي ۽ اوھين ھر نيڪ ڪم ۾ وڌندا وڃو .
47009009	جيئن پاڪ لکت ۾ آھي تہ”ھن ڪثرت سان ورھايو آھي،ھن غريبن کي ڏنو آھي،ھن جي سخاوت ھميشہ تائينقائم رھندي . “
47009010	خدا ، جيڪو پوکيندڙ کي ٻج ۽ کائڻ لاءِ ماني ٿو ڏئي ، سو اوھان کي بہ پوکڻ لاءِ ٻج ڏيندو ۽ انھيءَ کي وڌائيندو . اھو ئي اوھان جي سخاوت جو ڦل بہ وڌائيندو .
47009011	اوھين ھر شيءِ ۾ آسودگي ڏسي ھر طرح جي سخاوت ڪندا ، جيڪا اسان جي معرفت خدا جي شڪرگذاريءَ جو سبب ھوندي .
47009012	ڇالاءِ جو ھن خدمت انجام ڏيڻ سان نہ رڳو ايمان وارن جون گھرجون پوريون ٿين ٿيون ، بلڪ اھا گھڻن ماڻھن جي طرفان خدا جي شڪرگذارين جي ڪري گھڻي وڌي بہ وڃي ٿي .
47009013	انھيءَ خدمت مان ماڻھن کي اھو ثبوت ملندو ، تہ ڪيئن نہ اوھين مسيح جي خوشخبريءَ جو اقرار ڪندي تابعداري ڪري ٿا ڏيکاريو . اھي انھيءَ ڪري خدا جي تعريف ڪندا ۽ انھيءَ ڪري بہ تہ اوھين ھنن جي بلڪ سڀني ماڻھن جي مدد ڪرڻ ۾ سخاوت سان شريڪ ٿيو ٿا .
47009014	ھو اوھان لاءِ ڏاڍي محبت سان دعا ٿا گھرن ، ڇاڪاڻ تہ خدا جو اوھان تي تمام گھڻو فضل آھي .
47009015	خدا جو شڪر آھي ، سندس انھيءَ بخشش لاءِ جيڪا بيان ڪرڻ کان ٻاھر آھي .
47010001	ھاڻي آءٌ پولس ، جيڪو اوھان جي روبرو نِوڙت وارو آھيان پر اوھان جي پرپٺ اوھان جي واسطي وڏيءَ ھمت وارو آھيان ، سو مسيح جي نھٺائيءَ ۽ نرميءَ جو واسطو وجھي اوھان کي منٿ ٿو ڪريان .
47010002	ھائو ، آءٌ اوھان کي منٿ ٿو ڪريان تہ جڏھن اوھان وٽ اچان تڏھن مون کي دليري ڏيکارڻ لاءِ زور نہ ڀرجو . ڇالاءِ جو مون کي يقين آھي تہ ڪن اھڙن ماڻھن کي آءٌ دليري بہ ڏيکاري سگھان ٿو ، جيڪي سمجھن ٿا تہ اسين دنياوي نيت سان زندگي ٿا گذاريون .
47010003	جيتوڻيڪ اسين دنيا ۾ رھون ٿا ، تنھن ھوندي بہ دنياوي نيت سان نہ ٿا وڙھون .
47010004	ڇالاءِ جو اسان جي لڙائيءَ جا ھٿيار دنياوي نہ آھن پر خدائي طاقت وارا آھن ، جيڪي مضبوط قلعن کي بہ ڊاھيو وجھن .
47010005	اسين اجاين دليلن ۽ ھر ان وڏي رڪاوٽ کي ڊاھيون ٿا ، جيڪا خدا جي سڃاڻپ جي برخلاف اڀري ٿي . اسين ھر ھڪ خيال کي قيد ڪري مسيح جو فرمانبردار ٿا بڻايون .
47010006	اسين تيار ٿا رھون تہ جڏھن اوھان جي فرمانبرداري مڪمل ٿئي ، تڏھن ھر طرح جي نافرماني ڪندڙ کي سزا ڏيون .
47010007	اوھين رڳو انھن شين تي نظر ڪريو ٿا جيڪي اوھان جي اکين اڳيان آھن . جيڪڏھن ڪنھن کي پاڻ تي اھو يقين آھي تہ ھو مسيح جو آھي ، تہ انھيءَ کي وري دل ۾ اھو بہ سوچڻ گھرجي تہ جھڙيءَ طرح ھو پاڻ مسيح جو آھي ، تھڙيءَ طرح اسين بہ آھيون .
47010008	ڇالاءِ جو جيڪڏھن آءٌ کڻي انھيءَ اختيار تي گھڻو فخر ڪريان ، جيڪو خداوند اسان کي اوھان جي روحاني واڌاري لاءِ ڏنو آھي ، نہ ڊاھي ڇڏڻ لاءِ ، تڏھن بہ آءٌ شرمندو ڪين ٿيندس .
47010009	ھي آءٌ انھيءَ لاءِ ٿو چوان تہ متان اوھين سمجھو تہ آءٌ اوھان کي پنھنجن خطن ذريعي ڊيڄاريان ٿو .
47010010	ڇالاءِ جو ڪو چوي ٿو تہ ” پولس جا خط بيشڪ اثر وارا ۽ زبردست آھن ، پر جڏھن پاڻ حاضر ٿو ٿئي تہ ھن ۾ رعب تاب ڏسڻ ۾ نہ ٿو اچي ۽ تقرير ڪين جھڙي اٿس . “
47010011	اھڙي ماڻھوءَ کي سمجھڻ گھرجي تہ جھڙو پرپٺ خطن ۾ اسان جو ڪلام آھي اھڙو ئي روبرو اسان جو ڪم بہ ھوندو .
47010012	ڇالاءِ جو اسان کي اھا جرئت ڪانھي جو پاڻ کي انھن ڪجھہ ماڻھن ۾ شمار ڪريون يا انھن سان ڀيٽيون جيڪي پنھنجي تعريف پاڻ ٿا ڪن . پر اھي پنھنجو پاڻ ۾ ھڪ ٻئي کي آزمائي ۽ پاڻ سان ڀيٽ ڪري نادان ٿا ٿين .
47010013	مگر اسين حد کان وڌيڪ فخر نہ ڪنداسين ، پر خدمت جي باري ۾ اسان جو فخر انھيءَ حد جي اندر ھوندو جيڪا خدا اسان لاءِ مقرر ڪئي آھي ۽ اوھين بہ ان ۾ شامل آھيو .
47010014	ڇالاءِ جو اسين اوھان تي حد کان وڌيڪ فخر نہ ٿا ڪريون ، جھڙيءَ طرح اوھان تائين نہ پھچڻ جي حالت ۾ ٿئي ھا ، پر اسان تہ مسيح جي خوشخبري ڏيندي اوھان تائين پھريائين پھچي ويا ھئاسين .
47010015	اسين ٻين جي محنت تي حد کان وڌيڪ فخر نہ ٿا ڪريون ، پر اميد ٿا رکون تہ جيئن جيئن اوھان جو ايمان وڌندو ويندو ، تيئن تيئن اسان جو ڪم مقرر ڪيل حد مطابق اوھان ۾ وڌندو ويندو .
47010016	سو اسين اوھان جي سرحد کان بہ پري وارن علائقن ۾ خوشخبري ٻڌائينداسين . ڪنھن ٻئي جي علائقي ۾ سندس ڪيل ڪم تي فخر نہ ڪنداسين .
47010017	جيئن لکيل آھي تہ ” جيڪو فخر ڪري سو خداوند تي فخر ڪري . “
47010018	ڇالاءِ جو جيڪو پنھنجي تعريف پاڻ ٿو ڪري سو قبول نہ ٿو پوي ، پر اھو ئي قبول پوي ٿو جنھن جي تعريف خداوند ٿو ڪري .
47011001	ڪاش ! اوھين منھنجي ٿورڙي بي وقوفيءَ کي برداشت ڪري سگھو . ھا ، ضرور برداشت ڪريو .
47011002	مون کي اوھان لاءِ خدا جھڙي غيرت آھي . انھيءَ ڪري ئي مون اوھان کي ھڪڙي مڙس ، يعني مسيح سان مڱايو ، تہ جيئن اوھان کي پاڪدامن ڪنواريءَ وانگر ھن وٽ حاضر ڪريان .
47011003	پر مون کي اھو ڊپ آھي تہ جيئن نانگ پنھنجي مڪاريءَ سان حوا کي برغلايو ، تيئن متان ڪنھن نموني اوھان جون دليون بہ انھيءَ سادگيءَ ۽ پاڪائيءَ کان بگڙي وڃن جيڪي مسيح لاءِ ھئڻ گھرجن .
47011004	جيڪڏھن ڪو اوھان وٽ اچي ڪنھن ٻئي عيسيٰ جي منادي ٿو ڪري جنھن جي اسان نہ ڪئي ، يا جيڪڏھن ڪو ٻيو روح اوھان کي ملي ٿو جيڪو مليل پاڪ روح کان مختلف آھي ، يا ٻي ڪا خوشخبري ٿي ملي جيڪا اوھان قبول نہ ڪئي ھئي ، تہ پوءِ اھو چڱو ٿا ڪريو ڇا جو انھيءَ کي برداشت ٿا ڪريو ؟
47011005	ڇالاءِ جو جن رسولن کي اوھين تمام وڏو ٿا چئو ، آءٌ پاڻ کي تن کان ذرو بہ گھٽ نہ ٿو سمجھان .
47011006	پر جيڪڏھن آءٌ تقرير ۾ بي ھنر آھيان تہ بہ علم ۾ اھڙو نہ آھيان . اھا ڳالھہ اسان ھر وقت ۽ ھر حالت ۾ اوھان جي اڳيان ظاھر ڪري ڇڏي آھي .
47011007	مون اوھان کي خدا جي خوشخبري مفت ۾ ٻڌائي ۽ پنھنجو پاڻ کي ھيٺ ڪيو تہ جيئن اوھين مٿي ٿيو . ڇا اھو ئي منھنجو گناھہ آھي ؟
47011008	مون ٻين ڪليسيائن کي ڄڻ تہ ڦريو ، يعني انھن کان اجورو ورتم تہ جيئن اوھان جي خدمت ڪريان .
47011009	جڏھن آءٌ اوھان وٽ ھوس ۽ محتاج ٿي پيس تڏھن بہ آءٌ ڪنھن تي بار ڪين ٿيس . ڇالاءِ جو مڪدونيا مان ايمان وارن اچي منھنجون سڀ گھرجون پوريون ڪيون . مون ھر ڳالھہ ۾ اوھان تي بار وجھڻ کان پاڻ کي باز رکيو ۽ آئيندہ بہ باز رکندو رھندس .
47011010	مسيح جي سچائي جيڪا مون ۾ آھي ، تنھن موجب چوان ٿو تہ اخيا جي سمورن علائقن ۾ مون کي انھيءَ فخر ڪرڻ کان ڪوبہ نہ روڪيندو .
47011011	آءٌ ائين ڇو ٿو چوان ؟ ڇا انھيءَ لاءِ تہ آءٌ اوھان سان پيار نہ ٿو ڪريان ؟ خدا ڄاڻي ٿو تہ آءٌ اوھان سان ڪيڏو نہ پيار ٿو ڪريان .
47011012	پر جيڪي ڪجھہ آءٌ ڪريان ٿو سو ئي ڪندو رھندس ، تہ جيئن موقعي جي تاڙ ۾ رھندڙن کي ڪوبہ موقعو نہ ڏيان جو اھي فخر سان چون تہ ھو اسان جھڙي ئي خدمت ڪن ٿا .
47011013	ڇالاءِ جو اھڙا ماڻھو ڪوڙا رسول ۽ دغابازيءَ سان ڪم ڪندڙ آھن . اھي ويس مٽائي پنھنجو پاڻ کي مسيح جي رسولن جھڙو ٿا بڻائين .
47011014	انھيءَ ۾ ڪوبہ عجب ڪونھي ، ڇالاءِ جو شيطان بہ ويس مٽائي پنھنجو پاڻ کي ھڪ نوراني ملائڪ جھڙو بڻائي ٿو .
47011015	تنھنڪري جيڪڏھن شيطان جا خادم بہ پنھنجو ويس مٽائي پاڻ کي سچائيءَ جي خادمن جھڙو ٿا بڻائين تہ ڪو عجب ڪونھي . پر انھن جي پڇاڙي سندن ڪمن جھڙي ٿيندي .
47011016	آءٌ وري بہ ٿو چوان تہ مون کي ڪوبہ بي وقوف نہ سمجھي . پر جيڪڏھن اوھين ائين سمجھو ٿا تہ مون کي بي وقوف ئي سمجھي قبول ڪريو ، تہ جيئن آءٌ بہ ٿورو فخر تہ ڪريان .
47011017	جيڪي ڪجھہ آءٌ ھاڻي چوان ٿو سو خداوند جي طرفان نہ ، بلڪ ڄڻ تہ ھڪ بي وقوف وانگر پنھنجو پاڻ تي فخر ڪري چوان ٿو .
47011018	جڏھن تہ ٻيا گھڻا ئي ماڻھو جسماني طور فخر ڪن ٿا ، تڏھن آءٌ بہ فخر ڪندس .
47011019	ڇالاءِ جو اوھين پاڻ ايترا ڏاھا ھوندي بہ خوشيءَ سان بي وقوفن جون ڳالھيون برداشت ڪريو ٿا .
47011020	ھن ڪري جو جيڪڏھن ڪو اوھان کي غلام ٿو بڻائي ، يا اوھان کان غير واجبي فائدو ٿو وٺي ، يا اوھان کي دوکو ٿو ڏئي ، يا پنھنجي وڏائي ٿو ڪري يا اوھان جي منھن تي چماٽ ٿو ھڻي تہ اوھين برداشت ٿا ڪريو .
47011021	آءٌ شرمندگيءَ سان چوان ٿو تہ ڄڻ تہ اسين ائين ڪرڻ ۾ ڪمزور ھئاسين.پر جيڪڏھن ڪو ماڻھو ڪنھن ڳالھہ تي فخر ڪرڻ ۾ دلير آھي تہ آءٌ بي وقوفيءَ سان ئي چوان ٿو تہ آءٌ بہ دلير آھيان .
47011022	ڇا ھو ئي عبراني آھن ؟ آءٌ بہ آھيان . ڇا ھو ئي بني اسرائيل آھن ؟ آءٌ بہ آھيان . ڇا ھو ئي ابراھيم جي نسل مان آھن ؟ آءٌ بہ آھيان .
47011023	ڇا ھو ئي مسيح جا خادم آھن ؟ آءٌ ديواني وانگر ڳالھايان ٿو تہ آءٌ انھن کان بھتر خادم آھيان . مون انھن کان وڌيڪ سخت محنت ڪئي آھي . آءٌ انھن کان ڪيترائي دفعا وڌيڪ قيد ۾ رھيو آھيان . مون انھن کان وڌيڪ چھبڪ کاڌا آھن . آءٌ گھڻا ئي دفعا موت جي منھن ۾ ويو آھيان .
47011024	مون يھودين جي ھٿان پنج دفعا اوڻيتاليھہ اوڻيتاليھہ چھبڪ کاڌا .
47011025	ٽي دفعا مون کي لڪڻن سان مار ملي ، ھڪ دفعو پٿر ھنيا ويا ، ٽي دفعا سامونڊي جھاز ڀڄڻ جي مصيبت ۾ ڦاٿس ۽ ھڪ رات ۽ ھڪ ڏينھن وچ سمنڊ ۾ گذاريم .
47011026	آءٌ گھڻا ئي دفعا مسافري ڪندي خطرن ۾ رھيو آھيان ، يعني دريائن جي خطرن ۾ ، ڌاڙيلن جي خطرن ۾ ،  پنھنجي قوم جي خطرن ۾ ،  غير قومن جي خطرن ۾ ،  شھر جي خطرن ۾ ،  بيابان جي خطرن ۾ ، سمنڊ جي خطرن ۾ ۽ ڪوڙن ڀائرن جي خطرن ۾ .
47011027	مون محنت ۽ مشقت ڪئي آھي ، اڪثر اوجاڳا ڪاٽيا آھن ، بک ۽ اُڃ ۾  اڪثر فاقن ۾  گذاريو آھي ۽ سرديءَ ۽ اگھاڙپ ۾ رھيو آھيان .
47011028	ٻين ڳالھين کان سواءِ ھيءَ ڳالھہ ھر روز مون تي بار وانگر ٿي رھي ، يعني سڀني ڪليسيائن جي ڳڻتي .
47011029	ڪنھن کي ڪمزور ڏسي آءٌ ڪمزوري محسوس نہ ٿو ڪريان ڇا ؟ جڏھن ڪو گمراھہ ٿو ٿئي تہ ڇا منھنجي دل نہ ٿي جلي ؟
47011030	جيڪڏھن مون کي فخر ڪرڻو پيو تہ آءٌ انھن ڳالھين تي فخر ڪندس ، جيڪي منھنجي ڪمزوري ظاھر ڪن ٿيون .
47011031	خداوند عيسيٰ جو خدا ۽ پيءُ ، جنھن جي ھميشہ تائين واکاڻ ھجي ، سو ڄاڻي ٿو تہ آءٌ ڪوڙ نہ ٿو ڳالھايان .
47011032	دمشق جي گورنر ، جيڪو اريتاس بادشاھہ جي ھٿ ھيٺ ھو ، تنھن مون کي گرفتار ڪرائڻ لاءِ دمشقين جي شھر تي پھرو بيھاري ڇڏيو ھو .
47011033	پر آءٌ ھڪڙي دريءَ مان ٽوڪري جي ذريعي ڀت تان ھيٺ لاٿو ويس ۽ ھن جي ھٿان بچي نڪتس .
47012001	مون کي فخر ڪرڻو ٿو پوي ، جيتوڻيڪ انھيءَ مان ڪوبہ فائدو ڪونھي . سو جيڪي رويائون ۽ مڪاشفا مون کي خداوند کان عنايت ٿيا آھن ، ھاڻي آءٌ تن جو ذڪر ڪندس .
47012002	آءٌ مسيح سان گڏجي ھڪ ٿيل ھڪڙي شخص کي ڄاڻان ٿو ، جيڪو چوڏھن سال اڳي اوچتو ٽئين آسمان تي کنيو ويو . مون کي خبر نہ آھي تہ بدن سميت يا بدن کان سواءِ کنيو ويو . اھو خدا ئي ڄاڻي ٿو .
47012003	آءٌ اھو بہ ڄاڻان ٿو تہ اھو ماڻھو اوچتو بھشت تائين کنيو ويو . مون کي خبر ناھي تہ بدن سميت يا بدن کان سواءِ . اھو خدا ڄاڻي ٿو .
47012004	اتي ھن اھڙيون ڳالھيون ٻڌيون جيڪي بيان ڪرڻ جون نہ آھن ۽ جن جو چوڻ ماڻھوءَ کي جائز نہ آھي .
47012005	اھڙي شخص تي تہ آءٌ فخر ڪندس ، پر سواءِ پنھنجين ڪمزورين جي آءٌ پنھنجو پاڻ تي فخر نہ ڪندس .
47012006	پر جيڪڏھن آءٌ فخر ڪرڻ گھران بہ ، تہ بي وقوف نہ ٿيندس ، ڇالاءِ جو آءٌ سچ ڳالھايان ٿو . تڏھن بہ آءٌ پاڻ کي روڪيان ٿو تہ متان ڪو ماڻھو ، جھڙو مون کي ڏسي ٿو يا ٻڌي ٿو تنھن کان وڌيڪ سمجھي .
47012007	مڪاشفن جي نھايت گھڻائيءَ ڪري متان آءٌ ڦونڊجي وڃان ، تنھنڪري منھنجي بدن ۾ ھڪ ڪنڊو ھنيو ويو ، يعني شيطان جو قاصد ، جيڪو مون کي تنگ ڪري تہ جيئن آءٌ ڦونڊجي نہ وڃان .
47012008	ھن بابت مون ٽي دفعا خداوند کي منٿ ڪئي تہ اھو مون کان پري ڪيو وڃي .
47012009	پر ھن مون کي چيو تہ ” منھنجو فضل تنھنجي لاءِ ڪافي آھي ، ڇالاءِ جو منھنجي قدرت ڪمزوريءَ ۾ مڪمل ٿي ٿئي . “ تنھنڪري آءٌ وڏي خوشيءَ سان پنھنجين ڪمزورين تي فخر ڪندس ، تہ جيئن مسيح جي قدرت منھنجي مٿان ڇانيل رھي .
47012010	سو آءٌ مسيح جي خاطر ڪمزورين ۾ ، بي عزتين ۾ ، گھُرجن ۾ ،  مشڪلاتن ۾ ۽ ستائجڻ ۾ خوش ٿو رھان . ڇالاءِ جو جڏھن آءٌ ڪمزور ھوندو آھيان تڏھن آءٌ طاقتور ھوندو آھيان .
47012011	آءٌ بي وقوف تہ برابر ٿيو آھيان ، پر انھيءَ لاءِ اوھان ئي مون کي مجبور ڪيو آھي . ڇالاءِ جو اوھان کي منھنجي تعريف ڪرڻ گھربي ھئي . جيتوڻيڪ آءٌ ڪي ڪين آھيان ، تڏھن بہ اوھان جي تمام وڏن رسولن کان ڪنھن بہ ڳالھہ ۾ گھٽ نہ آھيان .
47012012	حقيقت ۾ مون رسول ھئڻ جون علامتون وڏي صبر سان نشانين ، عجيب ڪمن ۽ معجزن سان اوھان تي ظاھر ڪيون .
47012013	ڪھڙيءَ ڳالھہ ۾ اوھان ٻين ڪليسيائن کان گھٽ ٿيا ، سواءِ ھن جي تہ آءٌ اوھان تي بار نہ ٿيس ؟ جي اھا غلطي سمجھو ٿا تہ مون کي معافي ڏجو .
47012014	ھاڻي آءٌ ٽيون دفعو اوھان وٽ اچڻ لاءِ تيار آھيان ۽ اوھان تي بار نہ ٿيندس . ڇالاءِ جو مون کي اوھان جي مال جي نہ بلڪ اوھان جي ضرورت آھي . ھن ڪري جو ٻارن کي ماءُ پيءُ جي لاءِ نہ ، بلڪ ماءُ پيءُ کي ٻارن جي لاءِ گڏ ڪري رکڻ گھرجي .
47012015	تنھنڪري آءٌ اوھان جي روحاني فائدي لاءِ ڏاڍي خوشيءَ سان سڀ ڪجھہ خرچ ڪندس ، بلڪ پاڻ بہ خرچ ٿي ويندس . جڏھن تہ آءٌ اوھان کي گھڻو پيار ڪريان ٿو ، تہ پوءِ اوھين ڪو مون کي گھٽ پيار ڪندا ڇا ؟
47012016	اوھين قبول ڪندا تہ مون پاڻ اوھان تي بار نہ وڌو ، تنھن ھوندي بہ متان ڪو ائين چوي تہ مون چالاڪي ڪري اوھان کي ٺڳيءَ سان ڦاسايو .
47012017	ڀلا مون پنھنجن موڪليل ماڻھن مان ڪنھن جي بہ وسيلي اوھان کان ڪو ناجائز فائدو ورتو ڇا ؟
47012018	مون طيطس کي اوھان ڏانھن اچڻ لاءِ منٿ ڪئي ۽ ساڻس گڏ ٻيو ڀاءُ بہ موڪليم . پوءِ طيطس اوھان مان ڪو ناجائز فائدو ورتو ڇا ؟ اسان ٻنھي ساڳيءَ ئي نيت سان ڪم نہ ڪيو ڇا ؟ اسين ٻئي ساڳئي ئي پير تي نہ ھلياسين ڇا ؟
47012019	اوھين اڃا تائين شايد ائين سمجھندا ھوندا تہ اسين اوھان جي اڳيان پنھنجو بچاءُ ڪري رھيا آھيون . پر اسين خدا کي حاضرناظر ڄاڻي مسيح سان گڏجي ھڪ ٿي ڪري ڳالھايون ٿا . اي عزيزو ! ھي سڀ ڪجھہ اوھان جي سڌاري لاءِ آھي .
47012020	ڇالاءِ جو آءٌ ڊڄان ٿو تہ متان اتي اچان ۽ جيئن آءٌ چاھيان ٿو تيئن اوھان کي نہ ڏسان ۽ جيئن اوھين نہ ٿا چاھيو تيئن مون کي ڏسو . مون کي ڊپ آھي تہ متان اوھان ۾ جھيڙا جھڳڙا ، حسد ، ڪاوڙ ، تفرقا ، گلائون ، غيبتون ، ھٺ ۽ فساد ٿين .
47012021	آءٌ ڊڄان ٿو تہ جڏھن آءٌ وري اوھان وٽ اچان تہ متان منھنجو خدا مون کي اوھان جي اڳيان شرمندو ڪري . متان مون کي اھڙن گھڻن ماڻھن جي ڪري افسوس ڪرڻو پوي جن ھيستائين ناپاڪيءَ ، زناڪاريءَ ۽ فحاشيءَ وارا ڪم ڪري گناھہ پئي ڪيا آھن ۽ انھن کان توبھہ نہ ڪئي اٿن .
47013001	ھي ٽيون دفعو آھي جو آءٌ اوھان ڏانھن پيو اچان . ٻن يا ٽن شاھدن جي واتان سڀڪا ڳالھہ ضرور ثابت ٿي پوندي ، جيئن توريت ۾ لکيل آھي .
47013002	جڏھن اڳئين دفعي آءٌ اوھان وٽ موجود ھوس ، تڏھن اوھان کي ان وقت ئي تاڪيد ڪيو ھوم . ھاڻي آءٌ غيرحاضريءَ ۾ بہ انھن ماڻھن کي ، جن ھيستائين گناھہ پئي ڪيا آھن ۽ اھڙن ٻين سڀني کي ٻيھر تاڪيد ٿو ڪريان تہ جڏھن آءٌ وري ايندس تڏھن ڪنھن کي بہ نہ ڇڏيندس .
47013003	انھيءَ مان اوھان کي پنھنجي گھربل ثابتي ملندي تہ مسيح منھنجي معرفت ڳالھائي ٿو . ھو اوھان سان واسطي رکڻ ۾ ڪمزور نہ آھي ، پر اوھان ۾ زورآور آھي .
47013004	جيتوڻيڪ ھو ڪمزوريءَ جي ڪري صليب تي چاڙھيو ويو ، تڏھن بہ خدا جي قدرت سان جيئرو آھي . اھڙيءَ طرح اسين بہ مسيح سان گڏجي ھڪ ھئڻ ڪري ڪمزور آھيون ، پر خدا جي قدرت سان اوھان جي خدمت لاءِ ساڻس گڏ جيئنداسين .
47013005	اوھين پاڻ کي جاچي ڏسو تہ ايمان تي آھيو يا نہ ۽ پاڻ کي آزمايو . ڇا اوھين پاڻ بابت ھي نہ ٿا ڄاڻو تہ عيسيٰ مسيح اوھان ۾ آھي ؟ جيڪڏھن نہ ، تہ اوھين آزمائش ۾ بلڪل ناڪام آھيو .
47013006	پر مون کي اميد آھي تہ اوھان کي خبر پوندي تہ اسين ناڪام نہ آھيون .
47013007	ھاڻي اسين خدا کان دعا ٿا گھرون تہ اوھين ڪا بڇڙائي نہ ڪريو . انھيءَ لاءِ نہ ، تہ اسين ڪامياب ڏسڻ ۾ اچون ، پر انھيءَ لاءِ تہ اوھين اھو ئي ڪريو جيڪو چڱو ھجي ، توڙي اسين ناڪام ئي سمجھيا وڃون .
47013008	ڇالاءِ جو اسين سچائيءَ جي خلاف ڪجھہ بہ نہ ٿا ڪري سگھون ، پر رڳو ھن جي حق ۾ ئي ڪري ٿا سگھون .
47013009	جڏھن اسين ڪمزور آھيون ۽ اوھين زورآوار آھيو تڏھن اسين خوش ٿا ٿيون . اسين اھا بہ دعا ٿا گھرون تہ اوھان ۾ مڪمل سڌارو اچي .
47013010	آءٌ پنھنجي غيرحاضريءَ ۾ ھي ڳالھيون لکان ٿو تہ جڏھن اوھان وٽ اچان تڏھن مون کي اختيار موجب اوھان تي سختي ڪرڻي نہ پوي . اھو اختيار خداوند مون کي اوھان جي بگاڙڻ جي لاءِ نہ ، بلڪ سڌارڻ لاءِ ڏنو آھي .
47013011	آخر ۾ اي ڀائرو ۽ ڀينرون ! شل خوش ھجو . سڌرندا رھو . منھنجي نصيحت ٻڌو . ايڪي سان رھو . امن ۾ رھو . اھڙيءَ طرح خدا جيڪو پيار ۽ امن وارو آھي سو اوھان سان ھوندو .
47013012	ھڪ ٻئي کي ڀائراڻي پيار سان ملي سلام ڪجو . سڀ ايمان وارا اوھان کي سلام ٿا ڏين .
47013013	
47013014	شل خداوند عيسيٰ مسيح جو فضل ۽ خدا جو پيار ۽ پاڪ روح جي صحبت اوھان سڀني سان ھجي .
48001001	ھي خط پولس رسول جي طرفان آھي ، جيڪو نہ ماڻھن جي پاران نڪي ماڻھن جي وسيلي رسول چونڊيو ويو آھي ، پر عيسيٰ مسيح ۽ انھيءَ خدا پيءُ جي طرفان ، جنھن مسيح کي مئلن مان جيئرو ڪري اٿاريو .
48001002	جيڪي ايمان وارا ھتي مون سان گڏ آھن سي سڀ گلتيا پرڳڻي جي ڪليسيائن ڏانھن سلام موڪلين ٿا .
48001003	اوھان تي اسان جي پيءُ خدا ۽ خداوند عيسيٰ مسيح جي طرفان فضل ۽ سلامتي ھجي .
48001004	مسيح اسان جي گناھن جي لاءِ پنھنجو پاڻ ڏيئي ڇڏيو ، تہ جيئن ھو اسان کي ھن ھاڻوڪي خراب زماني مان اسان جي خدا ۽ پيءُ جي مرضيءَ موجب آزاد ڪري .
48001005	انھيءَ خدا جي واکاڻ ھميشہ تائين ٿيندي رھي . آمين .
48001006	مون کي عجب ٿو لڳي تہ جنھن اوھان کي مسيح جي فضل جي وسيلي سڏيو ، تنھن کان اوھين ايترو جلد ڦري ڪنھن ٻئي قسم جي خوشخبريءَ ڏانھن ٿا وڃو ،
48001007	جا حقيقت ۾ خوشخبري آھي ئي نہ . پر رڳو ڪي اھڙا ماڻھو آھن جيڪي اوھان کي پريشان ڪرڻ خاطر مسيح جي خوشخبريءَ کي بگاڙڻ ٿا گھرن .
48001008	پر جيڪڏھن اسين يا آسمان جو ڪو ملائڪ انھيءَ خوشخبريءَ جي بجاءِ جيڪا اسان اوھان کي ٻڌائي ، ڪا ٻي خوشخبري ٻڌائي تہ انھيءَ تي شل لعنت ھجي .
48001009	جيئن اسان اڳي ئي چيو آھي تيئن آءٌ ھاڻي وري بہ چوان ٿو تہ جيڪڏھن ڪو ماڻھو اوھان کي مليل خوشخبريءَ جي بجاءِ ڪا ٻي خوشخبري ٻڌائي ٿو تہ انھيءَ ماڻھوءَ تي لعنت ھجي .
48001010	ڇا آءٌ ائين چئي ماڻھن کي راضي ڪرڻ جي ڪوشش ڪري رھيو آھيان يا خدا کي ؟ ڇا آءٌ ماڻھن کي خوش ڪرڻ ٿو گھران ؟ جيڪڏھن ھن مھل تائين ماڻھن کي خوش ڪندو رھان ھا تہ جيڪر مسيح جو ٻانھو نہ ھجان ھا .
48001011	اي ڀائرو ۽ ڀينرون ! آءٌ اوھان کي کولي ٻڌائڻ ٿو گھران تہ جيڪا خوشخبري مون اوھان کي ٻڌائي ، سا انسان جي طرفان نہ آھي .
48001012	ڇالاءِ تہ مون کي اھا خوشخبري ڪنھن انسان کان نہ ملي آھي ، نڪي ڪنھن مون کي سيکاري آھي . پر اھا عيسيٰ مسيح پاڻ مون تي ظاھر ڪئي آھي .
48001013	سو اوھين ٻڌي چڪا آھيو تہ جڏھن آءٌ يھودي مذھب ۾ ھوس تہ منھنجي ڪھڙي ھلت چلت ھئي . آءٌ خدا جي ڪليسيا کي حد کان وڌيڪ ستائيندو ھوس ۽ ان کي برباد ڪرڻ جي ڪوشش ڪندو ھوس .
48001014	آءٌ يھودي مذھب ۾ رھندي ان وقت پنھنجي قوم جي گھڻن ھڪ جيڏن کان وڌيڪ ترقي ڪري رھيو ھوس . آءٌ پنھنجن ابن ڏاڏن جي ريتن رسمن تي نھايت ئي سرگرميءَ سان ھلندو ھوس .
48001015	پر خدا مون کي ماءُ جي پيٽان ئي مخصوص ڪري پنھنجي فضل سان سڏيو . سو جڏھن ان جي مرضي ٿي
48001016	تہ پنھنجي فرزند کي مون تي ظاھر ڪري تہ جيئن آءٌ غير قومن ۾ مسيح جي خوشخبريءَ جي تبليغ ڪريان ، تڏھن مون ڪنھن انسان کان صلاح نہ ورتي ،
48001017	نڪي آءٌ يروشلم ۾ انھن وٽ ويس جيڪي مون کان اڳي رسول ھئا . پر آءٌ ھڪدم عربستان ڏانھن ھليو ويس ۽ پوءِ اتان موٽي دمشق شھر ۾ آيس .
48001018	ٽن سالن کان پوءِ آءٌ پطرس سان ملڻ لاءِ يروشلم ويس ۽ پندرھن ڏينھن ساڻس گڏ رھيس .
48001019	پر ٻين رسولن مان خداوند جي ڀاءُ يعقوب کان سواءِ مون ڪنھن کي بہ ڪونہ ڏٺو .
48001020	جيڪي ڳالھيون آءٌ اوھان ڏانھن لکي رھيو آھيان تن بابت خدا کي حاضر ڄاڻي چوان ٿو تہ ڪوڙيون نہ آھن .
48001021	تنھن کان پوءِ آءٌ شام ۽ ڪلڪيا جي علائقن ۾ آيس .
48001022	ان وقت يھوديہ جي علائقن ۾ جيڪي مسيحي ڪليسيائون ھيون ، تن منھنجي شڪل بہ نہ ڏٺي ھئي .
48001023	پر اھي ماڻھو رڳو ايترو ٻڌندا ھئا تہ ” پولس جيڪو اڳي اسان کي ستائيندو ھو ، سو ھاڻي انھيءَ عقيدي جي تبليغ ڪري رھيو آھي جنھن کي ھو تباھہ ڪرڻ جي ڪوشش ڪندو ھو . “
48001024	سو اھي منھنجي ڪري خدا جي وڏائي ظاھر ڪندا ھئا .
48002001	آخر چوڏھن سالن کان پوءِ آءٌ برنباس سان گڏجي وري يروشلم ڏانھن ويس ۽ طيطس کي بہ پاڻ سان گڏ وٺي ويس .
48002002	آءٌ انھيءَ ڪري اوڏانھن ويس جو خدا مون تي الھام ڪيو تہ تو کي وڃڻ گھرجي . مون اڪيلائيءَ ۾ انھن جي اڳيان جيڪي معتبر سمجھيا ويندا ھئا ، اھا خوشخبري پيش ڪئي جنھن جي آءٌ غير قومن ۾ تبليغ ڪندو آھيان . مون نہ ٿي چاھيو تہ منھنجي ھاڻوڪي يا اڳوڻي ڊڪ ڊوڙ اجائي ٿئي .
48002003	جيتوڻيڪ طيطس ، جيڪو مون سان گڏ ھو ، سو يوناني ھو تڏھن بہ انھن کيس طھر ڪرائڻ لاءِ زور نہ ڀريو .
48002004	اھو سوال رڳو انھن ڪوڙن ڀائرن جي ڪري اٿيو ، جيڪي لڪي ڇپي اسان ۾ داخل ٿيا ھئا . اھي انھيءَ ڪري چوريءَ گھڙي آيا ھئا تہ جيڪا آزادي اسان کي عيسيٰ مسيح سان گڏجي ھڪ ٿيڻ ڪري ملي آھي ، تنھن جي جاسوسي ڪري اسان کي غلام بڻائين .
48002005	انھن جي تابع رھڻ اسان ھڪڙي گھڙي بہ قبول نہ ڪيو ، تہ جيئن خوشخبريءَ جي سچائي اوھان ۾ قائم رھي .
48002006	پر ڪي ماڻھو معتبر ليکيا ويندا ھئا ، پوءِ اھي ڪھڙا بہ ھئا تنھن سان منھنجو واسطو ڪونھي ، ڇالاءِ جو خدا ماڻھوءَ جي ظاھري حالت کي نہ ٿو ڏسي . انھن ماڻھن مان مون کي خوشخبريءَ بابت ڪابہ ڳالھہ حاصل نہ ٿي .
48002007	ان جي برعڪس انھن ڏٺو تہ خدا غير يھودين کي خوشخبري ٻڌائڻ جو ڪم منھنجي حوالي ڪيو آھي ، جيئن ھن يھودين کي خوشخبري ٻڌائڻ جو ڪم پطرس جي حوالي ڪيو ھو .
48002008	ڇالاءِ جو جنھن خدا يھودين جي رسول ٿيڻ لاءِ پطرس ۾ اثر پيدا ڪيو ، تنھن غير يھودين جي رسول ٿيڻ لاءِ وري مون ۾ اثر پيدا ڪيو .
48002009	يعقوب ، پطرس ۽ يوحنا جيڪي ڪليسيا جا ٿنڀا ليکيا ويندا ھئا ، تن کي جڏھن معلوم ٿيو تہ مون کي خدمت جي توفيق ڏني ويئي آھي تڏھن انھن برنباس ۽ مون سان ساڄو ھٿ ملائي پاڻ سان شريڪ ڪيو . پوءِ ٺاھہ ٿيو تہ اسين غير يھودين ڏانھن ۽ ھو يھودين ڏانھن وڃن .
48002010	ھنن رڳو ايترو چيو تہ ” غريبن کي ياد رکجو . “ پر انھيءَ ڪم لاءِ تہ آءٌ اڳي ئي سرگرم ھوس .
48002011	جڏھن پطرس انتاخيا ۾ آيو تہ مون آمھون سامھون سندس مخالفت ڪئي ، ڇاڪاڻ تہ ھو صفا غلطيءَ تي ھو .
48002012	ڇالاءِ جو يعقوب وٽان ڪن ماڻھن جي اچڻ کان اڳي پطرس غير يھودين سان کائيندو ھو . پر جڏھن اھي آيا تڏھن ھن غير يھودين سان کائڻ ڇڏي ڏنو ، بلڪ انھن کان ڌار ٿي ويو ، ڇاڪاڻ تہ ھو انھن ماڻھن کان ڊڄندو ھو جيڪي طھر ڪرائڻ لاءِ مجبور ڪندا ھئا .
48002013	باقي ٻين يھودين ، جيڪي مسيحي ٿيا ھئا تن پطرس سان ملي ڪري رياڪاري ڪئي . ايتري قدر جو خود برنباس بہ انھن جي رياڪاريءَ ۾ ڦاسي پيو .
48002014	جڏھن مون ڏٺو تہ اھي خوشخبريءَ جي سچائيءَ موجب سنئين راھہ تي نہ ٿا ھلن ، تڏھن مون انھن سڀني جي اڳيان پطرس کي چيو تہ ” جيتوڻيڪ تون يھودي آھين تڏھن بہ غير يھودين وانگر ٿو گذارين ، نڪي يھودين وانگر . تہ پوءِ تون ڪيئن غير يھودين کي زور ٿو ڀرين تہ ھو يھودين وانگر گذارين ؟ “
48002015	حقيقت ۾ اسين ڄائي ڄم کان يھودي آھيون ۽ غير قومون نہ آھيون ، جن کي گنھگار چون ٿا .
48002016	تنھن ھوندي بہ اسان کي خبر آھي تہ ڪوبہ ماڻھو شريعت تي عمل ڪرڻ سان نہ ، پر رڳو عيسيٰ مسيح تي ايمان آڻڻ سان سچار بڻجي ٿو . تنھنڪري اسان بہ عيسيٰ مسيح تي ايمان آندو تہ جيئن شريعت تي عمل ڪرڻ سبب نہ ، پر مسيح تي ايمان آڻڻ سبب سچار بڻجون . ڇالاءِ جو شريعت جي ڪمن سبب ڪوبہ انسان سچار نہ بڻبو .
48002017	پر اسين جيڪي مسيح جي وسيلي سچار بڻجڻ ٿا گھرون ، جيڪڏھن پاڻ ئي گنھگار نڪري پئون تہ ڇا مسيح گناھہ جو ڪارڻ آھي ؟ ھرگز نہ .
48002018	ڇالاءِ جو جيڪي شيون مون ڊاھيون آھن ، سي جيڪڏھن آءٌ وري ٺاھيندس تہ پاڻ کي قصوروار ثابت ڪندس .
48002019	سو آءٌ شريعت جي وسيلي مري ويس ، تنھنڪري شريعت جي بنسبت آءٌ مئل آھيان ، انھيءَ لاءِ تہ خدا جي لاءِ جيئرو رھان .
48002020	آءٌ مسيح سان گڏ صليب تي چاڙھيو ويو آھيان . ھاڻي آءٌ جيئرو نہ رھيو آھيان ، پر مسيح مون ۾ جيئرو آھي . سو جيڪا زندگي ھاڻي آءٌ جسم ۾ گذاريان ٿو سا خدا جي فرزند تي ايمان آڻڻ ڪري گذاري رھيو آھيان . ھن مون سان پيار ڪيو ۽ منھنجي بدران پنھنجي جان ڏني .
48002021	آءٌ خدا جي فضل کي بيڪار نہ ٿو وڃايان ، ڇاڪاڻ تہ سچائي جيڪڏھن شريعت جي وسيلي ملي ھا تہ پوءِ مسيح جو مرڻ اجايو ٿئي ھا .
48003001	اي نادان گلتيو ! ڪنھن اوھان تي جادو ڪيو آھي ؟ اوھان جي اکين اڳيان تہ عيسيٰ مسيح کي صليب تي چاڙھي سندس موت جو منظر ظاھر ظھور ڏيکاريو ويو .
48003002	آءٌ اوھان کان رڳو ايترو معلوم ڪرڻ ٿو گھران تہ پاڪ روح اوھان کي خوشخبري ٻڌي ايمان آڻڻ ڪري مليو يا شريعت جي ڪمن ڪرڻ ڪري ؟
48003003	اوھين ايترا نادان آھيو ڇا جو پاڪ روح جي وسيلي نئين زندگي شروع ڪري ھاڻي جسماني طور ان جي پڄاڻي ڪرڻ چاھيو ٿا ؟
48003004	اوھان ھيتريون تڪليفون اجايو سٺيون ڇا ؟ اھي سچ پچ اجايو ھيون ڇا ؟
48003005	خدا اوھان کي پاڪ روح بخشي ٿو ۽ اوھان ۾ معجزا ڪري ٿو . پوءِ ڇا ھو اھو ڪم اوھان جي شريعت جي ڪمن ڪرڻ سبب ٿو ڪري يا خوشخبري ٻڌي ايمان آڻڻ سبب ؟
48003006	ابراھيم جو مثال وٺو ، جنھن خدا تي ايمان آندو ۽ سندس اھو ايمان ھن لاءِ سچائي ليکيو ويو .
48003007	سو ائين سمجھو تہ جيڪي ايمان وارا آھن ، حقيقت ۾ اھي ئي ابراھيم جو اولاد آھن .
48003008	پاڪ ڪلام جي پيشنگوئي ھئي تہ خدا غير قومن کي ايمان جي وسيلي سچار بڻائيندو . سو ھن اڳي ئي اھا خوشخبري ابراھيم کي ٻڌائي تہ ” تنھنجي وسيلي سڀني قومن کي برڪت ملندي . “
48003009	تنھنڪري جيڪي ايمان وارا آھن تن کي ابراھيم سان گڏ برڪت ٿي ملي ، جيڪو خود ايمان وارو ھو .
48003010	ڇالاءِ جو جيڪي بہ شريعت جي ڪمن تي ڀروسو ڪن ٿا ، سي سڀيئي لعنت ھيٺ اچن ٿا . ھن ڪري جو لکيل آھي تہ”جيڪو انھن سڀني ڳالھين تي عمل ڪرڻ ۾ قائم نہ ٿو رھي،جيڪي شريعت جي ڪتاب ۾ لکيل آھن،سو لعنتي آھي . “
48003011	ھاڻي اھا ڳالھہ صاف ظاھر آھي تہ ڪوبہ ماڻھو شريعت جي ڪري خدا جي نظر ۾ سچار نہ ٿو بڻجي . ڇالاءِ جو لکيل آھي تہ”جيڪو ايمان جي وسيلي سچار ٿو بڻجي،اھو ئي شخص جيئرو رھندو . “
48003012	شريعت جو ايمان سان ڪو واسطو ڪونھي ، بلڪ لکيل آھي تہ”جيڪو شريعت جي ڳالھين تي عمل ڪري ٿو،سو انھن جي ڪري ئي جيئرو رھندو . “
48003013	مسيح اسان کي خريد ڪري شريعت جي لعنت کان ڇڏايو ۽ پاڻ اسان جي بدران لعنتي بڻيو . ڇالاءِ جو لکيل آھي تہ”جيڪو بہ وڻ تي لٽڪايو وڃي ٿو،سو لعنتي آھي . “
48003014	ھي انھيءَ ڪري ٿيو تہ جيئن ابراھيم کي مليل برڪت عيسيٰ مسيح جي وسيلي غير قومن تائين پھچي ۽ اسان کي ايمان جي وسيلي اھو پاڪ روح ملي ، جنھن جو واعدو ٿيل آھي .
48003015	اي ڀائرو ۽ ڀينرون ! آءٌ اوھان کي روزاني زندگيءَ جو ھڪ مثال ڏيان ٿو تہ انسان جي تصديق ڪيل عھدنامي کي ڪوبہ رد نہ ٿو ڪري سگھي ۽ نہ ئي ان کي وڌائي سگھي ٿو .
48003016	ھاڻي خدا ابراھيم ۽ سندس نسل سان واعدا ڪيا . ان موقعي تي پاڪ ڪلام ائين نہ ٿو چوي تہ ” نسلن سان ، “ جنھن مان سندس مطلب گھڻا ماڻھو ھجن . پر ھو چوي ٿو تہ ” تنھنجي نسل سان ، “ جنھن مان ھن جو مطلب ھڪڙو شخص آھي ۽ اھو مسيح آھي .
48003017	ھاڻي آءٌ ائين ٿو چوان تہ جنھن عھد جي خدا پھريائين ئي تصديق ڪئي ھئي تنھن کي شريعت ، جيڪا چار سو ٽيھن سالن کان پوءِ آئي ، سا رد ڪري نہ ٿي سگھي . اھڙيءَ طرح اھا خدا جي واعدي کي بيڪار نہ ٿي ڪري .
48003018	ڇالاءِ جو جيڪڏھن ميراث شريعت جي ڪري ملي آھي تہ اھا واعدي جي ڪري ناھي . پر خدا واعدي جي ڪري ئي اھا ابراھيم کي بخشي .
48003019	تہ پوءِ شريعت جو مقصد ڇا آھي ؟ بعد ۾ شريعت انھيءَ لاءِ ڳنڍي ويئي تہ اھو ظاھر ٿئي تہ حقيقت ۾ گناھہ ڇا آھي ؟ شريعت جو مدو ابراھيم جي انھيءَ نسل جي اچڻ تائين ھو جنھن سان خدا واعدو ڪيو ھو . اھا شريعت ملائڪن جي وسيلي ھڪ وچ واري جي معرفت ڏني ويئي .
48003020	پر رڳو ھڪ ڌر جي لاءِ وچ واري جي ضرورت نہ ٿيندي آھي ۽ خدا ھڪڙو آھي .
48003021	تہ پوءِ شريعت خدا جي واعدن جي برخلاف آھي ڇا ؟ ھرگز نہ . ڇالاءِ تہ جيڪڏھن ڪا اھڙي شريعت ڏني وڃي ھا جيڪا حياتي بخشي سگھي ھا تہ جيڪر سچائي شريعت جي وسيلي ملي ھا .
48003022	پر پاڪ ڪتاب جي بيان مطابق سڄي دنيا گناھہ جي قيد ۾ آھي ، انھيءَ لاءِ تہ جيئن اھا بخشش ، جنھن جو واعدو عيسيٰ مسيح تي ايمان آڻڻ جي ڪري ڪيو ويو آھي سا ايمان آڻيندڙن کي ڏني وڃي .
48003023	پر انھيءَ ايمان جي اچڻ کان اڳ اسين شريعت جي نگھبانيءَ ۾ قيد ھئاسين ۽ ايمان جي اچڻ تائين ، جيڪو پوءِ ظاھر ٿيڻ وارو ھو ، اسين شريعت جا پابند رھياسين .
48003024	سو شريعت مسيح جي اچڻ تائين اسان جي نگھبان ٿي ، انھيءَ لاءِ تہ جيئن اسين ايمان جي وسيلي سچار بڻايا وڃون .
48003025	ھاڻي جڏھن ايمان اچي ويو آھي تہ پوءِ اسين نگھبان جي سنڀال ھيٺ نہ آھيون .
48003026	ڇالاءِ جو اوھين سڀيئي عيسيٰ مسيح تي ايمان آڻڻ جي ڪري خدا جا ٻار آھيو .
48003027	انھيءَ لاءِ تہ اوھان مان جيترن بہ مسيح سان گڏجي ھڪ ٿي وڃڻ جي بپتسما ورتي تن مسيح کي پوشاڪ وانگر پھري ڇڏيو .
48003028	تہ پوءِ يھودي ۽ غير يھوديءَ ۾ ، غلام ۽  آزاد ۾ ، مرد ۽ عورت ۾ ڪوبہ فرق نہ آھي . ڇالاءِ جو اوھين سڀيئي عيسيٰ مسيح سان گڏجي ھڪ ٿيل آھيو .
48003029	جيڪڏھن اوھين مسيح جا آھيو تہ پوءِ ابراھيم جو نسل آھيو ۽ خدا جي واعدي موجب وارث بہ آھيو .
48004001	پر منھنجي چوڻ جو مطلب ھي آھي تہ وارث جيستائين ٻار آھي ، جيتوڻيڪ ھو ھر شيءِ جو مالڪ آھي ، تنھن ھوندي بہ انھيءَ ۾ ۽ غلام ۾ ڪوبہ فرق ڪونھي .
48004002	پر جيڪو وقت پيءُ مقرر ڪيو آھي ، انھيءَ وقت تائين ھو سنڀاليندڙن ۽ مختيارن جي وس ۾ رھندو آھي .
48004003	ساڳيءَ طرح اسين بہ جڏھن ٻار ھئاسين تڏھن دنيا جي ابتدائي اصولن جا پابند ٿي غلاميءَ جي حالت ۾ رھياسين .
48004004	پر جڏھن وقت پورو ٿيو تہ خدا پنھنجو فرزند موڪليو جيڪو عورت جي پيٽان پيدا ٿيو ۽ شريعت جي ماتحت پيدا ٿيو .
48004005	انھيءَ لاءِ تہ جيڪي شريعت جي ماتحت ھئا تن کي ھو مُلھہ ڏيئي ڇڏائي ، تہ جيئن اسان کي گود ورتل ٻار ٿيڻ جو درجو حاصل ٿئي .
48004006	جيئن تہ اوھين خدا جا ٻار آھيو ، تنھنڪري خدا پنھنجي فرزند جو روح اوھان جي دلين ۾ بہ موڪليو آھي . اھو روح ” اي منھنجا بابا ! “ چئي پڪاري ٿو .
48004007	تنھنڪري اڳتي اوھين غلام نہ ، بلڪ ٻار آھيو . ھاڻي جڏھن تہ ٻار آھيو ، تڏھن خدا اوھان کي وارث بہ بڻايو آھي .
48004008	بيشڪ اڳئين زماني ۾ خدا جي ڄاڻ نہ ھوندي اوھين انھن شين جي غلاميءَ ۾ ھئا جيڪي حقيقت ۾ خدا نہ آھن .
48004009	پر ھاڻي جڏھن اوھين خدا کي ڄاڻو ٿا ، بلڪ خدا اوھان کي ڄاتو آھي تہ پوءِ وري اوھين انھن ڪمزور ۽ خسيس ابتدائي اصولن ڏانھن ڇو ٿا ڦرو ؟ ڇا اوھين ٻيھر انھن جي غلاميءَ ۾ رھڻ جي خواھش ٿا ڪريو ؟
48004010	اوھين خاص ڏينھن ، مھينن ، وقتن ۽ سالن کي مڃيندا ٿا رھو .
48004011	مون کي اوھان بابت ڊپ آھي تہ متان ائين نہ ٿئي جو جيڪا محنت مون اوھان تي ڪئي آھي سا اجائي ٿي وڃي .
48004012	اي ڀائرو ۽ ڀينرون ! آءٌ اوھان کي منٿ ٿو ڪريان تہ اوھين مون جھڙا ٿيو ، ڇالاءِ جو آءٌ بہ اوھان جھڙو ٿيو آھيان . اوھان مون کي ڪوبہ نقصان نہ رسايو آھي .
48004013	جيئن تہ اوھين ڄاڻو ٿا تہ مون پھرين دفعي جسم جي ھيڻائيءَ ۽ بيماريءَ سبب اوھان کي خوشخبري ٻڌائي ھئي .
48004014	جيتوڻيڪ منھنجي جسماني حالت اوھان لاءِ ھڪ آزمائش ھئي تڏھن بہ اوھان مون کي نہ ڪي حقير سمجھيو ، نڪي ڌڪاريو . پر اوھان مون کي خدا جي ملائڪ وانگر ، بلڪ عيسيٰ مسيح وانگر قبول ڪيو .
48004015	پوءِ اوھان جي اھا سرھائي ڪٿي آھي ؟ ڇالاءِ جو آءٌ اوھان جو شاھد آھيان تہ جي ائين ٿي سگھي ھا تہ جيڪر اوھين پنھنجيون اکيون بہ ڪڍي مون کي ڏيو ھا .
48004016	تڏھن ھاڻي سچ چوڻ ڪري آءٌ اوھان جو دشمن ٿي پيو آھيان ڇا ؟
48004017	اھي شريعت جا پابند اوھان کي پنھنجو بنائڻ جي ڪوشش تہ ڪن ٿا ، پر سندن نيت صاف نہ آھي . اھي اوھان کي مون کان ڌار ڪرڻ چاھين ٿا تہ جيئن اوھين رڳو انھن کي ئي پنھنجو سمجھو .
48004018	پنھنجي طرف ڪرڻ جو جذبو تہ سٺي ڳالھہ آھي ، بشرطيڪ نيت صاف ھجي . پر ائين ھميشہ ڪيو وڃي ، نہ رڳو تڏھن جڏھن آءٌ اوھان ۾ موجود ھجان .
48004019	اي منھنجا ٻارڙؤ ! آءٌ اوھان جي لاءِ وري ٻار ڄڻيندڙ عورت وانگر سور محسوس ڪريان ٿو ، جيستائين اوھين پوريءَ طرح مسيح جھڙا بڻجي نہ ٿا وڃو .
48004020	شل ھاڻي ئي آءٌ اوھان وٽ حاضر ٿي ڪنھن ٻئي نموني ڳالھايان ، ڇالاءِ جو مون کي اوھان بابت ڏاڍو مونجھارو آھي .
48004021	اوھين جيڪي شريعت جي تابع رھڻ ٿا گھرو ، سي مون کي ٻڌايو تہ اوھين شريعت جون ڳالھيون نہ ٿا ٻڌو ڇا ؟
48004022	ڇالاءِ جو ان ۾ لکيل آھي تہ ابراھيم کي ٻہ پٽ ھئا ، ھڪڙو ٻانھيءَ مان ۽ ٻيو سندس زال مان جيڪا ٻانھي نہ ھئي .
48004023	ٻانھيءَ وارو پٽ جسماني طرح ڄائو ھو ، پر آزاد زال وارو پٽ خدا جي واعدي موجب ڄائو ھو .
48004024	انھن ڳالھين مان ھڪڙو مثال وٺجي ٿو ، ڇالاءِ جو اھي ٻہ عورتون ڄڻ تہ ٻہ عھد آھن . انھن مان ھڪڙو سينا جبل وارو آھي ، جنھن ڪري غلام ئي پيدا ٿين ٿا ۽ اھا آھي ھاجرہ .
48004025	ھاڻي اھا ھاجرہ عربستان جي سينا جبل جي مثل آھي ۽ ان جي ڀيٽ ھاڻوڪي يروشلم سان ڪري سگھجي ٿي ، ڇالاءِ جو اھو شھر بہ پنھنجي رھاڪن سميت غلاميءَ ۾ آھي .
48004026	پر آسماني يروشلم آزاد آھي ۽ اھا اسان جي ماءُ آھي .
48004027	ڇالاءِ جو لکيل آھي تہ”اي سنڍ زال ! تون جا ٻار نہ ٿي ڄڻين،سا خوشي ڪر.تون ، جنھن کي ڪڏھن بہ ويم جا سور نہ ٿيا آھن،سا خوشيءَ سان وڏي واڪي پڪار،ڇالاءِ جو نڌڻڪيءَ زال جا ٻارمڙس واري زال جي ٻارن کان گھڻا آھن . “
48004028	ھاڻي اي ڀائرو ۽ ڀينرون ! اسين اسحاق وانگر خدا جي واعدي موجب پيدا ٿيل اولاد آھيون .
48004029	پر جيئن انھيءَ وقت جسماني طرح پيدا ٿيل ٻار ، پاڪ روح موجب پيدا ٿيل ٻار کي ستائيندو ھو ، تيئن ئي ھاڻي بہ ٿئي ٿو .
48004030	مگر پاڪ ڪتاب ڇا ٿو چوي ؟ اھو تہ ” ٻانھيءَ ۽ سندس پٽ کي ڪڍي ڇڏ . ڇالاءِ جو ٻانھيءَ جو پٽ ، آزاد زال جي پٽ سان گڏ ھرگز وارث نہ ٿيندو . “
48004031	تنھنڪري اي ڀائرو ۽ ڀينرون ! اسين ٻانھيءَ جا نہ بلڪ آزاد زال جا ٻار آھيون .
48005001	مسيح اسان کي آزاد رھڻ لاءِ ئي آزادي ڏني آھي . تنھنڪري اوھين انھيءَ آزاديءَ کي قائم رکو ۽ پاڻ کي وري غلاميءَ جي پاڃاريءَ ۾ نہ جوٽيو .
48005002	ڌيان سان ٻڌو ، آءٌ پولس اوھان کي چوان ٿو تہ جيڪڏھن اوھين طھر ڪرائيندا تہ مسيح کان اوھان کي ڪوبہ فائدو نہ پھچندو .
48005003	آءٌ ھر ھڪ طھر ڪرائيندڙ شخص کي ٻيھر چتاءُ ٿو ڏيان تہ اھو ساري شريعت تي عمل ڪرڻ لاءِ ٻڌل آھي .
48005004	اوھين جيڪي شريعت جي وسيلي خدا ڏانھن سچار بڻجڻ جي ڪوشش ٿا ڪريو ، سي مسيح کان جدا ۽ خدا جي فضل کان محروم ٿي ويا آھيو .
48005005	پر اسين پاڪ روح جي وسيلي ايمان جي ڪري سچار بڻايا وينداسين . انھيءَ اميد جي پوري ٿيڻ جو اسين وڏي چاھہ سان انتظار ڪري رھيا آھيون .
48005006	ڇالاءِ جو جڏھن اسين عيسيٰ مسيح سان گڏجي ھڪ ٿيل آھيون ، تڏھن طھر ڪرائڻ يا نہ ڪرائڻ ڪنھن ڪم جو نہ آھي . پر رڳو ايمان ئي ڪم جو آھي ، جيڪو محبت جي وسيلي اثر ٿو ڪري .
48005007	اوھين تہ ايمان جي ڊوڙ چڱيءَ طرح ڊوڙي رھيا ھئا . پوءِ ڪنھن اوھان کي سچ کي مڃڻ کان روڪي ڇڏيو ؟
48005008	اھو ڪم اوھان جي سڏڻ واري خدا جي طرفان نہ آھي .
48005009	چوندا آھن تہ ٿورڙو ئي خميرو سڄي ڳوھيل اٽي کي ڦنڊائي ڇڏيندو آھي .
48005010	اسان جي خداوند سان گڏجي ھڪ ٿيڻ ڪري مون کي اوھان بابت يقين آھي تہ اوھين ٻيءَ طرح جو ڪوبہ خيال نہ ڪندا . پر جيڪو ماڻھو اوھان کي پريشان ٿو ڪري سو ڪير بہ ھوندو تہ سزا پائيندو .
48005011	اي ڀائرو ۽ ڀينرون ! جيڪڏھن ھن وقت تائين آءٌ اھا تبليغ ڪريان ٿو تہ طھر ڪرائڻ ضروري آھي ، تہ پوءِ آءٌ ڇو ٿو اڃا تائين ستايو وڃان ؟ جيڪڏھن ائين ھو تہ پوءِ منھنجي صليب جي تبليغ ٿاٻڙائڻ جو باعث نہ رھي .
48005012	شل جيڪي اوھان کي بي آرام ڪن ٿا ، سي پنھنجو پاڻ کي ڪپي نامرد بڻائي ڇڏين تہ چڱو .
48005013	اي ڀائرو ۽ ڀينرون ! اوھين آزاد ٿيڻ لاءِ سڏيا ويا آھيو . پر پنھنجي انھيءَ آزاديءَ کي جسماني خواھشن جي پورائي لاءِ ڪم نہ آڻيو ، بلڪ محبت جي رستي ھڪ ٻئي جي خدمت ڪريو .
48005014	ڇالاءِ جو سڄي شريعت ھن ھڪڙيءَ ئي ڳالھہ ۾ پوري ٿئي ٿي تہ”تون پنھنجي پاڙيسريءَ سان پاڻ جھڙو پيار ڪر . “
48005015	پر جيڪڏھن اوھين ھڪ ٻئي کي چڪ ھڻندا ۽ ڳھندا ٿا وڃو تہ خبردار ٿجو متان ھڪ ٻئي کي چٽ نہ ڪري ڇڏيو .
48005016	پر آءٌ چوان ٿو تہ پاڪ روح جي ھدايتن تي ھلو ، تہ پوءِ اوھين انساني فطرت جي خواھشن کي ڪڏھن بہ پورو نہ ڪندا .
48005017	ڇالاءِ جو انساني فطرت پاڪ روح جي برخلاف خواھش ڪري ٿي ۽ پاڪ روح انساني فطرت جي برخلاف . ھي ٻئي ھڪٻئي جا دشمن آھن ، انھيءَ ڪري جيڪي اوھين ڪرڻ چاھيو ٿا سو نہ ٿا ڪريو .
48005018	پر جيڪڏھن اوھين پاڪ روح جي ھدايتن تي ھلو ٿا تہ شريعت جي تابع نہ آھيو .
48005019	ھاڻي انساني فطرت جا ڪم ظاھر آھن ، يعني حرامڪاري ، ناپاڪي ۽ شھوت پرستي ،
48005020	بت پرستي ، جادوگري ، دشمني ۽ جھيڙو جھڳڙو ، حسد ، ڪاوڙ ، مفادپرستي ، جدايون ۽ ڌڙابندي ،
48005021	بغض ، نشي بازي ، عيش پرستي ۽ ٻيا اھڙا ڪم . انھن بابت جيئن اڳي بہ مون اوھان کي خبردار ڪيو ھو ، تيئن ھاڻي بہ خبردار ٿو ڪريان تہ جيڪي اھڙا ڪم ڪن ٿا سي خدا جي بادشاھت جا وارث ڪين ٿيندا .
48005022	پر پاڪ روح جو ڦل آھي پيار ، خوشي ، اطمينان ، صبر ، مھرباني ، نيڪي ، ايمانداري ،
48005023	نماڻائي ۽ پرھيزگاري . اھڙين ڳالھين جي خلاف ڪابہ شريعت نہ آھي .
48005024	جيڪي عيسيٰ مسيح جا آھن ، تن انساني فطرت کي ان جي لاڙن ۽ برين خواھشن سميت صليب تي چاڙھي ڇڏيو آھي .
48005025	جڏھن تہ اسين پاڪ روح جي ڪري جيئرا آھيون ، تڏھن اسان کي ھلڻ بہ پاڪ روح جي ھدايتن موجب کپي .
48005026	اسان کي گھرجي تہ اجايو فخر نہ ڪريون ، نہ ھڪٻئي کي چيڙايون ۽ نڪي ھڪٻئي ڏانھن بغض رکون .
48006001	اي ڀائرو ۽ ڀينرون ! جيڪڏھن ڪو ماڻھو ڪنھن ڏوھہ ۾ پڪڙجي پوي تہ اوھين جيڪي روحاني آھيو ، تنھن کي نرم مزاجيءَ سان سڌاريو . ان سان گڏ پنھنجو بہ خيال ڪريو ، متان اوھين بہ آزمائش ۾ پئجي وڃو .
48006002	اوھين ھڪٻئي جا بار کڻو ، اھڙيءَ طرح مسيح جي شريعت کي پورو ڪريو .
48006003	جيڪڏھن ڪو ماڻھو پنھنجو پاڻ کي ڪا شيءِ سمجھي ٿو ، پر ھو ڪجھہ بہ نہ آھي تہ ھو پنھنجو پاڻ کي ٺڳي ٿو .
48006004	تنھنڪري ھر ڪنھن ماڻھوءَ کي پنھنجا ڪم پاڻ جاچڻ گھرجن . انھيءَ حالت ۾ ھو رڳو پنھنجو پاڻ تي فخر ڪري سگھي ٿو ۽ پوءِ ھن کي ڪنھن ٻئي سان پنھنجي ڀيٽ ڪرڻ جي ضرورت نہ ٿيندي .
48006005	ڇالاءِ جو ھر ڪو ماڻھو پنھنجو بار پاڻ کڻندو .
48006006	جيڪو پاڪ ڪلام جي تعليم حاصل ٿو ڪري ، تنھن کي گھرجي تہ تعليم ڏيڻ واري کي سڀني چڱين شين ۾ پاڻ سان شريڪ ڪري .
48006007	فريب نہ کائو ، ڪوبہ خدا کي ٺڳي نہ ٿو سگھي . ڇالاءِ جو ماڻھو جيڪي پوکي ٿو سو ئي لڻندو .
48006008	جيڪو پنھنجي جسماني فطرت جي لاءِ پوکي ٿو ، سو انھيءَ فطرت مان موت جو فصل لڻندو . پر جيڪو پاڪ روح جي لاءِ پوکي ٿو ، سو پاڪ روح مان دائمي زندگيءَ جو فصل لڻندو .
48006009	اسان کي نيڪي ڪرڻ ۾ ٿڪجڻ نہ گھرجي ، ڇالاءِ جو جيڪڏھن ھمت نہ ھارينداسين تہ پوري وقت تي لابارو لاھينداسين .
48006010	تنھنڪري جيتري قدر موقعو ملي تہ اسين سڀني ماڻھن سان نيڪي ڪريون ، خاص ڪري انھن سان جيڪي ايمان جي وسيلي اسان سان ھڪ ئي خاندان ۾ شريڪ آھن .
48006011	ڏسو ، ڪھڙن نہ وڏن وڏن اکرن سان آءٌ پنھنجي ھٿ سان اوھان ڏانھن لکي رھيو آھيان .
48006012	جيڪي ماڻھو ظاھري ڏيک پسند ڪن ٿا ، سي اوھان کي طھر ڪرائڻ لاءِ مجبور ڪرڻ جي ڪوشش ڪري رھيا آھن . ھو رڳو انھيءَ لاءِ ائين ڪن ٿا تہ جيئن مسيح جي صليب جي خاطر ستايا نہ وڃن .
48006013	ڇالاءِ جو طھر ڪرائڻ وارا پاڻ بہ شريعت تي پوريءَ طرح عمل نہ ٿا ڪن . پر ھو اوھان کي طھر ڪرائڻ لاءِ انھيءَ ڪري مجبور ٿا ڪن تہ جيئن اوھان جي انھيءَ جسماني رسم کي قبول ڪرڻ تي اھي فخر ڪري سگھن .
48006014	پر خدا نہ ڪري جو آءٌ ڪنھن ٻيءَ شيءِ تي فخر ڪريان ، سواءِ پنھنجي خداوند عيسيٰ مسيح جي صليب جي . ڇالاءِ جو صليب جي ڪري دنيا منھنجي لاءِ مئل آھي ۽ آءٌ دنيا جي لاءِ .
48006015	انھيءَ ڪري طھر ڪرائڻ يا نہ ڪرائڻ ڪجھہ بہ نہ آھي ، پر اھم ڳالھہ نئون خلقيل ھجڻ آھي .
48006016	جيڪي بہ انھيءَ قاعدي تي ھلن ٿا ، تن تي ۽ خدا جي قوم بني اسرائيل تي شل رحم ۽ سلامتي ھجي .
48006017	اڄ کان پوءِ ڪوبہ ماڻھو مون کي تڪليف نہ ڏئي ، ڇالاءِ جو منھنجي بدن تي جيڪي داغ آھن سي ظاھر ڪن ٿا تہ آءٌ مسيح جو غلام آھيان .
48006018	اي ڀائرو ۽ ڀينرون ! شل اسان جي خداوند عيسيٰ مسيح جو فضل اوھان سان ھجي . آمين .
49001001	ھي خط پولس جي طرفان آھي ، جيڪو خدا جي مرضيءَ موجب عيسيٰ مسيح جو رسول آھي . ھي اِفسس شھر ۾ رھندڙ انھن ايمان وارن ڏانھن لکجي ٿو ، جيڪي عيسيٰ مسيح جا وفادار پوئلڳ آھن .
49001002	شل اوھان تي اسان جي پيءُ خدا ۽ خداوند عيسيٰ مسيح جي طرفان فضل ۽ سلامتي ھجي .
49001003	اسان جي خداوند عيسيٰ مسيح جي خدا ۽ پيءُ جي ساراھہ ٿي ڪجي . ھن اسان کي مسيح سان گڏجي ھڪ ٿيڻ ڪري آسمان جي ھر ھڪ روحاني برڪت سان نوازيو آھي .
49001004	ڇالاءِ جو خدا جھان بنائڻ کان اڳ ئي مسيح سان گڏجي ھڪ ٿيڻ ڪري اسان کي چونڊيو ھو ، تہ جيئن اسين خدا جي آڏو پاڪ ۽ بي عيب ھجون .
49001005	ھن محبت جي ڪري پنھنجي خوشيءَ ۽ مرضيءَ سان اسان کي عيسيٰ مسيح جي وسيلي پنھنجا گود ورتل ٻار بنائڻ لاءِ اڳي ئي مقرر ڪري ڇڏيو ھو .
49001006	انھيءَ لاءِ تہ خدا جي جلوي سان ڀريل انھيءَ فضل جي ساراھہ ٿئي ، جيڪو ھن پنھنجي پياري يعني مسيح جي وسيلي اسان کي مفت بخشي ڏنو .
49001007	اسان کي مسيح جي رت جي وسيلي ڇوٽڪارو ملي ٿو ، يعني اسان جا گناھہ معاف ڪيا وڃن ٿا .
49001008	اھو خدا جي ان فضل جي دولت موجب آھي جيڪو ھن تمام گھڻي انداز ۾ اسان تي نازل ڪيو آھي .
49001009	خدا پوريءَ حڪمت ۽ دانائيءَ سان پنھنجي مرضيءَ جو لڪل ارادو اسان تي ظاھر ڪيو ، جيڪو ھن مسيح جي وسيلي پوري ڪرڻ لاءِ اڳ ۾ ئي طئي ڪري ڇڏيو ھو .
49001010	انھيءَ لاءِ تہ جيئن زمانن جي پوري ٿيڻ تي اھڙو بندوبست ٿئي جو سڀ شيون جيڪي آسمان توڙي زمين تي آھن سي مسيح جي سنڀال ھيٺ گڏجي وڃن .
49001011	اسين بہ جيڪي اڳي ئي مقرر ڪيا ويا ھئاسين ، سي مسيح سان گڏجي ھڪ ھئڻ ڪري خدا جا ماڻھو ڪري چونڊيا وياسين . اھو خدا جي ارادي موافق ٿيو جيڪو سڀ ڪجھہ پنھنجي مرضيءَ جي مصلحت موجب ڪري ٿو .
49001012	خدا جي مرضي ھئي تہ اسان ، جن اڳواٽ ئي مسيح ۾ اميد رکي ھئي ، سي سندس جلال جي تعريف جو سبب ٿيون .
49001013	اوھين بہ مسيح جا ٿيا جڏھن اوھان سچائيءَ جو ڪلام يعني اھا خوشخبري ٻڌي ، جيڪا اوھان لاءِ ڇوٽڪاري جو سبب بڻي . اوھان مسيح تي ايمان آندو ۽ خدا پنھنجو واعدو پورو ڪندي اوھان کي پاڪ روح ڏنو ، جيڪو سندس مالڪيءَ جي مُھر آھي .
49001014	اھو روح اسان جي ميراث جو پھريون حصو آھي ، جيستائين انھن ماڻھن جو پوريءَ طرح ڇوٽڪارو ٿئي جيڪي خدا جي ملڪيت آھن ، انھيءَ لاءِ تہ خدا جي جلال جي تعريف ٿئي .
49001015	تنھنڪري ئي اوھان جو عيسيٰ مسيح تي ايمان ۽ خدا جي سڄي قوم لاءِ محبت جيڪا ظاھر ڪريو ٿا ، تن بابت ٻڌي
49001016	آءٌ اوھان لاءِ خدا جو شڪر ڪرڻ کان باز نہ ٿو اچان ، ۽ پنھنجين دعائن ۾ اوھان کي ياد ڪندو رھندو آھيان .
49001017	آءٌ خداوند عيسيٰ مسيح جي خدا ، جيڪو جلال ڀريو پيءُ آھي تنھن کان دعا گھرندو آھيان تہ ھو اوھان کي دانائيءَ وارو روح عطا ڪري جيڪو خدا کي اوھان تي ظاھر ڪري تہ جيئن اوھين ھن کي پوريءَ طرح سڃاڻو .
49001018	آءٌ ھيءَ بہ دعا گھرندو آھيان تہ اوھان جون روحاني اکيون روشن ٿين ، تہ جيئن اوھان کي خبر پوي تہ ھن ڪھڙي اميد رکڻ لاءِ اوھان کي سڏيو آھي . سندس جلال ڀري ميراث ، جيڪا ھن پنھنجي قوم لاءِ رکي آھي سا ڪيڏي نہ وڏي دولت آھي ،
49001019	۽ ھن جي وڏي قدرت اسان ايمان وارن لاءِ ڪھڙي نہ بي انداز آھي .
49001020	اھا قدرت خدا جي زبردست طاقت جي ان اثر موجب آھي جيڪو ھن مسيح ۾ ظاھر ڪيو ، جڏھن کيس مئلن مان جيئرو ڪري اٿاريائين ۽ آسمان ۾ پنھنجي ساڄي پاسي ويھاريائين .
49001021	اُتي مسيح ھر طرح جي حڪومت ، اختياري ، طاقت ۽ بادشاھت کان گھڻو مٿاھون آھي . ڪوبہ اختياريءَ وارو لقب جيڪو نہ رڳو ھن زماني ۾ بلڪ ايندڙ زماني ۾ بہ ڪنھن کي حاصل ٿيندو ، تنھن کان مسيح جو لقب مٿاھون آھي .
49001022	اھڙيءَ طرح خدا سڀ ڪجھہ مسيح جي پيرن ھيٺ ڪري ڇڏيو ۽ کيس ڪليسيا جي ھر ڳالھہ جو سر بڻايو .
49001023	اھا ڪليسيا مسيح جو بدن ۽ سندس ڀرپوري آھي . ھو پاڻ ئي ھر شيءِ کي ھر طرح سان ڀرپور ڪري ٿو .
49002001	گذريل وقت ۾ اوھين پنھنجين نافرمانين ۽ گناھن جي ڪري مئل ھئا .
49002002	انھيءَ وقت اوھين دنيا جي دستور موجب ھلندا ھئا ۽ ھوا ۾ اختياري ھلائيندڙ حڪمران ، يعني شيطان جا پوئلڳ ھئا . ھيءُ اھو ئي روح آھي ، جيڪو ھاڻي انھن ماڻھن تي حڪومت ڪري ٿو جيڪي خدا جا نافرمان آھن .
49002003	ان وقت اسين سڀيئي بہ انھن سان گڏ پنھنجي انساني فطرت جي جسماني خواھشن موجب زندگي گذاريندا ھئاسين ۽ پنھنجي جسم ۽ دل جون خواھشون پوريون ڪندا ھئاسين . اسين فطري حالت جي ڪري ٻين سڀني وانگر خدا جي ناراضپي جا حقدار ھئاسين .
49002004	پر خدا ، جيڪو رحم سان ڀرپور آھي تنھن پنھنجي گھڻي پيار سببان جيڪو ھن اسان سان ڪيو ،
49002005	اسان کي مسيح سان گڏ جيئرو ڪيو ، جڏھن تہ اسين اڃا ڏوھن جي ڪري مئل ھئاسين . خدا جي فضل جي ڪري ئي اوھين بچي ويا آھيو .
49002006	خدا اسان کي عيسيٰ مسيح سان گڏ اٿاريو ۽ ھن سان گڏجي ھڪ ٿيڻ ڪري اسان کي آسماني جاين تي ساڻس گڏ ويھاريائين .
49002007	انھيءَ لاءِ تہ ھو پنھنجي انھيءَ مھربانيءَ جي وسيلي جيڪا عيسيٰ مسيح جي ڪري اسان تي آھي ، ايندڙ زمانن ۾ پنھنجي فضل جي بي انداز دولت کي ظاھر ڪري .
49002008	ڇالاءِ جو خدا جي فضل جي ڪري ئي اوھان کي ايمان جي وسيلي ڇوٽڪارو مليو آھي . اھو اوھان جي ڪوششن جي ڪري نہ آھي ، بلڪ خدا جي بخشش آھي ،
49002009	سو اھو اوھان جي عملن جي ڪري نہ آھي جو متان ڪو فخر ڪري .
49002010	ڇالاءِ جو اسين خدا جي ڪاريگري آھيون . ھن اسان کي عيسيٰ مسيح سان گڏجي ھڪ ٿيڻ جي ڪري انھن چڱن ڪمن لاءِ پيدا ڪيو جيڪي ھن اڳي ئي اسان جي ڪرڻ لاءِ تيار ڪري ڇڏيا ھئا .
49002011	تنھنڪري ياد رکو تہ اڳي پيدائشي طور اوھين غير قوم ھئا ۽ جيڪي ماڻھو جسماني طور ھٿ سان ڪرايل طھر جي ڪري پاڻ کي طھريل ٿا سڏين ، سي اوھان کي اڻ طھريل سڏيندا ھئا .
49002012	انھيءَ وقت اوھين مسيح کان ڌار ۽ بني اسرائيل جي جماعت کان ٻاھر ھئا . اوھين خدا جي واعدي ڪيل عھدن کان اڻ واقف ، دنيا ۾ نااميد ۽ خدا کان جدا زندگي گذاريندا ھئا .
49002013	پر اوھين جيڪي پھريائين گھڻو پري ھئا سي ھاڻي عيسيٰ مسيح سان گڏجي ھڪ ٿيڻ ڪري سندس رت جي وسيلي ويجھو ٿي پيا آھيو .
49002014	ڇالاءِ جو مسيح ئي اسان جو صلح آھي ، جنھن يھودين ۽ غير يھودين ٻنھي کي ھڪ ڪري ڇڏيو . ھن جدائيءَ جي ڀت جيڪا وچ ۾ ھئي سا ڊاھي ڇڏي ، جنھن ٻنھي کي ھڪ ٻئي جو دشمن بڻائي ڇڏيو ھو .
49002015	سو ھن اھا دشمني جيڪا شريعت جي حڪمن وارن قانونن ۾ ھئي سا پنھنجي جسم جي وسيلي ڪڍي ڇڏي ، تہ جيئن کين پاڻ سان ملائي ٻنھي مان ھڪڙو نئون انسان پيدا ڪري صلح ڪرائي .
49002016	مسيح پنھنجي صليبي موت جي وسيلي انھن جي دشمني ختم ڪري ڇڏي ۽ ٻنھي کي ھڪڙو بدن ڪري خدا سان ملائي ڇڏيائين .
49002017	سو مسيح آيو ۽ اوھين جيڪي پري ھئا ۽ اھي جيڪي ويجھا ھئا ، ٻنھي کي صلح جي خوشخبري ٻڌايائين .
49002018	ڇالاءِ جو مسيح جي وسيلي اسان ٻنھي يعني يھودين ۽ غير يھودين کي ھڪڙي ئي پاڪ روح جي ڪري پيءُ تائين پھچ حاصل ٿي آھي .
49002019	تنھنڪري اوھين ھاڻي ڌاريا ۽ پرديسي نہ رھيا آھيو ، بلڪ خدا جي قوم جا ھم وطن ۽ خدا جي گھر جا ڀاتي آھيو .
49002020	اوھين ڄڻ تہ ھڪ عمارت آھيو ، جنھن جو بنياد رسولن ۽ نبين تي اڏيل آھي ۽ انھيءَ بنياد جو سڀ کان اھم پٿر پاڻ عيسيٰ مسيح آھي .
49002021	اھو ئي سموري اڏاوت کي ڳنڍي ٿو ۽ اھڙيءَ طرح خداوند جو ھڪ پاڪ گھر ٺھندو ۽ وڌندو ٿو وڃي .
49002022	مسيح سان گڏجي ھڪ ٿيڻ جي ڪري اوھين بہ اھڙي جڳھہ ۾ گڏ جڙندا ۽ اڏبا ٿا وڃو ، جنھن ۾ خدا پنھنجي پاڪ روح جي صورت ۾ رھي ٿو .
49003001	انھيءَ سبب آءٌ پولس ، جيڪو اوھان غير قومن جي خاطر ۽ عيسيٰ مسيح جي ڪري قيدي آھيان ، دعا ٿو گھران .
49003002	اوھان ٻڌو ھوندو تہ خدا اوھان لاءِ پنھنجي فضل جو خاص ڪم منھنجي حوالي ڪيو آھي .
49003003	خدا پنھنجو ھي راز الھام جي ذريعي مون کي ٻڌايو ، جنھن جو احوال مختصر طور اڳي ئي اوھان ڏانھن لکيو اٿم .
49003004	جنھن کي پڙھي اوھين ڄاڻي سگھو ٿا تہ آءٌ مسيح جو اھو راز ڪيتري قدر سمجھان ٿو .
49003005	اڳئين زماني ۾ ماڻھن کي ھي راز اھڙيءَ طرح نہ ٻڌايو ويو ھو ، جھڙيءَ طرح ھاڻي خدا جي پاڪ رسولن ۽ نبين تي پاڪ روح جي وسيلي ظاھر ٿيو آھي .
49003006	اھو راز ھي آھي تہ غير قومون عيسيٰ مسيح سان گڏجي ھڪ ٿيڻ ڪري خوشخبريءَ جي وسيلي يھودين سان گڏ خدا جي ميراث ۾ شريڪ آھن ، ھڪ ئي بدن جا عضوا آھن ۽ خدا جي واعدي ۾ حصيدار آھن .
49003007	خدا جي فضل جي انھيءَ بخشش سان ، جيڪا سندس قدرت جي اثر ڪري مون کي عطا ٿي ھئي ، آءٌ انھيءَ خوشخبريءَ جو خادم بڻايو ويس .
49003008	جيتوڻيڪ آءٌ خدا جي قوم ۾ سڀني کان گھٽ آھيان ، تنھن ھوندي بہ اھو فضل مون کي عطا ڪيو ويو تہ آءٌ غير قومن کي مسيح جي بي انداز دولت جي خوشخبري ٻڌايان ،
49003009	۽ سڀني ماڻھن تي اھا ڳالھہ روشن ڪريان تہ جيڪو راز ازل کان سڀني شين جي خلقيندڙ خدا وٽ ڳجھو رکيل ھو تنھن جو انتظام ڪھڙو آھي .
49003010	خدا جو مقصد ھو تہ ھاڻي ڪليسيا جي وسيلي سندس طرح طرح جي حڪمت انھن حڪومت ۽ اختياريءَ وارن کي معلوم ٿي وڃي ، جيڪي آسماني جاين ۾ آھن .
49003011	ھي سڀ خدا جي انھيءَ ازلي ارادي موجب ٿيو ، جيڪو ھن اسان جي خداوند عيسيٰ مسيح جي وسيلي پورو ڪيو .
49003012	مسيح سان گڏجي ھڪ ٿيڻ ۽ مٿس ايمان آڻڻ جي ڪري دليريءَ ۽ ڀروسي سان خدا جي حضور ۾ اسان کي پھچ حاصل ٿئي ٿي .
49003013	تنھنڪري آءٌ عرض ٿو ڪريان تہ جيڪي مصيبتون اوھان جي خاطر سھان ٿو تن جي ڪري بي ھمت نہ ٿيو ، ڇاڪاڻ تہ اھي اوھان لاءِ فائدي جو باعث آھن .
49003014	انھيءَ سبب ڪري آءٌ آسماني پيءُ جي اڳيان سجدو ڪريان ٿو ،
49003015	جنھن کان آسمان ۾ ۽ زمين تي ، ايمان وارن جي سموري خاندان کي نالو ٿو ملي .
49003016	منھنجي دعا آھي تہ ھو پنھنجي جلال ڀري دولت موجب اوھان کي پنھنجي پاڪ روح جي وسيلي طاقت عطا ڪري تہ اوھين پنھنجي اندر ۾ زورآوار ٿيو ۽ ايمان جي وسيلي مسيح اوھان جي دلين ۾ رھي .
49003017	منھنجي ھيءَ بہ دعا آھي تہ اوھين محبت ۾ پاڙ ھڻي ۽ پيڙھہ ڄمائي اھڙا مضبوط ٿيو
49003018	جو خدا جي سڄي قوم سان گڏجي پوريءَ طرح سمجھي سگھو تہ مسيح جي محبت جي ويڪرائي ، ڊگھائي ، اوچائي ۽ اونھائي ڪيتري آھي .
49003019	يعني مسيح جي انھيءَ محبت کي ڄاڻي سگھو جيڪا سمجھہ کان ٻاھر آھي ، تہ جيئن اوھين خدا جي ساري ڀرپوريءَ تائين ڀرپور ٿيو .
49003020	واکاڻ ٿي ڪجي انھيءَ خدا جي ، جيڪو پنھنجي قدرت موجب جا اسان ۾ اثر ڪري ٿي ، اسان جي گھرڻ ۽ سوچڻ کان وڌيڪ ڪم ڪري سگھي ٿو .
49003021	شل ڪليسيا ۽ عيسيٰ مسيح جي وسيلي پيڙھي بہ پيڙھي ھميشہ تائين سندس واکاڻ ٿيندي رھي . آمين .
49004001	تنھنڪري آءٌ ، جيڪو خداوند جي خاطر قيدي آھيان ، اوھان کي تاڪيد ٿو ڪريان تہ جنھن مقصد لاءِ خدا اوھان کي سڏيو آھي انھيءَ جي لائق زندگي گذاريو .
49004002	ڏاڍي نھٺائيءَ ۽ نِوڙت سان رھو ، صبر ڪريو ۽ پيار سان ھڪ ٻئي جي برداشت ڪريو .
49004003	انھيءَ ايڪي کي جيڪو پاڪ روح اوھان کي بخشي ٿو ، صلح جي ٻنڌڻ وسيلي قائم رکڻ جي دل سان ڪوشش ڪريو .
49004004	ھڪڙو ئي بدن آھي ۽ ھڪڙو ئي پاڪ روح ، جيئن اوھين بہ ھڪڙي ئي اميد لاءِ سڏيا ويا آھيو .
49004005	ھڪڙو ئي خداوند ، ھڪڙو ئي ايمان ۽ ھڪڙي ئي بپتسما آھي .
49004006	سڀني جو خدا ۽ پيءُ ھڪڙو ئي آھي جيڪو سڀني جي مٿان آھي ، سڀني جي وسيلي ڪم ڪري ٿو ۽ سڀني ۾ رھي ٿو .
49004007	پر اسان مان ھر ھڪ کي اھڙيءَ طرح فضل عطا ٿيو آھي جھڙيءَ طرح مسيح انھيءَ کي پنھنجي انداز موجب ورھايو .
49004008	جنھن ڪري پاڪ ڪلام ۾ لکيل آھي تہ”جڏھن ھو مٿي چڙھي ويو،تڏھن قيدين کي پاڻ سان وٺي ويو ، ۽ ماڻھن کي سوکڙيون ڏنائين . “
49004009	ھاڻي سندس مٿي چڙھي وڃڻ جو مطلب ھن کان سواءِ ٻيو ڇا آھي تہ ھو پھريائين ھيٺ زمين تي بہ لٿو .
49004010	ھو جيڪو ھيٺ لٿو سو اھو ساڳيو ئي آھي جيڪو سڀني آسمانن کان بہ تمام مٿي چڙھي ويو ، انھيءَ لاءِ تہ ھو سموري ڪائنات کي ڀرپور ڪري .
49004011	ھن ڪن کي رسول ، ڪن کي نبي ، ڪن کي خوشخبري ڏيندڙ ، ڪن کي پاسبان ۽ استاد مقرر ڪري ڏنو .
49004012	انھيءَ لاءِ تہ خدا جي سڄي قوم خدمت جي ڪم لاءِ تيار ٿئي ، تہ جيئن مسيح جو بدن يعني ڪليسيا ترقي ڪري .
49004013	ايستائين جو اسين سڀ خدا جي فرزند کي ڄاڻڻ ۽ مٿس ايمان رکڻ ۾ ھڪ ٿي ڪامل انسان بڻجون . اھڙيءَ طرح اسين ايمان ۾ بالغ ٿيون يعني مسيح وانگر پوريءَ طرح ڪامل بڻجي وڃون .
49004014	انھيءَ کان پوءِ اڳتي اسين ٻارڙا نہ رھون ۽ ماڻھن جي ٺڳي ۽ مڪاريءَ جي ڪري سندن گمراھہ ڪندڙ منصوبن پٺيان ھر قسم جي تعليم جي جھوٽي سان ڇولين وانگر ھيڏي ھوڏي گھلبا ۽ لڙھندا نہ وتون .
49004015	پر اٽلندو پيار جي جذبي سان سچ تي ھلي سڀني ڳالھين ۾ مسيح سان ڳنڍجڻ لاءِ وڌندا وڃون ، جيڪو ڪليسيا جو سر آھي .
49004016	اتان ئي سارو بدن ، سنڌ سنڌ جي ڳنڍجڻ سان جڙي ٿو . سو جيڪڏھن ھر ھڪ عضوو صحيح نموني ۾ ڪم ڪري ٿو تہ سارو بدن وڌي ٿو ۽ پنھنجو پاڻ کي پيار جي وسيلي ترقي وٺائيندو رھي ٿو .
49004017	تنھنڪري آءٌ خداوند جي نالي اوھان کي زور ڏيندي چوان ٿو تہ اوھين اڳتي اھڙيءَ طرح نہ ھلو ، جھڙيءَ طرح غير قومون پنھنجن اجاين خيالن موجب ھلن ٿيون .
49004018	اھي عقل جا انڌا آھن ۽ خدا جي ڏنل زندگيءَ ۾ ڪوبہ حصو ڪونہ اٿن ، ڇاڪاڻ تہ سندن دلين جي سختيءَ جي ڪري انھن ۾ جاھليت اچي ويئي آھي .
49004019	اھي بي شرم ٿي چڪا آھن ۽ پاڻ کي شھوت پرستيءَ جي حوالي ڪيو اٿن ، انھيءَ لاءِ تہ جيئن ھر قسم جا گندا ڪم گھڻي حرص سان ڪندا رھن .
49004020	پر اوھان کي مسيح جي اھڙي تعليم ڪانہ ملي .
49004021	يقيناً اوھان ھن بابت ٻڌو آھي ۽ مسيح سان گڏجي ھڪ ھئڻ ڪري انھيءَ سچائيءَ موجب جيڪا عيسيٰ ۾ آھي اوھان کي سيکاريو ويو ،
49004022	تہ پنھنجي پراڻي فطرت کي سندس اڳوڻي ھلت چلت سميت لاھي ڇڏيو ، جيڪا برين خواھشن جي فريب سبب بگڙندي ٿي وڃي .
49004023	اوھان جي دل ۽ دماغ پوريءَ طرح نئون ٿيڻ گھرجي .
49004024	اوھين نئين فطرت ڍڪيو ، جيڪا خدا جي مرضيءَ موجب حقيقي سچائيءَ ۽ پاڪيزگيءَ ۾ پيدا ڪئي ويئي آھي .
49004025	تنھنڪري ڪوڙ کي ڇڏي اوھان مان ھر ڪو پنھنجي پاڙيسريءَ سان سچ ڳالھائي ، ڇاڪاڻ تہ اسين سڀ ھڪ ئي بدن جا عضوا آھيون .
49004026	جيڪڏھن اوھان کي ڪاوڙ اچي وڃي تہ گناھہ نہ ڪريو ۽ سج لھڻ تائين اوھان کي ڪاوڙ نہ رھي .
49004027	شيطان کي ڪوبہ موقعو نہ ڏيو .
49004028	چوري ڪرڻ وارو اڳتي چوري نہ ڪري ، بلڪ چڱو ڪم اختيار ڪندي پنھنجن ھٿن سان محنت ڪري تہ جيئن ڪنھن محتاج کي ڏيڻ لاءِ وٽس ڪجھہ ھجي .
49004029	اوھان جي وات مان ڪابہ گندي ڳالھہ نہ نڪري . پر اھڙي ڳالھہ نڪري جيڪا ضرورت مطابق ٻين جي سڌاري جو سبب بڻجي تہ جيئن ٻڌڻ وارن کي انھيءَ مان برڪت حاصل ٿئي .
49004030	انھيءَ سان گڏ خدا جي پاڪ روح کي رنج نہ ڪريو . ڇالاءِ جو اھو روح اوھان تي انھيءَ ڏينھن لاءِ خدا جي مُھر آھي ، جنھن ڏينھن تي اوھان جو پوريءَ طرح ڇوٽڪارو ٿيندو .
49004031	ھر قسم جي ڪيني ، غضب ، ڪاوڙ ، گوڙ ۽ گلا کي ھر طرح جي بدخواھيءَ سميت پاڻ کان پري ڪريو .
49004032	ھڪ ٻئي تي مھربان ۽ نرم دل ٿيو ۽ جھڙيءَ طرح خدا مسيح جي وسيلي اوھان کي معاف ڪيو ، تھڙيءَ طرح اوھين بہ ھڪ ٻئي کي معاف ڪندا رھو .
49005001	اوھين خدا جا پيارا ٻار آھيو ، تنھنڪري سندس پيروي ڪريو
49005002	۽ پيار ڀري زندگي گذاريو ، جھڙيءَ طرح مسيح اسان کي پيار ڏنو ۽ اسان جي لاءِ پنھنجو پاڻ کي خدا جي آڏو خوشبودار نذرانو ۽ قرباني ڪري ڏيئي ڇڏيائين .
49005003	پر زناڪاري ۽ ڪنھن بہ قسم جي ناپاڪي يا لالچ جو نالو بہ اوھان ۾ نہ ھئڻ کپي ، ڇالاءِ جو خدا وارن لاءِ اھو مناسب نہ آھي .
49005004	بي شرمي ، اجائي بڪ بڪ ۽ گندي چرچي بازي نہ ھئڻ کپي . اھي نالائقيءَ جھڙيون ڳالھيون آھن ، پر اٽلندو شڪرگذاري ڪرڻ کپي .
49005005	اوھين پڪ ڄاڻو تہ ڪوبہ زناڪار يا ناپاڪ يا لالچي ماڻھو جيڪو حقيقت ۾ بت پرست آھي ، تنھن جو مسيح ۽ خدا جي بادشاھيءَ ۾ ڪوبہ ورثو ڪونھي .
49005006	متان ڪو ماڻھو سکڻيون ڳالھيون ڪري اوھان کي ٺڳي وڃي ، ڇالاءِ جو اھڙن گناھن جي ڪري نافرمانن تي خدا جو غضب نازل ٿئي ٿو .
49005007	تنھنڪري اوھين انھن جا شريڪ نہ ٿيو .
49005008	ڇالاءِ جو اڳي اوھين اوندھہ مثل ھئا ، پر ھاڻي اوھين خداوند جا ماڻھو ھئڻ ڪري روشنيءَ مثل آھيو . سو اوھان کي انھن ماڻھن وانگر زندگي گذارڻ گھرجي جيڪي روشنيءَ وارا آھن .
49005009	ھن ڪري جو روشنيءَ جو ڦل ھر طرح جي چڱائيءَ ، صداقت ۽ سچائيءَ ۾ آھي .
49005010	آزمودي سان معلوم ڪندا رھو تہ خداوند کي ڇا ٿو وڻي .
49005011	اونداھيءَ جي اجاين ڪمن سان ڪو واسطو نہ رکو ، پر اٽلندو انھن کي پڌرو ڪريو .
49005012	ڇالاءِ جو جيڪي ڪم اھي ڳُجھہ ڳوھہ ۾ ڪن ٿا ، تن جو ذڪر ڪرڻ بہ شرم جھڙي ڳالھہ آھي .
49005013	سڀڪا شيءِ جيڪا ڦٽڪار ھيٺ اچي ٿي سا روشنيءَ جي ڪري پڌري ٿيو پوي .
49005014	ڇالاءِ جو اھا روشني ئي آھي ، جيڪا ھر شيءِ کي روشن ڪري ٿي ڏيکاري . تنھنڪري چيو ويو آھي تہ”اي ستل ! جاڳي پئُہ،مئلن منجھان جي اُٿ،تہ مسيح تو تي نور چمڪائيندو . “
49005015	تنھنڪري تمام خبرداريءَ سان ڏسو تہ ڪيئن ٿا ھلو . نادانن وانگر نہ ، پر دانائن وانگر زندگي گذاريو .
49005016	وقت جو پورو پورو فائدو وٺو ، ڇالاءِ جو زمانو خراب آھي .
49005017	تنھنڪري بي وقوف نہ ٿيو ، پر سمجھو تہ خداوند جي مرضي ڪھڙي آھي .
49005018	مئي پي الوٽ نہ ٿيو ، ڇوجو انھيءَ سان بڇڙائي پيدا ٿي ٿئي . پر اٽلندو پاڪ روح سان ڀرپور ٿيندا وڃو .
49005019	اوھين پاڻ ۾ زبور ، گيت ۽ روحاني راڳ ڳايو ۽ پنھنجي دل سان خداوند جي ساراھہ ۾ ڳايو وڄايو .
49005020	ھميشہ سڀني ڳالھين ۾ اسان جي خداوند عيسيٰ مسيح جي نالي ، خدا پيءُ جا شڪرانا بجاءِ آڻيندا رھو .
49005021	مسيح جي ادب جي ڪري ھڪ ٻئي جي تابع رھو .
49005022	اي زالون ! اوھين پنھنجن مڙسن جون اھڙيون تابعدار رھو جھڙيون خداوند جون .
49005023	ڇالاءِ جو مڙس زال جو سرآھي ، جھڙيءَ طرح مسيح ڪليسيا يعني بدن جو سر ۽ انھيءَ بدن جو بچائيندڙ آھي .
49005024	تنھنڪري جھڙيءَ طرح ڪليسيا مسيح جي تابع آھي ، تھڙيءَ طرح زالن کي بہ سڀ ڪنھن ڳالھہ ۾ پنھنجن مڙسن جي تابع رھڻ گھرجي .
49005025	اي مڙسؤ ! پنھنجين زالن سان محبت رکو ، جھڙيءَ طرح مسيح ڪليسيا سان محبت رکي ۽ ان جي خاطر پنھنجي جان ڏيئي ڇڏيائين .
49005026	ھن انھيءَ ڪري ائين ڪيو تہ جيئن ڪليسيا کي پاڪ ڪلام جي وسيلي ۽ پاڻيءَ سان غسل ڪرائي صاف ڪري پاڪ بڻائي .
49005027	ھن جو مقصد ھو تہ ھڪڙي اھڙي جلوي واري ڪليسيا پنھنجي اڳيان پيش ڪري ، جنھن تي ڪوبہ داغ يا گھنج يا ڪا ٻي اھڙي شيءِ نہ ھجي ، بلڪ اھا پاڪ ۽ بي عيب ھجي .
49005028	ساڳئي نموني مڙسن کي بہ پنھنجين زالن سان اھڙيءَ طرح محبت رکڻ کپي ، جھڙيءَ طرح ھو پنھنجن جسمن سان رکن ٿا . جيڪو پنھنجيءَ زال سان محبت رکي ٿو سو پاڻ سان محبت رکي ٿو .
49005029	مطلب تہ ڪوبہ ماڻھو ڪڏھن بہ پنھنجي جسم سان نفرت نہ ٿو ڪري ، اٽلندو انھيءَ کي کارائي پيئاري ٿو ۽ انھيءَ جي پالنا ڪري ٿو ، جھڙيءَ طرح مسيح ڪليسيا کي سنڀالي ٿو .
49005030	ڇالاءِ جو اسين سندس بدن جا عضوا آھيون .
49005031	جيئن لکيل آھي تہ”انھيءَ سبب ماڻھو پنھنجي پيءُ ۽ ماءُ کي ڇڏي،پنھنجيءَ زال سان گڏجي رھندو ۽ ٻئي ھڪ جسم ٿي ويندا . “
49005032	اھو ھڪڙو وڏو راز آھي . پر آءٌ چوان ٿو تہ انھيءَ راز جو تعلق مسيح ۽ ڪليسيا سان آھي .
49005033	اھو اوھان سان بہ لاڳاپو رکي ٿو تہ اوھان مان ھر ھڪ مڙس کي پنھنجيءَ زال سان اھڙي محبت ڪرڻ گھرجي جھڙي ھو پاڻ سان ٿو ڪري ۽ زال کي بہ پنھنجي مڙس جو ادب ڪرڻ گھرجي .
49006001	اي ٻارؤ ! خداوند جا ھئڻ ڪري پنھنجي ماءُ پيءُ جي فرمانبرداري ڪريو ، ڇوتہ ائين ڪرڻ واجب آھي .
49006002	ھي پھريون حڪم آھي جنھن سان واعدو شامل آھي تہ”پنھنجي پيءُ ۽ ماءُ جي عزت ڪريو ،
49006003	تہ جيئن توھان جو ڀلو ٿئي ، ۽ انھيءَ ملڪ ۾ اوھين وڏي عرصي تائين رھو . “
49006004	اي پيئرؤ ! اوھين پنھنجن ٻارن کي چڙ ڏياري نہ ڪاوڙايو ، بلڪ کين اھڙي تربيت ۽ نصيحت ڏيئي سندن پالنا ڪريو جيڪا خداوند کي پسند ھجي .
49006005	اي غلامؤ ! اوھين صاف دليءَ سان ، ادب ۽ تابعداري ڪندي پنھنجن دنياوي مالڪن جا اھڙا فرمانبردار رھو جھڙا مسيح جا .
49006006	ماڻھن کي خوش ڪندڙن وانگر ظاھري ڏيکاءَ لاءِ خدمت نہ ڪريو ، پر مسيح جي غلامن وانگر دل سان خدا جي مرضي پوري ڪريو .
49006007	دل وَ جان سان خدمت ڪريو ، ڄڻ تہ خداوند جي ٿا ڪريو ، نہ ماڻھن جي .
49006008	ڇالاءِ جو اوھين ڄاڻو ٿا تہ ڪوبہ ماڻھو جيڪو بہ چڱو ڪم ڪندو ، تنھن جو اجر خداوند کان ملندس ، پوءِ کڻي اھو غلام ھجي يا آزاد .
49006009	اي مالڪؤ ! اوھين بہ پنھنجن غلامن سان ساڳيو سلوڪ ڪريو . کين ڌمڪايو نہ ، ڇوتہ اوھين ڄاڻو ٿا تہ انھن جو ۽ اوھان جو ، ٻنھي جو مالڪ آسمان ۾ آھي ۽ اھو ڪنھن جي بہ طرفداري ڪونہ ڪندو آھي .
49006010	مطلب تہ خداوند جا ھئڻ ڪري ۽ سندس قدرت جي زور جي ڪري زورآوار ٿيو .
49006011	خدا جا سڀ ھٿيار ٻَڌو ، تہ جيئن شيطان جي سازشن جو مقابلو ڪري سگھو .
49006012	ڇالاءِ جو اسان جي جنگ انسان سان نہ آھي . پر اسين ھن اونداھيءَ دنيا وارين طاقتن سان ، اختياريءَ وارن سان ، حاڪمن سان ۽ آسماني جاين وارن بڇڙن روحن جي لشڪرن سان وڙھون ٿا .
49006013	تنھنڪري خدا جا سڀ ھٿيار ٻڌو ، تہ جيئن برائيءَ جي ڏينھن ۾ مقابلو ڪري سگھو ۽ سڀ ڪجھہ ڪرڻ کان پوءِ بہ مضبوطيءَ سان قائم رھو .
49006014	تہ پوءِ ثابت قدم رھو ، سچ جو سندرو چيلھہ سان ٻڌو ۽ ڇاتيءَ تي سچائيءَ جي زرہ ڍڪيو .
49006015	پنھنجي پيرن ۾ اھا جتي پائي تيار رھو ، جنھن جي ڪري صلح جي خوشخبري ٻڌائي سگھو .
49006016	انھيءَ سان گڏ ايمان جي ڍال کڻو ، جنھن سان اوھين انھيءَ بدڪار يعني شيطان جا سڀ ٻرندڙ تير اُجھائي سگھو .
49006017	ڇوٽڪاري جو لوھو ٽوپ ۽ پاڪ روح جي تلوار يعني خدا جو ڪلام بہ کڻو .
49006018	پاڪ روح جي ھدايت موجب ھر وقت ۽ ھر قسم جي دعائن ۽ منٿن سان خدا کان مدد گھرندا رھو . انھيءَ مقصد لاءِ سجاڳ رھو ۽ سڀني ايمان وارن لاءِ ھميشہ دعا گھرندا رھو .
49006019	منھنجي لاءِ بہ دعا ڪريو تہ ڳالھائڻ وقت مون کي ڪلام ٻڌائڻ جي توفيق ملي ، تہ جيئن آءٌ خوشخبريءَ جو راز دليريءَ سان ظاھر ڪريان .
49006020	انھيءَ خوشخبريءَ خاطر آءٌ زنجيرن سان ٻڌل ايلچي آھيان . دعا ڪريو تہ اھا بنا ڪنھن ڊپ جي ٻڌائي سگھان ، جيئن مون کي ٻڌائڻ کپي .
49006021	تُخِڪُس ، جيڪو خداوند جو ھئڻ ڪري پيارو ڀاءُ ۽ سچو خدمتگار آھي ، سو اوھان کي منھنجون سڀ ڳالھيون ٻڌائيندو ، انھيءَ لاءِ تہ اوھين بہ منھنجي حال کان واقف ٿيو تہ آءٌ ڪيئن ٿو گذاريان .
49006022	آءٌ ھن کي اوھان ڏانھن انھيءَ مقصد لاءِ موڪلي رھيو آھيان تہ اوھان کي معلوم ٿئي تہ اسين ڪيئن آھيون ۽ اھو بہ تہ جيئن ھو اوھان جي دلين کي ھمتائي .
49006023	خدا پيءُ ۽ خداوند عيسيٰ مسيح جي طرفان شل ڀائرن ۽ ڀينرن کي اطمينان ۽ ايمان سان گڏ محبت حاصل ٿئي .
49006024	شل انھن سڀني تي فضل ھجي ، جيڪي اسان جي خداوند عيسيٰ مسيح سان لازوال محبت رکن ٿا .
50001001	ھي خط عيسيٰ مسيح جي ٻانھن ، پولس ۽ تيمٿيس جي طرفان آھي ، جيڪو نگھبانن ۽ خادمن سميت فلپي شھر ۾ رھندڙ عيسيٰ مسيح سان گڏجي ھڪ ٿيل سڀني ايمان وارن ڏانھن لکجي ٿو .
50001002	شل اوھان تي اسان جي پيءُ خدا ۽ خداوند عيسيٰ مسيح جي طرفان فضل ۽ سلامتي ھجي .
50001003	جڏھن بہ اوھين ياد اچو ٿا ، تڏھن آءٌ پنھنجي خدا جو شڪر ٿو ڪريان .
50001004	ھر اھا دعا ، جيڪا اوھان سڀني لاءِ ٿو گھران سا ھميشہ خوشيءَ سان گھرندو آھيان ،
50001005	ڇاڪاڻ تہ اوھان پھرين ڏينھن کان وٺي اڄ تائين خوشخبري ڦھلائڻ ۾ منھنجو ساٿ ڏنو آھي .
50001006	مون کي انھيءَ ڳالھہ جو يقين آھي تہ خدا ، جنھن اوھان ۾ چڱو ڪم شروع ڪيو آھي ، سو انھيءَ کي عيسيٰ مسيح جي موٽي اچڻ واري ڏينھن تائين پورو ڪندو .
50001007	تنھنڪري واجب آھي تہ آءٌ اوھان سڀني جي باري ۾ ائين ئي سمجھان ، ڇاڪاڻ تہ اوھين منھنجيءَ دل ۾ موجود آھيو . منھنجي قيد ۾  توڙي خوشخبريءَ کي سچي ثابت ڪرڻ ۽ ان کي پڪيءَ طرح قائم ڪرڻ ۾ ، اوھين سڀ خدا جي ڏنل فضل ۾ مون سان ڀاڱي ڀائيوار آھيو .
50001008	خدا منھنجو شاھد آھي تہ عيسيٰ مسيح جھڙي الفت جيان اوھان سڀني لاءِ ڪيڏي نہ سڪ اٿم .
50001009	آءٌ ھيءَ دعا ٿو گھران تہ علم ۽ ھر طرح جي سمجھہ سان گڏ اوھان جي محبت بہ گھڻي کان گھڻي وڌندي وڃي ،
50001010	تہ جيئن اوھين چڱين ڳالھين کي سمجھي پسند ڪريو ۽ مسيح جي موٽي اچڻ واري ڏينھن تائين صاف دل ۽ بي ڏوھي رھو .
50001011	شل اوھين سچائيءَ جي انھيءَ ڦل سان ڀريل رھو ، جيڪو عيسيٰ مسيح جي وسيلي آھي ، تہ جيئن خدا جو جلال ظاھر ٿئي ۽ سندس واکاڻ ٿئي .
50001012	ھاڻي اي ڀائرو ۽ ڀينرون ! آءٌ چاھيان ٿو تہ اوھين ڄاڻي وٺو تہ جيڪي ڪجھہ مون تي ٿي گذريو آھي ، سو حقيقت ۾ خوشخبريءَ جي واڌاري جو سبب بڻيو آھي .
50001013	ايتري قدر جو شاھي پلٽڻ جي سڀني سپاھين ۽ ٻين سڀني ماڻھن ۾ مشھور ٿي ويو آھي تہ آءٌ مسيح جي خاطر قيد ۾ پيو آھيان .
50001014	منھنجي قيد ۾ ھجڻ جي ڪري گھڻن ايمان وارن کي خداوند ۾ ڀروسو حاصل ٿيو آھي ، ايتري قدر جو اھي وڌيڪ ھمت ۽ بي خوفيءَ سان خدا جو ڪلام ٻڌائين ٿا .
50001015	البت ڪي حسد ۽ جھيڙي جي ڪري تبليغ ٿا ڪن تہ ڪي نيڪ نيتيءَ سان .
50001016	نيڪ نيتيءَ وارا محبت جي ڪري ائين ٿا ڪن . اھي ڄاڻن ٿا تہ آءٌ خوشخبريءَ کي سچو ثابت ڪرڻ لاءِ مقرر ٿيل آھيان .
50001017	پر ٻيا ذاتي لالچ جي ڪري مسيح جي منادي ٿا ڪن ، سچيءَ نيت سان نہ ، بلڪ انھيءَ خيال سان تہ منھنجي لاءِ قيد ۾ وڌيڪ مصيبت پيدا ڪن .
50001018	پر اھا ڪا وڏي ڳالھہ ناھي . وڏي ڳالھہ ھيءَ آھي تہ مسيح جي پڌرائي ھر طرح سان ٿئي ٿي ، پوءِ اھا ڪوڙي نيت سان ھجي يا سچيءَ سان . انھيءَ سبب آءٌ خوش آھيان ، ھائو ، آءٌ خوش ٿيندو رھندس .
50001019	ڇالاءِ جو آءٌ ڄاڻان ٿو تہ اوھان جي دعائن ۽ عيسيٰ مسيح جي روح جي مدد سان آءٌ ڇڏائجي ويندس .
50001020	منھنجي دل جي آرزو ، بلڪ اميد اٿم تہ ڪنھن بہ ڳالھہ ۾ شرمندو نہ ٿيندس . پر منھنجي وڏي دليريءَ جي ڪري ھميشہ وانگر ھاڻي بہ منھنجي بدن جي وسيلي مسيح جي وڏائي ٿيندي ، پوءِ توڙي جيئرو رھان يا مري وڃان .
50001021	ڇالاءِ جو مون لاءِ جيئري رھڻ جي معنيٰ آھي مسيح ۽ مرڻ جي معنيٰ آھي نفعو .
50001022	پر جيڪڏھن ھن جسم ۾ جيئرو رھان تہ آءٌ چڱو ڪم ڪري سگھان ٿو . تنھن ھوندي بہ آءٌ نہ ٿو ڄاڻان تہ ڇا کي پسند ڪريان .
50001023	آءٌ ٻنھي ڳالھين جي وچ ۾ ڦاٿل آھيان . منھنجي خواھش تہ اھا آھي تہ ھن دنيا کي ڇڏي وڃي مسيح سان رھان ، ڇالاءِ جو اھو سڀ کان بھتر آھي .
50001024	پر منھنجو بدن ۾ رھڻ اوھان جي خاطر وڌيڪ ضروري آھي .
50001025	انھيءَ ڳالھہ جي پڪ ھئڻ ڪري آءٌ ڄاڻان ٿو تہ آءٌ جيئرو رھندس ، بلڪ اوھان سڀني سان گڏ گذاريندس ، تہ جيئن اوھان جي ايمان ۾ واڌارو ٿئي ۽ اوھين ان ۾ خوش رھو .
50001026	سو جڏھن آءٌ ٻيھر اوھان وٽ اچي حاضر ٿيان تہ مون بابت اوھان جو فخر عيسيٰ مسيح جي ڪري گھڻو وڌي وڃي .
50001027	ڇا بہ ٿي پوي اوھين پنھنجي روزاني زندگي مسيح جي خوشخبريءَ جي لائق گذاريو . پوءِ آءٌ اچي اوھان سان گڏجان يا نہ ، تہ بہ احوال اھو ٻڌان تہ اوھين ھڪڙي ئي روح ۾ قائم آھيو ۽ ھڪ دل ٿي ڪري گڏجي جانفشاني ڪندا ٿا رھو تہ ماڻھو خوشخبريءَ تي ايمان آڻين .
50001028	پنھنجن مخالفن کان ڪنھن بہ ڳالھہ ۾ نہ ڊڄو . اھا ڳالھہ ھنن جي لاءِ برباديءَ جي صاف نشاني آھي ، پر اوھان جي لاءِ ڇوٽڪاري جي ۽ اھو خدا جي طرفان آھي .
50001029	ڇالاءِ جو مسيح جي خاطر اوھان تي اھا ٻاجھہ ٿي آھي تہ نہ رڳو مٿس ايمان آڻيو ، پر ھن جي لاءِ ڏک بہ سھو .
50001030	اوھين بہ خوشخبريءَ لاءِ ساڳيءَ طرح جانفشاني ٿا ڪريو ، جيئن اوھان مون کي ڪندي ڏٺو ھو ۽ ھاڻي بہ ٻڌو ٿا تہ ائين ئي پيو ڪريان .
50002001	جيڪڏھن اوھان کي مسيح سان گڏجي ھڪ ٿيڻ جي ڪري ڪا دلداري ملي آھي ۽ سندس محبت مان ڪا تسلي ٿي آھي ۽ پاڪ روح جي ڪا صحبت ۽ ڪا رحمدلي ۽ ھمدردي ملي اٿوَ ،
50002002	تہ پوءِ منھنجي ھيءَ خوشي پوري ڪريو تہ ھڪ دل ٿي ۽ ھڪ جھڙي محبت رکي ، ھڪ روح ٿيو ۽ ھم خيال رھو .
50002003	ذاتي لالچ ۽ اجائي ھٺ کان ڪجھہ بہ نہ ڪريو ، بلڪ نماڻائيءَ سان ھڪ ٻئي کي پاڻ کان بھتر سمجھو .
50002004	اوھان مان ھر ھڪ رڳو پنھنجين ڳالھين تي نہ ، پر ٻين جي ڳالھين تي بہ ڌيان ڏئي .
50002005	اوھين اھڙو ئي سڀاءُ رکو جھڙو عيسيٰ مسيح جو ھو .
50002006	جيتوڻيڪ ھو بذاتِ خود خدا ھو،تہ بہ ھن خدا سان برابر ھئڻ جي درجي کيزوريءَ پنھنجي قبضي ۾ رکڻ جي شيءِ نہ سمجھيو .
50002007	اٽلندو پاڻ کي خالي ڪري ڇڏيائين ، ۽ غلام جي صورت اختيار ڪريانسانن جھڙو ٿي ويو .
50002008	انساني شڪل ۾ ظاھر ٿي ڪريھن پاڻ کي ھيٺاھون ڪيو ، ۽ ايستائين فرمانبردار رھيوجو موت ، بلڪ صليبي موت قبول ڪيائين .
50002009	تنھنڪري خدا ھن کي تمام گھڻو سربلند ڪيو ، ۽ کيس اھو نالو عطا ڪيائين،جيڪو سڀني نالن کان اعليٰ آھي .
50002010	انھيءَ لاءِ تہ انسان ، جيڪي ڄاوا آھن يا جيڪي ڄمندا،سي سڀيئي عيسيٰ جي نالي تي گوڏا کوڙين ،
50002011	۽ ھر ھڪ زبان اقرار ڪري تہعيسيٰ مسيح خداوند آھي،تان تہ خدا پيءُ جي واکاڻ ٿئي .
50002012	تنھنڪري اي منھنجا پيارا دوستو ! جيئن اوھين ھميشہ فرمانبرداري ڪندا آيا آھيو تيئن نہ رڳو منھنجي موجودگيءَ ۾ پر ھاڻي غير موجودگيءَ ۾ اڃا بہ وڌيڪ ، انھيءَ ڪم کي ادب ۽ تابعداري ڪندي پورو ڪندا رھو ، جيڪو ڇوٽڪاري جي ڪري ڪريو ٿا .
50002013	جڏھن تہ اھو خدا ئي آھي جيڪو پنھنجي نيڪ ارادي موجب اوھان ۾ ڪم ڪندو رھي ٿو ، تہ جيئن اوھين سندس مرضي قبول ڪريو ۽ ھن تي عمل بہ ڪريو .
50002014	سڀ ڪم شڪايت ۽ تڪرار ڪرڻ کان سواءِ ڪندا رھو ،
50002015	تہ جيئن اوھين بي ڏوھي ۽ معصوم ٿي ڪري ڏنگن ۽ نرڄن ماڻھن جي ھن زماني ۾ خدا جا بي عيب ٻار ٿي رھو . انھن جي وچ ۾ اوھين ائين ٿا چمڪو جيئن دنيا ۾ روشني ،
50002016	۽ اوھين کين زندگيءَ جو ڪلام پيش ٿا ڪريو . جيڪڏھن اوھين اھو سڀ ڪجھہ ڪريو ٿا تہ آءٌ مسيح جي موٽي اچڻ واري ڏينھن تي فخر ڪري سگھندس تہ منھنجي ڊڪ ڊوڙ ۽ محنت اجائي نہ ٿي .
50002017	پر جيڪڏھن اوھان جي ايمان واري خدمت ۽ قربانيءَ تي مون کي پنھنجو رت بہ وھائڻو پوي تہ بہ آءٌ خوش آھيان ۽ اوھان سڀني سان گڏ خوشي ٿو ڪريان .
50002018	اوھين بہ ساڳيءَ طرح خوش ٿيو ۽ مون سان گڏ خوشي ڪريو .
50002019	مون کي خداوند عيسيٰ ۾ اميد آھي تہ تيمٿيس کي جلد ئي اوھان ڏانھن موڪليندس ، تہ جيئن اوھان جو احوال معلوم ڪري مون کي بہ دلجاءِ ٿئي .
50002020	مون وٽ ھن جھڙو ٻيو ڪوبہ ھم خيال ماڻھو ڪونھي ، جنھن کي سچ پچ اوھان جي ڀلائيءَ لاءِ ڳڻتي ھجي .
50002021	ڇالاءِ جو ھر ڪو پنھنجي مطلب جي ڳالھين کي ٿو ڏسي ، نہ عيسيٰ مسيح جي ڳالھين کي .
50002022	پر اوھان کي تيمٿيس جي لائق ھجڻ جي خبر آھي ، ڇوتہ جيئن ڪو پٽ پيءُ سان گڏجي ڪم ڪري تيئن ھن مون سان گڏجي خوشخبري ڦھلائڻ جي خدمت ڪئي آھي .
50002023	تنھنڪري اميد اٿم تہ جڏھن آءٌ ڏسندس تہ منھنجو ڪھڙو فيصلو ٿو ٿئي ، تڏھن کيس ھڪدم اوھان ڏانھن روانو ڪندس .
50002024	بلڪ مون کي خداوند تي ڀروسو آھي تہ آءٌ پاڻ بہ جلد ايندس .
50002025	پر آءٌ اھو ضروري ٿو سمجھان تہ اِپفروديتس کي واپس اوھان ڏانھن موڪليان ، جيڪو منھنجو مسيحي ڀاءُ ، ھم خدمت ۽ ھم سپاھہ آھي . ھي اوھان جو قاصد بہ آھي ، جنھن کي اوھان منھنجين ضرورتن جي سنڀال ڪرڻ لاءِ مون ڏانھن موڪليو ھو .
50002026	ھن کي اوھان سڀني جي ڏاڍي سڪ آھي ۽ بي قرار ٿو رھي ، ڇالاءِ جو اوھان سندس بيماريءَ بابت ٻڌو ھو .
50002027	سچ پچ ھو بيمار ھو ۽ مرڻ تي ھو . پر خدا مٿس رحم ڪيو ، نہ رڳو ھن تي پر مون تي بہ ، جو مون کي ڏک پٺيان ڏک کان بچايائين .
50002028	تنھنڪري کيس موڪلڻ جو مون کي اڃا بہ وڌيڪ شوق ٿيو ، تہ جيئن اوھين کيس وري ڏسي خوش ٿيو ۽ منھنجو فڪر بہ گھٽجي وڃي .
50002029	سو خداوند جا ھئڻ ڪري کيس ڀاءُ سمجھي وڏي خوشيءَ سان سندس آڌرڀاءُ ڪجو ۽ اھڙن شخصن کي عزت ڏيندا رھجو .
50002030	ڇاڪاڻ تہ ھو مسيح جي ڪم خاطر مرڻ تي ھو ۽ پنھنجي جان جوکي ۾ وڌائين ، انھيءَ لاءِ تہ منھنجي خدمت ۾ اوھان جي طرفان جيڪا گھٽتائي ھئي سا پوري ڪري .
50003001	آخر ۾ ، اي منھنجا ڀائرو ۽ ڀينرون ! خداوند سان گڏجي ھڪ ٿيڻ جي حالت ۾ اوھين خوش رھو . ساڳيون ڳالھيون اوھان ڏانھن وري لکندي مون کي ڪابہ تڪليف ڪونہ ٿي ٿئي ، پر اٽلندو انھيءَ ۾ اوھان جي لاءِ سلامتي آھي .
50003002	ڪتن کان خبردار رھجو ، يعني انھن ماڻھن کان جيڪي برائي ٿا ڪن ۽ جيڪي بدن کي وڍائڻ لاءِ زور ٿا ڪن .
50003003	ڇالاءِ جو حقيقي طھر ڪرايل اسين آھيون ، جيڪي خدا جي روح جي وسيلي سندس عبادت ڪريون ٿا . اسين عيسيٰ مسيح تي فخر ٿا ڪريون ۽ جسماني ڳالھين تي ويساھہ نہ ٿا رکون ،
50003004	جيتوڻيڪ آءٌ اھڙين ڳالھين تي بہ ويساھہ رکي ٿو سگھان.جيڪڏھن ڪو ٻيو ماڻھو سمجھي ٿو تہ ھو جسماني ڳالھين تي ويساھہ رکي ٿو سگھي ، تہ آءٌ انھيءَ کان بہ وڌيڪ رکي ٿو سگھان .
50003005	انھيءَ لاءِ جو اٺين ڏينھن منھنجو طھر ٿيو ، آءٌ بني اسرائيل جي قوم ۽ بنيامين جي قبيلي ۾ پيدا ٿيس ، آءٌ عبرانين جو پڪو عبراني ۽ شريعت جي لحاظ کان فريسي ھوس .
50003006	مذھبي جوش جي لحاظ کان ڪليسيا جو ستائيندڙ ھوس ۽ جيستائين شريعت جي سچائيءَ جو سوال آھي تہ ان لحاظ کان آءٌ بي عيب ھوس .
50003007	پر جيڪي بہ ڳالھيون منھنجي فائدي جون ھيون ، سي مون مسيح جي خاطر نقصان سمجھيون آھن .
50003008	سچ تہ آءٌ پنھنجي خداوند عيسيٰ مسيح جي سڃاڻپ واري وڏي خوبيءَ جي ڀيٽ ۾ ھر ھڪ شيءِ کي نقصان واري ٿو سمجھان . ھن جي خاطر مون سڀني شين جو نقصان سٺو آھي ۽ انھن کي آءٌ گند ٿو ڄاڻان ، انھيءَ لاءِ تہ مسيح کي حاصل ڪريان ،
50003009	۽ ھن سان پوريءَ طرح گڏيل ثابت ٿيان ، پنھنجي انھيءَ سچائيءَ رکڻ سان نہ جيڪا شريعت کان آھي ، پر انھيءَ سچائيءَ سبب جيڪا مسيح تي ايمان آڻڻ جي وسيلي حاصل ٿئي ٿي . اھا سچائي ايمان جي ڪري خدا کان ملي ٿي .
50003010	آءٌ چاھيان ٿو تہ مسيح ۽ سندس وري جي اٿڻ جي قدرت کي ڄاڻان . آءٌ ھن جي ڏکن ۾ ڀاڱي ڀائيوار ٿيڻ جو تجربو حاصل ڪرڻ ۽ سندس موت ۾ ھن وانگر ٿيڻ چاھيان ٿو .
50003011	انھيءَ لاءِ تہ من ڪنھن طرح مئلن منجھان جي اٿڻ جي درجي کي حاصل ڪريان .
50003012	آءٌ ھي نہ ٿو چوان تہ اھا منزل اڳي ئي حاصل ڪئي اٿم ، يا آءٌ اڳي ئي ڪامل ٿي چڪو آھيان ، پر انھيءَ شيءِ کي ھٿ ڪرڻ لاءِ اڳتي ڪاھيندو ٿو وڃان ، جنھن لاءِ عيسيٰ مسيح مون کي ھٿ ڪيو ھو .
50003013	اي ڀائرو ۽ ڀينرون ! آءٌ نہ ٿو سمجھان تہ ڪو اڃا تائين مون اھا شيءِ ھٿ ڪئي آھي . پر ھڪ ڳالھہ سو آءٌ ڪريان ٿو تہ جيڪي شيون پٺتي رھجي ويون آھن تن کي وساري ، جيڪي اڳيان آھن تن ڏانھن زور لڳائيندو وڌندو پيو وڃان .
50003014	سو آءٌ انھيءَ نشان ڏانھن ڪاھيندو ٿو وڃان ، تہ جيئن اھو انعام کٽان جنھن لاءِ خدا مون کي عيسيٰ مسيح جي وسيلي آسمان ڏانھن سڏيو آھي .
50003015	تنھنڪري اسان مان جيڪي روحاني طور بالغ آھن ، تن کي اھو ئي خيال رکڻ گھرجي . جيڪڏھن ڪنھن ڳالھہ ۾ اوھان جو ڪو ٻيو خيال ھجي تہ خدا انھيءَ کي بہ اوھان تي ظاھر ڪندو .
50003016	پر اسان کي رڳو ايترو ڪرڻ کپي تہ جنھن منزل تائين پھتا آھيون ، تنھن موجب ھلندا ھلون .
50003017	اي ڀائرو ۽ ڀينرون ! اوھين سڀيئي گڏجي مون وانگر ھلو ۽ انھن ماڻھن کي ڌيان ۾ رکو ، جيڪي اھڙي نموني ٿا ھلن جھڙو اسان اوھان کي ڏنو آھي .
50003018	ڇالاءِ جو گھڻا ئي اھڙا آھن ، جن بابت اڳ ڪيترائي دفعا مون اوھان کي ٻڌايو آھي ۽ ھاڻي وري بہ روئي روئي ٿو چوان تہ اھي پنھنجي ھلت چلت سان مسيح جي صليب جا دشمن آھن .
50003019	انھن جي پڇاڙي بربادي آھي ، انھن جو خدا سندن پيٽ آھي ، اھي پنھنجي شرم وارين ڳالھين تي فخر ٿا ڪن ۽ کين رڳو دنياوي شين جو فڪر ٿو رھي .
50003020	پر اسان جو وطن آسمان تي آھي ۽ اسين وڏي چاھہ سان ھڪڙي نجات ڏيندڙ ، يعني خداوند عيسيٰ مسيح جي اتان اچڻ جو انتظار ٿا ڪريون .
50003021	ھو پنھنجي انھيءَ قوت سان ، جنھن ذريعي ھر شيءِ کي پنھنجي ھٿ ھيٺ آڻي ٿو سگھي ، اسان جي خسيس بدن کي بدلائي پنھنجي جلال واري بدن جي صورت جھڙو ڪندو .
50004001	تنھنڪري اي منھنجا پيارا ڀائرو ۽ ڀينرون ! اوھين ، جن جو آءٌ مشتاق آھيان ۽ جيڪي منھنجي خوشي ۽ تاج آھيو ، سي اي عزيزو ! خداوند سان گڏجي ھڪ ٿيڻ ڪري انھيءَ طرح ئي قائم رھو .
50004002	آءٌ يووئديا کي گذارش ٿو ڪريان ۽ صنتخيءَ کي بہ ، تہ خداوند سان گڏجي ھڪ ٿيڻ ڪري يڪدل ٿي رھن .
50004003	اي سچا ھم خدمت ! آءٌ تو کي بہ عرض ٿو ڪريان تہ انھن عورتن جي مدد ڪر ، ڇالاءِ جو انھن مون سان توڙي ڪليمنس ۽ منھنجي ٻين ھم خدمت ساٿين سان گڏ خوشخبري ڦھلائڻ ۾ جانفشاني ڪئي آھي . ھنن سڀني جا نالا زندگيءَ جي ڪتاب ۾ درج آھن .
50004004	خداوند سان گڏجي ھڪ ٿيڻ جي حالت ۾ اوھين ھر وقت خوش رھو . آءٌ وري بہ چوندس تہ خوش رھو .
50004005	اوھان جي بردباري سڀني ماڻھن تي ظاھر ٿئي . خداوند ويجھو آھي .
50004006	ڪنھن بہ ڳالھہ جو فڪر نہ ڪريو ، بلڪ سڀ ڪنھن ڳالھہ ۾ اوھين پنھنجا عرض ، دعا ۽ منٿ جي وسيلي شڪرگذاري ڪرڻ سان خدا جي حضور ۾ پيش ڪندا ڪريو .
50004007	تڏھن خدائي اطمينان ، جيڪو سمجھہ کان بلڪل ٻاھر آھي ، سو عيسيٰ مسيح سان گڏجي ھڪ ٿيڻ جي حالت ۾ اوھان جي دلين ۽ دماغن جي نگھباني ڪندو .
50004008	ھاڻي ، اي ڀائرو ۽ ڀينرون ! جيڪي بہ ڳالھيون سچيون آھن ، جيڪي بہ ڳالھيون اشرافت جھڙيون آھن ، جيڪي بہ ڳالھيون درست آھن ، جيڪي بہ ڳالھيون پاڪ آھن ، جيڪي بہ ڳالھيون وڻندڙ آھن ، جيڪي بہ ڳالھيون ساراھہ جوڳيون آھن ، مطلب تہ جيڪي بہ نيڪيءَ واريون ۽ تعريف جي لائق ڳالھيون آھن انھن تي ويچار ڪندا رھجو .
50004009	جيڪي بہ ڳالھيون اوھان مون کان سکيون ، حاصل ڪيون يا ٻڌيون يا مون ۾ ڏٺيون آھن ، تن تي عمل ڪجو . پوءِ اطمينان بخشيندڙ خدا اوھان سان رھندو .
50004010	آءٌ خداوند سان گڏجي ھڪ ٿيڻ جي حالت ۾ نھايت ئي خوش آھيان ، جو نيٺ اوھان کي مون لاءِ نئين سر ڳڻتي جاڳي . بيشڪ اڳي بہ اوھان کي اھڙي ڳڻتي ھئي ، پر انھيءَ کي ظاھر ڪرڻ جو اوھان کي وجھہ نہ ٿي مليو .
50004011	ھيءَ ڳالھہ آءٌ ضرورتمند ھجڻ ڪري نہ ٿو چوان ، ڇالاءِ جو مون ھر حالت ۾ راضي رھڻ سکيو آھي .
50004012	آءٌ اڻ ھوند کي بہ ڄاڻان ٿو ۽ جھجھي مقدار ۾ ھئڻ کي بہ ڄاڻان ٿو . مون سڀ ڪنھن ڳالھہ ۾ ۽ ھر حالت ۾ راضي رھڻ جو ڀيد سکيو آھي ، ڍاول ھجان توڙي بکايل ، سائو ھجان توڙي سڃو .
50004013	خداوند ، جيڪو مون کي طاقت ٿو بخشي تنھن جي وسيلي آءٌ ھر ڳالھہ کي منھن ڏيئي ٿو سگھان .
50004014	تنھن ھوندي بہ اوھان چڱو ڪيو جو منھنجي تڪليفن ۾ ڀاڱي ڀائيوار ٿيا .
50004015	اي فلپيو ! اوھين پاڻ بہ ڄاڻو ٿا تہ خوشخبريءَ جي تبليغ وارن شروعاتي ڏينھن ۾ جڏھن آءٌ مڪدونيا پرڳڻي مان روانو ٿيس تہ رڳو اوھان کان سواءِ ڪابہ ڪليسيا ، ڏيڻ وٺڻ جي معاملي ۾ مون سان ڀاڱي ڀائيوار نہ ٿي .
50004016	بلڪ جڏھن آءٌ ٿسلونيڪي شھر ۾ ھوس ، تڏھن منھنجي ضرورت کي پوري ڪرڻ لاءِ اوھان ھڪ دفعي کان وڌيڪ مون ڏانھن مدد موڪلي .
50004017	ائين نہ آھي تہ آءٌ بخشش ٿو گھران . پر آءٌ اھڙو اجر ٿو گھران جيڪو اوھان جي حساب ۾ وڌندو وڃي .
50004018	مون کي پورو پورو اُجورو مليو آھي ، بلڪ اڃا بہ وڌيڪ . اوھان جون موڪليل شيون اِپفروديتس جي ھٿان مون کي مليون آھن ، جنھن ڪري آءٌ بلڪل آسودو ٿيو آھيان . اھا امداد خوشبودار ۽ اھڙي قبول پوندڙ قرباني آھي ، جنھن کي خدا پسند ٿو ڪري .
50004019	منھنجو خدا پنھنجي برڪت ڀرئي خزاني مان عيسيٰ مسيح جي وسيلي اوھان جي ھر ھڪ ضرورت کي پورو ڪندو .
50004020	شل اسان جي خدا ۽ پيءُ جي واکاڻ ھميشہ ھميشہ تائين ٿيندي رھي . آمين .
50004021	عيسيٰ مسيح جي سڀني ايمان وارن کي سلام ڏجو . جيڪي ايمان وارا مون سان گڏ آھن سي اوھان سڀني کي سلام ٿا ڏين .
50004022	سمورا ايمان وارا ، خاص ڪري اھي جيڪي قيصر جي محل ۾ آھن ، اوھان کي سلام ٿا چون .
50004023	شل خداوند عيسيٰ مسيح جو فضل اوھان سڀني تي ھجي .
51001001	ھي خط پولس ، جيڪو خدا جي مرضيءَ موجب عيسيٰ مسيح جو رسول آھي ۽ اسان جي ڀاءُ تيمٿيس جي طرفان آھي .
51001002	ڪلسي شھر ۾ رھندڙ انھن ايمان وارن ڏانھن ھي خط لکجي ٿو ، جيڪي مسيح جا وفادار پوئلڳ آھن.شل اوھان تي اسان جي پيءُ خدا جي طرفان فضل ۽ سلامتي ھجي .
51001003	اسين جڏھن بہ اوھان لاءِ دعا ٿا گھرون ، تڏھن ھميشہ پنھنجي خداوند عيسيٰ مسيح جي پيءُ ، يعني خدا جا شڪرانا بجاءِ ٿا آڻيون .
51001004	ڇالاءِ جو اسان ٻڌو آھي تہ اوھان عيسيٰ مسيح تي ايمان آندو آھي ۽ خدا جي سڄي قوم سان محبت ٿا رکو .
51001005	اوھان جي انھيءَ ايمان ۽ محبت جو مدار انھيءَ اميد تي آھي ، جيڪا خدا اوھان لاءِ آسمان ۾ پوري ڪندو ۽ جنھن جو ذڪر اوھان اڳي ئي خوشخبريءَ جي سچي ڪلام ۾ ٻڌو آھي .
51001006	اھا خوشخبري اوھان ڏانھن آيل آھي . جھڙيءَ طرح سڄيءَ دنيا ۾ تھڙيءَ طرح انھيءَ ڏينھن کان وٺي اوھان ۾ بہ اھا ڦل پيدا ڪندي ۽ وڌندي ٿي رھي ، جڏھن اوھان ان کي ٻڌو ۽ حقيقت ۾ خدا جي فضل کي سمجھيو .
51001007	انھيءَ جي تعليم اوھان اسان جي پياري ھم خدمت اِپفراس کان حاصل ڪئي ، جيڪو اسان جي پاران مسيح جو وفادار خادم آھي .
51001008	ھن اسان کي اوھان جي انھيءَ محبت بابت بہ ٻڌايو ، جيڪا پاڪ روح کان اوھان کي ملي آھي .
51001009	انھيءَ ڪري جنھن ڏينھن کان وٺي اسان اوھان جي باري ۾ ٻڌو آھي ، اوھان لاءِ خدا کان دعا گھرڻ ۽ ھي عرض ڪرڻ کان بس نہ ٿا ڪريون تہ شل ھو سموري روحاني سياڻپ ۽ سمجھہ وسيلي اوھان کي پنھنجي مرضيءَ جي سڃاڻپ سان ڀري ڇڏي .
51001010	اھا دعا اسين انھيءَ لاءِ ٿا گھرون تہ جيئن اوھين پنھنجي زندگي خداوند جي لائق گذاري سگھو ، ھن کي ھر طرح خوش رکي سگھو ۽ ھر ڪنھن چڱي ڪم ۾ ڦلدار ٿيندي خدا جي سڃاڻپ ۾ وڌندا وڃو .
51001011	شل اوھين ھن جي جلال واري قدرت موجب ھر طرح جي طاقت سان مضبوط ٿيندا وڃو ، تہ جيئن خوشيءَ سان صبر ۽ تحمل ڪري سگھو .
51001012	خدا پيءُ جا شڪرانا ڪندا رھو ، جنھن اوھان کي روشنيءَ واري بادشاھت ۾ پنھنجي قوم سان گڏ ورثي جا حصيدار ٿيڻ جي لائق ڪيو آھي .
51001013	ھن اسان کي اونداھيءَ جي چنبي مان ڇڏائي پنھنجي پياري فرزند جي بادشاھت ۾ آندو ،
51001014	جنھن جي وسيلي اسان کي ڇوٽڪارو ، يعني گناھن جي معافي ملي آھي .
51001015	خدا جيڪو ڏسڻ ۾ نہ ٿو اچي ، تنھن جي ظاھري صورت مسيح آھي . ھو ساري مخلوقات کان مٿاھون آھي .
51001016	ڇالاءِ جو ھن جي وسيلي سڀ شيون ، آسمان ۾ توڙي زمين تي ، ڏسڻ ۾ ايندڙ توڙي ڏسڻ ۾ نہ ايندڙ پيدا ڪيون ويون . تخت ھجن توڙي طاقتون ، حڪومتون ھجن توڙي اختياريون ، سموريون شيون ھن جي وسيلي ۽ ھن جي لاءِ پيدا ٿيون آھن .
51001017	اھو ئي سڀني شين کان اڳي موجود آھي ۽ سڀ شيون ھن سان گڏ ھئڻ ڪري قائم رھن ٿيون .
51001018	اھو ئي بدن ، يعني ڪليسيا جو سر آھي . اھو ئي منڍ آھي ۽ اھو ئي پھريون شخص آھي جيڪو مئلن منجھان جي اٿيو آھي ، انھيءَ لاءِ تہ سڀني ڳالھين ۾ ھن کي اول درجو ھجي .
51001019	ڇالاءِ جو خدا کي اھو وڻيو تہ سندس ساري ڀرپوري انھيءَ ۾ رھي .
51001020	خدا چاھيو ٿي تہ مسيح جي صليب تي وھايل رت جي وسيلي صلح ڪري سندس معرفت سڀني شين جو پاڻ سان صحيح رابطو قائم ڪري ، پوءِ اھي زمين تي ھجن توڙي آسمان ۾ .
51001021	ڪنھن وقت اوھين خدا کان ڇڄي ڌار ٿيل ھئا ۽ پنھنجن بڇڙن ڪمن جي ڪري پنھنجيءَ دل ۾ سندس دشمن ٿي پيا ھئا .
51001022	پر ھاڻي ھن اوھان کي مسيح جي جسماني موت جي وسيلي پاڻ سان صحيح رابطي ۾ آندو آھي . انھيءَ لاءِ تہ ھو اوھان کي پاڪ ، بي عيب ۽ بي ڏوھہ بڻائي پنھنجي حضور ۾ حاضر ڪري ،
51001023	بشرطيڪ اوھين پنھنجي ايمان جي بنياد تي مضبوط ۽ قائم رھو ۽ جيڪا خوشخبري اوھان ٻڌي آھي تنھن جي اميد نہ ڇڏيو . انھيءَ خوشخبريءَ جي منادي آسمان ھيٺان رھندڙ ھر ڪنھن ماڻھوءَ ۾ ڪئي ويئي آھي ، جنھن جو آءٌ پولس خادم ٿيو آھيان .
51001024	ھاڻي آءٌ انھن ڏکن جي ڪري خوش آھيان ، جيڪي اوھان جي خاطر پيو سھان . اھڙيءَ طرح آءٌ مسيح جي مصيبتن جي ڪمي سندس بدن ، يعني ڪليسيا جي لاءِ پنھنجي جسم ۾ پوري پيو ڪريان .
51001025	آءٌ خدا جي ڏنل اختياريءَ موجب ڪليسيا جو خادم ٿيو آھيان ، تہ جيئن خدا جي ڪلام کي اوھان وٽ پوريءَ طرح پيش ڪريان .
51001026	انھيءَ پيغام ۾ ھڪ راز آھي ، جيڪو زمانن ۽ پيڙھين کان ڳجھو رکيو ويو ھو . پر ھاڻي اھو خدا جي قوم تي ظاھر ڪيو ويو آھي .
51001027	انھن تي خدا اھو ظاھر ڪرڻ ٿي چاھيو تہ انھيءَ راز جي جلال ڀري دولت سڀني قومن لاءِ ڪيڏي نہ آھي . اھو راز ھي آھي تہ مسيح اوھان ۾ رھي ٿو ۽ اھا ڳالھہ اچڻ واري جلال جي اميد آھي .
51001028	اسين ھن جي ئي منادي ٿا ڪريون ۽ پوريءَ ڏاھپ سان ھر ڪنھن کي نصيحت ڪريون ۽ سيکاريون ٿا ، تہ جيئن ھرھڪ کي مسيح سان گڏجي ھڪ ٿيڻ ڪري ڪامل بڻائي پيش ڪريون .
51001029	انھيءَ مقصد لاءِ آءٌ سندس انھيءَ طاقت موجب جانفشانيءَ سان محنت ٿو ڪريان ، جيڪا مون ۾ زور سان اثر ڪري ٿي .
51002001	آءٌ چاھيان ٿو تہ اوھان کي خبر پوي تہ اوھان لاءِ ، لوديڪيا ۾ رھندڙن لاءِ ۽ انھن سڀني لاءِ جن ذاتي طور منھنجو منھن نہ ڏٺو آھي ، آءٌ ڪيتري قدر سخت محنت ٿو ڪريان .
51002002	اھو آءٌ ھن ڪري ٿو ڪريان تہ سندن دلين ۾ ھمت پيدا ٿئي ۽ اھي محبت سان پاڻ ۾ ھڪ ٿي رھن ۽ پوري سمجھہ جي ڀرپور دولت حاصل ڪن ، تہ من خدا جي راز ، يعني مسيح کان واقف ٿين .
51002003	ھن ۾ ئي ڏاھپ ۽ علم جا سڀ خزانا لڪل آھن .
51002004	ھي آءٌ انھيءَ ڪري ٿو چوان تہ متان ڪو ماڻھو گمراھہ ڪندڙ مٺڙيون ڳالھيون ڪري اوھان کي ڀلائي نہ وجھي .
51002005	ڇالاءِ جو جيتوڻيڪ آءٌ جسماني طور اوھان وٽ موجود نہ آھيان ، تڏھن بہ روحاني طور اوھان وٽ موجود آھيان . آءٌ اوھان جي قاعدي پٽاندڙ ھلڻ ۽ مسيح تي اوھان جي ايمان جي پختائي ڏسي خوش ٿو ٿيان .
51002006	تنھنڪري جھڙيءَ طرح اوھان عيسيٰ مسيح کي خداوند ڪري قبول ڪيو آھي ، تھڙيءَ طرح ساڻس گڏجي ھڪ ٿي زندگي گذاريندا رھو .
51002007	مسيح ۾ پاڙ ڄمائيندا ۽ مٿس پنھنجي زندگي اڏيندا وڃو . جيئن اوھان کي تعليم ملي آھي ، تيئن ايمان ۾ مضبوط ٿيندا وڃو ۽ بيحد شڪرگذاري ڪندا رھو .
51002008	خبردار رھجو ، متان ڪو ماڻھو انھيءَ اجائي ۽ گمراھہ ڪندڙ فيلسوفيءَ سان اوھان کي شڪار ڪري نہ وٺي ، جيڪا ماڻھن جي روايتن ۽ ھن دنيا جي ابتدائي اصولن موجب آھي نہ مسيح موجب .
51002009	ڇالاءِ جو خدا جي ذات جي ساري ڀرپوري ، مجسم طور مسيح ۾ ٿي رھي .
51002010	مسيح سان گڏجي ھڪ ٿيڻ ڪري اوھان کي ڀرپور زندگي ملي آھي . ھو ھر حڪومت ۽ اختيار جو سر آھي .
51002011	انھيءَ سان گڏجي ھڪ ٿيڻ ڪري اوھان جو اھڙو طھر ٿيو آھي جيڪو ماڻھن جي ھٿن سان نہ ، بلڪ مسيح کان ٿيو آھي . انھيءَ طھر سان اوھان جي گناھن سان ڀريل فطرت کي لاٿو ويو آھي .
51002012	اوھين بپتسما جي وسيلي مسيح سان گڏ دفن ٿيا ۽ خدا ، جنھن کيس مئلن مان جياريو تنھن جي قدرت تي ايمان رکڻ جي ڪري اوھين ساڻس گڏ جياري اٿاريا ويا .
51002013	جڏھن اوھين پنھنجي گناھن جي ڪري ۽ پنھنجي گناھن سان ڀريل فطرت جي اڻ طھريل ھجڻ ڪري مئل ھئا ، تڏھن خدا اوھان کي مسيح سان گڏ جيئرو ڪيو . ھن اسان جا سڀيئي گناھہ بخشي ڇڏيا ،
51002014	۽ پنھنجي حڪمن جي انھيءَ دستاويز کي رد ڪري ڇڏيائين جيڪو اسان بابت ۽ اسان جي خلاف ھو . ھن انھيءَ کي صليب تي ڪوڪا ھڻي پري ڪري ڇڏيو .
51002015	خدا حڪومتن ۽ اختيار وارن کان ھٿيار کسي کين کليو کلايو تماشو بڻايو ۽ صليب جي وسيلي انھن تي ، جيڪي قيدين وانگر ھئا ، فتحيابيءَ جو شادمانو وڄايائين .
51002016	تنھنڪري ڪوبہ ماڻھو کاڌي پيتي ، عيد ، نئين چنڊ يا سبت جي ڏينھن جي رسمن بابت اوھان تي تھمت نہ ھڻي .
51002017	اھي شيون انھن شين جو رڳو پاڇو آھن جيڪي بعد ۾ اچڻ واريون ھيون ، پر حقيقت تہ مسيح پاڻ آھي .
51002018	ائين نہ ٿئي جو ڪو ماڻھو ڪُوڙي نِوڙت ڪري ۽ ملائڪن جي عبادت ڪرڻ کي پسند ڪري اوھان کي انعام کٽڻ کان محروم رکي . اھڙو ماڻھو ڏٺل شين ۾ محو ٿي پنھنجي جسماني عقل تي اجايو ڦونڊجي ٿو .
51002019	اھو ماڻھو بدن جي سر يعني مسيح سان لاڳاپو نہ ٿو رکي ، جنھن سان سارو بدن ، سنڌن ۽ ٻنڌن جي وسيلي پاڻ ۾ ڳنڍجي ٿو ۽ پرورش پائي خدا جي مرضيءَ سان وڌندو ٿو وڃي .
51002020	جڏھن اوھين مسيح سان گڏ ھن دنيا جي ابتدائي اصولن بنسبت مري ويا آھيو ، تہ پوءِ ڇو اھڙي زندگي ٿا گذاريو جو ڄڻ تہ اوھين ھن دنيا جا آھيو ؟ ڇو اھڙن قاعدن جي تابعداري ٿا ڪريو جيڪي چون ٿا تہ
51002021	ھن شيءِ کي ھٿ نہ لايو ، ھن کي نہ چکو ، ھن کي نہ ڇُھو ؟
51002022	اھي سڀ شيون ڪم آڻڻ سان ناس ٿي وڃن ٿيون ۽ اھڙي قسم جا حڪم ۽ اھڙي تعليم انسانن جي ٺاھيل آھي .
51002023	اھڙا قانون حقيقت ۾ پنھنجي ٺاھيل عبادت ، ڪُوڙي نِوڙت ۽ بدن کي سختي ڏيڻ جي رستي سياڻپ جو رڳو ڏيک رکن ٿا ، پر جسماني خواھشن کي روڪڻ لاءِ اھي ڪنھن بہ ڪم جا نہ آھن .
51003001	تنھنڪري جڏھن تہ اوھين مسيح سان گڏ جياريا ويا آھيو ، تڏھن انھن شين جي ڳولا ۾ رھو جيڪي آسمان ۾ آھن ، جتي مسيح خدا جي ساڄي پاسي ويٺو آھي .
51003002	اوھين انھن شين سان دل لڳايو جيڪي آسمان ۾ آھن ، نہ انھن سان جيڪي زمين تي آھن ،
51003003	ڇالاءِ جو اوھين مري ويا آھيو ۽ اوھان جي زندگي ھاڻي مسيح سان گڏ خدا جي حضور ۾ لڪل آھي .
51003004	جڏھن مسيح ، جيڪو اوھان جي زندگي آھي ، سو ظاھر ٿيندو تڏھن اوھين بہ ساڻس گڏ جلوي ۾ ظاھر ٿي پوندا .
51003005	تنھنڪري اوھين پنھنجين انھن عادتن کي ماري ڇڏيو جيڪي زمين تي آھن ، يعني زناڪاري ، ناپاڪي ، شھوت پرستي ، بريون خواھشون ۽ لالچ ، جيڪا بت پرستيءَ جي برابر آھي .
51003006	ڇالاءِ جو انھن ڳالھين جي ڪري نافرمانن تي خدا جو غضب نازل ٿئي ٿو .
51003007	اڳي اوھان ۾ بہ اھڙيون خواھشون ھيون ، جڏھن اوھين انھن موجب زندگي گذاريندا ھئا .
51003008	پر ھاڻي اوھين اھڙيون سڀ ڳالھيون يعني ڪاوڙ ، غضب ، بدخواھي ، گلا ۽ گاريون ڏيڻ ڇڏي ڏيو .
51003009	ھڪ ٻئي سان ڪوڙ نہ ڳالھايو ، ڇوتہ اوھان پراڻي انسانيت کي سندس عادتن سميت لاھي ڇڏيو آھي ،
51003010	۽ نئين انسانيت کي پھري ڇڏيو آھي ، جيڪا خدا جي پوري ڄاڻ سان پنھنجي خالق جي صورت موافق نئين ٿيندي ٿي وڃي .
51003011	اتي نہ ڪو يوناني آھي نہ يھودي ، نہ ڪو طھريل آھي نہ اڻ طھريل ، نہ ڪو جھنگلي آھي نہ وحشي ، نہ ڪو غلام آھي نہ آزاد ، پر مسيح ئي سڀ ڪجھہ آھي ۽ اوھان سڀني ۾ آھي .
51003012	تنھنڪري جيئن خدا جا چونڊيل ، پاڪ ۽ پيارا آھيو ، تيئن رحمدليءَ ، مھربانيءَ ، نِوڙت ، حليمائيءَ ۽ صبر کي پوشاڪ وانگر پھري ڇڏيو .
51003013	جيڪڏھن ڪنھن ماڻھوءَ جو ڪنھن ڏانھن رنج ھجي تہ ھڪ ٻئي جي برداشت ڪريو ۽ ھڪ ٻئي کي معاف ڪريو . جيئن خداوند اوھان کي معاف ڪيو آھي تيئن اوھين بہ ڪريو .
51003014	انھن سڀني خوبين جي مٿان محبت کي ڪمربند وانگر ٻڌو ، جيڪا انھن کي مڪمل طور ٻڌيءَ ۾ رکي ٿي .
51003015	مسيح جو اطمينان ، جنھن لاءِ اوھين ھڪ بدن ڪري سڏيا ويا آھيو ، سو شل اوھان جي دلين تي حڪومت ڪري ۽ اوھين شڪرگذار رھو .
51003016	مسيح جي ڪلام کي پاڻ ۾ جھجھي انداز ۾ رھڻ ڏيو ۽ پوريءَ سياڻپ سان ھڪ ٻئي کي تعليم ڏيو ۽ نصيحت ڪريو . ان سان گڏ دل سان خدا جي شڪرگذاري ڪندي زبور ، گيت ۽ روحاني راڳ ڳايو .
51003017	اوھين جيڪي بہ ڪريو ، چوڻ يا ڪم ڪرڻ ، سو سڀ خداوند عيسيٰ جي نالي تي ڪريو ۽ سندس ئي وسيلي خدا پيءُ جا شڪرانا بجاءِ آڻيو .
51003018	اي زالون ! پنھنجن مڙسن جي تابعداريءَ ۾ رھو ، ڇوتہ خداوند جون ھئڻ ڪري اوھان لاءِ اھو مناسب آھي .
51003019	اي مڙسؤ ! پنھنجين زالن سان محبت رکو ۽ انھن تي سختي نہ ڪريو .
51003020	اي ٻارؤ ! ھر ڳالھہ ۾ پنھنجي ماءُ پيءُ جي فرمانبرداري ڪريو ، ڇالاءِ جو اھا ڳالھہ خداوند کي ڏاڍي پسند آھي .
51003021	اي پيئرؤ ! پنھنجن ٻارن کي ڪڪ نہ ڪريو ، متان ھو بي ھمت ٿي پون .
51003022	اي غلامؤ ! پنھنجي دنياوي مالڪن جا ھر ڳالھہ ۾ فرمانبردار رھو . ماڻھن کي خوش ڪندڙن وانگر ڏيکاءَ لاءِ نہ ، پر صاف دليءَ سان ۽ خداوند جو خوف رکندي سندن خدمت ڪريو .
51003023	جيڪي بہ ڪريو سو دل سان ڪريو ، ائين سمجھي تہ خداوند جي لاءِ ٿا ڪريو ، نہ ماڻھن جي لاءِ .
51003024	ڇالاءِ جو اوھين ڄاڻو ٿا تہ انھيءَ جي عيوض ۾ اوھان کي خداوند کان ميراث ملندي . اوھين خداوند مسيح جي خدمت ٿا ڪريو .
51003025	جيڪو برائي ڪري ٿو تنھن کي پنھنجي برائيءَ جو بدلو ملندو ، ڇالاءِ جو اتي ڪنھن جي بہ طرفداري ڪانہ ٿي ٿئي .
51004001	اي مالڪؤ ! پنھنجن غلامن سان عدل ۽ انصاف جي ھلت ڪريو ، ڇالاءِ جو اوھين ڄاڻو ٿا تہ اوھان جو بہ ھڪڙو مالڪ آھي جيڪو آسمان ۾ آھي .
51004002	دعا ۾ مشغول رھو ۽ شڪرگذاريءَ سان انھيءَ ۾ ھوشيار رھو .
51004003	انھيءَ سان گڏ اسان جي لاءِ بہ دعا گھرندا ڪريو تہ خدا اسان لاءِ ڪلام ٻڌائڻ جو دروازو کولي ، تہ جيئن اسين مسيح جي انھيءَ راز کي بيان ڪري سگھون جنھن جي ڪري آءٌ قيد ۾ آھيان .
51004004	دعا ڪريو تہ انھيءَ کي صاف طور پڌرو ڪريان ، جيئن مون کي ڪرڻ گھرجي .
51004005	ھرھڪ موقعي جو فائدو وٺندي جيڪي ڪليسيا کان ٻاھر آھن ، تن سان سياڻپ سان ھلت ڪريو .
51004006	اوھان جي ڳالھہ ٻولھہ ھميشہ فضيلت واري ۽ سلوڻي ھئڻ کپي ، تہ جيئن اوھان کي خبر پوي تہ ھرھڪ کي ڪيئن مناسب جواب ڏجي .
51004007	تُخِڪُس اوھان کي منھنجو سارو احوال ٻڌائيندو . ھو پيارو ڀاءُ ، سچو خدمتگار ۽ خداوند جو ھئڻ ڪري اسان جو ھم خدمت آھي .
51004008	ھن کي آءٌ انھيءَ مقصد لاءِ اوھان ڏانھن موڪلي رھيو آھيان تہ اوھين اسان جي حالتن بابت ڄاڻو ۽ ھو اوھان جي دلين کي ھمتائي .
51004009	ھن سان گڏ اُنيسمس کي بہ موڪلي رھيو آھيان . ھو اسان جو سچو ۽ پيارو ڀاءُ آھي ۽ اوھان مان ئي ھڪڙو آھي . اُھي اوھان کي ھتي جون سڀ ڳالھيون ٻڌائيندا .
51004010	ارسترخس ، جيڪو مون سان گڏ قيد ۾ آھي ، اوھان کي سلام چوي ٿو . مرقس بہ ، جيڪو برنباس جو سوٽ آھي اوھان کي سلام چوي ٿو . ھن بابت اوھان کي ھدايتون ٿيل آھن تہ جيڪڏھن ھو اوھان وٽ اچي تہ سندس آڌرڀاءُ ڪجو .
51004011	يشوع جنھن کي يوستُس ڪري سڏيندا آھن ، تنھن بہ اوھان کي سلام ڏنا آھن . يھودين مان رڳو ھي ٽي ماڻھو آھن ، جن خدا جي بادشاھيءَ لاءِ مون سان گڏجي ڪم ڪيو آھي . اھي منھنجي گھڻي تسليءَ جو سبب پئي ٿيا آھن .
51004012	اِپفراس جيڪو اوھان مان ھڪڙو آھي ۽ عيسيٰ مسيح جو غلام آھي ، سو اوھان کي سلام ٿو چوي . ھو اوھان جي لاءِ ھميشہ گرم جوشيءَ سان دعا ٿو گھري ، تہ جيئن اوھين ڪامل ٿي ، پوري يقين سان ھرھڪ ڳالھہ ۾ خدا جي مرضيءَ تي قائم رھو .
51004013	آءٌ سندس شاھدي ٿو ڏيان تہ ھو اوھان جي ۽ انھن جي لاءِ ، جيڪي لوديڪيا ۽ ھيراپلس ۾ آھن سخت محنت ٿو ڪري .
51004014	اسان جو پيارو دوست ڊاڪٽر لوقا ۽ ديماس اوھان کي سلام ٿا ڏين .
51004015	لوديڪيا شھر جي ڀائرن ۽ ڀينرن ۽ ڀيڻ نمفا ۽ سندس گھر ۾ جيڪا ڪليسيا آھي ، تن کي منھنجا سلام ڏجو .
51004016	جڏھن ھي خط اوھين پڙھي وڃو ، تڏھن انھيءَ کي لوديڪيا جي ڪليسيا ۾ بہ پڙھيو وڃي . وري جيڪو خط لوديڪيا ڏانھن موڪليو ويو آھي ، اھو اوھين بہ پڙھجو .
51004017	ان کان سواءِ ارخپس کي چئجو تہ جيڪو ڪم خداوند جي خدمت لاءِ تو کي مليو آھي ، تنھن کي ضرور پورو ڪجانءِ .
51004018	آءٌ پولس ، ھاڻي پنھنجي ھٿ سان ھي سلام لکي رھيو آھيان . منھنجي قيد جي زنجيرن کي ياد رکجو . شل اوھان تي فضل ٿيندو رھي .
52001001	ھي خط پولس ، سيلاس ۽ تيمٿيس جي طرفان آھي . ھي ٿسلونيڪا شھر جي ڪليسيا ڏانھن لکجي ٿو ، جيڪا خدا پيءُ ۽ خداوند عيسيٰ مسيح سان گڏجي ھڪ ٿيل آھي.شل اوھان تي فضل ۽ سلامتي ھجي .
52001002	اسين ھميشہ اوھان سڀني جي لاءِ خدا جا شڪرانا بجاءِ ٿا آڻيون ۽ پنھنجين دعائن ۾ اوھان کي ياد پيا ڪريون .
52001003	اسين پنھنجي خدا ۽ پيءُ جي اڳيان اوھان جي ايمان جي ڪم ، محبت واري محنت ۽ انھيءَ صبر کي جيڪو اوھان کي اسان جي خداوند عيسيٰ مسيح ۾ اميد رکڻ جي ڪري آھي ، سدائين ياد پيا ڪريون .
52001004	اي ڀائرو ۽ ڀينرون ! اسين ڄاڻون ٿا تہ اوھين خدا جا پيارا ۽ چونڊيل آھيو .
52001005	ڇالاءِ جو اسان جي خوشخبري اوھان وٽ نہ رڳو لفظي طور پر قدرت ، پاڪ روح ۽ پوري يقين سان پھتي آھي . اوھين ڄاڻو ٿا تہ اسين جڏھن اوھان وٽ ھئاسين تہ اوھان جي خاطر ڪھڙي زندگي گذاريسين .
52001006	اوھين اسان وانگر ھليا ۽ خداوند جا پيروي ڪندڙ ٿي ويا ، ڇوتہ گھڻي مصيبت جي ھوندي بہ اوھان پاڪ روح جي مليل خوشيءَ سان خدا جو ڪلام قبول ڪيو .
52001007	ايتري قدر جو اوھين مڪدونيا ۽ اخيا پرڳڻن جي سڀني ايمان آڻيندڙن لاءِ نمونو ٿيا .
52001008	اوھان کان نہ رڳو مڪدونيا ۽ اخيا ۾ خداوند جو پيغام ڦھليو آھي ، بلڪ اوھان جو ايمان ، جيڪو خدا تي آھي سو ھر ھنڌ مشھور ٿي ويو آھي . تنھنڪري انھيءَ بابت اسان کي ڪجھہ بہ چوڻ جي ضرورت ڪانھي .
52001009	ڇالاءِ جو اھي ماڻھو پاڻ ذڪر ٿا ڪن تہ ڪھڙيءَ طرح اوھان اسان جو آڌرڀاءُ ڪيو . اھي ٻڌائين ٿا تہ ڪيئن اوھان بتن کي ڇڏي خدا ڏانھن ڦريا ، تہ جيئن سچي ۽ زندہ خدا جي بندگي ڪريو
52001010	۽ آسمان مان سندس فرزند يعني عيسيٰ مسيح جي اچڻ جو انتظار ڪندا رھو ، جنھن کي ھن مئلن مان جياريو . ھو اسان کي خدا جي ايندڙ غضب کان بچائي ٿو .
52002001	اي ڀائرو ۽ ڀينرون ! اوھين پاڻ ڄاڻو ٿا تہ اسان جو اوھان وٽ اچڻ اجايو ڪين ٿيو .
52002002	اوھان کي خبر آھي تہ فلپي شھر ۾ ڏکن سھڻ ۽ بي عزت ٿيڻ کان پوءِ بہ خدا اسان کي ھمت ڏني ، جو سخت مخالفت جي باوجود اسان اوھان کي سندس خوشخبري ٻڌائي .
52002003	ڇالاءِ جو اسان جي نصيحت گمراھہ ڪندڙ ناھي ، نڪي ناپاڪيءَ يا ٺڳيءَ واري آھي .
52002004	بلڪ جيئن خدا اسان کي قبول ڪري خوشخبري اسان جي حوالي ڪئي ، تيئن ئي اسين بيان ٿا ڪريون . اسين ماڻھن کي نہ پر خدا کي خوش ڪرڻ جي ڪوشش ٿا ڪريون ، جيڪو اسان جي دلين کي آزمائي ٿو .
52002005	ڇالاءِ جو اوھان کي خبر آھي تہ اسان ڪڏھن بہ خوشامند جي ڳالھہ نہ ڪئي آھي ۽ نہ ڪنھن ڳالھہ کي لالچ جو پردو ڪيو اٿئون . انھيءَ جو خدا شاھد آھي .
52002006	اسان ماڻھن کان پنھنجي تعريف ڪرائڻ نہ گھري ، نہ اوھان کان ، نہ ئي ڪنھن ٻئي کان ، جيتوڻيڪ اسين مسيح جا رسول ٿي اوھان تي اھڙو بار وجھي ٿي سگھياسين .
52002007	پر اسين اوھان منجھہ اھڙي نرميءَ سان رھياسين ، جھڙيءَ طرح ماءُ پنھنجن ٻارڙن کي پاليندي آھي .
52002008	انھيءَ طرح اسان کي اوھان سان ايتري محبت ھئي جو نہ رڳو خدا جي خوشخبري ٻڌائڻ لاءِ پر اوھان جي زندگيءَ ۾ شريڪ ٿيڻ لاءِ بہ راضي ھئاسين ، ڇاڪاڻ تہ اوھين اسان کي ايڏا پيارا ٿي لڳا .
52002009	اي ڀائرو ۽ ڀينرون ! اوھان کي اسان جي محنت ۽ مشقت ضرور ياد ھوندي ، ڇالاءِ جو اسان ڪنھن تي بہ بار نہ ٿيڻ لاءِ رات ڏينھن پورھيو ڪري اوھان کي خدا جي خوشخبري ٻڌائي .
52002010	اوھين شاھد آھيو ۽ خدا بہ ، تہ ڪھڙيءَ طرح اسين اوھان ايمان آڻيندڙن سان پاڪ ، سچار ۽ بي عيب ٿي ھلياسين .
52002011	ڇالاءِ جو اوھين ڄاڻو ٿا تہ جھڙيءَ طرح ڪو پيءُ پنھنجي ٻار سان ھلندو آھي ، تھڙيءَ طرح اسين بہ اوھان مان ھر ھڪ سان ھلياسين .
52002012	اسين اوھان کي ھمتائيندا ، دلداري ڏيندا ۽ سمجھائيندا رھياسين تہ اوھين خدا جي لائق زندگي گذاريو ، جيڪو اوھان کي پنھنجي بادشاھت ۽ جلال ڏانھن سڏي ٿو .
52002013	انھيءَ ڪري اسين بہ ھميشہ خدا جو شڪر ٿا ڪريون تہ جڏھن اوھان کي خدا جو پيغام مليو جيڪو اوھان اسان کان ٻڌو ، تڏھن اوھان اھو ماڻھن جو ڪلام نہ پر جيئن حقيقت ۾ آھي تيئن خدا جو ڪلام سمجھي قبول ڪيو . اھو ڪلام اوھان ايمان آڻيندڙن تي اثر بہ ڪري ٿو .
52002014	ڇالاءِ جو اي ڀائرو ۽ ڀينرون ! اوھين خدا جي انھن ڪليسيائن جا پوئلڳ ٿيا ، جيڪي يھوديہ ۾ عيسيٰ مسيح سان گڏجي ھڪ ٿيل آھن . اوھان بہ پنھنجي ھم وطن ماڻھن کان ساڳيون ئي تڪليفون سٺيون ، جھڙيون انھن ڪليسيائن يھودين کان سٺيون ھيون .
52002015	يھودين خداوند عيسيٰ کي توڙي نبين کي ماري وڌو ۽ اسان کي بہ ستائي لوڌي ڪڍيائون . اھي خدا کي نہ ٿا وڻن ۽ سڀني ماڻھن جي خلاف آھن .
52002016	اھي اسان کي روڪڻ جي ڪوشش ڪن ٿا تہ اسين غير قومن کي سندن ڇوٽڪاري جو ڪلام نہ ٻڌايون . اھڙيءَ طرح اھي پنھنجن گناھن جي گھَڙي کي ھميشہ ڀريندا ٿا رھن . پر نيٺ انھن تي خدا جو ڀرپور غضب اچي ڪڙڪيو آھي .
52002017	اي ڀائرو ۽ ڀينرون ! جڏھن اسين ٿوري عرصي جي لاءِ اوھان کان دلي طور نہ پر رڳو جسماني طور جدا ٿياسين ، تڏھن ڏاڍي سڪ سان اوھان جي منھن ڏسڻ لاءِ تمام گھڻي ڪوشش ڪئي سون .
52002018	انھيءَ لاءِ اسان ۽ خاص طور مون پولس ، ھڪ کان وڌيڪ دفعا اوھان وٽ اچڻ جي خواھش بہ ڪئي ، پر شيطان اسان کي روڪيو .
52002019	ڀلا ، اسان جي اميد ، اسان جي خوشي ۽ اسان جي فخر جو تاج ڪير آھي ؟ ڇا اسان جي خداوند عيسيٰ جي اڳيان سندس اچڻ وقت اھي اوھين ئي نہ ھوندا ؟
52002020	سچ پچ اوھين ئي اسان جو فخر ۽ خوشي آھيو .
52003001	تنھنڪري جڏھن اسين اوھان کان جدا رھڻ وڌيڪ برداشت ڪري نہ سگھياسين ، تڏھن اسان بھتر سمجھيو تہ اٿينس شھر ۾ اڪيلا ئي رھجي وڃون .
52003002	سو تيمٿيس ، جيڪو اسان جي ڀاءُ ۽ مسيح جي خوشخبري ڦھلائڻ ۾ خدا سان گڏ ڪم ڪندڙ آھي ، تنھن کي اوھان ڏانھن موڪليوسين ، انھيءَ لاءِ تہ ھو اوھان کي ايمان ۾ مضبوط ڪري ۽ ان جي باري ۾ اوھان کي ھمتائي .
52003003	اسين نہ ٿا چاھيون تہ انھن مصيبتن جي ڪري ڪنھن جي دل ھارجي ، ڇالاءِ جو اوھين پاڻ چڱيءَ طرح ڄاڻو ٿا تہ اسين انھن لاءِ ئي مقرر ٿيا آھيون .
52003004	حقيقت ۾ جڏھن اسين اوھان وٽ ھئاسين تڏھن اوھان کي اڳي ئي چيو ھوسين تہ اسان کي مصيبت سھڻي پوندي . اوھين چڱيءَ طرح ڄاڻو ٿا تہ ائين ئي ٿيو .
52003005	انھيءَ سبب جڏھن آءٌ وڌيڪ برداشت ڪري نہ سگھيس ، تڏھن اوھان جي ايمان بابت معلوم ڪرڻ لاءِ تيمٿيس کي موڪليم . مون کي ڊپ ھو تہ متان ڪنھن طرح آزمائڻ واري ، يعني شيطان اوھان کي آزمايو ھجي ۽ اسان جي محنت بيڪار ويئي ھجي .
52003006	پر ھاڻي تيمٿيس اوھان وٽان ٿي واپس آيو ۽ اوھان جي ايمان ۽ محبت جي باري ۾ سٺي خبر ڏنائين . ھن اسان کي ٻڌايو آھي تہ اوھين اسان کي ھميشہ دل سان ياد پيا ڪريو ۽ اسان جي ڏسڻ جي گھڻي سڪ اٿوَ ، جھڙيءَ طرح اسان کي بہ اوھان جي آھي .
52003007	تنھنڪري اي ڀائرو ۽ ڀينرون ! اسان کي پنھنجي گھڻي تنگيءَ ۽ مصيبت ۾ بہ اوھان جي ايمان جي ڪري اوھان بابت تسلي ٿي .
52003008	ھاڻي اسين حقيقي زندگي گذاريون ٿا ، ڇالاءِ جو اوھين خداوند تي ايمان آڻي قائم رھو ٿا .
52003009	اسان کي پنھنجي خدا جي آڏو اوھان جي ڪري ڪيڏي نہ خوشي حاصل ٿي آھي . انھيءَ خوشيءَ جي ڪري اسين ڪھڙيءَ طرح اوھان لاءِ خدا جي شڪرگذاري ادا ڪريون ؟
52003010	اسين رات ڏينھن تمام گھڻي دعا گھرندا ٿا رھون تہ شل وري اوھان جو منھن ڏسون ۽ اوھان جي ايمان ۾ جيڪا گھٽتائي آھي سا پوري ڪريون .
52003011	ھاڻي شل اسان جو خدا ۽ پيءُ پاڻ ۽ اسان جو خداوند عيسيٰ اوھان وٽ اچڻ لاءِ اسان جي راھہ تيار ڪري .
52003012	جھڙيءَ طرح اسان کي اوھان سان محبت آھي ، تھڙيءَ طرح خداوند شل اوھان جي محبت بہ ھڪ ٻئي لاءِ ، بلڪ سڀني لاءِ گھڻي ڪري ۽ بيحد وڌائي .
52003013	شل ھو اوھان جي دلين کي اھڙو مضبوط ڪري جو جڏھن اسان جو خداوند عيسيٰ پنھنجي سڀني پوئلڳن سان اچي ، تڏھن اسان جي خدا ۽ پيءُ جي اڳيان اوھين پاڪ ۽ بي عيب ھجو .
52004001	مطلب تہ ، اي ڀائرو ۽ ڀينرون ! اسان اوھان کي سيکاريو ھو تہ خدا کي خوش ڪرڻ لاءِ ڪيئن زندگي گذارجي . سچ پچ تہ اوھين اھڙي زندگي گذاري بہ رھيا آھيو . ھاڻي اسين اوھان کي خداوند عيسيٰ جي نالي تي منٿ ٿا ڪريون ۽ نصيحت ٿا ڏيون تہ اوھين انھيءَ ۾ اڃا بہ وڌندا وڃو .
52004002	ڇالاءِ جو اوھين ڄاڻو ٿا تہ اسان اوھان کي خداوند عيسيٰ جي طرفان ڪھڙا ڪھڙا حڪم ڏنا .
52004003	سو خدا جي مرضي اھا آھي تہ اوھين پاڪ رھو ۽ زناڪاريءَ کان پوريءَ طرح پاسو ڪريو .
52004004	اوھان مان ھر ڪو ماڻھو پنھنجي بدن کي پاڪ ۽ عزت واري نموني ۾ تابع رکڻ سکي ،
52004005	يعني شھوت جي جوش ۾ انھن قومن وانگر نہ گذاريو ، جيڪي خدا کي نہ ٿيون سڃاڻين .
52004006	سو انھيءَ معاملي ۾ ڪوبہ ماڻھو پنھنجي ھم ايمان سان زيادتي يا ٺڳي نہ ڪري . جيئن تہ اسان اڳي ئي اوھان کي ٻڌايو ۽ خبردار ڪيو آھي تہ خداوند اھڙن سڀني گناھن جي سزا ڏيندو .
52004007	ڇالاءِ جو خدا اسان کي ناپاڪ زندگي گذارڻ لاءِ نہ ، بلڪ پاڪ زندگي گذارڻ لاءِ سڏيو آھي .
52004008	تنھنڪري جيڪو ھيءَ تعليم رد ٿو ڪري سو ماڻھوءَ کي نہ بلڪ خدا کي رد ٿو ڪري ، جيڪو اوھان کي پنھنجو پاڪ روح ڏئي ٿو .
52004009	ھاڻي ڀائرن واري محبت بابت اوھان ڏانھن ڪجھہ لکڻ جي ضرورت ڪانھي ، ڇالاءِ جو ھڪ ٻئي سان محبت ڪرڻ جي تعليم اوھان پاڻ خدا کان حاصل ڪئي آھي .
52004010	سچ پچ تہ اوھين پوري مڪدونيا جي سڀني ايمان وارن سان محبت ڪريو بہ ٿا . تڏھن بہ اي ڀائرو ۽ ڀينرون ! اسين اوھان کي تاڪيد ٿا ڪريون تہ انھيءَ ۾ اڃا بہ وڌندا وڃو .
52004011	جھڙيءَ طرح اسان اوھان کي ٻڌايو آھي ، تھڙيءَ طرح ڪوشش ڪري صبر سان زندگي گذاريو ، پنھنجي ڪم سان ڪم رکو ۽ پنھنجن ھٿن سان پورھيو ڪريو .
52004012	انھيءَ طرح اوھان کي پنھنجي روزاني ھلت جي ڪري ڪليسيا کان ٻاھر وارن کان عزت حاصل ٿيندي ۽ اوھين ڪنھن جا بہ محتاج نہ ٿيندا .
52004013	ھاڻي اي ڀائرو ۽ ڀينرون ! اسين نہ ٿا چاھيون تہ جيڪي مري ويا آھن تن بابت اوھين بي خبر رھو ، يا انھن وانگر غمگين ٿيو جن کي اميد ئي ڪانھي .
52004014	ڇالاءِ جو جيئن اسين ھي مڃون ٿا تہ عيسيٰ مري ويو ۽ وري جي اٿيو ، تيئن اسين ھي بہ مڃون ٿا تہ جيڪي عيسيٰ جي ايمان ۾ مري ويا آھن ، تن کي بہ خدا عيسيٰ سان گڏ پاڻ وٽ گھرائيندو .
52004015	انھيءَ ڪري اسين اوھان کي خداوند جي ڪلام موجب ٿا چئون تہ اسين ، جيڪي اڃا تائين جيئرا آھيون ۽ خداوند جي اچڻ تائين ڇڏيا ويا آھيون سي انھن کان ، جيڪي مري ويا آھن ، ڪنھن بہ طرح اڳتي ڪين ٿي وينداسين .
52004016	ڇالاءِ جو وڏي واڪي سان ، وڏي ملائڪ جي آواز سان ۽ خدا جي بگل وڄڻ سان خداوند پاڻ آسمان مان ھيٺ لھندو . پوءِ جيڪي مسيح جي ايمان ۾ مري ويا آھن سي پھريائين جي اٿندا .
52004017	انھيءَ کان پوءِ اسين ، جيڪي اڃا تائين جيئرا ۽ ڇڏيل ھونداسين سي انھن سان گڏ مٿي ڪڪرن ۾ کنيا وينداسين ، تہ جيئن ھوا ۾ خداوند سان ملاقات ڪريون . اھڙيءَ طرح اسين ھميشہ خداوند سان گڏ رھنداسين .
52004018	تنھنڪري اوھين انھن ڳالھين سان ھڪ ٻئي کي ھمتائيندا رھو .
52005001	ھاڻي اي ڀائرو ۽ ڀينرون ! اسان کي وقتن ۽ زمانن جي باري ۾ اوھان ڏانھن ڪجھہ لکڻ جي ضرورت ڪانھي .
52005002	ڇالاءِ جو اوھين پاڻ چڱيءَ طرح ڄاڻو ٿا تہ جيئن رات جو ڪو چور ٿو اچي تيئن خداوند جو ڏينھن اوچتو ايندو .
52005003	جنھن وقت ماڻھو پيا چوندا تہ امن ۽ سلامتي آھي ، انھيءَ وقت جيئن پيٽ واري عورت کي سور ٿيندا آھن تيئن اوچتو ئي اوچتو مٿن تباھي اچي نازل ٿيندي ۽ اھي ھرگز نہ بچندا .
52005004	پر اي ڀائرو ۽ ڀينرون ! اوھين اونداھيءَ ۾ نہ آھيو جو اھو ڏينھن چور وانگر اوھان مٿان اچي پوي .
52005005	بلڪ اوھان سڀني جو روشنيءَ ۽ ڏينھن سان گھاٽو تعلق آھي . اسان جو رات يا اونداھيءَ سان ڪوبہ تعلق ڪونھي .
52005006	تنھنڪري اسين ٻين وانگر سمھي نہ رھون ، پر اچو تہ جاڳندا ۽ ھوشيار رھون .
52005007	ڇالاءِ جو جيڪي سمھي رھن ٿا سي رات جو ئي ٿا سمھن ۽ جيڪي نشي ۾ چور ٿا ٿين سي رات جو ئي نشو ٿا ڪن .
52005008	پر اسين ڏينھن وارا آھيون ، تنھنڪري اچو تہ ايمان ۽ محبت جي زرہ ڍڪي ۽ ڇوٽڪاري جي اميد جو لوھو ٽوپ پائي ھوشيار رھون .
52005009	ڇالاءِ جو خدا اسان کي غضب سھڻ لاءِ نہ ، بلڪ انھيءَ لاءِ مقرر ڪيو آھي تہ اسين پنھنجي خداوند عيسيٰ مسيح جي وسيلي ڇوٽڪارو حاصل ڪريون .
52005010	ھو اسان جي خاطر مئو ، انھيءَ لاءِ تہ اسين جيئرا ھجون يا مئل ، تہ بہ ساڻس گڏ جيئون .
52005011	تنھنڪري ھڪ ٻئي کي ھمتائيندا ۽ ھڪ ٻئي جي ترقيءَ جو باعث ٿيندا رھو ، جيئن سچ پچ اوھين ڪريو بہ پيا .
52005012	اي ڀائرو ۽ ڀينرون ! اسين اوھان کي عرض ٿا ڪريون تہ انھن ماڻھن جي عزت ڪريو ، جيڪي اوھان منجھہ سخت محنت ٿا ڪن . اھي خداوند جا ھئڻ ڪري اوھان جا اڳواڻ آھن ۽ اوھان کي نصيحت ٿا ڪن .
52005013	سندن محنت جي ڪري محبت سان کين وڏي عزت ڏيو.اوھين پاڻ ۾ صلح سانت سان رھو .
52005014	اي ڀائرو ۽ ڀينرون ! اسين اوھان کي نصيحت ٿا ڪريون تہ اجايو وقت وڃائڻ وارن کي سمجھايو ، بزدل ماڻھن کي ھمتايو ، ھيڻن جي مدد ڪريو ۽ سڀني سان ڏاڍي صبر سان پيش اچو .
52005015	خبردار ، ڪوبہ ڪنھن سان بديءَ جي عيوض بدي نہ ڪري ، بلڪ ھڪ ٻئي سان ۽ سڀني ماڻھن سان ھميشہ نيڪي ڪرڻ جي ڪوشش ڪريو .
52005016	ھر وقت خوش رھو .
52005017	سدائين دعا گھرندا رھو .
52005018	ھر حالت ۾ شڪرگذاري ڪريو ، ڇالاءِ جو عيسيٰ مسيح جا ھئڻ ڪري اوھان بابت خدا جي اھا ئي مرضي آھي .
52005019	پاڪ روح ، جيڪو باھہ مثل آھي تنھن کي نہ وسايو .
52005020	جيڪڏھن ڪو نبين وانگر خدا جو پيغام ٻڌائي ٿو تہ ان پيغام کي اجايو نہ سمجھو .
52005021	سڀني ڳالھين کي پرکيو ، جيڪا چڱي ھجي تنھن کي اختيار ڪريو .
52005022	ھر قسم جي برائيءَ کان پاسو ڪريو .
52005023	شل اطمينان بخشيندڙ خدا پاڻ اوھان کي پوريءَ طرح پاڪ ڪري . شل ھو اوھان جي روح ، جان ۽ بدن کي ، يعني اوھان کي مڪمل طور اسان جي خداوند عيسيٰ مسيح جي اچڻ تائين بي عيب رکي .
52005024	جنھن اوھان کي سڏيو آھي ، سو سچو آھي ۽ ھو ائين ئي ڪندو .
52005025	اي ڀائرو ۽ ڀينرون ! اسان جي لاءِ دعا گھرو .
52005026	سڀني ايمان وارن کي پيار سان ملي سلام ڏجو ،
52005027	۽ آءٌ خداوند کي حاضرناظر ڄاڻي اوھان کي تاڪيد ٿو ڪريان تہ ھي خط کين پڙھي ٻڌائجو .
52005028	شل اوھان تي اسان جي خداوند عيسيٰ مسيح جو فضل ھجي .
53001001	ھي خط پولس ، سيلاس ۽ تيمٿيس جي طرفان آھي . ھي ٿسلونيڪا شھر جي ڪليسيا ڏانھن لکجي ٿو ، جيڪا اسان جي پيءُ خدا ۽ خداوند عيسيٰ مسيح سان گڏجي ھڪ ٿيل آھي .
53001002	خدا پيءُ ۽ خداوند عيسيٰ مسيح جي طرفان شل اوھان تي فضل ۽ سلامتي ھجي .
53001003	اي ڀائرو ۽ ڀينرون ! اسان جو فرض آھي تہ اوھان جي لاءِ ھميشہ خدا جو شڪر ڪريون . ھي انھيءَ ڪري مناسب آھي تہ اوھان جو ايمان گھڻو وڌندو ٿو وڃي ۽ اوھان سڀني جي محبت ھڪ ٻئي لاءِ زيادہ ٿيندي وڃي ٿي .
53001004	تنھنڪري اسين پاڻ خدا جي ڪليسيائن ۾ اوھان بابت فخر ٿا ڪريون جو جيڪي ظلم ۽ مصيبتون اوھين سھو ٿا ، تن سڀني ۾ اوھان جو صبر ۽ ايمان ظاھر ٿو ٿئي .
53001005	انھن ڳالھين مان ثابت آھي تہ خدا جو انصاف سچو آھي . انھيءَ جي نتيجي ۾ اوھين خدا جي بادشاھت جي لائق ليکبا ، جنھن جي لاءِ اوھين ڏک بہ سھو ٿا پيا .
53001006	خدا عادل آھي . ھو اوھان جي ڏک ڏيڻ وارن کي بدلي ۾ ڏک ڏيندو
53001007	۽ اوھان ڏک سھڻ وارن کي اسان سان گڏ آرام ڏيندو . ھي انھيءَ وقت ٿيندو جڏھن خداوند عيسيٰ پنھنجي طاقتور ملائڪن سان گڏ ڀڙڪندڙ باھہ ۾ آسمان مان ظاھر ٿيندو .
53001008	ھو انھن کي سزا ڏيندو جيڪي خدا کي نہ ٿا سڃاڻين ۽ جيڪي اسان جي خداوند عيسيٰ جي خوشخبريءَ کي نہ ٿا مڃين .
53001009	اھي خداوند جي حضور کان ۽ سندس قدرت جي عظمت کان پري رھندا ۽ کين ھميشہ جي لاءِ برباد ٿيڻ جي سزا ملندي .
53001010	اھو مسيح جي اچڻ واري ڏينھن تي ٿيندو ، جڏھن ھن جا پاڪ ٿيل ، يعني جن ايمان آندو آھي سي سڀ سندس واکاڻ ۽ تعظيم ڪندا . انھن ۾ اوھين بہ شامل ھوندا ، ڇالاءِ جو اوھان اسان جي شاھديءَ تي ايمان آندو .
53001011	انھيءَ ڪري اسين ھميشہ اوھان لاءِ دعا گھرندا رھندا آھيون ، تہ شل اسان جو خدا اوھان کي پنھنجي ڪوٺ جي لائق ڄاڻي . شل ھو پنھنجي قدرت سان اوھان جي ھر نيڪ خواھش ۽ ايمان واري ڪم کي پورو ڪري .
53001012	اسين ھيءَ دعا انھيءَ لاءِ گھرندا آھيون تہ جيئن اسان جي خدا ۽ خداوند عيسيٰ مسيح جي فضل موجب ، اسان جي خداوند عيسيٰ جو نالو اوھان جي وسيلي ۽ اوھين ھن جي وسيلي عزت پايو .
53002001	اي ڀائرو ۽ ڀينرون ! اسين پنھنجي خداوند عيسيٰ مسيح جي اچڻ ۽ ھن وٽ اسان جي گڏ ٿيڻ بابت اوھان کي منٿ ٿا ڪريون ،
53002002	تہ اوھين اھو سمجھي ڄڻ تہ خداوند جو ڏينھن اڳي ئي اچي ويو آھي ، پنھنجن خيالن ۾ سولائيءَ سان ڊانوانڊول نہ ٿيو . نڪي اوھين پريشان ٿيو ، نہ ڪنھن اڳڪٿيءَ کان ، نہ ڪنھن افواھہ کان ۽ نہ ڪنھن خط کان جيڪو اسان وٽان آيل سمجھو .
53002003	ڪنھن بہ طرح ڪنھن ماڻھوءَ جي فريب ۾ نہ اچجو . ڇالاءِ جو اھو ڏينھن تيستائين نہ ايندو ، جيستائين ماڻھو پھرين خدا کان ڦري نہ وڃن ۽ وڳوڙي ماڻھو جنھن جي پڇاڙي بربادي آھي ظاھر نہ ٿئي .
53002004	ھو پاڻ کي انھن سڀني کان مٿاھون ڄاڻيندڙ ۽ انھن جي مخالفت ڪندڙ آھي ، جيڪي خدا يا معبود ٿا سڏجن ، ايتري قدر جو ھو خدا جي ھيڪل ۾ ويھي پاڻ کي خدا مشھور ڪندو .
53002005	اوھان کي ياد ناھي ڇا تہ جڏھن آءٌ اوھان وٽ ھوس ، تڏھن اوھان کي اھي ڳالھيون ٻڌائيندو ھوس ؟
53002006	ھاڻ اوھين ڄاڻو ٿا تہ اھا ڪھڙي طاقت آھي جيڪا ھن وڳوڙيءَ کي روڪيو بيٺي آھي ، انھيءَ لاءِ تہ ھو پنھنجي پوري وقت تي ظاھر ٿئي .
53002007	جيئن تہ وڳوڙ جي ڳجھي طاقت اڳي ئي اثر ڪندي ٿي رھي ، پر ھاڻي ان کي ھڪ روڪڻ وارو آھي ، جيڪو کيس تيستائين روڪيندو رھندو ، جيستائين ھن کي رستي کان ھٽايو نہ ويندو .
53002008	تنھن کان پوءِ اھو وڳوڙي ظاھر ٿيندو ، جنھن کي خداوند عيسيٰ پنھنجي وات جي ڦوڪ سان ماري وجھندو ۽ پنھنجي اچڻ جي جلوي سان چٽ ڪري ڇڏيندو .
53002009	انھيءَ وڳوڙيءَ جو اچڻ شيطان جي عمل موجب ٿيندو ، جنھن جي پوري طاقت سان ھو ڪوڙيون ڪرامتون ۽ عجيب مگر ڪوڙا ڪم ڪري ڏيکاريندو .
53002010	ھو برباد ٿيڻ وارن کي ھر قسم جي بڇڙائيءَ سان فريب ڏيندو . اھي ماڻھو انھيءَ ڪري برباد ٿيندا جو سچ جي محبت اختيار نہ ڪيائون ، جنھن سان سندن ڇوٽڪارو ٿئي ھا .
53002011	اھو ئي سبب آھي جو خدا ھنن تي گمراھيءَ جو اثر وجھندو ، تہ جيئن ھو ان ڪوڙ کي مڃين .
53002012	انھيءَ لاءِ تہ جيڪي سچ تي ايمان نہ ٿا آڻين ۽ بڇڙائيءَ ۾ خوش ٿا رھن ، تن سڀني کي ڏوھي ٺھرايو وڃي .
53002013	پر اي ڀائرو ۽ ڀينرون ! خداوند جا پيارؤ ! اسان جو فرض آھي تہ اوھان جي لاءِ خدا جا شڪرانا بجا آڻيون ، ڇالاءِ جو خدا شروع کان ئي اوھان کي انھيءَ لاءِ چونڊي ڇڏيو ھو تہ روح جي وسيلي پاڪ ٿي ۽ سچ تي ايمان آڻي ڇوٽڪارو حاصل ڪريو .
53002014	ھن اوھان کي اسان جي خوشخبريءَ جي وسيلي انھيءَ لاءِ سڏيو ، تہ جيئن اوھين اسان جي خداوند عيسيٰ مسيح جي عظمت ۾ ڀائيوار ٿيو .
53002015	تنھنڪري اي ڀائرو ۽ ڀينرون ! ثابت قدم رھو ۽ انھن ڳالھين تي قائم رھو ، جيڪي اسان اوھان کي زباني يا خط جي وسيلي سيکاريون آھن .
53002016	شل اسان جو خداوند عيسيٰ مسيح پاڻ ۽ اسان جو پيءُ خدا ، جنھن اسان سان محبت رکي ۽ پنھنجي فضل جي ڪري اسان کي ھميشہ جي تسلي ۽ چڱي اميد ڏني ،
53002017	سو اوھان جي دلين کي ھمت ڏئي ۽ ھر چڱي ڪم ڪرڻ ۽ چوڻ جي طاقت بخشي .
53003001	مطلب تہ اي ڀائرو ۽ ڀينرون ! اسان جي لاءِ دعا گھرو تہ خداوند جو پيغام جلد ڦھلجي ۽ عزت سان قبول ڪيو وڃي ، جيئن اوھان منجھہ آھي .
53003002	ھيءَ بہ دعا گھرو تہ اسين ڏنگن ۽ بڇڙن ماڻھن کان بچيل رھون ، ڇالاءِ جو سڀ ڪنھن ۾ ايمان ڪونھي .
53003003	پر خداوند سچو آھي . ھو اوھان کي مضبوط ڪندو ۽ انھيءَ بڇڙي کان بچائيندو .
53003004	خداوند جا ھئڻ ڪري اسان کي اوھان بابت اھو يقين آھي تہ جيڪي حڪم اسين اوھان کي ڏيون ٿا ، تن تي اوھين عمل ڪريو ٿا ۽ اڳتي بہ ڪندا رھندا .
53003005	شل خداوند اوھان جي دلين کي اھڙي ھدايت ڪري جو اوھين خدا جي محبت ۽ مسيح جو صبر حاصل ڪريو .
53003006	اي ڀائرو ۽ ڀينرون ! اسين پنھنجي خداوند عيسيٰ مسيح جي نالي تي اوھان کي حڪم ٿا ڏيون تہ اوھين ھر انھيءَ ڀاءُ کان پاسو ڪريو ، جيڪو اجايو وقت ٿو وڃائي ۽ اسان کان مليل تعليم موجب زندگي نہ ٿو گذاري .
53003007	اوھين پاڻ ڄاڻو ٿا تہ ڪھڙيءَ طرح اوھان کي اسان جي پيروي ڪرڻ گھرجي . ڇالاءِ جو اسين جڏھن اوھان وٽ ھئاسين تہ اجايو وقت نہ وڃايوسين .
53003008	ڪنھن جي ماني مفت نہ کاڌيسين بلڪ محنت ۽ مشقت ڪري رات ڏينھن پورھيو ڪيوسين ، انھيءَ لاءِ تہ اوھان مان ڪنھن تي بہ بار نہ ٿيون .
53003009	اسان ائين انھيءَ لاءِ نہ ڪيوسين تہ اسان کي اھڙي مدد وٺڻ جو حق نہ ھو ، بلڪ انھيءَ لاءِ ڪيوسين تہ اسين پاڻ کي اوھان جي لاءِ نمونو بڻايون تہ جيئن اوھين اسان جي پيروي ڪريو .
53003010	جڏھن اسين اوھان وٽ ھئاسين ، تڏھن بہ اوھان کي اھو حڪم ڏنو ھوسين تہ جيڪڏھن ڪو ماڻھو ڪم ڪرڻ نہ چاھي تہ اھو کائي بہ نہ .
53003011	پر اسين ٻڌون ٿا تہ اوھان مان ڪي ماڻھو اجايو وقت ٿا وڃائين . اھي ڪوبہ ڪم ڪونہ ٿا ڪن ، بلڪ ٻين جي ڪمن ۾ ٽپيو ٿا پون .
53003012	اسين خداوند عيسيٰ مسيح جي اختيار سان اھڙن ماڻھن کي حڪم ٿا ڏيون ۽ نصيحت ٿا ڪريون تہ اھي ماٺ ڪري گذارين ۽ پورھيو ڪري پنھنجي ماني کائين .
53003013	پر اي ڀائرو ۽ ڀينرون ! اوھين نيڪي ڪرڻ ۾ ڪڏھن نہ ٿڪجو .
53003014	جيڪڏھن ڪو ماڻھو اسان جي ھن خط واري ڳالھہ کي نہ مڃي تہ انھيءَ کي ڌيان ۾ رکو ۽ ساڻس صحبت نہ رکو ، تہ جيئن ھو شرمندو ٿئي .
53003015	تنھن ھوندي بہ ھن کي دشمن نہ سمجھو ، بلڪ ايمان وارو سمجھي کيس تنبيھہ ڪريو .
53003016	ھاڻي اطمينان بخشيندڙ خداوند پاڻ ئي اوھان کي ھميشہ ۽ ھر طرح سان اطمينان ڏئي . شل خداوند اوھان سڀني ساڻ ھجي .
53003017	آءٌ پولس ، پنھنجي ھٿ سان ھي سلام لکي رھيو آھيان . منھنجي ھر خط ۾ اھا نشاني آھي . آءٌ ائين ئي لکندو آھيان .
53003018	شل اوھان سڀني تي اسان جي خداوند عيسيٰ مسيح جو فضل ھجي .
54001001	ھي خط پولس جي طرفان آھي ، جيڪو اسان جي ڇوٽڪاري ڏيندڙ خدا ۽ اسان جي اميد ، عيسيٰ مسيح جي حڪم سان عيسيٰ مسيح جو رسول آھي .
54001002	ھي تيمٿيس ڏانھن لکجي ٿو ، جيڪو ايمان جي ڪري منھنجو سچو فرزند آھي.شل تو تي خدا پيءُ ۽ اسان جي خداوند عيسيٰ مسيح جي طرفان فضل ، رحم ۽ سلامتي ھجي .
54001003	جيئن مون مڪدونيا وڃڻ وقت تو کي تاڪيد ڪيو ھو ، تيئن تون اِفسس شھر ۾ رھجانءِ ، انھيءَ لاءِ تہ ڪن ماڻھن کي حڪم ڏئين تہ غلط قسم جي تعليم نہ ڏين .
54001004	نڪي انھن ڪوڙين آکاڻين ۽ بي انتھا نسب نامن تي ڌيان ڏين . اھي رڳو تڪرار جو باعث ٿين ٿا ، نہ خدا جي انھيءَ انتظام جو جيڪو ايمان تي منحصر آھي .
54001005	انھيءَ حڪم جو مقصد اھا محبت پيدا ڪرڻ آھي ، جيڪا صاف دليءَ ، نيڪ نيتيءَ ۽ سچي ايمان کان پيدا ٿئي ٿي .
54001006	ڪي ماڻھو انھن ڳالھين کان ڀٽڪي پري ٿي اجائي بحث ۾ وڃي پيا آھن .
54001007	اھي شريعت جا عالم تہ ٿيڻ چاھين ٿا ، پر کين اھا بہ خبر ڪانھي تہ ھو ڇا بابت ٿا ڳالھائين ۽ ڪھڙين ڳالھين جي وڏي يقين سان دعويٰ ٿا ڪن .
54001008	اسين ڄاڻون ٿا تہ شريعت چڱي آھي ، بشرطيڪ ڪو ماڻھو انھيءَ کي صحيح نموني ۾ استعمال ڪري .
54001009	اسين ھي بہ ڄاڻون ٿا تہ شريعت نيڪ ماڻھن لاءِ نہ ٺھي آھي . پر اھا نافرمانن ۽ فسادين ، بدڪارن ۽ گنھگارن ، ناپاڪن ۽  ڪفر بڪندڙن لاءِ ۽ انھن لاءِ ٺھي آھي جيڪي پيءُ ۽ ماءُ جا قاتل آھن ۽ جيڪي خوني آھن .
54001010	اھا زناڪارن ۽ لونڊي بازن لاءِ ، انسانن جو اغوا ڪندڙن لاءِ ، ڪوڙن لاءِ ۽ ڪوڙا قسم کڻڻ وارن لاءِ آھي . انھن کان سواءِ جيڪي صحيح تعليم جي برخلاف آھن ، اھا تن لاءِ آھي .
54001011	اھا تعليم ، سڳوري خدا جي جلال جي خوشخبريءَ موجب آھي ، جيڪا ھن منھنجي حوالي ڪئي .
54001012	آءٌ ، اسان جي خداوند عيسيٰ مسيح جو شڪر ادا ٿو ڪريان ، جيڪو مون کي طاقت ٿو ڏئي ۽ جنھن مون کي وفادار سمجھي پنھنجيءَ خدمت لاءِ مقرر ڪيو .
54001013	جيتوڻيڪ آءٌ اڳي ڪفر بڪندڙ ، ستائيندڙ ۽ بي عزت ڪندڙ ھوس ، تنھن ھوندي بہ مون تي رحم ٿيو ، ڇالاءِ جو مون جيڪي ڪجھہ ڪيو سو ايمان نہ ھئڻ سبب ۽ اڻ ڄاڻائيءَ ڪري ڪيو .
54001014	انھيءَ ايمان ۽ پيار سان گڏ جيڪو عيسيٰ مسيح جي طرفان آھي ، اسان جي خداوند جو فضل مون تي نھايت ئي گھڻو ٿيو .
54001015	اھا ڳالھہ سچي ۽ ھر طرح قبول ڪرڻ جي لائق آھي تہ عيسيٰ مسيح گنھگارن کي ڇوٽڪاري ڏيڻ لاءِ دنيا ۾ آيو ، جن مان بدترين آءٌ آھيان .
54001016	پر مون تي انھيءَ ڪري رحم ٿيو تہ جيئن عيسيٰ مسيح مون وڏي گنھگار ۾ پنھنجو بي انتھا تحمل ظاھر ڪري ۽ آءٌ انھن لاءِ نمونو ٿيان ، جيڪي پوءِ مٿس ايمان آڻي دائمي زندگي حاصل ڪندا .
54001017	ھاڻي دائمي بادشاھہ يعني غير فاني ، ڏسڻ ۾ نہ ايندڙ ۽ واحد خدا جي عزت ۽ واکاڻ ھميشہ ھميشہ تائين ٿيندي رھي . آمين .
54001018	اي منھنجا فرزند تيمٿيس ! آءٌ تو کي اھو حڪم سپرد ٿو ڪريان تہ انھن اڳڪٿين موجب جيڪي اڳي تو بابت ڪيون ويون ھيون ، تون چڱي جنگ وڙھندو رھہ ۽ ايمان ۽ صاف ضمير کي قائم رک .
54001019	ڪن ماڻھن ضمير کي ڇڏي پنھنجي ايمان جي ٻيڙي ٻوڙي ڇڏي آھي .
54001020	ھمنيوس ۽ سڪندر انھن مان ئي آھن ، جن کي مون شيطان جي حوالي ڪري ڇڏيو ، تہ جيئن ڪفر بڪڻ کان باز رھڻ سکن .
54002001	تنھنڪري ، آءٌ سڀ کان پھريائين ھيءَ نصيحت ٿو ڪريان تہ منٿون ، دعائون ، گذارشون ۽ شڪرگذاريون سڀني ماڻھن لاءِ ڪيون وڃن .
54002002	خاص طرح بادشاھن ۽ سڀني اختياريءَ وارن لاءِ دعا گھرو ، انھيءَ لاءِ تہ اسين پوري دينداريءَ ۽ سنجيدگيءَ سان امن ۽ آرام جي زندگي گذاريون .
54002003	اھا ڳالھہ چڱي ۽ اسان جي ڇوٽڪاري ڏيندڙ خدا جي نظر ۾ وڻندڙ آھي .
54002004	ھو چاھي ٿو تہ سڀني ماڻھن کي ڇوٽڪارو ملي ۽ کين سچائيءَ جي ڄاڻ پوي .
54002005	ڇالاءِ جو خدا ھڪڙو آھي ۽ خدا ۽ ماڻھن جو وچ وارو بہ ھڪڙو ئي آھي ، يعني عيسيٰ مسيح جيڪو انسان آھي .
54002006	ھن سڀني ماڻھن جي ڇوٽڪاري جي لاءِ پنھنجو پاڻ کي قربان ڪري ڇڏيو . انھيءَ ڳالھہ جي مناسب موقعي تي شاھدي ڏني ويئي .
54002007	انھيءَ مقصد لاءِ ئي آءٌ تبليغ ڪندڙ ، رسول ۽ غير قومن کي ايمان ۽ سچائيءَ جي تعليم ڏيندڙ مقرر ٿيس . آءٌ سچ ٿو چوان ، ڪوڙ نہ ٿو ڳالھايان .
54002008	منھنجي مرضي آھي تہ مرد ھر ھنڌ ڪاوڙ ۽ تڪرار کان سواءِ پاڪ ھٿ کڻي دعا گھرن .
54002009	ساڳيءَ طرح عورتن کي گھرجي تہ حياءَ واري پوشاڪ ڍڪي ، لڄ ۽ پرھيزگاريءَ سان پاڻ کي سينگارين ، نہ وارن کي ڳتڻ يا سون يا موتين يا قيمتي ڪپڙن پھرڻ سان .
54002010	بلڪ اھي پاڻ کي چڱن ڪمن سان سينگارين ، جيئن انھن عورتن کي مناسب آھي ، جيڪي پاڻ کي خداپرست ٿيون چوائين .
54002011	عورت کي گھرجي تہ ماٺ ڪري پوري تابعداريءَ سان تعليم حاصل ڪري .
54002012	آءٌ اجازت نہ ٿو ڏيان تہ عورت مرد کي تعليم ڏئي يا مٿس حڪم ھلائي ، بلڪ خاموش رھي .
54002013	ڇالاءِ جو پھريائين آدم جوڙيو ويو ۽ پوءِ حوا .
54002014	جيئن تہ آدم ٺڳيو نہ ويو ، پر عورت ٺڳجي ويئي ۽ گناھہ ۾ گرفتار ٿي .
54002015	تنھن ھوندي بہ ٻارن ڄڻڻ سان عورت بچي ويندي ، بشرطيڪ ھوءَ ايمان ، محبت ۽ پاڪيزگيءَ تي پرھيزگاريءَ سان قائم رھي .
54003001	اھا ڳالھہ سچي آھي تہ جيڪو ماڻھو نگھبان جو عھدو وٺڻ گھري ٿو ، سو چڱي ڪم جي خواھش ٿو ڪري .
54003002	تنھنڪري نگھبان کي گھرجي تہ مٿس ڪو الزام نہ ھجي . ھو ھڪڙيءَ زال جو مڙس ھجڻ سان گڏ پرھيزگار ، سمجھُو ، اصول وارو ، مھمان نواز ۽ تعليم ڏيڻ جي لائق ھجي .
54003003	ھو شرابي نہ ھجي ، نہ ئي مار ڪٽ ڪندڙ ، بلڪ حليم ھجي . جھيڙو ڪندڙ يا پيسي جو لالچي نہ ھجي .
54003004	ھو پنھنجي گھر جو چڱيءَ طرح سنڀاليندڙ ۽ پنھنجي ٻارن کي پوري سنجيدگيءَ سان تابع رکڻ وارو ھجي .
54003005	پر جيڪڏھن ڪنھن ماڻھوءَ کي پنھنجي گھر سنڀالڻ جي خبر ناھي تہ اھو خدا جي ڪليسيا جو ڪھڙو بندوبست رکي سگھندو ؟
54003006	ھو تازو ايمان آڻيندڙ نہ ھجي ، متان ڦونڊ ۾ اچي شيطان واري سزا ۾ پوي .
54003007	تنھن کان سواءِ جيڪي ڪليسيا کان ٻاھر آھن ، تن وٽ بہ کيس نيڪ ناموس ھئڻ گھرجي ، انھيءَ لاءِ تہ متان ملامت ھيٺ اچي ۽ شيطان جي ڦندي ۾ ڦاسي پوي .
54003008	ساڳيءَ طرح خادمن کي بہ سنجيدو ھئڻ گھرجي . اھي ٻہ چاپڙا ، مئي جا عادي ۽ ناجائز نفعي جا لالچي نہ ھجن .
54003009	انھن کي گھرجي تہ ايمان جي راز کي صاف ضمير سان سنڀالي رکن .
54003010	پھريائين انھن جو آزمودو ورتو وڃي ، پوءِ جيڪڏھن سندن خلاف ڪو الزام ثابت نہ ٿئي تہ ڀلي خادم طور ڪم ڪن .
54003011	ساڳئي نموني خدمتگار عورتن کي بہ سنجيدہ رھڻ گھرجي . اھي گلا ڪندڙ نہ ، بلڪ پرھيزگار ۽ ھر ڳالھہ ۾ ڀروسي جھڙيون ھجن .
54003012	خادمن کي رڳو ھڪ ھڪ زال جو مڙس ھئڻ کپي ۽ کين پنھنجن ٻارن ۽ پنھنجي گھر جي چڱيءَ طرح سنڀال ڪرڻ گھرجي .
54003013	ڇالاءِ جو جيڪي خادم چڱيءَ طرح خدمت ٿا ڪن ، سي چڱو درجو ٿا ماڻين ۽ جيڪو ايمان کين عيسيٰ مسيح تي آھي تنھن ۾ وڏي دليري حاصل ڪن ٿا .
54003014	جيئن ھي ھدايتون تو ڏانھن لکي رھيو آھيان ، تيئن اميد اٿم تہ جلد تو سان اچي ملندس .
54003015	پر جيڪڏھن مون کي اچڻ ۾ دير ٿئي تہ ھنن ھدايتن مان تو کي معلوم ٿي وڃي تہ خدا جي گھراڻي يعني جيئري خدا جي ڪليسيا ، جيڪا سچ جو ٿنڀو ۽ بنياد آھي ، تنھن ۾ ماڻھن کي ڪھڙيءَ طرح ھلت ڪرڻ کپي .
54003016	انھيءَ ۾ ڪو شڪ ناھي تہ دينداريءَ جو راز وڏو آھي ، يعني:ھو جسم ۾ ظاھر ٿيو ۽ پاڪ روح جي ڪري سچو ثابت ٿيو.ھو ملائڪن کي ڏسڻ ۾ آيو ۽ قومن ۾ سندس منادي ڪئي ويئي.دنيا ۾ مٿس ايمان آندو ويو ۽ آسمان ڏانھن ھو مٿي کنيو ويو .
54004001	پاڪ روح صاف طور چوي ٿو تہ ايندڙ زمانن ۾ ڪي ماڻھو ايمان کان ڦري ويندا ۽ گمراھہ ڪندڙ روحن ۽ ڀوتن جي تعليم تي ڌيان ڏيندا .
54004002	اھڙيون ڳالھيون انھن ڪوڙن ماڻھن جي رياڪاريءَ ڪري ٿينديون ، جن جو ضمير مئل آھي ، ڄڻ تہ گرم لوھہ سان ڏنڀيل آھي .
54004003	اھڙا ماڻھو شادي ڪرڻ کان منع ٿا ڪن ۽ ڪن کاڌن کائڻ کان پرھيز ڪرڻ جو حڪم ٿا ڏين . پر خدا اھي کاڌا انھيءَ لاءِ پيدا ڪيا آھن تہ جيڪي ماڻھو ايمان آڻين ٿا ۽ سچ کي سڃاڻين ٿا سي انھن کي شڪرگذاريءَ سان کائين .
54004004	ڇالاءِ جو خدا جي پيدا ڪيل ھر شيءِ چڱي آھي ۽ ڪابہ رد ڪرڻ جھڙي ناھي ، بشرطيڪ اھا شڪرگذاريءَ سان قبول ڪئي وڃي .
54004005	ھن ڪري جو اھا خدا جي ڪلام ۽ دعا جي ڪري پاڪ ٿيو پوي .
54004006	جيڪڏھن تون ايمان وارن کي اھي ڳالھيون ياد ڏياريندين تہ عيسيٰ مسيح جو سٺو خدمتگار ٿيندين . انھيءَ سان گڏ ايمان جي ڳالھين ۽ سٺي تعليم سان پرورش پائيندين ، جن تي تون ھلندو رھيو آھين .
54004007	پر اجاين ۽ پوڙھين عورتن وارين آکاڻين کي نہ مڃ ، اٽلندو پاڻ کي دينداريءَ جي لاءِ تربيت ڏي .
54004008	ڇالاءِ جو جسماني ورزش مان ڪو ٿورو فائدو آھي ، پر دينداري سڀني ڳالھين لاءِ فائدي واري آھي . انھيءَ ڪري جو ھاڻوڪي ۽ آئيندہ زندگيءَ جو واعدو بہ انھيءَ جي ڪري ٿيل آھي .
54004009	اھا ڳالھہ سچي ۽ ھر طرح قبول ڪرڻ جي لائق آھي .
54004010	انھيءَ لاءِ ئي اسين محنت ۽ جانفشاني ٿا ڪريون ، جو اسان جي اميد انھيءَ جيئري خدا تي رکيل آھي جيڪو سڀني ماڻھن ، خاص ڪري ايمان آڻڻ وارن کي ڇوٽڪارو ڏيندڙ آھي .
54004011	انھن ڳالھين جو حڪم ڪر ۽ انھن جي تعليم ڏي .
54004012	ڪوبہ ماڻھو تو کي جوانيءَ سبب حقارت جي نظر سان نہ ڏسي ، بلڪ تون ڳالھہ ٻولھہ ۾ ، ھلت چلت ۾ ، محبت ۾ ،  ايمان ۾ ۽ پاڪيزگيءَ ۾ ، ايمان وارن لاءِ نمونو ٿيءُ .
54004013	جيسين آءٌ اچان تيسين ماڻھن ۾ ڪلام پڙھڻ ، نصيحت ڪرڻ ۽ تعليم ڏيڻ ۾ مشغول رھہ .
54004014	جيڪا نعمت تو کي نبوت واري پيغام جي وسيلي بزرگن جي ھٿن رکڻ سان ملي ھئي ، تنھن کان غافل نہ رھہ .
54004015	انھن ڳالھين کي ڌيان ۾ رک ۽ پاڻ کي انھن جي حوالي ڪري ڇڏ ، تہ جيئن ھر ڪنھن ماڻھوءَ تي تنھنجي ترقي ظاھر ٿئي .
54004016	پاڻ کي ۽ پنھنجي تعليم کي جاچيندو رھہ . انھن ھدايتن تي ثابت قدم رھہ ، ڇالاءِ جو ائين ڪرڻ سان تون پاڻ کي ۽ پنھنجي ٻڌڻ وارن کي بچائڻ جو سبب ٿيندين .
54005001	ڪنھن وڏيءَ عمر واري ماڻھوءَ کي سختيءَ سان ڇڙٻ نہ ڏي ، بلڪ انھيءَ کي پيءُ وانگر سمجھي ساڻس سلوڪ ڪر . نوجوانن سان ڀائرن وانگر ھل .
54005002	وڏيءَ عمر وارين عورتن کي ماءُ وانگر سمجھہ ۽ جوان عورتن کي ڀينرن وانگر سمجھي ساڻن پوريءَ پاڪيزگيءَ سان پيش اچ .
54005003	انھن رنن زالن جو پورو قدر ڪر ، جيڪي سچ پچ نڌڻڪيون آھن .
54005004	پر جيڪڏھن ڪنھن رن زال کي ڌيئر پٽ ، يا انھن جا ٻار ھجن تہ اھي سڀ کان پھريائين پنھنجي گھراڻي سان دينداريءَ واري ھلت ڪرڻ ۽ پنھنجي ماءُ پيءُ ۽ وڏن جو حق ادا ڪرڻ سکن ، ڇالاءِ جو خدا کي اھو پسند آھي .
54005005	اھا رن زال جيڪا سچ پچ رن زال ۽ بلڪل اڪيلي آھي ، سا خدا تي آسرو ٿي رکي ۽ مدد لاءِ رات ڏينھن خدا کي منٿون ڪرڻ ۽ دعا گھرڻ ۾ مشغول ٿي رھي .
54005006	پر جيڪا رن زال عيش عشرت ۾ ٿي گذاري ، سا جيئري ئي مئل آھي .
54005007	انھن ڳالھين لاءِ کين ھدايت بہ ڪر تہ جيئن مٿن ڪوبہ الزام نہ ھڻي .
54005008	جيڪڏھن ڪو ماڻھو پنھنجن مائٽن ۽ خاص ڪري پنھنجي گھر ٻار جو بندوبست نہ ٿو ڪري ، تہ اھو ايمان کان انڪاري ٿيو ۽ انھيءَ کان بہ وڌيڪ خراب آھي جنھن جو ڪو ايمان ڪونھي .
54005009	رنن زالن جي ياداشت ۾ انھيءَ رن زال جو نالو لکيو وڃي ، جنھن جي عمر سٺ سالن کان گھٽ نہ ھجي ۽ جيڪا رڳو ھڪڙي مڙس جي زال ٿي رھي ھجي .
54005010	اھا چڱن ڪمن ڪرڻ ڪري مشھور ھجي ، ٻارن جي پالنا ۽ مسافرن جي مھمان نوازي ڪئي ھجائين . ھن ايمان وارن جا پير ڌوتا ھجن ، ڏکويلن جي مدد ڪئي ھجائين ۽ سڀني چڱي قسم جي ڪمن لاءِ پاڻ کي وقف ڪري ڇڏيو ھجائين .
54005011	پر جوان رنن زالن کي انھيءَ ياداشت ۾ داخل نہ ڪيو وڃي ، ڇالاءِ جو جڏھن اھي مسيح کان ڦري پنھنجي نفساني خواھشن جي تابع ٿين ٿيون تڏھن شادي ڪرڻ گھرن ٿيون .
54005012	اھڙيءَ طرح اھي پنھنجو پھريون واعدو ڀڃي پاڻ کي سزا جي لائق ٿيون بڻائين .
54005013	تنھن کان سواءِ اھي گھر گھر وڃي اجايو وقت وڃائڻ سکن ٿيون . نہ رڳو اجايو وقت وڃائڻ بلڪ اجائي بڪ بڪ ڪرڻ ، ٻين جي ڪمن ۾ ٽپي پوڻ ۽ اھڙيون ڳالھيون ڪرڻ بہ سکن ٿيون ، جيڪي ڪرڻ نہ گھرجن .
54005014	تنھنڪري آءٌ جوان رنن زالن کي صلاح ٿو ڏيان تہ ڀلي شادي ڪن ، ٻار ڄڻين ، پنھنجا گھر سنڀالين ۽ دشمن کي گلا ڪرڻ جو وجھہ نہ ڏين .
54005015	ڇالاءِ جو ھن کان اڳ ئي ڪي رنون زالون گمراھہ ٿي ڪري شيطان جي پيروي ڪرڻ لڳيون آھن .
54005016	جيڪڏھن ڪنھن ايمان واري عورت جي گھراڻي ۾ رنون زالون ھجن ، تہ اھا ئي سندن پرگھور لھي ۽ ڪليسيا تي انھن جو بار پوڻ نہ کپي ، انھيءَ لاءِ تہ ڪليسيا انھن رنن زالن جي مدد ڪري سگھي جيڪي نڌڻڪيون آھن .
54005017	جيڪي بزرگ ڪليسيا جو انتظام چڱيءَ طرح ٿا ھلائين ، خاص ڪري اھي جيڪي تبليغ ڪرڻ ۽ تعليم ڏيڻ جو ڪم ٿا ڪن ، سي عزت سان گڏ مدد جي لائق بہ سمجھڻ گھرجن .
54005018	ڇالاءِ جو پاڪ ڪلام چوي ٿو تہ”جڏھن ڪو ڍڳو ڳاھہ ۾ وھي ، تڏھن ان جو ٻوٿ نہ ٻڌ . “ ۽ ” مزور پنھنجي مزوريءَ جو حقدار آھي . “
54005019	ڪنھن بزرگ تي ڪا تھمت اچي تہ اھا ٻن يا ٽن شاھدن کان سواءِ نہ ٻڌ .
54005020	جيڪي گناھہ ڪندا ٿا رھن ، تن کي سڀني ماڻھن جي اڳيان ملامت ڪر تہ جيئن ٻين کي بہ ڪو ڊپ ٿئي .
54005021	خدا ، عيسيٰ مسيح ۽ چونڊيل ملائڪن کي حاضر ڄاڻي آءٌ تو کي تاڪيد ٿو ڪريان تہ انھن ھدايتن تي بنا تعصب جي عمل ڪر ۽ ڪنھن بہ ڳالھہ ۾ طرفداري نہ ڪر .
54005022	ڪنھن ماڻھوءَ تي ھٿ رکڻ ۾ اُٻھرو نہ ٿيءُ ۽ نڪي ٻين جي گناھن ۾ شريڪ ٿيءُ . پاڻ کي پاڪ رک .
54005023	ھاڻي رڳو پاڻي نہ پيءُ ، پر پنھنجي معدي ۽ اڪثر بيمار رھڻ جي ڪري ٿوري مئي استعمال ڪندو ڪر .
54005024	ڪن ماڻھن جا گناھہ سندن عدالت ۾ پھچڻ کان اڳي ئي صاف ظاھر ٿا ٿين ، پر ڪن جا گناھہ آخر ۾ ظاھر ٿين ٿا .
54005025	ساڳيءَ طرح چڱا ڪم بہ صاف ظاھر ٿا ٿين ۽ جيڪي ظاھر نہ آھن سي بہ لڪل نہ ٿا رھي سگھن .
54006001	جيڪي غلاميءَ جي پاڃاريءَ ۾ جوٽيل آھن ، سي سڀيئي پنھنجن مالڪن کي پوريءَ عزت جي لائق سمجھن ، انھيءَ لاءِ تہ خدا جي نالي جي ۽ اسان جي تعليم جي بدنامي نہ ٿئي .
54006002	جن جا مالڪ ايمان وارا آھن سي انھن مالڪن کي حقير نہ سمجھن ، ڇوجو اھي سندن ھم ايمان آھن . ان جي بدران اھي مالڪن جي بھتر خدمت ڪن ، ڇالاءِ جو جن کي انھن جي خدمت جو فائدو ٿو ملي سي ايمان وارا ۽ سندن پيارا آھن.انھن ڳالھين جي تون تعليم ڏي ۽ نصيحت ڪر .
54006003	جيڪڏھن ڪو ماڻھو ٻئي قسم جي تعليم ٿو ڏئي ۽ اسان جي خداوند عيسيٰ مسيح جي صحيح ڳالھين ۽ دينداريءَ واري تعليم کي نہ ٿو مڃي ،
54006004	تہ اھو مغرور آھي ۽ ڪجھہ بہ نہ ٿو ڄاڻي . ھن کي بحث مباحثي ۽ لفظي تڪرار ڪرڻ جو مرض آھي ، جنھن جي نتيجي ۾ حسد ، جھيڙو ، بدزبانيون ۽ بدگمانيون پيدا ٿين ٿيون .
54006005	اھڙن بدنيت ماڻھن جي وچ ۾ سدائين اڻ بڻت پيدا ٿيندي ٿي رھي . اھي سچ کان محروم آھن ۽ دينداريءَ کي مالي فائدي حاصل ڪرڻ جو ذريعو سمجھن ٿا .
54006006	بيشڪ دينداري وڏي فائدي واري آھي ، بشرطيڪ ان سان گڏ قناعت بہ ھجي .
54006007	ڇالاءِ جو اسان دنيا ۾ نہ ڪجھہ آندو آھي ۽ نہ ئي ڪجھہ منجھانئس کڻي وڃي ٿا سگھون .
54006008	سو جيڪڏھن اسان وٽ خوراڪ ۽ پوشاڪ موجود آھي تہ انھيءَ تي ئي راضي رھون .
54006009	پر جيڪي ماڻھو دولتمند ٿيڻ ٿا گھرن ، سي آزمائش ۽ ڦندي ۾ ۽  گھڻين بي وقوفيءَ ۽  نقصان وارين خواھشن ۾ ڦاسيو ٿا وڃن . اھي خواھشون ماڻھن کي تباھيءَ ۽ برباديءَ ۾ غرق ڪريو ڇڏين .
54006010	ڇالاءِ جو پيسي سان پيار رکڻ ، ھر قسم جي برائيءَ جي پاڙ آھي . ڪي ماڻھو پيسي جا طلبگار ٿي ايمان کان گمراھہ ٿي ويا ۽ طرح طرح جي ڏکن ۾ پاڻ کي وڪوڙي ڇڏيائون .
54006011	پر اي خدا جا بندا ! تون انھن ڳالھين کان پري ڀڄ ۽ سچائيءَ ، دينداريءَ ، ايمان ، محبت ، صبر ۽ حليمائيءَ جو طلبگار ٿيءُ .
54006012	ايمان جي لڙائي چڱيءَ طرح وڙھہ . دائمي زندگيءَ کي ھٿ ڪر ، جنھن جي لاءِ تون سڏيو ويو ھئين ، جڏھن تو گھڻن شاھدن جي روبرو ايمان جو چڱو اقرار ڪيو ھو .
54006013	آءٌ انھيءَ خدا کي ، جيڪو ھر شيءِ کي زندگي ٿو بخشي ۽ انھيءَ عيسيٰ مسيح کي جنھن پنطيس پلاطس جي اڳيان سچائيءَ جو اقرار ڪري شاھدي ڏني ھئي ، حاضر ناظر ڄاڻي تو کي تاڪيد ٿو ڪريان ،
54006014	تہ اسان جي خداوند عيسيٰ مسيح جي ظاھر ٿيڻ تائين انھيءَ حڪم تي بي داغ ۽ بي قصور رھي عمل ڪر .
54006015	خدا پنھنجي مقرر وقت تي مسيح کي ظاھر ڪندو ، اھو خدا جيڪو سڳورو ۽ واحد حاڪم آھي . اھو ئي بادشاھن جو بادشاھہ ۽ خداوندن جو خداوند آھي .
54006016	رڳو اھو ئي بقا وارو آھي ۽ ھو انھيءَ روشنيءَ ۾ ٿو رھي ، جنھن تائين ڪوبہ پھچي نہ ٿو سگھي . خدا کي نہ ڪنھن ماڻھوءَ ڏٺو آھي ۽ نہ ڪو ڏسي ٿو سگھي . انھيءَ جي عزت ۽ قدرت ھميشہ تائين قائم رھي . آمين .
54006017	جيڪي ھن موجودہ دنيا ۾ دولتمند آھن ، تن کي حڪم ڏي تہ مغرور نہ ٿين ۽ بي بقا دولت تي نہ ، بلڪ انھيءَ خدا تي آسرو رکن جيڪو اسان کي سڀ شيون جھجھي انداز ۾ ٿو ڏئي تہ جيئن اسين خوشيون ماڻيون .
54006018	انھن کي حڪم ڪر تہ نيڪي ڪن ۽ چڱن ڪمن ۾ دولتمند ٿين ، سخي ٿين ۽ ٻين جي مدد ڪرڻ لاءِ تيار رھن .
54006019	انھيءَ طرح اھي ايندڙ وقت لاءِ پنھنجي واسطي اھڙي دولت ميڙيندا جيڪا پختي بنياد واري ھوندي ، انھيءَ لاءِ تہ اھي اھڙي زندگي ھٿ ڪري سگھن جيڪا حقيقي آھي .
54006020	اي تيمٿيس ! جيڪي ڪجھہ سنڀال لاءِ تو کي سونپيو ويو ، تنھن جي حفاظت ڪر . اجائي بڪ بڪ ۽ انھيءَ علم جي اختلافن کان پاسو ڪر ، جنھن کي علم چوڻ ئي غلط آھي .
54006021	ڪي ماڻھو انھيءَ علم کي قبول ڪري ايمان کان گمراھہ ٿي ويا آھن.اوھان سڀني تي فضل ھجي .
55001001	ھي خط پولس جي طرفان آھي ، جيڪو انھيءَ زندگيءَ جي واعدي موجب ، جا عيسيٰ مسيح سان گڏجي ھڪ ٿيڻ سان آھي ، خدا جي مرضيءَ سان عيسيٰ مسيح جو رسول آھي .
55001002	ھي منھنجي پياري فرزند تيمٿيس ڏانھن لکجي ٿو.شل تو تي خدا پيءُ ۽ اسان جي خداوند عيسيٰ مسيح جي طرفان فضل ، رحم ۽ سلامتي ھجي .
55001003	جنھن خدا جي عبادت منھنجي ابن ڏاڏن ڪئي ، آءٌ بہ انھيءَ جي عبادت صاف دليءَ سان ڪندي ۽ پنھنجين دعائن ۾ رات ڏينھن سدائين تو کي ياد ڪندي خدا جو شڪر ادا ٿو ڪريان .
55001004	تنھنجي ڳوڙھن کي ياد ڪري تنھنجي ڏسڻ لاءِ سڪان ٿو ، انھيءَ لاءِ تہ خوشيءَ سان ڀرجي وڃان .
55001005	مون کي تنھنجو اھو سچو ايمان ياد آھي ، جيڪو پھريائين تنھنجي نانيءَ لوئس ۽ تنھنجي ماءُ يونيڪيءَ جو ھو ۽ مون کي يقين آھي تہ تنھنجو بہ ساڳيو ايمان آھي .
55001006	انھيءَ سبب ڪري آءٌ تو کي ياد ٿو ڏياريان تہ تون خدا جي انھيءَ نعمت کي شعلي وانگر ڀڙڪاءِ ، جيڪا منھنجي ھٿن رکڻ جي ڪري تو کي مليل آھي .
55001007	ڇالاءِ جو خدا اسان کي بزدليءَ وارو روح نہ ڏنو آھي ، بلڪ طاقت وارو ، محبت وارو ۽ خود ضابطي وارو روح ڏنو اٿس .
55001008	تنھنڪري اسان جي خداوند بابت شاھدي ڏيڻ کان توڙي مون کان ، جيڪو سندس قيدي آھيان شرم نہ ڪر ، بلڪ خدا کان ملندڙ طاقت موجب خوشخبريءَ جي لاءِ مون سان گڏ ڏک سھُہ .
55001009	انھيءَ خدا اسان کي ڇوٽڪارو ڏنو ۽ پاڪ زندگيءَ ڏانھن سڏيو ، اسان جي عملن جي ڪري نہ ، بلڪ پنھنجي خاص ارادي ۽ فضل موجب . اھو فضل اسان تي عيسيٰ مسيح جي وسيلي ازل کان وٺي ڪيو ويو ھو .
55001010	پر اھو ھاڻي اسان جي ڇوٽڪاري ڏيندڙ عيسيٰ مسيح جي اچڻ ڪري ظاھر ٿيو ، جنھن موت کي ناس ڪري زندگيءَ ۽ بقا کي خوشخبريءَ جي وسيلي روشنيءَ ۾ آندو .
55001011	انھيءَ خوشخبريءَ جو آءٌ منادي ڪندڙ ، رسول ۽ استاد مقرر ٿيس .
55001012	انھيءَ سبب ڪري ئي آءٌ ھي ڏک بہ ٿو سھان . تنھن ھوندي بہ آءٌ شرمسار نہ ٿو ٿيان ، ڇاڪاڻ تہ جنھن تي مون ايمان آندو آھي ، تنھن کي آءٌ سڃاڻان ٿو . مون کي يقين آھي تہ جيڪي ڪجھہ ھن منھنجي حوالي ڪيو آھي ، تنھن جي ھو انھيءَ ڏينھن تائين حفاظت ڪري ٿو سگھي .
55001013	جيڪي صحيح ڳالھيون تو مون کان ٻڌيون ، تن جو نمونو انھيءَ ايمان ۽ پيار سان گڏ دل ۾ سانڍي ڇڏ ، جيڪو مسيح جو ھئڻ ڪري تو کي آھي .
55001014	جيڪي چڱيون ڳالھيون تو کي سونپيون ويون آھن تن جي حفاظت ڪر . ھا ، انھن جي حفاظت پاڪ روح جي مدد سان ڪر ، جيڪو اسان ۾ رھي ٿو .
55001015	تو کي خبر آھي تہ ايشيا پرڳڻي جا سڀ ماڻھو ، فوگلس ۽ ھرموگنيس سميت مون کان ڦري ويا آھن .
55001016	خدا شل اُنيسفرس جي گھراڻي تي رحم ڪري ، ڇالاءِ جو ھن ڪيترائي ڀيرا مون کي تازو توانو ڪيو ۽ منھنجي قيدي ھئڻ جي ڪري ڪو عار نہ ڪيائين .
55001017	اٽلندو جڏھن ھو روم شھر ۾ آيو تہ منھنجي ڏاڍي ڳولا ڪيائين ، تان جو مون کي اچي لڌائين .
55001018	شل خداوند ھن کي انھيءَ ڏينھن تي پنھنجو رحم عطا ڪري . تو کي چڱيءَ طرح خبر آھي تہ ھن اِفسس شھر ۾ منھنجي ڪيتري نہ مدد ڪئي .
55002001	تنھنڪري اي منھنجا فرزند ! جيڪو فضل عيسيٰ مسيح جي طرفان آھي ، تنھن جي وسيلي پختو ٿيءُ .
55002002	جيڪي ڳالھيون تو گھڻن شاھدن جي روبرو مون کان ٻڌيون آھن ، سي اھڙن ڀروسي وارن ماڻھن جي حوالي ڪر جيڪي ٻين کي بہ سيکارڻ جي لائق ھجن .
55002003	عيسيٰ مسيح جي سٺي سپاھيءَ جي حيثيت ۾ اسان سان گڏ سختي سھُہ .
55002004	ڪوبہ سپاھگيري ڪندڙ پاڻ کي دنيا جي معاملن ۾ نہ ٿو ڦاسائي ، انھيءَ لاءِ تہ جنھن آفيسر کيس ڀرتي ڪيو آھي تنھن کي خوش ڪري .
55002005	ساڳيءَ طرح جيڪڏھن ڪو ماڻھو پھلوانيءَ جو مقابلو ٿو ڪري تہ اھو بہ جيسين قاعدي موجب نہ ٿو وڙھي تيسين فتحيابيءَ جو انعام حاصل نہ ٿو ڪري .
55002006	ھاري ، جيڪو سخت محنت ٿو ڪري ، تنھن کي سڀ کان پھريائين فصل جو حصو ملڻ گھرجي .
55002007	جيڪي آءٌ چوان ٿو تنھن تي غور ڪر ، ڇالاءِ جو خداوند تو کي انھن سڀني ڳالھين جي سمجھہ ڏيندو .
55002008	عيسيٰ مسيح کي ياد رک ، جيڪو دائود جي نسل مان آھي ۽ مئلن مان جي اٿيو . اھا ئي منھنجي خوشخبري آھي .
55002009	انھيءَ جي ڪري ئي آءٌ ڏک ٿو سھان ، ايتري قدر جو ڪنھن ڏوھاريءَ وانگر قيد ۾ پيو آھيان . پر خدا جو ڪلام قيد نہ آھي .
55002010	تنھنڪري آءٌ چونڊيل ماڻھن جي خاطر سڀ ڪجھہ سھان ٿو ، تہ جيئن جيڪو ڇوٽڪارو عيسيٰ مسيح جي وسيلي ٿو ملي ، تنھن کي اھي بہ ابدي عظمت سميت حاصل ڪن .
55002011	اھا ڳالھہ سچي آھي تہ”جيڪڏھن اسين ھن سان گڏ مئاسين،تہ پوءِ ھن سان گڏ جيئنداسين بہ .
55002012	جيڪڏھن اسين ڏک سھندا رھون،تہ ھن سان گڏ بادشاھي بہ ڪنداسين.جيڪڏھن اسين ھن کي پنھنجو نہ سمجھنداسين،تہ ھو بہ اسان کي پنھنجو نہ سمجھندو .
55002013	جيڪڏھن اسين بي وفا ٿا ٿيون،تڏھن بہ ھو وفا ڪندو رھندو،ڇالاءِ جو ھو پنھنجو انڪار ڪري نہ ٿو سگھي . “
55002014	اھي ڳالھيون ماڻھن کي ياد ڏيار . خدا کي حاضر ناظر ڄاڻي انھن کي تاڪيد ڪر تہ اھي لفظن بابت تڪرار نہ ڪن . ڇالاءِ جو انھيءَ مان ڪجھہ بہ حاصل ٿيڻو ناھي ، سواءِ انھيءَ جي جو ٻڌڻ وارا برباد ٿيو وڃن .
55002015	ڪوشش ڪر تہ تون خدا وٽ وڻيل ۽ اھڙو پورھيت ثابت ٿئين جنھن کي شرمندو ٿيڻو نہ پوي ۽ جيڪو حق جو ڪلام صحيح نموني ۾ استعمال ٿو ڪري .
55002016	اجائي بڪ بڪ کان پاسو ڪر ، ڇالاءِ جو جيڪي ماڻھو انھيءَ ۾ ڪاھي ٿا پون ، سي بدڪاريءَ ۾ اڃا بہ وڌندا ويندا .
55002017	انھن جي تعليم ناسور وانگر پکڙبي رھندي . ھمنيوس ۽ فليتس انھن ماڻھن مان آھن .
55002018	اھي سچ کان گمراھہ ٿي ويا آھن ۽ چون ٿا تہ قيامت اڳي ئي ٿي چڪي آھي . اھڙيءَ طرح اھي ڪن ماڻھن جو ايمان بگاڙين ٿا .
55002019	تنھن ھوندي بہ خدا جو وڌل مضبوط بنياد قائم رھي ٿو . انھيءَ تي ھنن لفظن جي مُھر لڳل آھي تہ”خداوند پنھنجن کي سڃاڻي ٿو.“۽”جيڪو خداوند جي نالي جو اقرار ڪري ٿو،تنھن کي بڇڙائيءَ کان پاسو ڪرڻ گھرجي . “
55002020	ڪنھن وڏي گھر ۾ نہ رڳو سون ۽ چانديءَ جا ٿانوَ ھوندا آھن ، بلڪ ڪاٺ ۽ ٺڪر جا بہ . انھن مان ڪي اعليٰ ڪمن لاءِ آھن ۽ ڪي ذليل ڪمن لاءِ .
55002021	تنھنڪري جيڪڏھن ڪو ماڻھو پاڻ کي ذليل ڪمن کان صاف سٿرو ٿو رکي تہ اھو عزت وارو ۽ خاص ٿانءُ ٿيندو ، جيڪو پنھنجي مالڪ لاءِ مفيد ۽ ھر چڱي ڪم لاءِ تيار ھوندو .
55002022	جوانيءَ جي برين خواھشن کان پري ڀڄ . انھيءَ کان سواءِ جيڪي پاڪ دل سان خداوند کي ٿا پڪارين ، تن سان گڏجي سچائي ، ايمان ، محبت ۽ صلح جو طلبگار ٿيءُ .
55002023	بي وقوفيءَ ۽ نادانيءَ جي مباحثن کان پاسو ڪر ، ڇالاءِ جو تون ڄاڻين ٿو تہ اھي جھيڙا جھڳڙا پيدا ڪن ٿا .
55002024	خداوند جي ٻانھي کي جھيڙو ڪرڻ نہ ٿو جڳائي . ان جي بدران کيس گھرجي تہ سڀني سان نرميءَ سان پيش اچي ، تعليم ڏيڻ جي لائق ھجي ۽ بردبار ھجي .
55002025	جيڪي سندس مخالف آھن تن کي ھو نرميءَ سان سمجھائي ، شايد خدا انھن کي توبھہ جي توفيق بخشي تہ ھو سچ کي سڃاڻين .
55002026	انھيءَ لاءِ تہ اھي پنھنجي ھوش ۾ اچي شيطان جي ڦندي مان ڇٽن ، جنھن کين پنھنجي مرضي پوري ڪرڻ لاءِ قيدي بڻايو آھي .
55003001	پر ھي ڄاڻي ڇڏ تہ آخري زماني ۾ ڏاڍا ڏکيا ڏينھن ايندا .
55003002	ڇالاءِ جو ماڻھو خود غرض ، پيسي جا يار ، ٻٽاڪي ، مغرور ، بدزبان ، ماءُ پيءُ جا نافرمان ، بي شڪرا ۽ ناپاڪ ٿي پوندا .
55003003	اھي محبت کان خالي ، بي رحم ، بدنامي ڪندڙ ، پاڻ تي ضابطو نہ رکندڙ ، وحشي ۽ نيڪيءَ جا دشمن ھوندا .
55003004	اھي دغاباز ، اُٻھرا ، وڏائي خور ۽ خدا جي بدران عيش عشرت کي پسند ڪرڻ وارا ھوندا .
55003005	اھي دينداريءَ جو ظاھري نمونو تہ رکندا ، پر انھيءَ جو اثر قبول نہ ڪندا . اھڙن ماڻھن کان پاسو ڪجانءِ .
55003006	اھڙي ئي قسم جي ماڻھن مان ڪي گھرن ۾ لڪ چوريءَ گھڙي سادين عورتن کي پنھنجي چنبي ۾ آڻين ٿا . اھي عورتون گناھن جي ھيٺان دٻجي طرح طرح جي برين خواھشن ۾ ڦاسيو وڃن .
55003007	اھي ھميشہ سکنديون تہ رھن ٿيون ، پر ڪڏھن بہ سچ جي سڃاڻپ تائين پھچي نہ ٿيون سگھن .
55003008	جھڙيءَ طرح ينيس ۽ يمبريس موسيٰ جي مخالفت ڪئي ھئي ، تھڙيءَ طرح ھي ماڻھو بہ سچ جي مخالفت ڪن ٿا . ھي اھڙا ماڻھو آھن جن جو عقل بگڙيل آھي ۽ جيڪي ڪوڙي ايمان رکڻ جي ڪري رد ٿيل آھن .
55003009	اھي اڳتي وڌي ڪين سگھندا ، ڇالاءِ جو سندن بي عقلي سڀني ماڻھن تي ظاھر ٿيندي ، جھڙيءَ طرح انھن ٻنھي جي بہ ٿي ھئي .
55003010	پر تو منھنجي تعليم ، ھلت چلت ، ارادي ، ايمان ، تحمل ، محبت ۽ صبر جي پيروي ڪئي آھي .
55003011	تون ڄاڻين ٿو تہ ڪيئن مون کي ستايو ويو ۽ ڪھڙيءَ طرح مون ڏک ڏٺا ، يعني اھي آزار جيڪي مون انتاخيا ، اِڪونيم ۽ لسترا ۾ برداشت ڪيا . پر خدا مون کي انھن سڀني مان ڇڏايو .
55003012	سچ پچ تہ جيڪي بہ عيسيٰ مسيح سان گڏجي ھڪ ٿي دينداريءَ سان زندگي گذارڻ چاھين ٿا ، سي ستايا ويندا .
55003013	پر بدڪار ۽ ٺڳ ماڻھو ٻين کي ٺڳيندي ۽ پاڻ بہ ٺڳجندي وڌيڪ خراب ٿيندا ويندا .
55003014	پر تون انھن ڳالھين تي قائم رھہ ، جيڪي سکيون اٿيئي ۽ جن جو تو کي پورو يقين آھي ، ڇالاءِ جو تون انھن کي ڄاڻين ٿو جن کان تو اھي سکيون آھن .
55003015	تون ننڍپڻ کان انھن پاڪ لکتن کان واقف آھين ، جيڪي تو کي عيسيٰ مسيح تي ايمان آڻڻ سان ڇوٽڪاري حاصل ڪرڻ لاءِ دانائي بخشي ٿيون سگھن .
55003016	ھر ڪا پاڪ لکت الھامي آھي ۽ اھا تعليم ڏيڻ ، تنبيھہ ڪرڻ ، سڌارڻ ۽ سچائيءَ جي تربيت ڏيڻ لاءِ فائدي واري آھي .
55003017	انھيءَ لاءِ تہ خدا جو بندو ڪامل ٿئي ۽ ھر چڱي ڪم ڪرڻ لاءِ پوريءَ طرح تيار رھي .
55004001	خدا ۽ انھيءَ عيسيٰ مسيح کي ، جيڪو جيئرن ۽ مئلن جي عدالت ڪندو ، حاضر ناظر ڄاڻي ۽ سندس ظاھر ٿيڻ ۽ بادشاھت ڪرڻ جي ڪري آءٌ تو کي تاڪيد ٿو ڪريان تہ
55004002	ڪلام جي تبليغ ڪر ۽ وقت بي وقت انھيءَ جي لاءِ تيار رھہ . پوري صبر ۽ سکيا سان ماڻھن کي سمجھاءِ ، ملامت ڪر ۽ کين نصيحت ڪر .
55004003	ڇالاءِ جو اھڙو وقت ايندو ، جڏھن ماڻھو صحيح تعليم برداشت نہ ڪندا . پر ھو پنھنجين خواھشن جي پورائي لاءِ پنھنجي چوڌاري گھڻا ئي اھڙا استاد آڻي گڏ ڪندا ، جيڪي کين اھو ئي ڪجھہ ٻڌائيندا جيڪو سندن خارش وارا ڪن ٻڌڻ چاھين ٿا .
55004004	اھي پنھنجا ڪن سچ ٻڌڻ کان بند ڪري ڇڏيندا ۽ ڪوڙين آکاڻين ڏانھن ڌيان ڏيندا .
55004005	پر تون ھر حالت ۾ ھوشيار رھہ ، سختي سھُہ ، بشارت ڏيڻ جو ڪم ڪر ۽ پنھنجي خدمت پوري ڪر .
55004006	ھاڻي آءٌ قربان ٿيڻ تي آھيان ۽ منھنجي لاڏاڻي جو وقت اچي پھتو آھي .
55004007	آءٌ چڱي ويڙھہ وڙھي چڪو آھيان . آءٌ پوري ڊوڙ ڊوڙي چڪو آھيان . آءٌ پنھنجي ايمان تي قائم رھيو آھيان .
55004008	ھاڻي سچائيءَ جو تاج مون لاءِ رکيل آھي . اھو تاج ، خداوند ، جيڪو عادل جج آھي سو عدالت واري ڏينھن تي مون کي پارائيندو ، نہ رڳو مون کي بلڪ انھن سڀني کي بہ ، جيڪي سندس ظاھر ٿيڻ لاءِ واجھائي رھيا آھن .
55004009	مون وٽ جلد اچڻ جي ڪوشش ڪر .
55004010	ڇالاءِ جو ديماس ھن دنيا تي موھت ٿي ڪري مون کي ڇڏي ڏنو ۽ ٿسلونيڪا ڏانھن ھليو ويو . ڪريسڪينس گلتيا ڏانھن ۽ طيطس دلمتيا ڏانھن ھليو ويو .
55004011	رڳو لوقا مون وٽ آھي . تون مرقس کي پاڻ سان وٺيو اچج ، ڇالاءِ جو ھو خدمت واري ڪم ۾ منھنجو سٺو مددگار آھي .
55004012	تُخِڪُس کي مون اِفسس شھر ڏانھن موڪليو آھي .
55004013	جيڪو جبو مون تروآس ۾ ڪرپس وٽ ڇڏيو ھو ، جڏھن اچين تہ اھو کنيو اچجانءِ ، ان سان گڏ منھنجا ڪتاب بہ ، خاص ڪري چمڙي جا ورق .
55004014	سڪندر ٺاٺاري مون سان ڏاڍي بڇڙائي ڪئي . خداوند ھن کي پنھنجو ڪيتو لوڙائيندو .
55004015	تون بہ انھيءَ کان خبردار رھجانءِ ، ڇالاءِ جو ھن اسان جي پيغام جي گھڻي مخالفت ڪئي آھي .
55004016	ڪورٽ ۾ منھنجي بچاءَ واري پھرين حاضريءَ ۾ ڪنھن بہ منھنجو طرف نہ ورتو ، بلڪ سڀني مون کي ڇڏي ڏنو . شل کين انھيءَ جو حساب ڏيڻو نہ پوي .
55004017	پر خداوند منھنجو طرف ورتو ۽ مون کي طاقت بخشيائين ، انھيءَ لاءِ تہ منھنجي وسيلي خوشخبريءَ جي منادي پوري ٿئي ۽ سڀ غير قومون ان کي ٻڌن . سو آءٌ شينھن جي وات مان ڇڏايو ويس .
55004018	خداوند مون کي ھر بري ڪم کان بچائيندو ۽ پنھنجي آسماني بادشاھت ۾ صحيح سلامت پھچائيندو . شل سندس واکاڻ ھميشہ ھميشہ تائين ٿيندي رھي . آمين .
55004019	پرسڪلا ، اڪولا ۽ اُنيسفرس جي گھر وارن کي سلام ڏج .
55004020	اراستس ، ڪرنٿس شھر ۾ رھي پيو ۽ تروفيمس کي بيمار ھئڻ ڪري مون مليتس شھر ۾ ڇڏيو .
55004021	سياري کان اڳ مون وٽ اچڻ جي ڪوشش ڪر.يوبولس ، پودينس ، لينس ، ڀيڻ ڪلوديا ۽ ٻيا سڀ ايمان وارا بہ تو کي سلام ٿا چون .
55004022	شل خداوند تو سان ھجي . اوھان سڀني تي فضل ٿيندو رھي .
56001001	ھي خط پولس جي طرفان آھي ، جيڪو خدا جو ٻانھو ۽ عيسيٰ مسيح جو رسول آھي . آءٌ انھيءَ ڪري مقرر ڪيو ويو آھيان تہ خدا جي چونڊيلن جي ايمان ڏانھن رھنمائي ڪريان ۽ کين انھيءَ سچائيءَ جي سڃاڻپ ڪرايان ، جيڪا دينداريءَ جو رستو ٿي ڏيکاري .
56001002	انھيءَ ايمان ۽ سڃاڻپ جو بنياد دائمي زندگيءَ جي اميد تي رکيل آھي . خدا ، جيڪو ڪوڙ ڳالھائي نہ ٿو سگھي ، تنھن ازل کان وٺي اھڙي زندگيءَ جو واعدو ڪيو .
56001003	سو ھن مناسب وقت تي پنھنجي ڪلام کي انھيءَ تبليغ جي وسيلي ظاھر ڪيو ، جيڪا اسان جي ڇوٽڪاري ڏيندڙ خدا جي حڪم سان منھنجي حوالي ڪئي ويئي .
56001004	ھي خط طيطس ڏانھن لکجي ٿو ، جيڪو ايمان ۾ شريڪ ھئڻ ڪري منھنجو سچو فرزند آھي.شل تو تي خدا پيءُ ۽ اسان جي ڇوٽڪاري ڏيندڙ عيسيٰ مسيح جي طرفان فضل ۽ سلامتي ھجي .
56001005	مون تو کي ڪريتي ۾ انھيءَ لاءِ ڇڏيو ھو تہ تون باقي رھيل ڳالھين کي درست ڪري ڇڏين ۽ جيئن مون تو کي ھدايت ڪئي ھئي ، تيئن ھر ھڪ شھر ۾ بزرگ مقرر ڪرين .
56001006	ھر بزرگ بي عيب ھجي ۽ ھڪڙيءَ زال جو مڙس ھجي . سندس ٻار ايمان وارا ھجن ۽ بدچاليءَ ۽ نافرمانيءَ جي تھمت کان پاڪ ھجن .
56001007	ڇالاءِ جو نگھبان ، جيڪو خدا جو خدمتگار آھي ، سو بي عيب ھئڻ گھرجي . ھو نہ ھٺيلو ھجي ، نہ چيڙاڪ ، نہ شرابي ھجي ، نہ مار ڪٽ ڪندڙ ۽ نہ وري ناجائز نفعي جو لالچي ھجي .
56001008	اٽلندو ھو مھمان نواز ، نيڪيءَ سان پيار رکندڙ ، سمجھُو ، انصاف پسند ، پاڪ ۽ پاڻ تي ضابطو رکندڙ ھجي .
56001009	ھن کي گھرجي تہ انھيءَ ڀروسي جھڙي ڪلام تي قائم رھي ، جيڪو کيس سيکاريو ويو آھي . اھڙيءَ طرح ھو صحيح تعليم سان ٻين کي نصيحت ڪري سگھي ٿو ۽ مخالفن کي قائل بہ ڪري سگھي ٿو .
56001010	ڇالاءِ جو گھڻا ئي ماڻھو نافرمان ، اجائي بڪ ڪندڙ ۽ دغاباز آھن ، خاص ڪري انھن مان جيڪي طھر ڪرائڻ لاءِ زور ٿا ڀرين .
56001011	انھن جو وات بند ڪرڻ گھرجي ، ڇالاءِ جو اھڙا ماڻھو ناجائز نفعي جي خاطر نامناسب ڳالھيون سيکاري گھرن جا گھر ڦٽائي ٿا ڇڏين .
56001012	ڪريتين جي ئي نبين مان ھڪڙي چيو آھي تہ ” ڪريتي جا ماڻھو ھميشہ ڪوڙا ، بڇڙا جانور ۽ سست پيٽوڙي آھن . “
56001013	اھا شاھدي سچي آھي ، تنھنڪري انھن کي سختيءَ سان ملامت ڪر ، تہ جيئن سندن ايمان درست ٿئي ،
56001014	۽ اھي يھودين جي جڙتو آکاڻين يا انھن ماڻھن جي حڪمن تي ڌيان نہ ڏين جيڪي سچ کان منھن ٿا موڙين .
56001015	پاڪ ماڻھن لاءِ سڀ شيون پاڪ آھن ، پر جيڪي پليت ۽ ايمان نہ آڻيندڙ آھن ، تن جي لاءِ ڪابہ شيءِ پاڪ ناھي . حقيقت ۾ انھن جو عقل توڙي ضمير ٻئي پليت آھن .
56001016	اھي خدا کي سڃاڻڻ جي دعويٰ تہ ڪن ٿا ، پر پنھنجن ڪمن سان انھيءَ جو انڪار ٿا ڪن ، ڇالاءِ جو اھي نفرت جوڳا ، نافرمان ۽ ڪنھن نيڪ ڪم ڪرڻ جي لائق نہ آھن .
56002001	پر تون اھي ڳالھيون بيان ڪندو رھہ ، جيڪي صحيح تعليم جي موافق آھن .
56002002	پوڙھن مردن کي سمجھاءِ تہ اھي پرھيزگار ، مانائتا ۽ پاڻ تي ضابطو رکندڙ ٿين ۽ ايمان ، محبت ۽ صبر تي قائم رھن .
56002003	ساڳيءَ طرح پوڙھين عورتن کي سمجھاءِ تہ اھي ھلت چلت ۾ پاڪيزہ ھجن . اھي گلا ڪندڙ يا مئي جون عادي نہ ھجن ، بلڪ چڱيون ڳالھيون سيکارڻ واريون ھجن .
56002004	انھيءَ ڪري جو اھي جوان عورتن کي تربيت ڏين تہ پنھنجن مڙسن ۽ ٻارن سان پيار ڪن ،
56002005	سمجھُو ۽ پاڪدامن ھجن ، گھر ۾ ڪم ڪار ڪندڙ ، مھربان ۽ پنھنجن مڙسن جون تابعدار ھجن تہ جيئن خدا جو ڪلام بدنام نہ ٿئي .
56002006	ساڳي ئي طرح جوان مردن کي نصيحت ڪر تہ اھي پاڻ تي ضابطو رکندڙ ٿين .
56002007	سڀني ڳالھين ۾ تون پاڻ کي چڱن ڪمن جو نمونو ڪري ڏيکار . تنھنجي تعليم ڏيڻ مان ايمانداري ۽ سنجيدگي ظاھر ٿئي .
56002008	اھڙي صحيح تعليم ڏي جيڪا ملامت جوڳي نہ ھجي ، انھيءَ لاءِ تہ مخالف ماڻھو اسان تي عيب لائڻ جو ڪوبہ سبب نہ ڏسي شرمندو ٿئي .
56002009	غلامن کي نصيحت ڪر تہ ھر ڳالھہ ۾ پنھنجن مالڪن جي تابع رھن ، کين خوش رکڻ جي ڪوشش ڪن ۽ ساڻن گستاخي نہ ڪن .
56002010	نہ ئي اھي چوري چڪاري ڪن ، بلڪ ھر طرح سان چڱا ۽ ديانتدار ٿي پيش اچن ، انھيءَ لاءِ تہ اھي اسان جي ڇوٽڪاري ڏيندڙ خدا جي تعليم کي ھر طرح سان سينگاريندا رھن .
56002011	ڇالاءِ جو خدا جو اھو فضل ظاھر ٿيو آھي ، جيڪو سڀني ماڻھن جي ڇوٽڪاري جو باعث آھي .
56002012	اھو اسان کي سيکاري ٿو تہ بدڪاريءَ ۽ دنياوي خواھشن کان انڪار ڪري ھن موجودہ دنيا ۾ پرھيزگاريءَ ، سچائيءَ ۽ دينداريءَ سان زندگي گذاريون .
56002013	ان سان گڏ اسين انھيءَ برڪت ڀري اميد ، يعني پنھنجي عظيم خدا ۽ ڇوٽڪاري ڏيندڙ عيسيٰ مسيح جي جلوي جي ظاھر ٿيڻ جو انتظار ڪريون .
56002014	ھن اسان جي خاطر پنھنجي جان ڏيئي ڇڏي ، انھيءَ لاءِ تہ ان جي عيوض اسان کي ھر طرح جي بڇڙائيءَ کان ڇڏائي ۽ پاڪ ڪري پنھنجي لاءِ ھڪ اھڙي خاص امت بڻائي ، جيڪا نيڪ ڪمن ڪرڻ ۾ سرگرم ھجي .
56002015	سو اھي ڳالھيون آھن ، جيڪي تو کي سيکارڻيون آھن . پوري اختياريءَ سان ماڻھن کي نصيحت ڪر ۽ ملامت ڪر . ڪنھن بہ ماڻھوءَ کي پنھنجي حقارت ڪرڻ نہ ڏي .
56003001	ماڻھن کي ياد ڏيار تہ حاڪمن ۽ اختياريءَ وارن جا تابعدار رھن ، سندن حڪم مڃين ۽ ھر چڱي ڪم ڪرڻ لاءِ تيار رھن .
56003002	انھن کي سمجھاءِ تہ ڪنھن جي بہ گلا غيبت نہ ڪن ، نہ ئي جھيڙو ڪندڙ ٿين ، بلڪ نرم طبيعت جا ٿين ۽ سڀني ماڻھن سان پوري حليمائيءَ سان پيش اچن .
56003003	ڇالاءِ جو اسين بہ ڪنھن وقت نادان ، نافرمان ، گمراھہ ۽ طرح طرح جي نفساني خواھشن ۽ عياشين جا غلام ھئاسين . اسين بغض ۽ حسد جي حالت ۾ گذاريندا ھئاسين ، نفرت جي لائق ھئاسين ۽ ھڪٻئي سان بہ نفرت ڪندا ھئاسين .
56003004	پر جڏھن اسان جي ڇوٽڪاري ڏيندڙ خدا جي مھرباني ۽ انسان لاءِ سندس محبت ظاھر ٿي ،
56003005	تڏھن ھن اسان کي ڇوٽڪارو ڏنو . اھو اسان جي سچائيءَ جي ڪمن ڪرڻ ڪري نہ ، بلڪ سندس رحم جي ڪري ٿيو . ھن اسان کي روحاني طور نئين سر پيدا ڪرڻ جي غسل ۽ پاڪ روح سان نئين زندگي ڏيڻ جي وسيلي ڇوٽڪارو ڏنو .
56003006	اھو روح اسان جي ڇوٽڪاري ڏيندڙ عيسيٰ مسيح جي وسيلي خدا جھجھي انداز ۾ اسان تي اوتيو .
56003007	انھيءَ لاءِ تہ اسين سندس فضل جي ڪري سچار بڻجون ۽ دائمي زندگيءَ جا وارث ٿيون ، جنھن جي اسين اميد رکون ٿا .
56003008	اھا ڳالھہ سچي آھي.سو منھنجي مرضي آھي تہ تون انھن ڳالھين تي زور ڏي ، انھيءَ لاءِ تہ جن خدا تي ايمان آندو آھي ، سي چڱن ڪمن ۾ مشغول رھڻ جي ڳڻتي رکن . اھي ڳالھيون چڱيون ۽ ماڻھن لاءِ فائديمند آھن .
56003009	پر بي وقوفيءَ جي بحث مباحثن ، نسب نامن ، جھيڙن جھڳڙن ۽ شريعت بابت تڪرارن کان پاسو ڪر ، ڇالاءِ جو اھي بي فائدا ۽ اجايا آھن .
56003010	تفرقا پيدا ڪندڙ ماڻھوءَ کي پھريون ۽ پوءِ ٻيو دفعو بہ نصيحت ڪر ، تنھن کان پوءِ ساڻس ڪوبہ تعلق نہ رک .
56003011	تون ڄاڻي ڇڏ تہ اھڙو ماڻھو بگڙيل ۽ گنھگار آھي ۽ پاڻ کي ڏوھي ٿو ٺھرائي .
56003012	جڏھن آءٌ ارتماس يا تُخِڪُس کي تو وٽ موڪليان ، تڏھن تون مون وٽ نڪوپلس شھر ۾ اچڻ جي ڪوشش ڪج ، ڇالاءِ جو مون سيارو اتي گذارڻ جو فيصلو ڪيو آھي .
56003013	زيناس وڪيل ۽ اپلوس کي اھڙي بندوبست سان روانو ڪج جيئن ھو ڪنھن شيءِ جا محتاج نہ ھجن .
56003014	اسان جي ماڻھن کي بہ گھرجي تہ چڱن ڪمن ڪرڻ ۾ مشغول رھڻ سکن ، انھيءَ لاءِ تہ ھو پنھنجين توڙي ٻين جي ضرورتن جو پورائو ڪري سگھن ۽ بي فائدہ زندگي نہ گذارين .
56003015	جيڪي مون سان گڏ آھن ، سي سڀ تو کي سلام ٿا ڏين . ايمان وارا جيڪي اسان سان محبت ٿا رکن ، تن کي سلام ڏج.شل اوھان سڀني تي فضل ھجي .
57001001	ھي خط عيسيٰ مسيح جي ڪري قيد ٿيل پولس ۽ اسان جي ڀاءُ تيمٿيس جي طرفان آھي.ھي خط تو ، فليمون اسان جي پياري دوست ۽ گڏجي ڪم ڪندڙ ڏانھن ،
57001002	۽ اسان جي ڀيڻ افيا ۽ اسان وانگر مسيح جي سپاھي ارخپس ڏانھن موڪلجي ٿو . انھيءَ کان سواءِ ھي تنھنجي گھر ۾ گڏ ٿيندڙ ڪليسيا ڏانھن پڻ آھي .
57001003	شل اسان جي پيءُ خدا ۽ خداوند عيسيٰ مسيح جو فضل ۽ سلامتي اوھان تي ٿيندي رھي .
57001004	جڏھن بہ آءٌ دعا ٿو گھران ، تڏھن تو کي ياد ٿو رکان ۽ ھميشہ خدا جو شڪر ٿو ڪريان .
57001005	ڇاڪاڻ تہ آءٌ تنھنجي باري ۾ ٻڌندو آھيان تہ تون خداوند عيسيٰ سان محبت ڪرين ٿو ۽ مٿس ايمان رکين ٿو ۽ سڀني ايمان وارن سان بہ محبت ڪرين ٿو .
57001006	منھنجي دعا آھي تہ تون سرگرميءَ سان پنھنجو عقيدو ونڊين ، ڇوتہ ائين ڪرڻ سان اسان ۾ موجود مسيح وارين برڪتن جي تو ۾ پوري پوري ڄاڻ پيدا ٿيندي .
57001007	تنھنجيءَ محبت مون کي وڏي خوشي ۽ تسلي ڏني آھي ، ڇاڪاڻ تہ ادا ، تو ائين ايمان وارن جي دلين کي تازگي بخشي آھي .
57001008	آءٌ مسيح جي ڪري ايترو دلير ٿي سگھيس ٿي جو تو کي ان ڪم ڪرڻ جو حڪم ڪريان جيڪو تو کي ڪرڻو آھي .
57001009	پر تنھن ھوندي بہ آءٌ پيرسن پولس ۽ ھاڻي عيسيٰ مسيح جي ڪري قيد ٿيل ، تو کي پيار مان عرض ٿو ڪريان .
57001010	منھنجو عرض اُنيسمس جي باري ۾ آھي ، جنھن کي مون قيد ۾ ھوندي پنھنجو پٽ بڻايو آھي .
57001011	ھو اڳي تہ تنھنجي ڪنھن بہ ڪم جو ڪونہ ھو ، پر ھاڻي تنھنجي توڙي منھنجي ، ٻنھي جي ڪم جو آھي .
57001012	آءٌ اُنيسمس کي تو ڏانھن موٽائي ٿو موڪليان ، جنھن سان منھنجي ڏاڍي دل آھي .
57001013	آءٌ ھن کي پاڻ وٽ جيڪر خوشيءَ سان رکان ھا ، جيستائين آءٌ ھتي خوشخبريءَ جي ڪري قيد ۾ آھيان ، تہ جيئن ھي تنھنجي پاران منھنجي خدمت ڪري سگھي ھا ،
57001014	پر تنھنجي مرضيءَ جي ابتڙ مون ڪجھہ بہ ڪرڻ ڪين گھريو ، انھيءَ لاءِ تہ جيئن منھنجي مدد مجبوريءَ سان نہ ، پر تنھنجي خوشيءَ سان ٿئي .
57001015	شايد اُنيسمس تو کان ٿوري وقت لاءِ انھيءَ ڪري ڌار ٿيو تہ جيئن پوءِ ھو تو وٽ ھميشہ لاءِ رھي .
57001016	ھو ھڪ غلام وانگر نہ ، پر غلام کان بھتر ھڪ پياري ڀاءُ وانگر اچي رھي . ھو مون کي تمام پيارو آھي . پر غلام ۽ وري مسيحي ڀاءُ ھجڻ ڪري تہ تو کي اڃا بہ وڌيڪ پيارو آھي .
57001017	سو جيڪڏھن تون مون کي پنھنجو ساٿي ٿو سمجھين تہ ھن جو آڌرڀاءُ ائين ڪج جيئن جيڪر منھنجو ڪرين ھا .
57001018	جيڪڏھن ھن تنھنجي ڪا غلطي ڪئي آھي ، يا تنھنجو ڪو لھڻو ليکو اٿس تہ اھو منھنجي کاتي سمجھہ .
57001019	آءٌ پولس پنھنجي ھٿ سان لکي ٿو ڏيان تہ ھن جو ھرج نرج آءٌ پاڻ ڀري ڏيندس . باقي ائين دھرائڻ جو ڪو ضرور ئي ڪونھي تہ تنھنجي جان ئي منھنجي ٿڌي ٿوري آھي .
57001020	اسين خداوند جا آھيون . تنھنڪري اي ادا ! منھنجي خواھش آھي تہ تو کان مون کي خوشي ملي . مسيحي ڀاءُ ھجڻ ڪري تون منھنجي دل کي حوصلو ڏي .
57001021	آءٌ تو ڏانھن انھيءَ يقين سان ٿو لکان تہ تون منھنجو عرض پورو ڪندين ، بلڪ منھنجي چوڻ کان بہ وڌيڪ ڪري ڏيکاريندين .
57001022	ٻي ڳالھہ تہ منھنجي ٽڪڻ لاءِ ھڪ ڪمرو تيار رکج ، ڇوتہ اميد ٿو ڪريان تہ اوھانجين دعائن جي بدلي ۾ خداوند مون کي آزاد ڪري اوھان وٽ آڻيندو .
57001023	اِپفراس ، جيڪو مون سان گڏ عيسيٰ مسيح جي ڪري قيدي آھي ۽ مرقس ، ارسترخس ، ديماس ۽ لوقا جيڪي مون سان گڏ ڪم ڪندڙ آھن ، سي سڀ تو کي سلام ٿا ڏين .
57001024	
57001025	شل خداوند عيسيٰ مسيح جو فضل اوھان سڀني تي ھجي . آمين .
58001001	اڳئين زماني ۾ خدا اسان جي ابن ڏاڏن سان وقت بہ وقت ۽ مختلف طريقن سان نبين جي معرفت ڳالھايو .
58001002	پر ھاڻي ھن زماني جي آخر ۾ خدا اسان سان پنھنجي فرزند جي معرفت ڳالھايو ، جنھن کي ھن سڀني شين جو وارث مقرر ڪيو ۽ سندس ئي وسيلي ڪائنات خلقيائين .
58001003	اھو فرزند خدا جي جلال جو تجلو ۽ سندس ذات جو پورو پورو نقش ٿي ڪري پنھنجي قدرت واري ڪلام سان سڀني شين کي سنڀالي ٿو . ھو گنھگارن کي پاڪ ڪرڻ کان پوءِ عرش تي قادرِمطلق جي ساڄي پاسي وڃي ويٺو .
58001004	اھڙيءَ طرح ھو ملائڪن کان اوتري قدر اعليٰ ٿيو ، جيتري قدر کيس اعليٰ نالو ورثي ۾ مليو .
58001005	ڇا خدا ڪڏھن ملائڪن مان ڪنھن کي ھيئن چيو تہ”تون منھنجو فرزند آھين،اڄ کان پوءِ آءٌ تنھنجو پيءُ آھيان ؟ “ نڪي ھي ملائڪن بابت چيو اٿائين تہ”آءٌ ھن جو پيءُ ٿيندس ۽ ھو منھنجو فرزند ٿيندو ؟ “
58001006	وري جڏھن خدا پنھنجي پھريتي کي دنيا ۾ آڻي ٿو تڏھن چوي ٿو تہ”خدا جا سڀ ملائڪ ھن کي سجدو ڪن . “
58001007	ملائڪن بابت ھو چوي ٿو تہ”ھو پنھنجي ملائڪن کي ھوائون ۽ پنھنجن خادمن کي باھہ جا شعلا ٿو بڻائي . “
58001008	پر پنھنجي فرزند بابت ھو چوي ٿو تہ”اي خدا ! تنھنجو تختھميشہ تائين قائم رھندو ، ۽ تون انصاف سان حڪومت ڪرين ٿو .
58001009	تو سچائيءَ سان محبت ، ۽ بڇڙائيءَ سان دشمني رکي.تنھنڪري خدا ، يعني تنھنجي خدا،خوشيءَ جي تيل سان مسح ڪريتو کي چونڊيو ، ۽ تنھنجي سنگتين کان تو کي مٿاھون ڪيو . “
58001010	ھن ھيئن بہ چيو تہ”اي خداوند ! شروع ۾ تو زمين کي بڻايو ۽ پنھنجي ھٿن سان آسمان کي پيدا ڪيو .
58001011	اھي سڀ ناس ٿي ويندا،پر تون ئي باقي رھندين.اھي سڀ پوشاڪ وانگر پراڻا ٿي ويندا .
58001012	تون انھن کي چادر وانگر ويڙھي ڇڏيندين ۽ اھي پوشاڪ وانگر بدلجي ويندا.پر تون ھميشہ اھو ئي ساڳيو آھين ، ۽ تنھنجا سال ڪڏھن بہ کٽڻ جا ناھن . “
58001013	ڇا خدا ملائڪن مان ڪڏھن بہ ڪنھن کي چيو تہ”تون منھنجي ساڄي پاسي ويھہ،جيستائين آءٌ تنھنجي دشمنن کيتنھنجي پيرن جي صندلي نہ بڻايان ؟ “
58001014	ڇا اھي سڀ ملائڪ خدمت ڪندڙ روح نہ آھن ، جيڪي ڇوٽڪاري حاصل ڪرڻ وارن جي لاءِ موڪليا وڃن ٿا ؟
58002001	تنھنڪري جيڪي ڳالھيون اسان ٻڌيون آھن ، تن تي اسان کي وڌيڪ ڌيان ڏيڻ گھرجي ، انھيءَ لاءِ تہ متان لڙھي انھن کان پري نڪري نہ وڃون .
58002002	ڇالاءِ جو جيڪو ڪلام ملائڪن جي معرفت ٻڌايو ويو ، سو قائم رھيو ۽ جنھن ان ڪلام کي نہ مڃيو ۽ ان جي نافرماني ڪئي تنھن کي جوڳي سزا ڏني ويئي .
58002003	تہ پوءِ جيڪڏھن ھيڏي وڏي ڇوٽڪاري کان غافل رھياسين تہ ڪيئن بچي سگھنداسين ؟ ڇالاءِ جو انھيءَ ڇوٽڪاري جي پڌرائي پھريائين خداوند ئي ڪئي ھئي ۽ جن ماڻھن اھا ٻڌي تن انھيءَ جي تصديق ڪئي .
58002004	خدا بہ نشانين ، عجيب ڪمن ۽ طرح طرح جي معجزن سان پنھنجي مرضيءَ موجب پاڪ روح جون نعمتون ورھائيندي انھيءَ ڇوٽڪاري جي شاھدي ڏيندو رھيو .
58002005	سو ايندڙ جھان ، جنھن جو اسين ذڪر ٿا ڪريون ، تنھن کي خدا ملائڪن جي تابع نہ ڪيو .
58002006	پر پاڪ ڪلام ۾ ڪنھن شاھدي ڏني آھي تہ”انسان ڇا آھي ، جو تون ھن کي ياد ڪرين،يا انسان جو اولاد ڇا آھي ، جو تون ھن جو فڪر ڪرين .
58002007	تو ھن کي ملائڪن کان ٿورڙو گھٽ ڪيو.تو ھن کي عزت ۽ عظمت وارو تاج پارايو .
58002008	تو سڀ شيون ھن جي پيرن ھيٺ ڪري ڇڏيون.“خدا سڀ شيون انسان جي تابع ڪيون آھن ۽ ڪابہ اھڙي شيءِ نہ ڇڏي اٿس جا سندس تابع نہ ھجي ، پر اڃا تائين اسين سڀ شيون ھن جي تابع نہ ٿا ڏسون .
58002009	مگر اسين عيسيٰ کي ڏسون ٿا ، جنھن کي موت سھڻ ڪري عزت ۽ عظمت وارو تاج پارايو ويو آھي . ھن کي ملائڪن کان انھيءَ ڪري ٿورڙو گھٽ ڪيو ويو ھو ، تہ جيئن ھو خدا جي فضل سان ھر انسان لاءِ موت جو مزو چکي .
58002010	جنھن جي لاءِ ۽ جنھن جي وسيلي سڀ شيون پيدا ٿيون آھن ، تنھن خدا لاءِ اھو مناسب ھو تہ جڏھن گھڻن ٻارن کي عظمت ۾ داخل ڪري تڏھن انھن جي ڇوٽڪاري جي اڳواڻ کي ڏکن جي وسيلي ڪامل ڪري .
58002011	جيئن تہ پاڪ ڪرڻ وارو ۽ پاڪ ٿيڻ وارا ٻئي ساڳئي ئي گھراڻي جا آھن ، تنھنڪري عيسيٰ انھن کي ڀاءُ ڀيڻ ڪري سڏڻ کان نہ ٿو شرمائي .
58002012	بلڪ ھو چوي ٿو تہ”آءٌ پنھنجي ڀائرن ۽ ڀينرن ۾ تنھنجو نالو پڌرو ڪندس.جماعت ۾ آءٌ تنھنجي ساراھہ جا گيت ڳائيندس . “
58002013	ھو وري چوي ٿو تہ”آءٌ ھن تي ڀروسو ڪندس . “ ھو ائين بہ چوي ٿو تہ”اِجھو ، آءٌ آھيان ۽ اھي ٻار پڻ،جيڪي خدا مون کي ڏنا آھن . “
58002014	جھڙيءَ طرح ھن جا اھي ٻار انسان آھن ، تھڙيءَ طرح عيسيٰ بہ انھن وانگر ٿيو تہ جيئن پنھنجي موت جي وسيلي شيطان کي ناس ڪري ، جنھن کي موت تي اختيار آھي .
58002015	ان سان گڏ ھو انھن سڀني کي آزاد ڪري ، جيڪي موت جي ڊپ کان سڄي عمر غلاميءَ ۾ گرفتار ھئا .
58002016	حقيقت ۾ ھو ملائڪن جي نہ ، بلڪ ابراھيم جي نسل جي مدد ٿو ڪري .
58002017	تنھنڪري اھو ضروري ھو تہ ھو ھر طرح پنھنجي ڀائرن ۽ ڀينرن وانگر ٿئي ، انھيءَ لاءِ تہ خدا جي خدمت ڪرڻ ۾ ھو اھڙو وڏو سردار ڪاھن ٿئي ، جيڪو رحمدل ۽ وفادار ھجي ۽ ماڻھن جي گناھن جو ڪفارو ادا ڪري .
58002018	ڇالاءِ جو جڏھن مٿس آزمائش پئي تہ ھن پاڻ ڏک سَٺا ، تنھنڪري ھو انھن جي بہ مدد ڪري سگھي ٿو جيڪي آزمائش ۾ پون ٿا .
58003001	تنھنڪري اي پاڪ ڀائرو ۽ ڀينرون ! جيڪي آسماني ڪوٺ ۾ شريڪ آھيو ، اوھين انھيءَ رسول ۽ وڏي سردار ڪاھن عيسيٰ تي غور ڪريو ، جنھن کي اسين مڃون ٿا .
58003002	ھو پنھنجي مقرر ڪرڻ واري سان اھڙو وفادار رھيو ، جھڙو موسيٰ خدا جي سڄي گھراڻي سان وفادار ھو .
58003003	جيئن ڪنھن گھر جو جوڙيندڙ انھيءَ گھر کان وڌيڪ عزت وارو ٿئي ٿو ، تيئن عيسيٰ بہ موسيٰ کان وڌيڪ عزت جي لائق ليکيو ويو .
58003004	ڇالاءِ جو ھر گھر جو ڪو نہ ڪو جوڙيندڙ ھوندو آھي ، پر جنھن سڀ ڪجھہ بڻايو سو خدا ئي آھي .
58003005	ھاڻي موسيٰ خادم جي حيثيت ۾ خدا جي سڄي گھراڻي سان وفادار رھيو ، انھيءَ لاءِ تہ جيڪي ڳالھيون پوءِ بيان ٿيڻيون ھيون ، تن جي شاھدي ڏئي .
58003006	پر مسيح فرزند جي حيثيت ۾ خدا جي گھر جو مختيار ھوندي وفادار رھيو . ھاڻي خدا جو گھراڻو اسين آھيون ، بشرطيڪ اسين پنھنجيءَ ھمت ۽ انھيءَ اميد تي قائم رھون ، جنھن تي اسان کي فخر آھي .
58003007	جيئن پاڪ روح فرمائي ٿو تہ”جيڪڏھن اڄ اوھين ھن جو آواز ٻڌو ،
58003008	تہ پنھنجون دليون سخت نہ ڪجو،جيئن چڙ ڏيارڻ واري مھل ، يعني آزمائش جي ڏينھناوھان رڻ پٽ ۾ ڪيو .
58003009	اتي اوھان جي ابن ڏاڏن منھنجي آزمائش ورتي،مون کي پرکيو ۽ چاليھن سالن تائين منھنجا ڪم ڏٺائون .
58003010	تنھنڪري انھيءَ پيڙھيءَ کان آءٌ ناراض ٿيس ، ۽ چيم تہ ’ انھن ماڻھن جون دليونھميشہ گمراھہ ٿينديون رھن ٿيون.انھن منھنجي واٽن کي ڪين سڃاتو . ‘
58003011	تنھنڪري مون ڪاوڙ ۾ قسم کنيو تہ’ھو منھنجي آرام ۾ ڪڏھن بہ داخل نہ ٿيندا . ‘ “
58003012	اي ڀائرو ۽ ڀينرون ! خبردار رھجو ، متان اوھان مان ڪنھن جي دل بڇڙي ۽ منڪر ٿي زندہ خدا کان ڦري نہ وڃي .
58003013	پر اوھين جيسين اڄوڪو ڏينھن چوڻ ۾ اچي ٿو ، تيسين ھر روز ھڪ ٻئي کي ھمتائيندا رھجو ، انھيءَ لاءِ تہ متان اوھان مان ڪو گناھہ جي فريب ۾ اچي سخت دل نہ ٿي پوي .
58003014	ڇالاءِ جو اسين مسيح سان شريڪ ٿيا آھيون ، بشرطيڪ اسين پنھنجي شروع واري يقين تي پڇاڙيءَ تائين مضبوطيءَ سان قائم رھون .
58003015	جيئن چيو ويو آھي تہ”جيڪڏھن اڄ اوھين ھن جو آواز ٻڌو،تہ پنھنجون دليون سخت نہ ڪجو،جيئن اوھان چڙ ڏيارڻ واري مھل ڪيو ھو . “
58003016	اھي ڪير ھئا جن آواز ٻڌي خدا کي چڙ ڏياري ؟ ڇا اھي سڀيئي نہ ھئا جيڪي موسيٰ جي اڳواڻيءَ ۾ مصر مان نڪتا ھئا ؟
58003017	اھي ڪير ھئا جن کان ھو چاليھن سالن تائين ناراض رھيو ؟ ڇا ھو اھي نہ ھئا جن گناھہ ڪيو ۽ جن جا لاش رڻ پٽ ۾ پيا رھيا ؟
58003018	۽ اھي ڪير ھئا جن لاءِ خدا قسم کڻي چيو تہ”ھو منھنجي آرام ۾ ڪڏھن بہ داخل نہ ٿيندا “ ؟ ڇا ھو اھي نہ ھئا جن نافرماني ڪئي ؟
58003019	اھڙيءَ طرح اسين ڏسون ٿا تہ اھي ايمان نہ آڻڻ جي ڪري داخل ٿي نہ سگھيا .
58004001	جڏھن تہ خدا جي آرام ۾ داخل ٿيڻ جو واعدو اڃا باقي رھيل آھي ، تڏھن اسان کي خبردار رھڻ گھرجي تہ متان ائين نہ ٿئي جو اوھان مان ڪو پوئتي رھيل نظر اچي .
58004002	ڇالاءِ جو اسان کي بہ انھن وانگر ئي خوشخبري ٻڌائي ويئي . پر جيڪو پيغام انھن ٻڌو تنھن کين ڪو فائدو نہ رسايو ، ڇاڪاڻ تہ انھن ايمان سان نہ ٻڌو .
58004003	ھاڻي اسين ايمان آڻيندڙ انھيءَ آرام ۾ داخل ٿا ٿيون ، جھڙيءَ طرح خدا فرمايو آھي تہ”تنھنڪري مون ڪاوڙ ۾ قسم کنيو تہ’ھو منھنجي آرام ۾ ڪڏھن بہ داخل نہ ٿيندا . ‘ “ جيتوڻيڪ دنيا جي بنائڻ وقت ھن جا ڪم پورا ٿي چڪا ھئا .
58004004	ڇالاءِ جو پاڪ ڪلام ۾ ستين ڏينھن بابت ھيئن فرمايو ويو آھي تہ”خدا پنھنجي سڀني ڪمن کي پورو ڪريستين ڏينھن آرام ڪيو . “
58004005	جيئن خدا اڳي ئي فرمايو آھي تہ”ھو منھنجي آرام ۾ ڪڏھن بہ داخل نہ ٿيندا . “
58004006	سو اھا ڳالھہ اڃا باقي آھي تہ ڪي ماڻھو انھيءَ آرام ۾ داخل ٿيندا . پر اھي جن کي پھريائين خوشخبري ٻڌائي ويئي ھئي ، سي پنھنجي نافرمانيءَ جي ڪري داخل نہ ٿيا .
58004007	تنھنڪري گھڻي وقت کان پوءِ خدا وري ھڪڙو خاص ڏينھن مقرر ڪيو جنھن کي ” اڄ “ سڏيو ويو ، جڏھن دائود جي وسيلي اڳي وانگر فرمايو ويو تہ”جيڪڏھن اڄ اوھين ھن جو آواز ٻڌوتہ پنھنجون دليون سخت نہ ڪجو . “
58004008	سو جيڪڏھن يشوع انھن کي آرام ۾ داخل ڪري ھا تہ خدا انھيءَ کان پوءِ ڪنھن ٻئي ڏينھن جو ذڪر نہ ڪري ھا .
58004009	تنھنڪري خدا جي ماڻھن لاءِ سبت جو آرام باقي رھيل آھي .
58004010	ڇالاءِ جو جيڪو خدا جي آرام ۾ داخل ٿئي ٿو ، سو بہ پنھنجي ڪمن کان پوءِ ائين آرام ڪري ٿو جيئن خدا ڪيو .
58004011	تنھنڪري اچو تہ اسين انھيءَ آرام ۾ داخل ٿيڻ جي پوري پوري ڪوشش ڪريون ، انھيءَ لاءِ تہ متان ائين نہ ٿئي تہ ڪو انھن وانگر نافرمانيءَ جي ڪري گمراھہ ٿئي .
58004012	ڇالاءِ جو خدا جو ڪلام جيئرو ۽ اثرائتو آھي . اھو ٻہ منھين تلوار کان بہ تکو آھي ، اھڙو اندر ۾ چڀيو وڃي جو جان کي روح کان ۽ سنڌن کي مِکُ کان ڌار ڪيو ڇڏي . اھو دل جي خيالن ۽ ارادن کي جاچي ٿو .
58004013	ڪابہ خلقيل شيءِ خدا کان لڪل ڪانھي ، بلڪ جنھن کي اسين حساب ڏينداسين تنھن جي نظر ۾ سڀ شيون بنا پردي ۽ کليل آھن .
58004014	تنھنڪري جڏھن تہ اسان جو ھڪڙو وڏو سردار ڪاھن آھي ، يعني خدا جو فرزند عيسيٰ ، جيڪو آسمانن مان لنگھي ويو آھي ، تڏھن اچو تہ اسين پنھنجي اقرار تي مضبوطيءَ سان قائم رھون .
58004015	ڇالاءِ جو اسان جو سردار ڪاھن اھڙو ناھي جو اسان جي ڪمزورين ۾ اسان جو ھمدرد نہ ٿي سگھي ، پر ھو اھڙو آھي جو ھر طرح سان اسان وانگر آزمايو ويو آھي ، تڏھن بہ بي گناھہ ثابت ٿيو .
58004016	تنھنڪري اچو تہ دليريءَ سان فضل واري تخت کي ھلي ويجھا ٿيون ، تہ جيئن اسان تي رحم ٿئي ۽ اسين اھو فضل حاصل ڪريون جيڪو ضرورت جي وقت اسان جي مدد ڪري .
58005001	حقيقت ۾ ھر ڪو سردار ڪاھن جيڪو ماڻھن مان ٿو چونڊجي ، سو ماڻھن جي ئي لاءِ خدا سان تعلق رکندڙ ڳالھين واسطي مقرر ٿو ڪجي ، انھيءَ لاءِ تہ ھو نذر ۽ گناھن لاءِ قربانيون ادا ڪري .
58005002	ھو جاھلن ۽ گمراھہ ٿيندڙن سان نرميءَ واري ھلت ڪري ٿو سگھي ، ڇوتہ ھو پاڻ بہ ڪمزوريءَ ۾ مبتلا آھي .
58005003	انھيءَ ڪري مٿس اھو فرض آھي تہ جھڙيءَ طرح پنھنجي گناھن واسطي قرباني ادا ڪري ٿو ، تھڙيءَ طرح ماڻھن جي گناھن لاءِ بہ ڪري .
58005004	ڪوبہ ماڻھو پنھنجو پاڻ اھا عزت ھٿ ڪري نہ ٿو سگھي ، جيستائين خدا کيس ھارون وانگر نہ چونڊي .
58005005	ساڳيءَ طرح مسيح بہ پاڻ کي سردار ڪاھن ٿيڻ جي عزت پاڻ نہ ڏني ، بلڪ خدا کيس چيو تہ”تون منھنجو فرزند آھين،اڄ کان پوءِ آءٌ تنھنجو پيءُ آھيان . “
58005006	اھڙيءَ طرح ھو ٻي ھنڌ بہ چوي ٿو تہ”تون ملڪصدق جي طريقي موجبھميشہ لاءِ ڪاھن آھين . “
58005007	عيسيٰ پنھنجي جسماني زندگيءَ ۾ زارون زار روئي ۽ دانھون ڪري خدا کان دعائون گھريون ۽ منٿون ڪيون ، جيڪو کيس موت کان بچائي ٿي سگھيو . انھيءَ ادب واري تابعداريءَ جي ڪري سندس دعائون قبول پيون .
58005008	جيتوڻيڪ ھو فرزند ھو ، تڏھن بہ ھن ڏک سھي ڪري فرمانبرداري سکي .
58005009	پوءِ ڪامل بڻجي ھو پنھنجي سڀني فرمانبردارن لاءِ دائمي ڇوٽڪاري جو باني بڻيو .
58005010	ان سان گڏ خدا جي طرفان ملڪصدق جي طريقي موجب سردار ڪاھن مقرر ڪيو ويو .
58005011	انھيءَ باري ۾ اسان کي گھڻو ڪجھہ چوڻو آھي ، پر اوھان کي سمجھائڻ مشڪل آھي ، ڇالاءِ جو اوھين ڪنن کان گھٻرا ٿي پيا آھيو .
58005012	حقيقت ۾ وقت جي لحاظ کان تہ اوھان کي استاد ٿيڻ گھربو ھو ، پر اوھين اڃا تائين انھيءَ ڳالھہ جا محتاج آھيو تہ ڪو ماڻھو وري اوھان کي خدا جي ڪلام جي ابتدائي اصولن جي تعليم ڏئي . سو اوھان کي سخت کاڌي بدران اڃا کير جي گھرج آھي .
58005013	ھاڻي جيڪو رڳو کير تي ٿو پلي ، سو اڃا ٻارڙو آھي ۽ ھن کي سچائيءَ جي تعليم بابت ڪو آزمودو ڪونھي .
58005014	پر سخت کاڌو پوريءَ عمر وارن جي لاءِ آھي ، جيڪي آزمودي وسيلي ان لائق ٿي ويا آھن جو نيڪيءَ ۽ بديءَ جو فرق سمجھي سگھن .
58006001	تنھنڪري اچو تہ مسيح جي باري ۾ ابتدائي ڳالھين کي ڇڏي ڪماليت ڏانھن وڌندا ھلون . موت ڏانھن وٺي ويندڙ ڪمن کان توبھہ ڪرڻ ۽ خدا تي ايمان آڻڻ جو ٻيھر بنياد ئي نہ وجھون ،
58006002	نڪي بپتسمائن ۽ ھٿن رکڻ ، مئلن جي وري جيئري ٿيڻ ۽ دائمي عدالت جي تعليم جو بنياد ٻيھر وجھون .
58006003	جيڪڏھن خدا گھريو تہ ائين ئي ڪنداسين .
58006004	سو انھن جي حال تي غور ڪريو جيڪي ھڪ ئي دفعي روشن دل ٿيا آھن ، جن آسمان واري بخشش جو سواد چکيو آھي ۽ جيڪي پاڪ روح جي برڪت ۾ شريڪ ٿيا آھن
58006005	۽ جن خدا جي چڱي ڪلام ۽ ايندڙ جھان جي طاقتن جو تجربو حاصل ڪيو آھي .
58006006	پوءِ جيڪڏھن اھي گمراھہ ٿي وڃن تہ ٻيھر انھن جو توبھہ ڪرڻ ناممڪن آھي . ڇالاءِ جو اھڙيءَ طرح اھي خدا جي فرزند کي نئين سر صليب تي چاڙھي ظاھر ظھور ھن کي بي عزت ٿا ڪن .
58006007	مثال طور جيڪا زمين پاڻ تي ھر ھر پوندڙ مينھن جو پاڻي ٿي پيئي ۽ پنھنجي پوکيندڙ لاءِ ڪمائتو فصل ٿي اُپائي ، تنھن تي خدا جي برڪت ٿي نازل ٿئي .
58006008	پر جيڪا زمين ڪنڊا ۽ ڪانڊيرا ٿي اُپائي ، سا ڪنھن ڪم جي ناھي ۽ لعنت پوڻ کي ويجھو ٿي ٿئي . آخر ڪار اھا ساڙي وڃي ٿي .
58006009	پر اي عزيزو ! جيتوڻيڪ اسين اھي ڳالھيون ڪريون ٿا ، تڏھن بہ توھان جي باري ۾ بھترين ۽ ڇوٽڪاري سان لاڳو ٿيندڙ ڳالھين جو يقين ٿا رکون ،
58006010	ڇالاءِ جو خدا بي انصاف ناھي . ھو اوھان جي محنت ۽ انھيءَ محبت کي نہ وساريندو ، جيڪا اوھان سندس نالي تي اھڙيءَ طرح ڏيکاري جو ايمان وارن جي خدمت ڪئي اٿوَ ۽ اڃا تائين ڪندا ٿا رھو .
58006011	اسان جي خواھش آھي تہ اوھان مان ھر ڪو پنھنجيءَ اميد کي يقيني بنائڻ لاءِ پڇاڙيءَ تائين ساڳيءَ طرح ڪوشش ڪندو رھي .
58006012	اسين چاھيون ٿا تہ اوھين سست نہ ٿيو ، پر انھن جا پيروي ڪندڙ ٿيو ، جيڪي ايمان ۽ صبر جي ڪري خدا جي ڪيل واعدن جا وارث ٿا ٿين .
58006013	خدا جڏھن ابراھيم سان واعدو ڪيو تڏھن ھن پنھنجو ئي قسم کنيو ، ڇالاءِ جو کانئس وڏو ڪوبہ نہ ھو .
58006014	خدا فرمايو تہ”يقيناً آءٌ تو کي برڪتون ڏيندو رھندس ۽ تنھنجو اولاد گھڻو وڌائيندس . “
58006015	اھڙيءَ طرح ابراھيم صبر ڪري اھا واعدي ڪيل برڪت حاصل ڪئي .
58006016	ماڻھو پاڻ کان ڪنھن وڏي جو ئي قسم کڻندا آھن ۽ سندن ھر ڳالھہ ۽ ھر تڪرار جي آخرين ثابتي قسم ئي ھوندو آھي .
58006017	تنھنڪري خدا انھن کي جيڪي ڪيل واعدي جي برڪت حاصل ڪندا ، اھو وڌيڪ صفائيءَ سان ڏيکارڻ گھريو تہ سندس ارادي ۾ ڪابہ ڦيرگھير ڪانہ ٿيندي ، انھيءَ ڪري قسم بہ کنيائين .
58006018	سو خدا جو واعدو ۽ قسم ٻئي اھڙيون شيون آھن جيڪي بدلجي نہ ٿيون سگھن ۽ جن جي باري ۾ خدا جو ڪوڙو ٿيڻ ناممڪن آھي . ھاڻي خدا ائين ھن ڪري ڪيو تہ اسين ، جيڪي سندس پناھہ وٺڻ لاءِ ڊوڙيا آھيون ، تن کي پڪيءَ طرح خاطري ٿئي تہ انھيءَ اميد کي جيڪا اسان جي اڳيان رکي آھي ھٿ ڪري سگھون .
58006019	اھا اميد اسان جي جان لاءِ اھڙي لنگر مثل آھي ، جيڪو مضبوط ۽ قائم آھي . اھا پردي جي پٺيان اندرين ھيڪل تائين بہ وڃي پھچي ٿي .
58006020	اتي عيسيٰ ملڪصدق جي طريقي موجب ھميشہ جي لاءِ سردار ڪاھن ٿي اسان جي خاطر ، اسان جي پيشوا جي حيثيت ۾ داخل ٿيو آھي .
58007001	ملڪصدق شاليم جو بادشاھہ ۽ خدا تعاليٰ جو ڪاھن ھو . جڏھن ابراھيم بادشاھن کي شڪست ڏيئي موٽيو پئي آيو تہ ملڪصدق ساڻس گڏيو ۽ کيس دعائون ڏنائين .
58007002	ابراھيم ھن کي سڀني شين جو ڏھون حصو ورھائي ڏنو . ملڪصدق پنھنجي نالي جي معنيٰ موجب پھريائين ” سچائيءَ جو بادشاھہ “ آھي ، تنھن کان پوءِ شاليم جو بادشاھہ بہ آھي ، يعني ” سلامتيءَ جو بادشاھہ . “
58007003	ھو بنا پيءُ ، بنا ماءُ ۽ بنا شجري جي آھي . نہ سندس عمر جي شروعات آھي ، نڪي زندگيءَ جي پڄاڻي ، بلڪ ھو خدا جي فرزند جھڙو ڪيو ويو تہ جيئن ھميشہ لاءِ ڪاھن رھندو اچي .
58007004	سو غور ڪري ڏسو تہ اھو شخص ڪيڏو نہ عظيم ھو ، جو قوم جي بزرگ ابراھيم غنيمت جي مال مان بہ کيس ڏھون حصو ڏنو .
58007005	لاويءَ جي اولاد مان جن کي ڪاھن جو عھدو ٿو ملي تن کي حڪم آھي تہ شريعت موجب پنھنجي قوم بني اسرائيل کان ڏھون حصو اڳاڙين ، جيتوڻيڪ اھي بہ ابراھيم جي نسل مان ئي آھن .
58007006	پر ملڪصدق جيئن تہ لاويءَ جي نسل مان نہ ھو ، تنھن ھوندي بہ ابراھيم کان ڏھون حصو ورتائين ۽ جنھن سان واعدا ڪيا ويا ھئا ، تنھن کي دعائون ڏنائين .
58007007	انھيءَ ۾ ڪوبہ شڪ ڪونھي تہ دعائون ڏيڻ وارو دعائون وٺڻ واري کان مٿاھون آھي .
58007008	ڪٿي تہ ڏھون حصو فاني انسان ٿا وٺن ، پر ھتي اھو شخص ٿو وٺي جنھن جي باري ۾ شاھدي ڏني وڃي ٿي تہ ھو جيئرو آھي .
58007009	تنھنڪري اسين چئي سگھون ٿا تہ لاوي ، جيڪو ڏھون حصو اڳاڙي ٿو تنھن بہ ابراھيم جي وسيلي ڏھون حصو ڏنو .
58007010	ڇالاءِ جو جڏھن ملڪصدق ابراھيم سان گڏيو ، تڏھن لاوي اڃا پنھنجي ابي ڏاڏي جي بدن ۾ ھو .
58007011	لاويءَ واري ڪاھنيءَ جي بنياد تي قوم کي شريعت ملي ھئي . سو جيڪڏھن انھيءَ ڪاھنيءَ جي وسيلي ڪا ڪماليت ھجي ھا تہ پوءِ ٻئي ڪاھن جي اچڻ جي ڪھڙي ضرورت ھئي جيڪو ھارون جي نہ ، پر ملڪصدق جي طريقي ۾ شمار ڪيو وڃي .
58007012	ڇالاءِ جو جڏھن ڪاھني بدلجي ٿي ، تڏھن شريعت جو بدلجڻ بہ لازمي ٿيو پوي .
58007013	جنھن بابت اھي ڳالھيون ڪيون ويون ، سو ٻي قبيلي جو آھي ۽ انھيءَ قبيلي مان ڪنھن بہ ماڻھوءَ قربان گاھہ جي خدمت ڪانہ ڪئي .
58007014	ڇالاءِ جو اھا ڳالھہ صاف ظاھر آھي تہ اسان جو خداوند يھوداہ قبيلي مان آھي ، جنھن قبيلي بابت موسيٰ ڪاھنن جي باري ۾ ڪجھہ ڪونہ چيو .
58007015	اھا ڳالھہ اڃا بہ وڌيڪ صاف ٿئي ٿي ، جڏھن ملڪصدق جھڙو ھڪ ٻيو ڪاھن ظاھر ٿيو .
58007016	ھو جسماني قاعدن موجب نہ ، پر غير فاني زندگيءَ جي طاقت موجب مقرر ٿيو .
58007017	ڇالاءِ جو انھيءَ بابت پاڪ ڪلام ۾ شاھدي ڏني ويئي آھي تہ”تون ملڪصدق جي طريقي موجبھميشہ جي لاءِ ڪاھن آھين . “
58007018	تنھنڪري پھريون حڪم ڪمزور ۽ بي فائدي ھئڻ ڪري رد ٿي ويو ،
58007019	ڇالاءِ جو شريعت ڪنھن کي بہ ڪامل ڪري نہ سگھي . سو انھيءَ جي بدران اسان کي ھڪ بھتر اميد ڏني ويئي آھي ، جنھن جي وسيلي اسين خدا کي ويجھو وڃي ٿا سگھون .
58007020	اھو سڀ قسم کڻڻ کان سواءِ نہ ٿيو . جيتوڻيڪ ٻيا قسم کان سواءِ ڪاھن مقرر ٿيا ،
58007021	پر عيسيٰ قسم ساڻ ڪاھن مقرر ٿيو ، جڏھن خدا کيس چيو تہ”خداوند قسم کنيو آھي،جنھن کان ھو ڪڏھن ڪين ڦرندو تہ’تون ھميشہ جي لاءِ ڪاھن آھين . ‘ “
58007022	انھيءَ قسم جي ڪري عيسيٰ ھڪ بھتر عھد جو ضامن ٿيو .
58007023	پر اھي تہ گھڻا ئي ڪاھن مقرر ٿيا ، انھيءَ ڪري جو موت کين قائم رھڻ نہ ٿي ڏنو .
58007024	مگر عيسيٰ جيئن تہ ھميشہ تائين جيئرو رھڻ وارو آھي ، تنھنڪري سندس ڪاھني لازوال آھي .
58007025	انھيءَ ڪري ئي جيڪي سندس وسيلي خدا جي طرف ٿا اچن ، تن کي ھو پوريءَ طرح بچائي ٿو سگھي ، ڇالاءِ جو انھن جي شفاعت لاءِ ھو ھميشہ جيئرو آھي .
58007026	سو اھڙي ئي سردار ڪاھن جي اسان کي گھرج ھئي جيڪو پاڪ ، بي ڏوھہ ، بي عيب ، گنھگارن کان ڌار ۽ آسمانن کان بہ بلند ڪيو ويو ھجي .
58007027	ٻين سردار ڪاھنن وانگر ھو انھيءَ ڳالھہ جو محتاج نہ ھجي جو ھر روز پھريائين پنھنجن گناھن ۽ پوءِ قوم جي گناھن واسطي قربانيون ڪري . ڇالاءِ جو ھن سندن گناھن واسطي ھڪڙي ئي ڀيري ھميشہ جي قرباني ڪئي ، جڏھن پاڻ کي قربان ڪري ڇڏيائين .
58007028	ھن ڪري جو شريعت تہ انھن ماڻھن کي سردار ڪاھن مقرر ڪري ٿي جيڪي ڪمزور آھن ، پر اھو قسم ، جيڪو شريعت کان پوءِ کنيو ويو ، سو انھيءَ فرزند کي مقرر ٿو ڪري جيڪو ھميشہ جي لاءِ ڪامل ڪيو ويو آھي .
58008001	انھن ڳالھين جو خاص مطلب ھي آھي تہ اسان جو ھڪڙو اھڙو سردار ڪاھن آھي ، جيڪو آسمان تي قادرِمطلق جي تخت جي ساڄي پاسي وڃي ويٺوآھي .
58008002	ھو انھيءَ مقدس خيمي ۾ خدمت ٿو ڪري ، جيڪو سچو مقدس خيمو آھي ۽ جنھن کي انسان نہ پر خداوند کوڙيو آھي .
58008003	جيئن تہ ھر ڪو سردار ڪاھن نذرانن ۽ قربانين چاڙھڻ لاءِ مقرر ٿيندو آھي ، انھيءَ ڪري اھو ضروري ھو تہ ھن سردار ڪاھن وٽ بہ چاڙھڻ لاءِ ڪي ڪجھہ ھجي .
58008004	سو جيڪڏھن ھو اڃا زمين تي ھجي ھا تہ ڪڏھن بہ ڪاھن نہ ٿئي ھا ، ڇالاءِ جو اھڙا ماڻھو اڳي ئي موجود آھن جيڪي شريعت موجب نذرانا ٿا چاڙھين .
58008005	اھي جيڪا خدمت ھتي ڪن ٿا ، سا آسماني شين جو رڳو نقل ۽ پاڇو آھي . اھو ئي سبب آھي جو جڏھن موسيٰ مقدس خيمو ٿي جوڙيو ، تڏھن کيس تاڪيد فرمايو ويو تہ”ڏس ، ھر شيءِ انھيءَ نموني ٺاھجانءِ،جيڪو تو کي جبل تي ڏيکاريو ويو ھو . “
58008006	پر ھاڻي عيسيٰ کي انھن ڪاھنن کان ايتري قدر بھتر خدمت ملي آھي ، جيتري قدر پراڻي عھد کان اھو عھد بھتر آھي جنھن جو ھو وچ وارو آھي . اھو عھد بھتر واعدن جي بنياد تي قائم ڪيو ويو آھي .
58008007	ڇالاءِ جو جيڪڏھن اھو پھريون عھد بي عيب ھجي ھا تہ ڪنھن ٻئي عھد جي ڳولا ئي نہ ڪرڻي پوي ھا .
58008008	پر خدا ماڻھن جا عيب ڏيکاري چوي ٿو تہ”ڏس ، خداوند فرمائي ٿو تہ’اھي ڏينھن اچن ٿا،جڏھن آءٌ بني اسرائيل جي گھراڻي سان ۽ يھوداہ جي گھراڻي سانھڪ نئون عھد ڪندس .
58008009	اھو انھيءَ عھد وانگر نہ ھوندو،جيڪو مون سندن ابن ڏاڏن سانانھيءَ ڏينھن ڪيو،جڏھن کين مصر جي ملڪ مان ڪڍي آڻڻ لاءِسندن ھٿ جھليو ھوم.‘خداوند فرمائي ٿو تہ’اھي منھنجي عھد تي قائم نہ رھيا،انھيءَ ڪري مون بہ انھن ڏانھنڌيان ڪونہ ڏنو . ‘
58008010	وري خداوند فرمائي ٿو تہ’جيڪو عھد آءٌ بني اسرائيل جي گھراڻي سانانھن ڏينھن کان پوءِ ڪندس،سو اھو آھي تہآءٌ پنھنجا قانون ھنن جي ذھنن ۾ وجھندس ، ۽ اھي سندن دلين تي بہ لکندس.آءٌ سندن خدا ٿيندس ، ۽ ھو منھنجي قوم ٿيندا .
58008011	پوءِ ڪنھن کي بہ اھا ضرورت نہ ٿيندي،جو پنھنجي پاڙيسريءَ يا پنھنجي برادريءَ واري کياھو چئي سيکاري تہ ’ خداوند کي سڃاڻ.‘ڇالاءِ جو انھن مان ننڍا توڙي وڏاسڀ مون کي سڃاڻيندا .
58008012	انھيءَ ڪري جو آءٌ سندن بڇڙاين کي معاف ڪندس ۽ سندن گناھن کي وري ڪڏھن ياد نہ ڪندس . ‘ “
58008013	خدا ھن عھد کي نئون چئي ، پھرين عھد کي پراڻو ٺھرايو ۽ جيڪا شيءِ پراڻي ۽ جھوني ٿي ويندي آھي ، سا مٽجڻ کي ويجھو ھوندي آھي .
58009001	مطلب تہ پھرين عھد ۾ بہ عبادت جا قانون ھئا ۽ ھڪ زميني عبادت گاھہ بہ ھئي ،
58009002	يعني ھڪ مقدس خيمو کوڙيو ويو ھو ، جنھن جي پھرين ڪمري ۾ شمعدان ، ميز ۽ نذراني جون مانيون رکيل ھيون . انھيءَ کي مقدس جاءِ سڏيو ويندو ھو .
58009003	ٻئي پردي جي پٺيان اھو ڪمرو ھو جنھن کي مقدس ترين جاءِ سڏبو ھو .
58009004	انھيءَ ۾ لوبان ساڙڻ واري سوني قربان گاھہ ھئي ۽ چئني پاسن کان سون سان مڙھيل عھد واري صندوق رکيل ھئي . انھيءَ صندوق ۾ مَنَ سان ڀريل ھڪ سونو ٿانءُ ، ھارون جي لٺ جنھن مکڙيون جھليون ھيون ۽ عھدنامي جون پٿريليون تختيون ھيون .
58009005	صندوق جي مٿان پردار آسماني مخلوق جھڙيون شڪليون ٺھيل ھيون ، جيڪي خدا جي موجودگيءَ جي نشاني ھيون ۽ اھي ڪفارہ گاھہ تي ڇانوَ ڪيو بيٺيون ھيون . پر ھن وقت انھن ڳالھين جي تفصيل بيان ڪرڻ جو موقعو ناھي .
58009006	سو انھن شين جي اھڙيءَ طرح تيار ٿي وڃڻ کان پوءِ مقدس خيمي جي پھرين ڪمري ۾ ڪاھن خدمت بجاءِ آڻڻ لاءِ ھر وقت داخل ٿيندا رھن ٿا .
58009007	پر اندرين ڪمري ۾ رڳو سردار ڪاھن سال ۾ فقط ھڪڙو ڀيرو داخل ٿيندو آھي . سو بہ انھيءَ رت کان سواءِ نہ ويندو آھي ، جيڪو ھو پنھنجي ۽ پنھنجي قوم وارن جي اڻ ڄاڻائيءَ وارن گناھن لاءِ نذرانو ڪري ڏيندو آھي .
58009008	انھيءَ مان پاڪ روح ھي اشارو ٿو ڏئي تہ جيستائين مقدس خيمي جو پھريون ڪمرو بيٺو آھي ، تيستائين مقدس ترين جاءِ جو رستو کليل نہ آھي .
58009009	اھو ھاڻوڪي زماني لاءِ ھڪڙو مثال آھي ، جنھن مان ظاھر ٿو ٿئي تہ جيڪي نذرانا ۽ قربانيون ڏنيون وينديون ھيون ، سي عبادت ڪندڙ جي ضمير کي ڪامل ڪري نہ ٿيون سگھن .
58009010	ڇالاءِ جو اھي رڳو کائڻ پيئڻ ۽ مختلف طريقن سان پاڪ صاف ٿيڻ جون رسمون آھن ۽ اھڙا ظاھري قانون آھن جيڪي نئين سڌاري جي وقت تائين مقرر ڪيا ويا ھئا .
58009011	پر جڏھن مسيح اڳ ۾ موجود چڱين شين جو سردار ڪاھن ٿي آيو ، تڏھن ھو وڌيڪ وڏي ۽ ڪامل خيمي جي رستي داخل ٿيو . اھو خيمو انسان جو ٺاھيل نہ آھي ، يعني زميني نہ آھي .
58009012	مسيح انھيءَ مقدس ترين جاءِ ۾ ھڪڙو ئي ڀيرو داخل ٿيو . ھن ٻڪرين ۽ گابن جي رت جي وسيلي نہ ، بلڪ خود پنھنجي رت جي وسيلي داخل ٿي اسان جي لاءِ ھميشہ جو ڇوٽڪارو حاصل ڪيو .
58009013	ڇالاءِ جو جيڪڏھن ٻڪرين ۽ ڏاندن جو رت ۽ وھڙي جي رک ناپاڪن تي ڇٽڪارڻ سان کين جسماني طور پاڪ ڪري سگھجي ٿو ،
58009014	تہ پوءِ مسيح جو رت ان کان ڪيترو نہ وڌيڪ پاڪ ڪندو ، جنھن ابدي روح جي وسيلي پاڻ کي خدا جي آڏو بي عيب قربانيءَ طور ڏيئي ڇڏيو . سندس رت اسان جي دلين کي اھڙن ڪمن کان پاڪ ڪندو جن جي پڇاڙي موت آھي ، تہ جيئن اسين زندہ خدا جي عبادت ڪريون .
58009015	انھيءَ ڪري ئي مسيح نئين عھد جو وچ وارو آھي . جن ماڻھن پھرين عھد جي زماني ۾ ڏوھہ ڪيا ھئا ، تن کي ھن پنھنجي جان ڏيئي آزاد ڪرايو . انھيءَ لاءِ تہ جن کي سڏيو ويو آھي ، سي واعدي ڪيل دائمي ورثو حاصل ڪن .
58009016	ڇالاءِ جو وصيت نامي جي معاملي ۾ اھو ضروري آھي تہ وصيت ڪندڙ جو موت ثابت ٿئي .
58009017	وصيت ڪرڻ واري جو جيئري وصيت نامو ڪنھن ڪم جو نہ آھي . ھن ڪري جو وصيت نامو تڏھن عمل ۾ ٿو اچي جڏھن ڪو ماڻھو مري ٿو .
58009018	اھو ئي سبب آھي جو پھريون عھد بہ رت کان سواءِ قائم نہ ڪيو ويو .
58009019	جڏھن موسيٰ شريعت جو ھر حڪم ساريءَ قوم کي ٻڌائي چڪو ، تڏھن ھن گابن ۽ ٻڪرين جو رت کڻي پاڻيءَ سان گڏي ، قرمزي اُن ۽ زوفا جي ٽارين سان شريعت جي ڪتاب ۽ ساريءَ قوم تي ڇٽڪاريو .
58009020	ھن اھو بہ چيو تہ ” ھي انھيءَ عھد جو رت آھي ، جنھن جو خدا اوھان کي حڪم ڏنو آھي . “
58009021	ساڳيءَ طرح موسيٰ مقدس خيمي ۽ عبادت جي سڀني شين تي رت ڇٽڪاريو .
58009022	حقيقت ۾ شريعت موجب گھڻو ڪري سڀ شيون رت سان پاڪ ٿي وڃن ٿيون ۽ رت وھائڻ کان سواءِ معافي نہ ٿي ملي .
58009023	تنھنڪري اھو ضروري ھو تہ آسماني شين جا نقل اھڙين قربانين جي وسيلي پاڪ ڪيا وڃن ، بلڪ خود آسماني شيون انھن کان بھتر قربانين جي وسيلي پاڪ ڪجن .
58009024	ڇالاءِ جو مسيح انسان جي ٺاھيل مقدس جاءِ ۾ داخل نہ ٿيو ، جيڪا حقيقي مقدس جاءِ جو رڳو نقل ھئي . پر ھو آسمان ۾ ئي داخل ٿيو ، تہ جيئن خدا جي حضور ۾ اسان جي خاطر حاضر ٿئي .
58009025	سردار ڪاھن ھر سال مقدس ترين جاءِ ۾ پنھنجو نہ پر ٻئي جو رت کڻي ٿو وڃي . پر مسيح پاڻ کي وري وري قربان ڪرڻ لاءِ آسمان ۾ داخل نہ ٿو ٿئي ،
58009026	نہ تہ جھان جي شروعات کان وٺي ڪيترائي ڀيرا کيس ڏک سھڻو پوي ھا . پر ھاڻي زمانن جي پڇاڙيءَ ۾ ھو ھڪڙو ئي ڀيرو ظاھر ٿيو ، انھيءَ لاءِ تہ پاڻ کي قربان ڪرڻ سان گناھہ کي مٽائي ڇڏي .
58009027	جھڙيءَ طرح انسان جو ھڪڙي ئي ڀيري مرڻ ۽ انھيءَ کان پوءِ عدالت جي اڳيان پيش ٿيڻ مقرر ٿيل آھي ،
58009028	تھڙيءَ طرح مسيح بہ ھڪڙي ئي ڀيري گھڻن ماڻھن جي گناھن کڻي وڃڻ لاءِ قربان ٿيو . پر جڏھن ھو ٻيھر ظاھر ٿيندو تہ گناھہ کڻڻ لاءِ نہ ، بلڪ انھن کي ڇوٽڪارو ڏيڻ لاءِ ايندو جيڪي سندس واٽ پيا نھارين .
58010001	حقيقت ۾ شريعت اچڻ وارين چڱين شين جو رڳو پاڇو آھي ، انھن جي اصلي صورت ناھي . تنھنڪري سال بسال جيڪي ساڳيون ئي قربانيون ھميشہ ڪيون وڃن ٿيون ، تن جي وسيلي اھا شريعت خدا ڏانھن ويجھو ايندڙ ماڻھن کي ڪڏھن بہ ڪامل نہ ٿي ڪري سگھي .
58010002	جيڪڏھن شريعت ائين ڪري سگھي ھا تہ ڇا اھي قربانيون چاڙھڻ بند نہ ڪري ڇڏين ھا ؟ ڇالاءِ جو جيڪڏھن عبادت ڪندڙ ھڪ ئي دفعي بلڪل پاڪ ٿي وڃن ھا ، تہ پوءِ اڳتي ھنن کي گناھن جي يادگيري بہ ڪانہ رھي ھا .
58010003	پر اھي قربانيون سال بسال گناھن جي ياد ڏيارين ٿيون .
58010004	ڇالاءِ جو ائين ٿي نہ ٿو سگھي جو ڏاندن ۽ ٻڪرين جو رت گناھن کي مٽائي ڇڏي .
58010005	تنھنڪري ئي مسيح دنيا ۾ اچڻ مھل چيو تہ”تو قربانيءَ ۽ نذراني کي نہ چاھيو،پر تو منھنجي لاءِ ھڪڙو بدن تيار ڪيو .
58010006	ساڙڻ وارين قربانين ۽ پاڪ ٿيڻ واسطي قربانين کانتون خوش نہ ٿئين .
58010007	تڏھن مون چيو جيئن پاڪ ڪتاب ۾ منھنجي باري ۾ لکيل آھي تہ’ڏس ، آءٌ آيو آھيان،انھيءَ لاءِ تہ اي خدا!تنھنجي مرضي پوري ڪريان . ‘ “
58010008	پھريائين تہ مسيح چيو تہ ” قربانيون ، نذرانا ، ساڙڻ واريون قربانيون ۽ پاڪ ٿيڻ واسطي قربانيون تو نہ چاھيون ، نڪي تون انھن مان خوش ٿئين ، جيتوڻيڪ اھي شريعت موجب چاڙھيون وڃن ٿيون . “
58010009	پوءِ وري چيائين تہ ” ڏس ، آءٌ آيو آھيان ، انھيءَ لاءِ تہ تنھنجي مرضي پوري ڪريان . “ اھڙي نموني خدا اڳين قربانين کي رد ڪري مسيح جي قربانيءَ کي قائم ڪري ٿو .
58010010	خدا جي انھيءَ مرضيءَ جي نتيجي ۾ اسين عيسيٰ مسيح جي بدن جي ھڪڙي ئي دفعي قربان ٿيڻ جي وسيلي پاڪ ڪيا ويا آھيون .
58010011	ھر ھڪ ڪاھن روزانو بيھي ديني خدمت ٿو ڪري ۽ ھر ھر ساڳيون ئي قربانيون ٿو چاڙھي ، جيڪي ڪڏھن بہ گناھن کي مٽائي نہ ٿيون سگھن .
58010012	پر مسيح گناھن جي لاءِ ھڪڙي ئي قرباني ھميشہ جي واسطي چاڙھي خدا جي ساڄي پاسي وڃي ويٺو .
58010013	انھيءَ وقت کان وٺي ھو انتظار ۾ آھي تہ سندس دشمنن کي سندس پيرن جي صندلي بڻايو وڃي .
58010014	ڇالاءِ جو ھن ھڪڙي قرباني چاڙھڻ سان انھن کي ھميشہ جي لاءِ ڪامل ڪري ڇڏيو آھي ، جيڪي پاڪ ڪيا ٿا وڃن .
58010015	پاڪ روح بہ انھيءَ باري ۾ اسان کي شاھدي ڏيئي چوي ٿو تہ
58010016	” خداوند فرمائي ٿو تہ’ھي اھو عھد آھي،جيڪو انھن ڏينھن کان پوءِآءٌ ھنن سان ڪندس.آءٌ پنھنجا قانون سندن دلين ۾ وجھندس ، ۽ سندن ذھنن تي اھي نقش ڪندس . ‘ “
58010017	ھو وڌيڪ چوي ٿو تہ”ھنن جا گناھہ ۽ ھنن جون بڇڙايونآءٌ وري ياد نہ ڪندس . “
58010018	ھاڻي جڏھن تہ ھنن جي معافي ٿي ويئي آھي تڏھن وري گناھن لاءِ قربانيءَ جي ضرورت نہ آھي .
58010019	تنھنڪري اي ڀائرو ۽ ڀينرون ! اسان کي پورو ڀروسو آھي تہ اسين عيسيٰ جي رت جي ڪري انھيءَ مقدس ترين جاءِ ۾ داخل ٿي سگھون ٿا .
58010020	عيسيٰ اسان جي لاءِ پردي منجھان ھڪ نئون ۽ جيئرو رستو کوليو آھي ۽ اھو پردو سندس جسم آھي .
58010021	ھو اسان جو اھڙو وڏو ڪاھن آھي ، جيڪو خدا جي گھر جو مختيار آھي .
58010022	ھاڻي جيئن تہ اسان جو ضمير گناھن کان پاڪ ٿيل آھي ۽ اسان جو جسم صاف پاڻيءَ سان ڌوتل آھي ، تنھنڪري اچو تہ سچيءَ دل سان ۽ پوري يقين سان خدا کي ويجھا ٿيون .
58010023	اچو تہ جنھن اميد جو اسين اقرار ٿا ڪريون تنھن کي سوگھو جھليون ، ڇالاءِ جو جنھن واعدو ڪيو آھي سو سچو آھي .
58010024	اچو تہ اسين محبت ۽ چڱن ڪمن جو شوق ڏيارڻ لاءِ ھڪ ٻئي جو خيال رکون .
58010025	اسين پاڻ ۾ گڏ ٿيڻ ڇڏي نہ ڏيون ، جيئن ڪن ماڻھن جي عادت آھي ، بلڪ اچو تہ ھڪ ٻئي کي ھمتائيندا رھون . جيئن جيئن اوھين خداوند جو ڏينھن ويجھو ايندو ٿا ڏسو ، تيئن تيئن اھڙيون ڳالھيون وڌيڪ ڪندا رھو .
58010026	پر جيڪڏھن اسين سچ جي سڃاڻپ حاصل ڪرڻ کان پوءِ بہ ڄاڻي ٻجھي گناھہ ڪريون تہ گناھن لاءِ ڪابہ قرباني اڳتي باقي نہ رھندي .
58010027	پر عدالت جي ڏينھن جو ۽ انھيءَ قھر واري باھہ جو خوف ۽ انتظار باقي آھي ، جيڪا خدا جي دشمنن کي کائي کپائي ڇڏيندي .
58010028	جڏھن ڪو ماڻھو موسيٰ جي شريعت کي نہ ٿو مڃي تہ ھن کي ٻن يا ٽن ماڻھن جي شاھديءَ تي بي رحميءَ سان ماريو ٿو وڃي ،
58010029	تڏھن اوھين خيال ڪريو تہ ان شخص جو ڇا حشر ٿيندو ، جنھن خدا جي فرزند کي پيرن ھيٺ لتاڙيو ، عھد جي انھيءَ رت کي ناپاڪ سمجھيو ، جنھن سان ھن کي پاڪ ڪيو ويو ھو ۽ فضل بخشيندڙ روح کي بي عزت ڪيائين ؟
58010030	ڇالاءِ جو اسين انھيءَ کي ڄاڻون ٿا جنھن چيو تہ”وير وٺڻ منھنجو ڪم آھي،آءٌ ئي بدلو وٺندس . “ ۽ وري ھي تہ”خداوند پنھنجي قوم جو انصاف ڪندو . “
58010031	زندہ خدا جي ھٿن ۾ اچڻ ھڪ وڏي خوفناڪ ڳالھہ آھي .
58010032	پر انھن اڳوڻن ڏينھن کي ياد ڪريو ، جڏھن روشني حاصل ڪرڻ کان پوءِ اوھان ڏاڍا ڏک سٺا ، پوءِ بہ ثابت قدم رھيا .
58010033	ڪڏھن تہ اوھان طعنن ۽ مصيبتن جي ڪري تماشو بڻيا ۽ ڪڏھن وري اوھان انھن جو ساٿ ڏنو جن سان اھڙي ھلت ٿي .
58010034	جيڪي قيد ۾ ھئا ، تن سان اوھان ھمدردي ڪئي ۽ پنھنجي مال ملڪيت جو لٽجي وڃڻ بہ خوشيءَ سان قبول ڪيو . ڇالاءِ جو اوھان کي خبر ھئي تہ اوھان وٽ بھتر ۽ پائدار ملڪيت موجود آھي .
58010035	تنھنڪري اوھين پنھنجي ھمت نہ ھاريو ، ڇالاءِ جو انھيءَ جو وڏو اجر آھي .
58010036	اوھان کي صبر ڪرڻ گھرجي ، انھيءَ لاءِ تہ خدا جي مرضي پوري ڪري اوھين اھو ڪجھہ حاصل ڪريو ، جنھن جو ھن واعدو ڪيو آھي . جيئن لکيل آھي تہ
58010037	” تمام ٿوري مدت باقي آھي،جو اچڻ وارو ايندو ۽ دير نہ ڪندو .
58010038	منھنجا سچار ٻانھوايمان جي ڪري جيئرو رھندا،پر جيڪڏھن انھن مان ڪو پوئتي ھٽندو،تہ آءٌ ھن کان خوش نہ ٿيندس . “
58010039	مگر اسين انھن مان نہ آھيون جيڪي پوئتي ھٽي ناس ٿا ٿين ، بلڪ انھن مان آھيون جيڪي ايمان آڻي پاڻ کي بچائين ٿا .
58011001	ايمان مان مراد آھي انھن شين جي ملڻ جي خاطري ، جن جي اميد ڪئي اٿئون ۽ انھن شين تي يقين ، جيڪي نہ ڏٺيون اٿئون .
58011002	اھو انھن جو ايمان ئي ھو جو اڳئين زماني جي ماڻھن خدا جي رضا حاصل ڪئي ھئي .
58011003	ايمان جي ڪري ئي اسين سمجھون ٿا تہ ڪائنات خدا جي حڪم سان بڻي آھي ، يعني جيڪي ڪجھہ ڏسڻ ۾ اچي ٿو سو ڏسڻ ۾ نہ ايندڙ شين مان بڻيو آھي .
58011004	ايمان جي ڪري ئي ھابيل خدا وٽ قابيل کان وڌيڪ سٺي قرباني چاڙھي . انھيءَ جي ئي ڪري خدا سندس نذرانو قبول ڪري ظاھر ڪيو تہ ھو سچار ھو . جيتوڻيڪ ھو مري ويو آھي تہ بہ ايمان جي ئي وسيلي اڃا تائين ڳالھائي پيو .
58011005	ايمان جي ڪري ئي حنوڪ مٿي کنيو ويو ، تہ جيئن موت کي نہ ڏسي . ھن جو ڪوبہ پتو ڪونہ پيو ، ڇالاءِ جو خدا مٿي کڻي ورتس . ھن ڪري جو سندس کڄي وڃڻ کان اڳ ھن بابت اھا شاھدي ڏني ويئي ھئي تہ ھو خدا کي پسند آيو آھي .
58011006	ايمان کان سواءِ خدا کي پسند اچڻ ناممڪن آھي ، ڇالاءِ جو جيڪو خدا وٽ ٿو اچي ، تنھن لاءِ اھو ايمان آڻڻ ضروري آھي تہ خدا موجود آھي ۽ جيڪي کيس چاھہ سان ڳولين ٿا تن کي اجر ڏئي ٿو .
58011007	ايمان جي ڪري ئي نوح کي انھن ڳالھين جي باري ۾ خدا خبردار ڪيو جيڪي اڃا ڏسڻ ۾ نہ آيون ھيون ۽ ھن خدا جي خوف کان پنھنجي خاندان جي بچاءَ لاءِ ھڪڙو ٻيڙو ٺاھيو . اھڙيءَ طرح ھن دنيا کي ڏوھي ٺھرايو ۽ انھيءَ سچائيءَ جو وارث ٿيو ، جيڪا ايمان جي ڪري آھي .
58011008	جڏھن ابراھيم کي سڏيو ويو تہ ايمان جي ڪري ئي ھو خدا جو حڪم مڃي انھيءَ جاءِ ڏانھن ھليو ويو ، جيڪا بعد ۾ کيس ميراث طور ملڻي ھئي . جيتوڻيڪ ھن کي اھا خبر نہ ھئي تہ ڪيڏانھن ٿو وڃي ، پر تڏھن بہ ھو اٿي روانو ٿيو .
58011009	ايمان جي ڪري ئي ھو خدا جي واعدي ڪيل ملڪ ۾ ھڪ پرديسيءَ وانگر رھيو . اسحاق ۽ يعقوب جيڪي خدا جي ساڳئي واعدي ۾ ساڻس گڏ وارث ھئا ، سي بہ ابراھيم وانگر تنبن ۾ رھندا ھئا .
58011010	ڇالاءِ جو ابراھيم انھيءَ شھر جو اميدوار ھو ، جنھن جو بنياد پيل آھي ۽ جنھن جو تخليق ڪندڙ ۽ اڏيندڙ خود خدا آھي .
58011011	ايمان جي ڪري ئي ابراھيم پيءُ ٿيڻ جي لائق ٿيو ، جيتوڻيڪ ھو تمام پيرسن ھو ۽ سارہ بہ سنڍ ھئي . ابراھيم کي واعدي ڪرڻ واري تي پورو پورو يقين ھو .
58011012	اھڙيءَ طرح ھڪڙي اھڙي شخص مان جيڪو تمام پيرسن ھو ، آسمان جي تارن جيترا ۽ سمنڊ جي ڪناري جي واريءَ جيترا بيشمار ماڻھو پيدا ٿيا .
58011013	اھو ايمان ئي ھو جنھن تي اھي سڀ ماڻھو سڄي عمر قائم رھيا . جيتوڻيڪ کين واعدي ڪيل شيون نہ مليون ، مگر انھن کي پري کان ئي ڏسي سندن مرحبا ڪيائون . ان سان گڏ ھنن قبول ڪيو تہ اسين ڌرتيءَ تي مھمان ۽ مسافر آھيون .
58011014	جيڪي ماڻھو اھڙيون ڳالھيون ڪندا آھن ، سي ظاھر ڪندا آھن تہ اسين پنھنجي وطن جي ڳولا ۾ آھيون .
58011015	جيڪڏھن ھو انھيءَ ملڪ کي ياد ڪن ھا ، جنھن مان نڪري آيا ھئا تہ جيڪر کين موٽي وڃڻ جو وجھہ ملي ھا .
58011016	پر ھاڻي ھو انھيءَ کان بھتر يعني آسماني ملڪ جي لاءِ واجھائي رھيا آھن . تنھنڪري خدا ، انھن جو خدا سڏجڻ کان شرمائي نہ ٿو ، ڇالاءِ جو ھن انھن جي لاءِ ھڪڙو شھر تيار ڪري ڇڏيو آھي .
58011017	ايمان جي ڪري ئي پنھنجي آزمائش وقت ابراھيم اسحاق کي نذراني طور قربان ڪيو . اھو ئي ابراھيم جنھن خدا جا واعدا قبول ڪيا ھئا ، سو پنھنجي پياري پٽ کي قربان ڪرڻ لاءِ تيار ٿي ويو .
58011018	انھيءَ ئي پٽ جي باري ۾ خدا چيو ھوس تہ ” اسحاق مان ئي تنھنجو نسل جاري ٿيندو . “
58011019	ڇالاءِ جو ھن سمجھيو تہ خدا کي مئلن مان جيارڻ جي قدرت آھي ، سو انھن مان ئي ھن اسحاق کي مثالي طرح وري حاصل ڪيو .
58011020	ايمان جي ڪري ئي اسحاق يعقوب ۽ عيسوءَ کي سندن مستقبل جي برڪت ڏني .
58011021	ايمان جي ڪري ئي يعقوب مرڻ مھل يوسف جي ٻنھي پٽن کي برڪت ڏني ۽ پنھنجي لٺ جي چوٽيءَ تي مٿو رکي سجدو ڪيائين .
58011022	ايمان جي ڪري ئي يوسف مرڻ مھل بني اسرائيل جي مصر ملڪ مان نڪرڻ جو ذڪر ڪيو ۽ پنھنجين ھڏين بابت حڪم ڏنائين .
58011023	ايمان جي ڪري ئي موسيٰ جي ماءُ پيءُ سندس ڄمڻ کان پوءِ کيس ٽن مھينن تائين لڪائي رکيو ، ڇالاءِ جو ھنن ڏٺو تہ ٻار خوبصورت آھي ۽ اھي بادشاھہ جي حڪم کان ڪين ڊنا .
58011024	ايمان جي ڪري ئي موسيٰ وڏي ٿيڻ تي فرعون جي ڌيءَ جو پٽ سڏائڻ کان انڪار ڪيو .
58011025	ھن ڪري جو ٿوري وقت تائين گناھہ جي خوشين ماڻڻ جي بدران ھن خدا جي قوم سان گڏ ڏک سھڻ کي وڌيڪ پسند ڪيو .
58011026	ھن مسيح جي خاطر بي عزت ٿيڻ کي مصر جي خزانن کان وڏي دولت سمجھيو ، ڇالاءِ جو ھن جي نظر ملڻ واري اجر تي ھئي .
58011027	ايمان جي ڪري ئي موسيٰ بادشاھہ جي ڪاوڙ جي پرواھہ نہ ڪئي ۽ مصر ڇڏي ڏنائين . ھو ڏسڻ ۾ نہ ايندڙ خدا کي ڄڻڪ ڏسي ڪري ثابت قدم رھيو .
58011028	ايمان جي ڪري ئي ھن عيد فصح جي قرباني ڪئي ۽ رت ڇٽڪاريائين ، انھيءَ لاءِ تہ موت جو ملائڪ بني اسرائيل جي پھريتن ٻارن کي ھٿ نہ لائي .
58011029	ايمان جي ڪري ئي بني اسرائيل ڳاڙھي سمنڊ مان ائين لنگھي ويا جيئن سڪيءَ تان لنگھبو آھي . پر جڏھن مصرين بہ ائين ڪرڻ جي ڪوشش ڪئي تہ اھي ٻڏي مئا .
58011030	ايمان جي ڪري ئي يريحو شھر جون ڀتيون ، جڏھن بني اسرائيل انھن جي چوڌاري ست ڏينھن ڦيرا ڏنا تہ اھي ڪري پيون .
58011031	ايمان جي ڪري ئي راحب ڪسبياڻي نافرمانن سان گڏ ماري نہ ويئي ، ڇالاءِ جو ھن جاسوسن کي پاڻ وٽ صحيح سلامت رکيو ھو .
58011032	ھاڻي وڌيڪ آءٌ ڇا ٻڌايان ؟ ايتري واندڪائي ڪانہ اٿم جو گدعون ، باراق ، سمسون ، يفٿاح ، دائود ، شموايل ۽ ٻين نبين جو ذڪر ڪريان .
58011033	انھن ايمان جي ڪري ئي بادشاھتون فتح ڪيون ، سچائيءَ جا ڪم ڪيا ، واعدي ڪيل شين کي حاصل ڪيو ۽ شينھن جا وات بند ڪيائون .
58011034	ھنن سخت باھہ کي اُجھايو ۽ تلوار جي ڌار کان بہ بچي نڪتا . اھي ڪمزوريءَ مان زورآوار ٿيا ، جنگ ۾ بھادر ٿيا ۽ ڌارين فوجن کي ڀڄائي ڪڍيائون .
58011035	عورتن کي سندن مري ويل وري جيئرا ٿي مليا ۽ ٻيا عذاب سھندي سھندي مري ويا ، پر آزادي قبول نہ ڪيائون ، انھيءَ لاءِ تہ ٻيھر جيئرا ٿي بھتر زندگي حاصل ڪن .
58011036	ڪن ماڻھن جي وري کِل ٺٺولي ڪرڻ سان ۽ چھبڪن ھڻڻ سان آزمائش ورتي ويئي ، ايتري تائين جو کين زنجيرن سان ٻڌي قيد ۾ وڌو ويو .
58011037	ھو سنگسار ڪيا ويا ، ڪرٽ سان چيريا ويا ، تلوار سان قتل ڪيا ويا ۽ آزمايا ويا . ھو رڍن ۽ ٻڪرين جون کلون پائي محتاجيءَ ، مصيبت ۽ بدسلوڪيءَ جي حالت ۾ ڀٽڪندا رھيا .
58011038	دنيا انھن جي لائق نہ ھئي . ھو بيابانن ، جبلن ، غارن ۽ زمين جي چُرن ۾ رلندا رھيا .
58011039	انھن سڀني کي سندن ايمان جي ڪري ساراھيو ويو ، تڏھن بہ انھن مان ڪنھن کي بہ واعدي ڪيل شيءِ ڪانہ ملي .
58011040	ڇالاءِ جو خدا اسان جي لاءِ اڳي ئي بھتر سوچيو ھو تہ اھي اسان سان گڏجڻ سان ئي ڪامل ڪيا وڃن .
58012001	جڏھن تہ شاھدن جي ھيڏي وڏي ڪڪر اسان جو اچي گھيرو ڪيو آھي ، تنھنڪري اچو تہ اسين بہ ھر ھڪ رڪاوٽ ۽ انھيءَ گناھہ کي جيڪو اسان کي آسانيءَ سان منجھائي ٿو ، پاسي ڪريون ۽ ثابت قدميءَ سان انھيءَ ڊوڙ ۾ ڊوڙون جيڪا اسان جي اڳيان آھي .
58012002	اچو تہ اسين عيسيٰ ڏانھن نھاريندا رھون ، جيڪو اسان جي ايمان جو باني ۽ ڪامل ڪندڙ آھي . ھن انھيءَ خوشيءَ جي خاطر جيڪا بعد ۾ کيس ملڻي ھئي ، شرمندگيءَ جي پرواھہ نہ ڪري صليب جو ڏک سٺو ۽ خدا جي تخت جي ساڄي پاسي وڃي ويٺو .
58012003	انھيءَ تي غور ڪريو ، جنھن گنھگارن جي طرفان ايتري مخالفت برداشت ڪئي ، تان تہ اوھين بيزار ٿي ھمت نہ ھاريو .
58012004	اوھان گناھہ جي خلاف وڙھڻ ۾ اڃا تائين اھڙو مقابلو نہ ڪيو آھي جو اوھان جو رت وھايو ويو ھجي .
58012005	اوھين انھيءَ ھمتائيندڙ نصيحت کي وساري ويٺا آھيو ، جيڪا اوھان کي ٻارن وانگر ڪئي ويئي آھي تہ”اي منھنجا ٻچا ! خداوند جي سيکت کيخسيس نہ سمجھہ ، ۽ جڏھن ھو تو کي تنبيھہ ڪري،تڏھن ھمت نہ ھار .
58012006	جنھن سان خداوند محبت ٿو رکي،تنھن کي ھو سيکت بہ ڏئي ٿو ، ۽ جنھن کي ٻار ٿو بڻائي،تنھن کي سزا بہ ڏئي ٿو . “
58012007	انھيءَ سيکت کي برداشت ڪندا رھو ، خدا اوھان سان ٻچن جھڙي ھلت ٿو ڪري . ڇالاءِ جو اھو ڪھڙو ٻار آھي ، جنھن کي سندس پيءُ سيکت نہ ٿو ڏئي ؟
58012008	پر جيڪڏھن اوھان کي اھا سيکت نہ ڏبي ، جيڪا ھر ڪو ٻار ٿو سھي ، تڏھن اوھين حرامزادا ٿيا ، نڪي سچا ٻار .
58012009	تنھن کان سواءِ جڏھن اسان جا جسماني پيئر اسان کي سيکت ڏيندا ھئا ، تڏھن انھن جي تعظيم ڪندا ھئاسون ، تہ پوءِ اسين پنھنجي روحاني پيءُ جي ڇو نہ وڌيڪ تابعداري ڪريون تہ جيئن جيئرا رھون ؟
58012010	اسان جا جسماني پيئر ٿورن ڏينھن جي لاءِ جيئن مناسب سمجھندا ھئا تيئن اسان کي سيکت ڏيندا ھئا ، پر خدا اسان جي ڀلائيءَ جي لاءِ اسان کي سيکت ٿو ڏئي ، تہ جيئن اسين سندس پاڪائيءَ ۾ شامل ٿيون .
58012011	ڪابہ سيکت جڏھن ڏني وڃي ٿي ، تڏھن خوشيءَ جو نہ ، بلڪ غم جو سبب ٿي معلوم ٿئي . پر اھا آخر ۾ ، جيڪي برداشت ڪري پڪا ٿي ويا ، تن کي سچائيءَ جو ڦل ٿي بخشي ، جنھن سان اطمينان حاصل ٿئي ٿو .
58012012	تنھنڪري ڍلا ھٿ ۽ ڪمزور گوڏا مضبوط ڪريو .
58012013	پنھنجي پيرن لاءِ رستا سنوان ڪريو ، انھيءَ لاءِ تہ ڪو منڊو ٿاٻو نہ کائي ، بلڪ ڇٽي چڱو ڀلو ٿئي .
58012014	سڀني ماڻھن سان صلح سان رھڻ جي ڪوشش ڪريو ۽ انھيءَ پاڪائيءَ جا طلبگار ٿيو ، جنھن کانسواءِ ڪوبہ خداوند کي نہ ڏسندو .
58012015	خيال رکو تہ ڪوبہ ماڻھو خدا جي فضل کان محروم نہ رھجي وڃي ، متان ڪا ڪڙي پاڙ ڦُٽي اوھان کي تڪليف ڏئي ۽ انھيءَ جي ڪري گھڻا ئي ماڻھو پليت ٿي پون .
58012016	خيال رکو تہ متان ڪو زناڪار يا عيسوءَ وانگر بي دين نہ ٿئي ، جنھن ھڪڙي وقت جي کاڌي جي عيوض پنھنجي پھريتي ٿيڻ جو حق وڪڻي ڇڏيو .
58012017	اوھين ڄاڻو ٿا تہ انھيءَ کان پوءِ جڏھن ھن برڪت جو وارث ٿيڻ ٿي گھريو تہ کيس رد ڪيو ويو . ھن کي توبھہ ڪرڻ جو موقعو بہ نہ مليو ، جيتوڻيڪ ھن ڳوڙھا ڳاڙيندي انھيءَ برڪت کي ھٿ ڪرڻ جي تمام گھڻي ڳولا ڪئي .
58012018	اوھين سينا جبل وٽ نہ آيا ، جنھن کي ڇھي سگھڻ ممڪن ھو . اھو جبل باھہ سان پئي ٻريو ۽ مٿس ڪاراڻ ، اونداھي ۽ طوفان ھو .
58012019	انھيءَ تي نفيل جو شور ۽ ڪلام ٻڌائيندڙ جو اھڙو آواز ھو ، جنھن جي ٻڌڻ وارن عرض ڪيو تہ کين وڌيڪ ڪلام نہ ٻڌايو وڃي .
58012020	ڇالاءِ جو ھو اھو حڪم برداشت ڪري نہ سگھيا ، جنھن ۾ کين چيو ويو ھو تہ ” جيڪڏھن ڪو جانور بہ انھيءَ جبل کي ڇھي تہ کيس سنگسار ڪيو وڃي . “
58012021	اھو نظارو اھڙو تہ خوفناڪ ھو جو موسيٰ چيو تہ ” آءٌ ڏاڍو ڊڄان ۽ ڏڪان ٿو . “
58012022	پر اوھين صيئون جبل تي زندہ خدا جي شھر ، يعني آسماني يروشلم وٽ ۽ ملائڪن جي بيشمار لشڪر وٽ آيا آھيو .
58012023	اوھين انھن پھريتن جي جماعت ، يعني ڪليسيا ۾ آيا آھيو ، جن جا نالا آسمان ۾ لکيل آھن . اوھين سڀني جي منصف خدا وٽ ۽ ڪامل ڪيل سچارن جي روحن وٽ آيا آھيو .
58012024	اوھين نئين عھد جي وچ واري عيسيٰ وٽ ۽ انھيءَ ڇٽڪاريل رت وٽ آيا آھيو ، جيڪو ھابيل جي رت کان بھتر ڳالھيون ٿو ڪري .
58012025	خبردار ، انھيءَ ڳالھائڻ واري جو انڪار نہ ڪجو ، ڇالاءِ جو جن ماڻھن زمين تي ھدايت ڪرڻ واري جو انڪار ڪيو تہ اھي بچي نہ سگھيا ، تہ پوءِ اسين ڪيئن بچي سگھنداسين ، جيڪڏھن انھيءَ کان منھن موڙينداسين جيڪو آسمان مان ھدايت ٿو ڪري ؟
58012026	سندس آواز انھيءَ وقت زمين کي لوڏي ڇڏيو ھو . پر ھاڻي ھن اھو واعدو ڪيو آھي تہ”ھڪڙو دفعو اڃا بہ ، نہ رڳو زمين کي،بلڪ آسمان کي بہ لوڏي ڇڏيندس . “
58012027	سو اھي لفظ تہ ” ھڪڙو دفعو اڃا بہ ، “ اھو ظاھر ٿا ڪن تہ جيڪي شيون لوڏيون وڃن ٿيون ، سي خلقيل شين وانگر گم ٿي وينديون . انھيءَ لاءِ تہ جيڪي شيون نہ ٿيون لڏن سي قائم رھن .
58012028	تنھنڪري اچو تہ اھڙي بادشاھت حاصل ڪريون ، جيڪا لڏي وڃڻ واري ناھي . اسين شڪرگذار ٿيون ۽ اھڙي ادب ۽ خوف سان عبادت ڪريون جو اھا خدا کي پسند اچي .
58012029	ڇالاءِ جو اسان جو خدا ساڙي رک ڪرڻ واري باھہ آھي .
58013001	ھڪ ٻئي کي ھڪ ڪٽنب جا سمجھي محبت ڪندا رھو .
58013002	مسافرن جي مھمان نوازي ڪندا رھو ، ڇالاءِ جو ائين ڪرڻ سان ڪن ماڻھن بي خبريءَ ۾ ملائڪن جي مھمانداري ڪئي آھي .
58013003	قيدين کي ياد رکو جو ڄڻ تہ اوھين بہ انھن سان گڏ قيد ۾ آھيو . جن سان بدسلوڪي ڪئي وڃي ٿي تن کي بہ ياد ڪريو ، جو ڄڻ تہ اوھين بہ انھن سان گڏ ڏک سھو ٿا .
58013004	سڀني ماڻھن جي نظر ۾ شادي عزت جي ڳالھہ ھئڻ کپي ۽ زال مڙس کي ھڪ ٻئي سان وفادار ھئڻ گھرجي ، ڇالاءِ جو خدا زناڪارن ۽ حرامڪارن کي سزا ڏيندو .
58013005	پيسي سان پيار نہ رکو ، جيڪي اوھان وٽ آھي تنھن تي راضي رھو . ڇالاءِ جو خدا پاڻ چيو آھي تہ”آءٌ تو کي ڪڏھن بہ ڇڏي نہ ڏيندس ، ۽ نڪي ڪڏھن تو کي وساريندس . “
58013006	تنھنڪري اسين پوري يقين سان چئي ٿا سگھون تہ”خداوند منھنجو مددگار آھي،آءٌ ڪين ڊڄندس.انسان مون کي ڇا ٿو ڪري سگھي ؟ “
58013007	اوھين پنھنجي اڳواڻن کي ياد ڪريو ، جن اوھان کي خدا جو ڪلام ٻڌايو . انھن جي زندگي گذارڻ ۽ سندن موت تي غور ڪري انھن جھڙو ايمان ڌاريو .
58013008	عيسيٰ مسيح ڪالھہ توڙي اڄ ، بلڪ ھميشہ تائين ساڳيو ئي آھي .
58013009	جدا جدا قسمن جي عجيب تعليم تي لڳي گمراھہ نہ ٿيو . ڇالاءِ جو اوھان جي لاءِ اھو چڱو آھي تہ دلين کي فضل جي وسيلي پختو رکو ، نڪي انھن رسمي کاڌن جي وسيلي ، جن مان انھن جي کائڻ وارن کي ڪوبہ فائدو حاصل ڪونہ ٿيو .
58013010	اسان جي تہ ھڪڙي اھڙي قربان گاھہ آھي ، جنھن مان پھرين عھد جي ڪاھنن کي کائڻ جو ڪوبہ حق ڪونھي .
58013011	ڇالاءِ جو جن جانورن جو رت سردار ڪاھن گناھن جي ڪفاري جي لاءِ مقدس ترين جاءِ ۾ کڻي ٿو وڃي ، تن جا بدن خيمي گاھہ جي ٻاھران ساڙيا ٿا وڃن .
58013012	انھيءَ ڪري عيسيٰ بہ شھر جي دروازي جي ٻاھران ڏک سٺو ، تہ جيئن پنھنجي رت جي وسيلي پنھنجيءَ امت کي پاڪ ڪري .
58013013	تنھنڪري اچو تہ اسين سندس خواري پاڻ تي کڻي خيمي گاھہ کان ٻاھر ھن وٽ ھلون .
58013014	ڇالاءِ جو ھتي اسان جو ڪو قائم رھڻ وارو شھر ڪونھي ، بلڪ اسين اھڙي شھر جي ڳولا ۾ آھيون جيڪو اچڻ وارو آھي .
58013015	تنھنڪري اچو تہ اسين عيسيٰ جي وسيلي سدائين خدا جي واکاڻ جي قرباني ڪندا رھون ، يعني انھيءَ زبان جو ڦل نذر ڪريون ، جيڪا سندس نالي جو اقرار ٿي ڪري .
58013016	پر نيڪي ڪرڻ ۽ ھڪ ٻئي جي مدد ڪرڻ کي نہ وساريو ، ڇالاءِ جو اھڙيون قربانيون خدا کي پسند آھن .
58013017	اوھين پنھنجي اڳواڻن جا فرمانبردار ۽ تابعدار ٿي رھو ، ڇالاءِ جو اھي اوھان جي روحاني فائدي لاءِ حساب ڏيندڙن وانگر سجاڳ ٿا رھن . سندن فرمانبرداري ڪريو ، تہ جيئن ھو اھو ڪم خوشيءَ سان ڪن ۽ نہ رنج سان ، نہ تہ اوھان کي ڪوبہ فائدو ڪونہ ٿيندو .
58013018	اسان جي لاءِ دعا گھرندا رھو ، ڇالاءِ جو اسان کي پڪ آھي تہ اسان جي نيت صاف آھي ۽ اسين ھر طرح ايمانداريءَ سان زندگي گذارڻ ٿا چاھيون .
58013019	آءٌ اوھان کي خاص طور ھن ڪري منٿ ٿو ڪريان تہ اوھين دعا ڪريو ، تہ جيئن آءٌ جلد اوھان وٽ وري اچي سگھان .
58013020	اطمينان ڏيندڙ خدا دائمي عھد جي رت جي وسيلي ، اسان جي خداوند عيسيٰ کي رڍن جو وڏو ڌنار ڪري مئلن مان وري جياري اٿاريو .
58013021	شل اھو ئي خدا ھر چڱي ڪم ۾ پنھنجي مرضي پوري ڪرڻ لاءِ اوھان کي ڪامل ڪري ، شل ھو اسان ۾ عيسيٰ مسيح جي وسيلي اھو ڪجھہ پيدا ڪري ، جيڪو کيس پسند آھي . سندس واکاڻ ھميشہ ھميشہ تائين قائم رھي . آمين .
58013022	اي ڀائرو ۽ ڀينرون ! آءٌ اوھان کي گذارش ٿو ڪريان تہ ھن نصيحت جي ڳالھہ کي برداشت ڪريو ، ڇالاءِ جو مون اوھان ڏانھن مختصر طور لکيو آھي .
58013023	آءٌ اوھان کي ٻڌائڻ ٿو چاھيان تہ اسان جو ڀاءُ تيمٿيس آزاد ڪيو ويو آھي . جيڪڏھن ھو جلد آيو تہ ساڻس گڏ آءٌ بہ اوھان سان اچي ملندس .
58013024	پنھنجي سڀني اڳواڻن ۽ سڀني ايمان وارن کي سلام ڏجو . اٽليءَ وارا بہ اوھان کي سلام ٿا چون .
58013025	شل اوھان سڀني تي فضل ھجي . آمين .
59001001	ھي خط يعقوب جي طرفان آھي ، جيڪو خدا ۽ خداوند عيسيٰ مسيح جو ٻانھو آھي.آءٌ انھن خدا جي چونڊيل ماڻھن کي ، جيڪي سڄيءَ دنيا ۾ پکڙيل آھن سلام ٿو چوان .
59001002	اي منھنجا ڀائرو ۽ ڀينرون ! جڏھن اوھين طرح طرح جي آزمائشن ۾ پئو ، تڏھن انھيءَ کي وڏي خوشيءَ جي ڳالھہ ڪري سمجھو .
59001003	ڇالاءِ جو اوھين ڄاڻو ٿا تہ اوھان جي ايمان جي پرک صبر پيدا ڪري ٿي .
59001004	انھيءَ صبر کي پنھنجو ڪم پورو ڪرڻ ڏيو ، انھيءَ لاءِ تہ اوھين ڪامل ۽ ڀرپور ٿيو ۽ اوھان ۾ ڪنھن بہ ڳالھہ جي ڪمي نہ رھي .
59001005	جيڪڏھن اوھان مان ڪنھن ۾ دانائيءَ جي ڪمي آھي تہ اھو خدا کان گھري . ھو کيس ڏيندو ، ڇالاءِ جو خدا سڀني کي بي انداز ٿو ڏئي ۽ طعنا نہ ٿو ھڻي .
59001006	پر جڏھن ھو گھري تہ مٿس ويساھہ رکي گھري ۽ ڪوبہ شڪ نہ آڻي . ڇالاءِ جو جيڪو شڪ ٿو آڻي سو سمنڊ جي انھيءَ ڇوليءَ وانگر آھي ، جيڪا ھوا سان ڌڪجي ۽ اڇلجي ٿي .
59001007	اھڙو ماڻھو ائين نہ سمجھي تہ کيس خداوند کان ڪي ڪجھہ ملندو .
59001008	ڇالاءِ جو اھو ٻہ دليو ماڻھو آھي ، جيڪو پنھنجي ڪنھن بہ ڳالھہ تي قائم نہ ٿو رھي .
59001009	مسڪين ايمان واري کي پنھنجي اعليٰ مرتبي تي فخر ڪرڻ گھرجي .
59001010	پر دولتمند کي ھيٺاھين درجي تي فخر ڪرڻ گھرجي ، ڇالاءِ جو ھو گاھہ جي گل وانگر ڪومائجي ويندو .
59001011	ھن ڪري جو سج اڀرڻ سان جھولو شروع ٿئي ٿو ۽ اھو گاھہ کي سڪائي ٿو ڇڏي . گاھہ جو گل ڇڻيو پوي ۽ سندس خوبصورتي ختم ٿيو وڃي . ساڳيءَ طرح دولتمند ماڻھو بہ پنھنجو ڌنڌو ڪندي ڪندي زوال ھيٺ اچي ويندو .
59001012	سڀاڳو آھي اھو ماڻھو ، جيڪو آزمائش ۾ ثابت قدم ٿو رھي . ڇالاءِ جو جڏھن ھو انھيءَ امتحان ۾ پاس ٿيو تہ کيس فتح جو تاج ، يعني اھا زندگي حاصل ٿيندي جنھن جو خدا پنھنجي محبت ڪرڻ وارن سان واعدو ڪيو آھي .
59001013	جيڪڏھن ڪو ماڻھو آزمائش ۾ پوي تڏھن کيس ائين چوڻ نہ گھرجي تہ ” آءٌ خدا جي طرفان آزمايو ٿو وڃان . “ ڇالاءِ جو خدا بڇڙائيءَ سان نہ پاڻ آزمائجي ٿو سگھي ۽ نہ ڪنھن ماڻھوءَ کي ٿو آزمائي .
59001014	پر ھر ماڻھو پنھنجين ئي برين خواھشن سان ڇڪجي ۽ لالچجي آزمائش ۾ پوي ٿو .
59001015	تنھن کان پوءِ اھا بري خواھش ڍُڪي ٿي ڪري گناھہ کي ٿي ڄڻي ۽ گناھہ جڏھن وڌي وڏو ٿئي ٿو ، تڏھن موت پيدا ٿو ڪري .
59001016	اي منھنجا پيارا ڀائرو ۽ ڀينرون ! دوکو نہ کائو .
59001017	ھر چڱي بخشش ۽ ھر ڪامل انعام مٿان ٿو اچي ، يعني انھيءَ خدا پيءُ وٽان ھيٺ ٿو لھي ، جيڪو آسماني روشنين جو پيدا ڪندڙ آھي . ھو ڦرندڙ پاڇن وانگر تبديل نہ ٿو ٿئي .
59001018	ھن پنھنجي ارادي سان اسان کي سچ جي ڪلام جي وسيلي پيدا ڪيو ، انھيءَ لاءِ تہ اسين سندس ساري مخلوقات ۾ اول درجو حاصل ڪريون .
59001019	اي منھنجا پيارا ڀائرو ۽ ڀينرون ! اھا ڳالھہ ياد رکو تہ ھر ھڪ ماڻھو ٻڌڻ ۾ تکو ، ڳالھائڻ ۾ ڍرو ۽ ڪاوڙ ڪرڻ ۾ ٿڌو ٿئي .
59001020	ڇالاءِ جو ماڻھوءَ جي ڪاوڙ مان اھڙا ڪم ٿي نہ ٿا سگھن جيڪي خدا جي سچائيءَ موجب آھن .
59001021	تنھنڪري سموري گندگيءَ ۽ بڇڙائيءَ جي ڪثرت کي پري اڇلائي ، نماڻائيءَ سان انھيءَ ڪلام کي قبول ڪريو ، جيڪو اوھان ۾ پوکيل آھي ۽ جيڪو اوھان کي بچائي ٿو سگھي .
59001022	پاڪ ڪلام جا رڳو ٻڌندڙ نہ ٿيو ، ڇوتہ ائين اوھين پنھنجو پاڻ کي ٺڳيو ٿا . اوھين انھيءَ ڪلام تي عمل ڪندڙ ٿيو .
59001023	ڇالاءِ جو جيڪڏھن ڪو ماڻھو ڪلام کي رڳو ٻڌي ٿو پر ان تي عمل نہ ٿو ڪري ، تہ اھو انھيءَ ماڻھوءَ وانگر آھي جيڪو پنھنجي ظاھري شڪل آئيني ۾ ٿو ڏسي .
59001024	ھو پاڻ کي ڏسي ھليو وڃي ٿو ۽ جلد ئي وساري ٿو ڇڏي تہ ھو ڪيئن ھو .
59001025	پر جيڪو ماڻھو آزادي ڏيندڙ ڪامل شريعت کي غور سان ڏسندو ٿو رھي ، سو ٻُڌي ڪري وسارڻ وارو ناھي ، بلڪ عمل ڪرڻ وارو آھي ۽ اھو ئي پنھنجن ڪمن ۾ برڪت وارو ٿيندو .
59001026	جيڪڏھن ڪو ماڻھو پاڻ کي ديندار ٿو سمجھي ۽ پنھنجي زبان کي لغام نہ ٿو ڏئي تہ اھو پاڻ کي ٺڳي ٿو ۽ سندس دينداري اجائي آھي .
59001027	اسان جي پيءُ خدا جي نظر ۾ خالص ۽ بي عيب دينداري اھا آھي تہ يتيمن ۽ رنن زالن جي سندن مصيبت جي وقت سنڀال ڪجي ۽ پاڻ کي دنيا جي داغن کان بہ بچائي رکجي .
59002001	اي منھنجا ڀائرو ۽ ڀينرون ! اسان جي خداوند ذوالجلال عيسيٰ مسيح جا ايمان آڻڻ وارا ٿي ڪري اوھين طرفداري نہ ڪريو .
59002002	فرض ڪريو تہ ڪو ماڻھو سوني منڊي ۽ عمدا ڪپڙا پائي اوھان جي جماعت ۾ اچي ٿو ۽ ٻيو ميرن ۽ ڦاٽل ڪپڙن وارو ھڪڙو غريب ماڻھو بہ اچي ٿو .
59002003	ھاڻي جيڪڏھن اوھين عمدي پوشاڪ واري جو خاص لحاظ ڪري چئو تہ ” تون ھِتي چڱيءَ جاءِ تي اچي ويھہ ، “ پر ھن غريب ماڻھوءَ کي چئو تہ ” تون ھُتي بيھہ ، “ يا ” ھِتي منھنجي پيرن جي صندليءَ وٽ ويھي رھہ ، “
59002004	تڏھن ڇا اوھان پاڻ ۾ طرفداري نہ ڪئي ؟ ۽ ڇا اوھين بري نيت وارا منصف نہ ٿيا ؟
59002005	منھنجا پيارا ڀائرو ۽ ڀينرون ! ٻڌو ، ڇا خدا ھن دنيا جي غريب ماڻھن کي ايمان ۾ دولتمند ٿيڻ ۽ انھيءَ بادشاھت جا وارث ٿيڻ لاءِ نہ چونڊيو آھي ، جنھن جو ھن پنھنجي محبت ڪرڻ وارن سان واعدو ڪيو آھي ؟
59002006	پر اوھان غريبن کي بي عزت ڪيو آھي . مگر ڇا دولتمند اوھان تي ظلم نہ ٿا ڪن ؟ ڇا اھي اوھان کي ڪورٽ ۾ گھلي وٺي نہ ٿا وڃن ؟
59002007	ڇا ھو اھي ئي نہ آھن ، جيڪي انھيءَ عزت واري نالي بابت ڪفر ٿا بڪن ، جنھن سان اوھين سڏيا ٿا وڃو .
59002008	تنھن ھوندي بہ پاڪ ڪلام ۾ لکيل آھي تہ”پنھنجي پاڙيسريءَ سانپاڻ جھڙو پيار ڪر . “ سو جيڪڏھن اوھين اھا شاھي شريعت پوري ڪريو ٿا ، تہ پوءِ چڱو ٿا ڪريو .
59002009	پر جيڪڏھن اوھين طرفداري ٿا ڪريو تہ گناھہ ٿا ڪريو ۽ شريعت اوھان کي ڏوھاري ثابت ڪري ٿي .
59002010	ڇالاءِ جو جيڪو ساري شريعت تي عمل ڪري ٿو ، پر رڳو ھڪڙيءَ ڳالھہ ۾ خطا ٿو ڪري تہ اھو ساري شريعت جي ڀڃڪڙي ڪري ڏوھي ٿيو .
59002011	ھن ڪري جو جنھن چيو آھي تہ ” زنا نہ ڪر ، “ تنھن ھيئن بہ چيو آھي تہ ” خون نہ ڪر . “ سو جيڪڏھن تون زنا نہ ڪرين پر خون ڪرين تہ تون شريعت جو ڏوھاري ٿي چڪين .
59002012	اوھان جو ڳالھائڻ ٻولھائڻ ۽ ھلت چلت انھن ماڻھن وانگر ھجي ، جن جو آزادي ڏيندڙ شريعت جي وسيلي انصاف ٿيڻو آھي .
59002013	ڇالاءِ جو جنھن پاڻ رحم نہ ڪيو آھي ، تنھن جو انصاف بي رحميءَ سان ٿيندو . پر رحم انصاف تي غالب ٿو پوي .
59002014	اي منھنجا ڀائرو ۽ ڀينرون ! جيڪڏھن ڪو ماڻھو چوي ٿو تہ ” مون کي ايمان آھي ، “ پر ھن کي عمل نہ ھجي ، تہ پوءِ سندس ائين چوڻ مان ڪھڙو فائدو ؟ ڇا اھڙو ايمان ھن کي بچائي ٿو سگھي ؟
59002015	فرض ڪريو تہ ڪو ڀاءُ يا ڀيڻ لڱين اگھاڙو آھي ۽ روزاني کاڌي لاءِ محتاج آھي .
59002016	ھاڻي جيڪڏھن اوھان مان ڪو کيس چوي تہ ” سلامتيءَ سان وڃ ، گرم ۽ ڍاول رھہ ، “ پر کيس اھي شيون نہ ڏئي جيڪي سندس جسم لاءِ ضروري آھن ، تہ پوءِ ائين چوڻ مان ڪھڙو فائدو ؟
59002017	ساڳيءَ طرح ايمان جيڪڏھن عمل کان سواءِ آھي تہ اھو پنھنجو پاڻ ئي مئل آھي .
59002018	پر ڪو ماڻھو چئي سگھي ٿو تہ ” تو وٽ ايمان آھي ۽ مون وٽ عمل آھي.“”چڱو ڀلا ، تون عمل کان سواءِ پنھنجو ايمان مون کي ڏيکار ۽ آءٌ پنھنجن عمل سان تو کي پنھنجو ايمان ڏيکاريندس . “
59002019	تون ايمان ٿو آڻين تہ خدا ھڪڙو آھي ، ٺيڪ آھي . اھا ڳالھہ تہ بدروح بہ مڃين ٿا ۽ اھي ڏڪن بہ ٿا .
59002020	پر اي بيوقوف ماڻھو ! ڇا تون ايترو نہ ٿو سمجھي سگھين تہ عمل کان سواءِ ايمان بيڪار آھي ؟
59002021	ڇا اسان جو پيءُ ابراھيم عمل جي ڪري سچار نہ بڻايو ويو ، جڏھن ھن پنھنجي پٽ اسحاق کي قربان گاھہ تي نذر ٿي ڪيو ؟
59002022	ھاڻي تون سمجھي ٿو سگھين تہ ابراھيم جي ايمان سندس عمل سان گڏجي ڪم ٿي ڪيو ۽ عمل جي ڪري ئي سندس ايمان ڪامل ٿيو .
59002023	اھڙيءَ طرح پاڪ ڪلام جي اھا ڳالھہ پوري ٿي تہ”ابراھيم خدا تي ايمان آندو ۽ اھو ايمان ھن لاءِ سچائي ليکيو ويو . “ انھيءَ ڪري ھو خدا جو دوست سڏيو ويو .
59002024	سو اوھين ڏسو ٿا تہ ماڻھو رڳو ايمان جي ڪري نہ ، بلڪ عمل جي ڪري سچار ٿو بڻجي .
59002025	ساڳي ئي طرح راحب جيڪا ڪسبياڻي ھئي ، تنھن بہ جڏھن قاصدن کي پاڻ وٽ ٽڪايو ۽ کين ٻئي رستي کان روانو ڪري ڇڏيو ، تڏھن ڇا ھوءَ پنھنجن عملن جي ڪري سچار نہ بڻي ؟
59002026	تنھنڪري جيئن روح کان سواءِ بدن مئل آھي ، تيئن عمل کان سواءِ ايمان بہ مئل آھي .
59003001	اي منھنجا ڀائرو ۽ ڀينرون ! اوھان مان گھڻا استاد ٿيڻ جي ڪوشش نہ ڪن ، ڇالاءِ جو اوھين ڄاڻو ٿا تہ اسين جيڪي استاد آھيون تن جي عدالت وڌيڪ سختيءَ سان ٿيندي .
59003002	اسين سڀيئي گھڻين ئي ڳالھين ۾ ٿاٻڙجي خطا ٿا ڪريون . پر جيڪڏھن ڪو ماڻھو ڳالھائڻ ۾ ڪڏھن بہ خطا نہ ٿو ڪري تہ اھو ڪامل آھي ۽ پنھنجي سڄي بدن کي ضابطي ۾ رکي ٿو سگھي .
59003003	جڏھن اسين گھوڙن کي تابعدار بنائڻ لاءِ سندن وات ۾ لغام ٿا وجھون ، تڏھن انھن جي سڄي بدن کي بہ ڦيري ٿا سگھون .
59003004	سامونڊي جھازن جو ئي کڻي مثال وٺو ، جيتوڻيڪ اھي تمام وڏا ٿا ٿين ۽ تيز ھوائن سان ڌڪجي ٿا ھلن ، تڏھن بہ تمام ننڍي ونجھہ جي وسيلي ، انھن کي ھلائڻ وارو جيڏانھن بہ چاھي ڦيرائي ٿو سگھي .
59003005	ساڳيءَ طرح زبان بہ ھڪڙو ننڍو عضوو آھي ، پر وڏيون وڏيون ٻٽاڪون ٿي ھڻي . غور ڪريو تہ ھڪ ننڍڙي چڻنگ جي وسيلي ڪيڏي نہ وڏي ٻيلي کي باھہ ٿي لڳي .
59003006	زبان حقيقت ۾ ھڪ باھہ آھي . اھا اسان جي عضون منجھہ بڇڙائيءَ جو ھڪ جھان آھي . زبان اسان جي سڄي بدن کي خراب ٿي ڪري ۽ اسان جي زندگيءَ جي ساري چرخي کي باھہ ٿي لڳائي ، ڇالاءِ جو کيس ئي دوزخ کان باھہ ٿي لڳي .
59003007	اھا حقيقت آھي تہ ھر قسم جا جانور ، پکي ، جيت ۽ سامونڊي ساھوارا وس ۾ آڻي سگھجن ٿا ، بلڪ ماڻھن انھن کي وس ۾ آندو بہ آھي .
59003008	پر زبان کي ڪوبہ ماڻھو وس ۾ آڻي نہ ٿو سگھي . اھا ھڪ اھڙي بلا آھي جا روڪڻ جي ئي ڪونھي . اھا موتمار زھر سان ڀريل آھي .
59003009	جنھن زبان سان اسين خداوند ۽ پيءُ جي واکاڻ ٿا ڪريون تنھن سان ئي ماڻھن کي پاراتو ٿا ڏيون ، جيڪي خدا جي صورت تي پيدا ٿيل آھن .
59003010	سو ساڳئي ئي وات مان دعا بہ ٿي نڪري ۽ پاراتو بہ . اي منھنجا ڀائرو ۽ ڀينرون ! ائين ٿيڻ نہ گھرجي .
59003011	ڇا چشمي جي ھڪڙي ئي منھن مان مٺو ۽ کارو پاڻي نڪري سگھي ٿو ؟
59003012	اي منھنجا ڀائرو ۽ ڀينرون ! ڇا انجير جي وڻ مان زيتون ، يا انگورن جي ول مان انجير پيدا ٿي سگھن ٿا ؟ اھڙيءَ طرح کاري پاڻيءَ جو چشمو مٺو پاڻي نہ ٿو ڏئي سگھي .
59003013	اوھان ۾ ڏاھو ۽ سمجھو ڪير آھي ؟ انھيءَ کي گھرجي تہ ھو پنھنجي چڱيءَ ھلت چلت جي وسيلي ڏاھپ واري نماڻائيءَ سان پنھنجو عمل ڏيکاري .
59003014	پر جيڪڏھن اوھين پنھنجين دلين ۾ سخت حسد ۽ نفاق رکو ٿا ، تہ فخر نہ ڪريو ۽ نڪي سچ جي خلاف ڪوڙ ڳالھايو .
59003015	اھڙي ڏاھپ آسمان کان نہ ٿي اچي ، بلڪ اھا دنياوي ، جسماني ۽ شيطاني آھي .
59003016	ڇالاءِ جو جتي حسد ۽ نفاق ھوندو آھي ، اتي فساد ۽ ھر طرح جو بڇڙو ڪم بہ ھوندو آھي .
59003017	پر جيڪا ڏاھپ آسمان کان ٿي اچي ، سا پھريائين تہ پاڪ آھي ، پوءِ صلح پسند ، حليم ۽ تابعدار ھئڻ سان گڏ رحم ۽ ھر قسم جي چڱي ڦل سان ڀريل آھي . منجھس نہ طرفداري آھي ۽ نہ دوکو .
59003018	جيڪي صلح ٿا ڪرائين ، سي صلح سان گڏ اھڙو ٻج ٿا پوکين ، جيڪو سچائيءَ جو ڦل پيدا ٿو ڪري .
59004001	اوھان ۾ جنگيون ۽ جھيڙا ڪٿان ٿا اچن ؟ ڇا انھن عيش عشرت وارين خواھشن مان نہ ٿا نڪرن ، جيڪي اوھان جي عضون ۾ فساد پيدا ٿيون ڪن ؟
59004002	اوھين ڪنھن شيءِ جي خواھش تہ ڪريو ٿا ، پر مليوَ ڪجھہ بہ ڪونہ ٿو . اوھين خون ٿا ڪريو ، لالچ ٿا ڪريو ، پر حاصل ڪجھہ بہ نہ ٿا ڪري سگھو . اوھين جھيڙا ۽ جنگيون ٿا ڪريو ، پر اوھان کي ڪجھہ بہ ھٿ نہ ٿو اچي ، ڇالاءِ جو اوھين خدا کان ڪونہ ٿا گھرو .
59004003	جڏھن اوھين گھرو ٿا تڏھن بہ ڪونہ ٿو مليوَ ، ڇوتہ اوھين بري نيت سان ٿا گھرو ، انھيءَ لاءِ تہ پنھنجي عيش عشرت ۾ خرچ ڪريو .
59004004	اي بي وفا انسانو ! ڇا اوھين نہ ٿا ڄاڻو تہ دنيا جي دوستي خدا سان دشمني آھي ؟ تنھنڪري جيڪو ماڻھو دنيا جو دوست ٿيڻ ٿو گھري ، سو پاڻ کي خدا جو دشمن ٿو بڻائي .
59004005	ڇا اوھين ائين ٿا سمجھو تہ پاڪ ڪلام جو ائين چوڻ اجايو آھي تہ ” جيڪو پاڪ روح ھن اسان ۾ رھڻ لاءِ وڌو ، سو سخت غيرتمند آھي ؟ “
59004006	پر خدا اسان کي وڌيڪ فضل ٿو ڏئي . انھيءَ ڪري ئي پاڪ ڪلام چوي ٿو تہ”خدا مغرورن جي مخالفت ٿو ڪري،پر نماڻن کي فضل ٿو بخشي . “
59004007	تنھنڪري پاڻ کي خدا جي تابع رکو . شيطان جو مقابلو ڪريو تہ ھو اوھان وٽان ڀڄي ويندو .
59004008	خدا جي ويجھو وڃو تہ ھو اوھان جي ويجھو ايندو . اي گنھگارو ! پنھنجا ھٿ ڌوئو . اي ٻہ دليؤ ! پنھنجين دلين کي پاڪ ڪريو .
59004009	افسوس ڪريو ، سوڳ ڪريو ۽ روئو . اوھين پنھنجو کلڻ روئڻ ۾ بدلايو ۽ خوشي اداسيءَ ۾ .
59004010	خداوند جي آڏو پاڻ کي نماڻو ڪريو تہ ھو اوھان کي سربلند ڪندو .
59004011	اي ڀائرو ۽ ڀينرون ! ھڪ ٻئي جي عيب جوئي نہ ڪريو . جيڪو پنھنجي ڀاءُ جي خلاف ٿو ڳالھائي ، يا مٿس ڪا تھمت ٿو ھڻي ، سو شريعت جي خلاف ٿو ڳالھائي ۽ ان تي تھمت ٿو ھڻي . ھاڻي جڏھن تون شريعت تي تھمت ٿو ھڻين تڏھن تون شريعت تي عمل ڪرڻ وارو نہ ، بلڪ انھيءَ مٿان عدالت ڪرڻ وارو بڻجي ويٺو آھين .
59004012	شريعت ڏيڻ وارو ۽ عدالت ڪرڻ وارو تہ رڳو ھڪڙو آھي . اھو ئي بچائي ۽ ماري ٿو سگھي . پر تون آھين ڪير جو پنھنجي پاڙيسريءَ تي تھمت ٿو ھڻين ؟
59004013	ھاڻي اوھين ٻڌو ، جيڪي چئو ٿا تہ ” اڄ يا سڀاڻي فلاڻي شھر ۾ وينداسين ، ھڪڙو سال اتي وڃي گذارينداسين ۽ ڌنڌو ڌاڙي ڪري پيسا ڪمائينداسين . “
59004014	پر اوھان کي تہ ايتري بہ خبر ڪانھي تہ سڀاڻي ڇا ٿيندو . اوھان جي زندگي آھي ئي ڇا ؟ اوھين تہ ھڪڙي ٻاڦ آھيو ، جيڪا ٿوري وقت تائين ڏسڻ ۾ اچي ٿي ۽ پوءِ گم ٿيو وڃي .
59004015	انھيءَ جي بدران اوھان کي ھيئن چوڻ گھرجي تہ ” جيڪڏھن خداوند گھريو تہ اسين جيئرا بہ رھنداسين ۽ فلاڻو فلاڻو ڪم بہ ڪنداسين . “
59004016	پر ھاڻي اوھين پنھنجين ٻٽاڪن تي فخر ٿا ڪريو . اھڙو سمورو فخر برو آھي .
59004017	تنھنڪري جيڪو ماڻھو چڱائي ڪرڻ ڄاڻي ٿو پر ڪري نہ ٿو ، انھيءَ جي لاءِ اھو گناھہ آھي .
59005001	ھاڻي اي دولتمندو ! اوھين ٻڌو ، انھن مصيبتن جي ڪري روئو ۽ رڙيون ڪريو ، جيڪي اوھان تي اچڻيون آھن .
59005002	اوھان جو مال ملڪيت سڙي ڪنو ٿي ويو ۽ اوھان جا ڪپڙا ڪينئان کائي ويا .
59005003	اوھان جي سون ۽ چانديءَ تي ڪٽ چڙھي ويئي . اھا ڪٽ اوھان تي شاھدي ڏيندي ۽ باھہ وانگر اوھان جو ماس کائيندي . اوھان پوين ڏينھن ۾ دولت ميڙي آھي .
59005004	ڏسو ، جن مزورن اوھان جي ٻنين ۾ لابارو ڪيو ، تن جي مزوري جيڪا اوھان ٺڳي ڪري رکي ڇڏي آھي ، سا رڙيون پيئي ڪري . لاباري ڪرڻ وارن جون دانھون قدرت واري خداوند جي ڪنن تائين وڃي پھتيون آھن .
59005005	اوھين زمين تي عيش عشرت ۾ رھيا آھيو ۽ موجون ماڻيون اٿوَ . درحقيقت اوھان پاڻ کي ڪوس واري ڏينھن لاءِ ٿلھو متارو ڪيو آھي .
59005006	اوھان سچار کي ڏوھي ٺھرايو آھي ۽ قتل ڪيو آھي . پر سچار اوھان جي مخالفت نہ ٿو ڪري .
59005007	تنھنڪري اي ڀائرو ۽ ڀينرون ! خداوند جي اچڻ تائين صبر ڪريو . ڏسو ، ھاري زمين جي قيمتي پيدائش لاءِ ڪيڏو نہ انتظار ٿو ڪري . ھو آڳاٽي ۽ پاڇاٽي مينھن پوڻ تائين صبر ٿو ڪري .
59005008	اوھين بہ صبر ڪريو ۽ ثابت قدم رھو ، ڇالاءِ جو خداوند جو اچڻ ويجھو آھي .
59005009	اي ڀائرو ۽ ڀينرون ! ھڪ ٻئي جي خلاف ڪُرڪو نہ ، متان اوھان کي سزاوار ٺھرايو وڃي . ڏسو ، انصاف ڪرڻ وارو در تي بيٺو آھي .
59005010	اي ڀائرو ۽ ڀينرون ! انھن نبين کي ڏک سھڻ ۽ صبر ڪرڻ جو نمونو ڪري سمجھو ، جن خداوند جي نالي تي ڪلام ڪيو .
59005011	اوھين ڄاڻو ٿا تہ اسين صبر ڪرڻ وارن کي سڀاڳو ٿا سڏيون . اوھان ايوب جي صبر جو حال تہ ٻڌو آھي ۽ اھا بہ خبر اٿوَ تہ پڇاڙيءَ ۾ خداوند ھن لاءِ ڇا ڇا ڪيو . انھيءَ مان ظاھر آھي تہ خداوند نھايت ٻاجھارو ۽ رحم وارو آھي .
59005012	اي منھنجا ڀائرو ۽ ڀينرون ! سڀ کان پھرين ڳالھہ ھيءَ آھي تہ قسم نہ کڻو ، نہ آسمان جو نہ زمين جو ۽ نہ وري ڪنھن ٻيءَ شيءِ جو . پر اوھان کي ” ھائو “ جي جاءِ تي ” ھائو “ ۽ ” نہ “ جي جاءِ تي ” نہ “ چوڻ کپي ، تہ جيئن اوھين سزا ھيٺ نہ اچو .
59005013	ڇا اوھان مان ڪو ماڻھو تڪليف ۾ آھي ؟ انھيءَ کي دعا گھرڻ کپي . ڇا ڪو خوش آھي ؟ انھيءَ کي تعريف جا گيت ڳائڻ گھرجن .
59005014	ڇا اوھان مان ڪو بيمار آھي ؟ اھو ڪليسيا جي بزرگن کي گھرائي ۽ اھي بزرگ خداوند جي نالي ۾ انھيءَ بيمار کي زيتون جو تيل مکي مٿس دعا گھرن .
59005015	اھڙي دعا جيڪا ايمان سان گھري ويندي ، سا بيمار کي شفا ڏيندي ۽ خداوند انھيءَ کي اٿاري کڙو ڪندو . جيڪڏھن ھن گناھہ ڪيا ھوندا تہ کيس انھن جي بہ معافي ملندي .
59005016	تنھنڪري پنھنجا گناھہ ھڪ ٻئي اڳيان باسيو ۽ ھڪ ٻئي لاءِ دعا گھرو تہ جيئن شفا پايو ، ڇالاءِ جو سچار ماڻھوءَ جي دعا نھايت اثر واري ٿئي ٿي .
59005017	الياس نبي بہ اسان جھڙي طبيعت جو ماڻھو ھو . ھن دل وجان سان دعا گھري تہ مينھن نہ وسي ، پوءِ ساڍن ٽن سالن تائين زمين تي مينھن نہ پيو .
59005018	وري جڏھن ھن دعا گھري تڏھن آسمان مان مينھن پيو ۽ زمين پنھنجا فصل اپايا .
59005019	اي منھنجا ڀائرو ۽ ڀينرون ! جيڪڏھن اوھان مان ڪو حق کان گمراھہ ٿي وڃي ۽ ٻيو جيڪو انھيءَ کي ڦيرائي راھہ تي آڻي ،
59005020	تڏھن اوھين ڄاڻي ڇڏيو تہ اھو جيڪو ڪنھن گنھگار کي گمراھيءَ کان ڦيرائي راھہ تي ٿو آڻي ، سو انھيءَ جي روح کي موت کان بچائيندو ۽ گھڻا گناھہ ڍڪي ڇڏيندس .
60001001	ھي خط پطرس جي طرفان آھي ، جيڪو عيسيٰ مسيح جو رسول آھي.ھي خدا جي انھن چونڊيل ماڻھن ڏانھن ٿو لکجي ، جيڪي جلاوطن جي حيثيت ۾ پنطس ، گلتيا ، ڪپدڪيا ، ايشيا ۽ بٿونيا پرڳڻن ۾ پکڙيل آھن .
60001002	خدا پيءُ اڳ ۾ ئي اوھان کي ڄاتو ۽ پاڪ روح جي وسيلي پاڪ ڪري اوھان کي چونڊيو ، انھيءَ لاءِ تہ اوھين عيسيٰ مسيح جا فرمانبردار ٿيو ۽ سندس رت ڇٽڪارڻ سان پاڪ صاف ڪيا وڃو.شل اوھان تي فضل ۽ سلامتي وڌندي رھي .
60001003	اسان جي خداوند عيسيٰ مسيح جي خدا ۽ پيءُ جي واکاڻ ھجي . ھن پنھنجي وڏيءَ رحمت سان ، عيسيٰ مسيح جي مئلن مان وري جي اٿڻ جي وسيلي اسان کي نئين سر پيدا ڪيو . اھڙيءَ طرح اسان ۾ جيئري اميد پيدا ڪئي ويئي ،
60001004	تہ اسين ھڪ غيرفاني ، بي داغ ۽ لازوال ورثو حاصل ڪريون ، جيڪو اوھان جي لاءِ آسمان ۾ رکيل آھي .
60001005	اوھين خدا جي قدرت سان ايمان جي وسيلي حفاظت ۾ آھيو ، انھيءَ لاءِ تہ اھو ڇوٽڪارو حاصل ڪريو جيڪو آخري وقت ۾ ظاھر ٿيڻ لاءِ تيار آھي .
60001006	انھن ڳالھين جي ڪري اوھين گھڻي خوشي ٿا ڪريو ، جيتوڻيڪ ھاڻي ٿوري وقت لاءِ ضرورت جي ڪري اوھين طرح طرح جي آزمائشن ۾ پئي ڏکي ٿيا آھيو .
60001007	انھن آزمائشن جو مقصد اھو آھي تہ اوھان جو ايمان جيڪو باھہ سان پرکيل فاني سون کان بہ تمام گھڻو قيمتي آھي ، سو آزمائڻ سان خالص ثابت ٿي عيسيٰ مسيح جي ظاھر ٿيڻ وقت واکاڻ ، عظمت ۽ عزت جي لائق ٺھري .
60001008	جيتوڻيڪ اوھان عيسيٰ کي نہ ڏٺو آھي ، تڏھن بہ کيس پيار ٿا ڪريو . اوھين ھاڻي بہ کيس نہ ٿا ڏسو ، تڏھن بہ مٿس ايمان ٿا آڻيو ۽ ايتري تہ عظيم خوشيءَ سان ڀرپور آھيو جيڪا بيان ڪرڻ کان ٻاھر آھي ،
60001009	ڇالاءِ جو اوھين پنھنجي ايمان جو مقصد ، يعني پنھنجن روحن جو ڇوٽڪارو حاصل ڪريو ٿا .
60001010	انھيءَ ڇوٽڪاري جي باري ۾ نبين بہ وڏي ڳولا ۽ کوجنا ڪئي ۽ پيشنگوئي ڪري انھيءَ فضل جو ذڪر ڪيائون ، جيڪو اوھان تي ٿيڻ وارو ھو .
60001011	اھي کوجنا ۾ ھئا تہ مسيح جو روح ، جيڪو منجھن ھو تنھن ڪھڙي وقت ۽ حالتن ڏانھن اشارو ڪري اڳڪٿي ٿي ڪئي تہ مسيح ڏک سھندو ۽ پوءِ جلال حاصل ڪندو .
60001012	انھن نبين تي ھيءَ ڳالھہ ظاھر ڪئي ويئي تہ اھي پنھنجي نہ ، پر اوھان جي خدمت لاءِ اھي ڳالھيون بيان ڪندا ھئا ، جن جي خبر ھاڻي اوھان کي انھن پيغمبرن جي معرفت ملي ، جن آسمان مان موڪليل پاڪ روح جي وسيلي اوھان کي خوشخبري ٻڌائي . ھي ڳالھيون اھڙيون آھن جن کي ملائڪ بہ سمجھڻ جا خواھشمند آھن .
60001013	تنھنڪري سمجھہ جو سندرو ٻڌي ھوشيار ٿيو ۽ جيڪو فضل عيسيٰ مسيح جي ظاھر ٿيڻ وقت اوھان تي ٿيندو ، تنھن جي پوريءَ طرح اميد رکو .
60001014	اوھين فرمانبردار ٻارن وانگر زندگي گذاريو . اھي بريون خواھشون اختيار نہ ڪريو ، جيڪي اوھان جي جاھليت واري زماني ۾ اوھان منجھہ ھيون .
60001015	پر جيئن اوھان جو سڏڻ وارو پاڪ آھي ، تيئن اوھين بہ پنھنجي سموري ھلت چلت ۾ پاڪ ٿيو .
60001016	ھن ڪري جو لکيل آھي تہ”اوھين پاڪ ٿيو،ڇالاءِ جو آءٌ پاڪ آھيان . “
60001017	ھاڻي جيڪڏھن اوھين انھيءَ کي پيءُ ڪري سڏيو ٿا ، جيڪو ھرھڪ ماڻھوءَ جي ڪم موجب بنا طرفداريءَ جي انصاف ٿو ڪري ، تہ پوءِ پنھنجي ھيءَ مسافرن واري زندگي خدا جي خوف ۾ گذاريو .
60001018	اوھين ڄاڻو ٿا تہ اھا اجائي ھلت چلت جيڪا ابن ڏاڏن کان ورثي ۾ ملي اٿوَ ، تنھن کان اوھان کي ڇڏائڻ جي قيمت سون ۽ چانديءَ جھڙيون فاني شيون نہ ھيون .
60001019	پر مسيح جي قيمتي رت سان اوھان کي ڇڏايو ويو ، جيڪو بي عيب ۽ بي داغ گھيٽي وانگر قربان ٿيو .
60001020	دنيا جي بنائڻ کان اڳ ۾ ئي مسيح کي چونڊيو ويو ھو . پر ھن آخري زماني ۾ اوھان جي خاطر کيس ظاھر ڪيو ويو .
60001021	اوھان مسيح جي ئي وسيلي خدا تي ايمان آندو آھي . ھن کي خدا مئلن مان جياري اٿاريو ۽ جلال بخشيائينس ، انھيءَ لاءِ تہ اوھان جو ايمان ۽ آسرو خدا تي ھجي .
60001022	ھاڻي جڏھن تہ اوھان حق جي تابعداريءَ سان پاڻ کي پاڪ ڪيو آھي ۽ ڀائرن لاءِ حقيقي محبت پيدا ٿي اٿوَ ، تڏھن دل وجان سان پاڻ ۾ گَھري محبت رکو .
60001023	ڇالاءِ جو اوھان فاني ٻج مان نہ ، بلڪ غير فاني ٻج مان نئين سر پيدا ٿيا آھيو ، يعني خدا جي انھيءَ ڪلام جي وسيلي جيڪو جيئرو ۽ بقا وارو آھي .
60001024	جيئن پاڪ ڪلام چوي ٿو تہ”سڀ انسان گاھہ وانگر آھن ، ۽ انھن جو سمورو شانگاھہ جي گل وانگر آھي.گاھہ سڪي وڃي ٿو ۽ گل ڪري ٿو پوي .
60001025	پر خداوند جو ڪلامھميشہ تائين قائم رھندو . “ ھي اھو ئي خوشخبريءَ جو ڪلام آھي ، جيڪو اوھان کي ٻڌايو ويو آھي .
60002001	تنھنڪري ھر طرح جي بدخواھي ، سموري ٺڳي ، رياڪاري ، حسد ۽ ھر قسم جي گلا غيبت کي پاڻ مان ڪڍي ڇڏيو .
60002002	جيئن نوان ڄاول ٻارڙا نج کير جا طلبگار ٿا ٿين ، تيئن اوھين بہ نج روحاني کير جا طلبگار ٿيو ، تہ انھيءَ جي وسيلي وڌي اوھين ڇوٽڪارو حاصل ڪريو .
60002003	ڇالاءِ جو اوھان خداوند جي مھربان ھئڻ جو سواد چکيو آھي .
60002004	انھيءَ جيئري پٿر ، يعني مسيح وٽ اچو جنھن کي ماڻھن تہ رد ڪري ڇڏيو ، پر خدا ان کي قيمتي ڄاڻي چونڊيو .
60002005	اوھين بہ جيئرن پٿرن وانگر اڏجي روحاني گھر بڻبا ٿا وڃو ، انھيءَ لاءِ تہ اوھين پاڪ ڪاھنن جي حيثيت ۾ اھڙيون روحاني قربانيون پيش ڪريو ، جيڪي عيسيٰ مسيح جي وسيلي خدا وٽ قبول پون ٿيون .
60002006	ڇالاءِ جو پاڪ ڪلام ۾ لکيل آھي تہ”ڏسو ، آءٌ صيئون ۾ ھڪ پٿر رکان ٿو،جيڪو چونڊيل ، قيمتي ۽ سڀ کان اھم پٿر آھي.جيڪو ماڻھو انھيءَ تي ايمان آڻيندو،سو ڪڏھن بہ شرمندو نہ ٿيندو . “
60002007	تنھنڪري اوھين ، جن ايمان آندو آھي ، تن جي لاءِ اھو قيمتي پٿر آھي . پر جيڪي ايمان نہ ٿا آڻين تن جي لاءِ اھو لکيل آھي تہ”جنھن پٿر کي رازن رد ڪري ڇڏيو،سو ئي پيڙھہ جو پٿر ٿيو . “
60002008	ٻئي ھنڌ لکيل آھي تہ”اھو ٿاٻڙائڻ وارو پٿر،يعني ماڻھن لاءِ ٺوڪر کائڻ واري ڇپ ٿيو . “ سو اھي ماڻھو ڪلام جا نافرمان ٿي ان تان ٿاٻڙجن ٿا ۽ انھيءَ جي لاءِ اھي مقرر بہ ڪيا ويا آھن .
60002009	پر اوھين ھڪڙو چونڊيل نسل ، شاھي ڪاھنن جي جماعت ، پاڪ قوم ۽ خدا جا اھڙا چونڊيل ماڻھو آھيو ، جيڪي سندس خاص ملڪيت آھن . اوھين انھيءَ لاءِ چونڊيا ويا آھيو تہ خدا جون خوبيون ظاھر ڪريو ، جنھن اوھان کي اونداھيءَ مان ڪڍي پنھنجي عجيب روشنيءَ ڏانھن سڏيو آھي .
60002010	اڳي اوھين ڇڙوڇڙ ھئا ، پر ھاڻي اوھين خدا جي قوم آھيو . اڳي اوھان تي رحمت ڪونہ ٿي ھئي ، پر ھاڻي رحمت ٿي اٿوَ .
60002011	اي پيارا دوستو ! آءٌ اوھان کي ھن دنيا ۾ پرديسي ۽ جلاوطن سمجھي منٿ ٿو ڪريان تہ انھن جسماني برين خواھشن کان پري رھو ، جيڪي اوھان جي روح سان جنگ ٿيون جوٽين .
60002012	غير قومن ۾ پنھنجي ھلت چلت چڱي رکو ، تہ جيئن جيڪي اوھان تي بدڪار ھئڻ جي تھمت ٿا ھڻن سي اوھان جا چڱا ڪم ڏسي انھيءَ ڏينھن تي خدا جي واکاڻ ڪن جڏھن خداوند اچي عدالت ڪندو .
60002013	خداوند جي خاطر ھر انساني اختياريءَ جا تابعدار رھو ، مثال طور شھنشاھہ جا انھيءَ ڪري جو ھو سڀني کان مٿاھون آھي .
60002014	اھڙيءَ طرح گورنرن جا انھيءَ ڪري تابعدار رھو جو اھي شھنشاھہ جا موڪليل آھن ، انھيءَ لاءِ تہ بدڪارن کي سزا ڏين ۽ نيڪي ڪرڻ وارن جي ساراھہ ڪن .
60002015	ڇالاءِ جو خدا جي مرضي اھا آھي تہ نيڪي ڪرڻ سان اوھين بي وقوف ماڻھن جي نادانيءَ وارين ڳالھين کي ٻنجو ڏيئي ڇڏيو .
60002016	آزاد ماڻھن وانگر زندگي گذاريو . پر پنھنجي انھيءَ آزاديءَ کي بڇڙائيءَ جو بھانو نہ بڻايو ، البت پاڻ کي خدا جا ٻانھا سمجھو .
60002017	سڀني ماڻھن جي عزت ڪريو ، پنھنجي ھم ايمان برادريءَ سان محبت رکو ، خدا کان ڊڄو ۽ بادشاھہ جو احترام ڪريو .
60002018	اي نوڪرؤ ! ڏاڍي ادب سان پنھنجن مالڪن جي تابع رھو ، نہ رڳو نيڪن ۽ نرم طبيعت وارن جي ، بلڪ سخت طبيعت وارن جي بہ .
60002019	ڇالاءِ جو جيڪڏھن ڪو ماڻھو خدا کي ڄاڻيندي بي انصافيءَ جي ڪري ڏک سھي ۽ تڪليفون برداشت ڪري تہ اھا ڳالھہ تعريف جوڳي آھي .
60002020	ھن ڪري جو جيڪڏھن اوھان گناھہ ڪري مار کاڌي ۽ صبر ڪيو تہ انھيءَ ۾ ڪھڙو فخر آھي ؟ پر جيڪڏھن اوھين نيڪي ڪري ڏک ڀوڳيو ۽ صبر ڪريو ٿا تہ اھا ڳالھہ خدا جي نظر ۾ تعريف جوڳي آھي .
60002021	انھيءَ ڳالھہ لاءِ ئي اوھين سڏيا ويا آھيو ، ڇالاءِ جو مسيح بہ اوھان جي خاطر ڏک سھي اوھان کي ھڪڙو نمونو ڏيئي ويو آھي ، تہ جيئن اوھين سندس نقشِ قدم تي ھلندا رھو .
60002022	جھڙيءَ طرح لکيل آھي تہ”ھن نڪي ڪو گناھہ ڪيو ۽ نہ ئي سندس وات مانڪا ٺڳيءَ جي ڳالھہ نڪتي . “
60002023	ھو گاريون کائي بہ موٽ ۾ ڪنھن کي گار نہ ڏيندو ھو ۽ ڏک سھي بہ ڪنھن کي ڪونہ ڌمڪائيندو ھو ، بلڪ پاڻ کي سچي انصاف ڪرڻ واري جي حوالي ڪندو ھو .
60002024	ھو پاڻ اسان جا گناھہ پنھنجي بدن تي کڻي صليب تي چڙھيو ، انھيءَ لاءِ تہ اسين گناھن جي لحاظ کان مري سچائيءَ جي خاطر جيئون . ھن جي مار کائي زخمي ٿيڻ جي ڪري اوھين ڇٽي چڱا ڀلا ٿيا .
60002025	ڇالاءِ جو اڳي اوھين ڀٽڪيل رڍن وانگر ھئا پر ھاڻي پنھنجن روحن جي ڌنار ۽ نگھبان وٽ موٽي آيا آھيو .
60003001	اي زالون ! ساڳيءَ طرح اوھين بہ پنھنجن مڙسن جون تابعدار رھو ، انھيءَ لاءِ تہ جيڪڏھن انھن مان ڪي پاڪ ڪلام کي نہ مڃيندا ھجن تہ اھي پنھنجين زالن جي ھلت چلت جي ڪري ، چوڻ کان سواءِ ئي خدا جي طرف ڇڪجي اچن ،
60003002	يعني جڏھن اھي اوھان جي پاڪيزہ ۽ ادب واري ھلت چلت ڏسن .
60003003	اوھان جو سينگار ، وارن ڳتڻ ، سونا زيور پائڻ ۽ عمدن ڪپڙن ڍڪڻ وارو ظاھري سينگار نہ ھئڻ گھرجي .
60003004	ان جي بدران اوھان جي باطني انسانيت ، حليم ۽ غريب طبيعت جي غيرفاني سينگار سان سينگاريل ھجي . خدا جي نظر ۾ انھيءَ جو وڏو قدر آھي .
60003005	اڳئين زماني ۾ بہ پاڪ عورتون جيڪي خدا ۾ اميد رکنديون ھيون ، سي پنھنجي پنھنجي مڙس جون تابعدار رھي انھيءَ ريت پاڻ کي سينگارينديون ھيون .
60003006	اھڙيءَ طرح سارہ ابراھيم جي حڪم ۾ رھندي ھئي ۽ کيس پنھنجو آقا چوندي ھئي . اوھين بہ انھيءَ جون ڌيئر آھيو ، بشرطيڪ نيڪي ڪريو ۽ ڪنھن بہ خوف جو شڪار نہ ٿيو .
60003007	اي مڙسؤ ! اوھين بہ ساڳيءَ طرح پنھنجين زالن سان عقلمنديءَ سان ھلو . عورت ذات کي نازڪ سمجھي کيس عزت ڏيو ۽ ڄاڻو تہ اھي بہ اوھان جي زندگيءَ جي نعمت ۾ وارث آھن . ائين ڪرڻ سان اوھان جون دعائون بي اثر نہ ٿينديون .
60003008	مطلب تہ اوھين سڀيئي پاڻ ۾ ھڪ دل ٿي گذاريو ۽ ھمدرد ٿيو . ھڪ ٻئي کي ڀائر سمجھي پيار ڪريو ، نرم دل ۽ نماڻي طبيعت وارا ٿيو .
60003009	بديءَ جي عيوض بدي نہ ڪريو ۽ گار جي بدران گار نہ ڏيو ، اٽلندو دعا ڪريو ، ڇالاءِ جو اوھين انھيءَ لاءِ سڏيا ويا آھيو تہ برڪت جا وارث ٿيو .
60003010	جيئن پاڪ ڪلام ۾ لکيل آھي تہ”جيڪوبہ ڀانئين تہ حياتي سکي گذاريان ۽ چڱا ڏينھن ڏسان،سو پنھنجي زبان کي بڇڙائيءَ کان ۽ پنھنجن چپن کيٺڳيءَ جھڙي ڳالھہ ڪرڻ کان روڪي .
60003011	ھو بدي ڪرڻ کان پاسو ڪري ۽ نيڪي ڪري.ھو صلح کي ڳولي لھي ۽ انھيءَ جي ڪڍ لڳي .
60003012	ڇالاءِ جو خداوند جون اکيون سچارن تي آھن ۽ سندس ڪن انھن جي التجا تي.پر جيڪي بدي ڪن ٿا،خدا انھن کان منھن موڙي ٿو . “
60003013	جيڪڏھن اوھين نيڪي ڪرڻ ۾ سرگرم آھيو تہ ڪير اوھان کي ڏکوئيندو ؟
60003014	پر جي سچائيءَ جي ڪري کڻي ڏک سھو بہ تہ اوھين سڀاڳا آھيو . سو ماڻھن جي ڌمڪين کان نہ ڊڄو ، نڪي پريشان ٿيو .
60003015	پر مسيح کي پنھنجين دلين ۾ خداوند ڄاڻي سندس احترام ڪريو . جيڪو ماڻھو اوھان کان انھيءَ اميد جو سبب پڇي ، جيڪا اوھان کي آھي تہ کيس جواب ڏيڻ لاءِ ھميشہ تيار رھو ، مگر حليمائيءَ ۽ ادب سان .
60003016	پنھنجي نيت بہ صاف رکو ، انھيءَ لاءِ تہ جيڪي ماڻھو اوھان کي مسيح جي پوئلڳ ھئڻ ڪري اوھان جي چڱي ھلت چلت بنسبت گھٽ وڌ ٿا ڳالھائين ، سي پنھنجي انھيءَ بدگوئيءَ تي شرمندا ٿين .
60003017	ڇالاءِ جو جيڪڏھن خدا جي اھا ئي مرضي ھجي تہ اوھين نيڪي ڪرڻ سبب ڏک سھو ، تہ اھا ڳالھہ بدي ڪرڻ سبب ڏک سھڻ کان بھتر آھي .
60003018	تنھنڪري مسيح بہ ھڪڙي ئي ڀيري اوھان جي گناھن جي ڪري مئو يعني سچار گنھگارن لاءِ ، انھيءَ لاءِ تہ اوھان کي خدا تائين پھچائي . ھو جسم جي اعتبار کان تہ ماريو ويو ، پر روح جي اعتبار کان جيئرو ڪيو ويو .
60003019	انھيءَ روح واري حالت ۾ بہ ھن وڃي انھن روحن وٽ تبليغ ڪئي جيڪي قيد ۾ پيا ھئا .
60003020	ھي اھي ھئا جن اڳي نافرماني ڪئي ھئي . ان وقت نوح جي زماني ۾ خدا صبر ڪري انتظار ٿي ڪيو ۽ ٻيڙو تيار پئي ٿيو . پر انھيءَ ۾ رڳو ٿورا ماڻھو ، يعني اٺ ڄڻا پاڻيءَ منجھان بچي ويا .
60003021	انھيءَ جو صحيح مثال بپتسما آھي ، جيڪا ھاڻي بہ اوھان کي بچائي ٿي . بپتسما مان مراد اھا ناھي تہ بدن جي ميراڻ صاف ٿئي ، بلڪ اھا آھي تہ نيڪ نيتيءَ سان خدا جو طلبگار ٿجي . اھا بپتسما عيسيٰ مسيح جي وري جي اٿڻ جي وسيلي اوھان کي بچائي ٿي .
60003022	ھو آسمان ۾ ويو ۽ خدا جي ساڄي پاسي آھي ، جتي ملائڪ ، اختياريءَ وارا ۽ قدرتون سندس تابع ڪيون ويون آھن .
60004001	تنھنڪري ، جڏھن تہ مسيح جسماني طور ڏک سٺو ، تڏھن اوھين بہ ساڳي طبيعت اختيار ڪري تيار ٿيو ، ڇالاءِ جو جنھن جسماني طور ڏک سٺو آھي تنھن گناھہ کان بس ڪئي آھي .
60004002	مطلب تہ ھو اڳتي پنھنجي باقي جسماني زندگي انساني خواھشن موجب نہ ، بلڪ خدا جي مرضيءَ موجب گذاري .
60004003	ڇالاءِ جو جيترو وقت اوھان غير قومن جي مرضيءَ موجب ھلت ڪئي ، يعني شھوت پرستيءَ ، برين خواھشن ، شراب خوريءَ ، نشي بازيءَ ، راڳ روپ ۽ ڪراھت جھڙي بت پرستيءَ ۾ گذاريو ، ايترو ئي بس آھي .
60004004	انھن کي عجب ٿو لڳي تہ ھاڻي اوھين سندن اھڙي سخت بدچاليءَ جي ڊوڙ ۾ ساڻن شامل ڇو نہ ٿا ٿيو ، تنھنڪري ھو اوھان جي گلا ٿا ڪن .
60004005	پر کين انھيءَ کي حساب ڏيڻو پوندو ، جيڪو جيئرن ۽ مئلن جو انصاف ڪرڻ لاءِ تيار آھي .
60004006	انھيءَ ئي مطلب لاءِ مئلن کي بہ خوشخبري ٻڌائي ويئي ھئي تہ انھن جو جسماني طور تہ ماڻھن وانگر انصاف ٿئي ، پر روحاني طور اھي خدا وانگر جيئرا رھن .
60004007	سڀني شين جو خاتمو جلد ٿيڻ وارو آھي . تنھنڪري اوھين ھوشيار رھو ۽ دعا گھرڻ لاءِ سجاڳ ٿيو .
60004008	سڀ کان وڌيڪ اھم ڳالھہ ھيءَ آھي تہ ھڪ ٻئي سان گھڻي محبت رکو ، ڇالاءِ جو محبت گھڻن ئي گناھن کي ڍڪي ٿي ڇڏي .
60004009	بنا ڪرڪڻ جي ھڪ ٻئي جي مھمان نوازي ڪريو .
60004010	ھر ماڻھوءَ کي جيڪا نعمت ملي آھي سو انھيءَ نعمت کي ، خدا جي فضل جي مختلف نعمتن جو چڱو مختيار ٿي ھڪ ٻئي جي خدمت لاءِ ڪم آڻي .
60004011	جيڪڏھن ڪو ماڻھو پيغام ڏئي تہ سندس پيغام اھڙو ھجي جھڙو خدا جو ڪلام آھي . جيڪڏھن ڪو خدمت ڪري تہ انھيءَ طاقت موجب ڪري جيڪا خدا کيس بخشي ٿو ، انھيءَ لاءِ تہ سڀني ڳالھين ۾ عيسيٰ مسيح جي وسيلي خدا جي واکاڻ ٿئي . سندس وڏائي ۽ بادشاھي ھميشہ ھميشہ تائين قائم رھي . آمين .
60004012	اي پيارا دوستو ! مصيبت جي باھہ جيڪا اوھان جي آزمائش لاءِ اوھان تي آئي آھي ، تنھن بابت تعجب نہ ڪريو جو ڄڻ تہ ڪا عجيب ڳالھہ اوھان تي اچي پيئي آھي .
60004013	پر جيئن جيئن اوھين مسيح جي ڏکن ۾ شريڪ ٿا ٿيو تيئن تيئن خوشي ڪريو ، انھيءَ لاءِ تہ جڏھن سندس جلال ظاھر ٿئي تڏھن اوھين ڏاڍا خوش ۽ سرھا ھجو .
60004014	جيڪڏھن مسيح جي نالي جي ڪري اوھان کي بي عزت ڪيو ٿو وڃي تہ اوھين سڀاڳا آھيو ، ڇالاءِ جو خداءِ ذوالجلال جي روح جي اوھان تي ڇانوَ آھي .
60004015	ائين نہ ٿئي جو اوھان مان ڪو خوني ، چور ، بدڪار يا ٻين جي ڪمن ۾ دست اندازي ڪندڙ ٿي ڏک سھي .
60004016	پر جيڪڏھن ڪو ماڻھو مسيحي ھئڻ سببان ڏک سھي تہ شرمندو نہ ٿئي ، بلڪ انھيءَ نالي جي ڪري خدا جي واکاڻ ڪندو رھي .
60004017	ھاڻي اھو وقت اچي پھتو آھي تہ خدا جي گھراڻي وٽان عدالت شروع ٿئي . سو جيڪڏھن اھا اسان کان ئي شروع ٿئي ٿي تہ پڇاڙيءَ ۾ انھن جو ڇا حال ٿيندو جيڪي خدا جي خوشخبريءَ کي نہ ٿا مڃين ؟
60004018	جيئن لکيل آھي تہ”جيڪڏھن سچار کي ئيوڏي مشڪل سان ڇوٽڪارو ملندو،تہ پوءِ بدڪارن ۽ گنھگارن جوڪھڙو حال ٿيندو ؟ “
60004019	تنھنڪري جيڪي خدا جي مرضيءَ موجب ڏک ٿا سھن ، سي نيڪي ڪرڻ سان پنھنجيون جانيون سچي خالق جي حوالي ڪن .
60005001	اوھان ۾ جيڪي بزرگ آھن تن کي آءٌ ، جيڪو انھن بزرگن مان ھڪڙو مسيح جي ڏکن جو شاھد ۽ سندس جيڪو جلال ظاھر ٿيڻ وارو آھي ، تنھن ۾ پڻ شريڪ آھيان ، سو نصيحت ٿو ڪريان تہ
60005002	خدا جو ڌڻ جيڪو اوھان جي سنڀال ھيٺ آھي ، تنھن کي اوھين چاريو ۽ انھيءَ جي نگھباني ڪريو . ھي ڪم جيئن خدا چاھي ٿو ، تيئن خوشيءَ سان ڪريو ، نڪي لاچاريءَ سبب . دل جي شوق سان ڪريو ، نڪي پيسي جي لالچ تي .
60005003	جيڪي ماڻھو اوھان جي حوالي ڪيا ويا آھن تن تي حڪم نہ ھلايو ، بلڪ انھيءَ ڌڻ جي لاءِ پاڻ کي نمونو بڻايو .
60005004	پوءِ جڏھن وڏو ڌنار ظاھر ٿيندو ، تڏھن اوھان کي اھڙو جلويدار تاج ملندو جيڪو ڪڏھن بہ جھَڪو نہ ٿيندو .
60005005	ساڳيءَ طرح اي جوانو ! اوھين بزرگن جي تابع رھو . اوھين سڀيئي ھڪ ٻئي اڳيان نماڻائيءَ سان پھريل رھو ، ڇالاءِ جو لکيل آھي تہ”خدا مغرورن جي مخالفت ٿو ڪري،پر نماڻن کي فضل ٿو بخشي . “
60005006	تنھنڪري خدا جي قدرت واري ھٿ ھيٺ پاڻ کي نماڻو ڪريو تہ ھو اوھان کي مناسب وقت تي سربلند ڪري .
60005007	پنھنجي سڄي ڳڻتي انھيءَ تي رکو ، ڇالاءِ جو ھن کي اوھان جو فڪر آھي .
60005008	ھوشيار ۽ سجاڳ رھو . اوھان جو دشمن شيطان گجندڙ شينھن وانگر چوڌاري گھمي وجھہ پيو ڳولي تہ ڪنھن کي ڦاڙي کائي .
60005009	اوھين ايمان تي قائم رھي سندس مقابلو ڪريو ، ڇالاءِ جو اوھين ڄاڻو ٿا تہ اوھان جا ڀائر جيڪي سڄيءَ دنيا ۾ آھن ، سي بہ اھڙن ئي ڏکن ۾ پيا گذارين .
60005010	ھاڻي خدا ، جيڪو ھر طرح جي فضل جو سرچشمو آھي ۽ جنھن اوھان کي مسيح جا ھئڻ ڪري پنھنجي دائمي عظمت ۾ شريڪ ٿيڻ جي لاءِ سڏيو آھي ، سو اوھان جي ٿوري وقت تائين ڏکن سھڻ کان پوءِ پاڻھي اوھان کي ڪامل ، قائم ، مضبوط ۽ پڪو ڪندو .
60005011	انھيءَ جي بادشاھي ھميشہ ھميشہ تائين رھي . آمين .
60005012	آءٌ اوھان ڏانھن ھي مختصر خط سيلاس جي معرفت لکي رھيو آھيان ، جنھن کي آءٌ وفادار ڀاءُ سمجھان ٿو . آءٌ چاھيان ٿو تہ اوھان کي ھمتايان ۽ شاھدي بہ ڏيان تہ خدا جو سچو فضل اھو ئي آھي . اوھين انھيءَ تي قائم رھو .
60005013	اوھان سان گڏ چونڊيل ڪليسيا ، جيڪا بابل ۾ آھي سا اوھان کي سلام ٿي ڏئي ۽ منھنجو فرزند مرقس بہ .
60005014	ھڪ ٻئي کي ڀائراڻي پيار سان ملي سلام ڪجو.شل اوھان سڀني تي ، جيڪي مسيح جا آھيو سلامتي ھجي .
61001001	ھي خط عيسيٰ مسيح جي ٻانھي ۽ رسول شمعون پطرس جي طرفان انھن ڏانھن ٿو لکجي ، جن اسان جي خدا ۽ ڇوٽڪاري ڏيندڙ عيسيٰ مسيح جي سچائيءَ جي وسيلي اسان جھڙو قيمتي ايمان حاصل ڪيو آھي .
61001002	شل خدا ۽ اسان جي خداوند عيسيٰ جي سڃاڻپ جي وسيلي اوھان تي فضل ۽ سلامتي گھڻي کان گھڻي ٿيندي رھي .
61001003	خدا پنھنجي الاھي قدرت سان اھي سڀ شيون پنھنجي سڃاڻپ جي وسيلي اسان کي ڏنيون آھن ، جن جو تعلق زندگيءَ ۽ دينداريءَ سان آھي . ھن اسان کي انھيءَ لاءِ سڏيو آھي تہ جيئن اسين کانئس عظمت ۽ نيڪي ماڻيون .
61001004	اھڙيءَ طرح ھن اسان سان نھايت وڏا ۽ قيمتي واعدا ڪيا آھن ، تہ جيئن انھن جي وسيلي اوھين دنيا جي خرابيءَ کان بچي وڃو ، جيڪا برين خواھشن جي ڪري آھي ۽ الاھي ذات ۾ شريڪ ٿي وڃو .
61001005	سو انھيءَ ڪري اوھين تمام گھڻي ڪوشش ڪري پنھنجي ايمان سان گڏ نيڪيءَ ۾ واڌارو آڻيو ۽ نيڪيءَ سان علم ۾ ،
61001006	پنھنجي علم سان پرھيزگاري ، پرھيزگاريءَ سان صبر ۽ صبر سان دينداريءَ ۾ واڌارو آڻيو .
61001007	اوھين دينداريءَ سان ڀائيچارو ۽ ڀائيچاري سان محبت وڌايو .
61001008	ڇالاءِ جو جيڪڏھن اھي خوبيون اوھان ۾ موجود ھونديون ۽ وڌنديون رھنديون ، تہ اھي اوھان کي اسان جي خداوند عيسيٰ مسيح جي سڃاڻڻ ۾ بيڪار ۽ بي ڦل ٿيڻ نہ ڏينديون .
61001009	پر جنھن ماڻھوءَ ۾ اھي خوبيون نہ آھن ، سو ڪوتاھہ نظر بلڪ انڌو آھي . ھو پنھنجن اڳوڻن گناھن جي ڌوپي صاف ٿيڻ واري ڳالھہ کي وساري ويٺو آھي .
61001010	تنھنڪري ، اي ڀائرو ۽ ڀينرون ! پنھنجي ڪوٺ ۽ چونڊ کي يقيني بنائڻ لاءِ زيادہ ڪوشش ڪريو ، ڇالاءِ جو جيڪڏھن اوھين ائين ڪندا تہ ڪڏھن بہ ٿاٻو نہ کائيندا .
61001011	اھڙيءَ طرح اوھين اسان جي خداوند ۽ ڇوٽڪاري ڏيندڙ عيسيٰ مسيح جي دائمي بادشاھت ۾ پوريءَ طرح داخل ڪيا ويندا .
61001012	تنھنڪري آءٌ اوھان کي اھي ڳالھيون ھميشہ ياد ڏياريندو رھندس ، جيتوڻيڪ اوھان کي انھن جي خبر آھي ۽ انھيءَ سچائيءَ تي مضبوطيءَ سان قائم آھيو ، جيڪا اوھان کي مليل آھي .
61001013	آءٌ اھا ڳالھہ ضروري ٿو سمجھان تہ جيستائين آءٌ جيئرو آھيان تيستائين اوھان جي دلين کي اُڀارڻ لاءِ يادگيري ڏياريندي ھوشيار ڪندو رھان .
61001014	ڇالاءِ جو آءٌ ڄاڻان ٿو تہ منھنجي مرڻ جو وقت ويجھو آھي ، جيئن اسان جي خداوند عيسيٰ مسيح بہ مون تي اھو ظاھر ڪيو آھي .
61001015	سو آءٌ اھا ئي ڪوشش ڪندس تہ منھنجي مري وڃڻ کان پوءِ اوھين ھر وقت اھي ڳالھيون ياد رکي سگھو .
61001016	جڏھن اسان اوھان کي پنھنجي خداوند عيسيٰ مسيح جي قدرت ۽ اچڻ جي خبر ڏني ھئي ، تڏھن بناوٽي آکاڻين تي ڪونہ لڳا ھئاسين . پر سندس عظمت جا اکين ڏٺا شاھد ھئاسين .
61001017	ھائو ، جڏھن عيسيٰ کي خدا پيءُ عزت ۽ عظمت بخشي ، تڏھن انھيءَ خداءِ ذوالجلال وٽان اتي ھي آواز آيو تہ ” ھي منھنجو پيارو فرزند آھي ۽ ھن مان آءٌ گھڻو خوش آھيان . “
61001018	ان وقت اسين ھن سان گڏ پاڪ جبل تي ھئاسون ۽ اسان پاڻ اھو آواز آسمان مان ايندي ٻڌو .
61001019	اھڙيءَ طرح اسان وٽ جيڪو نبين جو ڪلام آھي ، سو وڌيڪ اعتقاد جوڳو آھي . اوھين چڱو ٿا ڪريو جو انھيءَ تي ڌيان ٿا ڏيو ، ڇالاءِ جو اھو ھڪ ڏيئي وانگر آھي جيڪو اونداھيءَ جاءِ ۾ تيستائين روشني پيو ڪري ، جيستائين پرھہ ڦٽي ۽ صبح جو تارو اوھان جي دلين ۾ چمڪي .
61001020	سڀني ڳالھين کان پھريائين ھي ڄاڻي ڇڏيو تہ پاڪ ڪتاب ۾ نبين جي ڪابہ ڳالھہ ڪنھن جي بہ ذاتي مطلب سان نہ ٿي ٿئي ،
61001021	ڇالاءِ جو نبين جي ڪابہ ڳالھہ ڪڏھن بہ انسان جي پنھنجي مرضيءَ موجب ڪانہ ٿي ، بلڪ ماڻھو پاڪ روح جي رھنمائيءَ سان خدا جي طرفان ڳالھائيندا ھئا .
61002001	پر جيئن تہ بني اسرائيل ۾ پڻ نبي سڏائيندڙ ھئا جيڪي حقيقي نبي نہ ھئا ، تيئن اوھان ۾ بہ ڪوڙا استاد پيدا ٿيندا . اھي ڳُجھہ ڳوھہ ۾ برباد ڪندڙ بدعتون شروع ڪندا . ايتري قدر جو انھيءَ مالڪ جو بہ انڪار ڪندا ، جنھن کين خريد ڪيو آھي . ائين ھو پاڻ کي جلد ئي برباد ڪري ڇڏيندا .
61002002	ڪيترا ئي ماڻھو انھن جي شھوت پرستيءَ جي پيروي ڪندا ، جن جي ڪري حق جي راھہ جي بدنامي ٿيندي .
61002003	اھي لالچ جي ڪري بناوٽي ڳالھيون ٺاھي اوھان مان ناجائز فائدو حاصل ڪندا . گھڻو وقت اڳي انھن تي جنھن سزا جو حڪم ٿي چڪو ھو ، تنھن جي اچڻ ۾ دير ڪانھي ۽ سندن بربادي ويجھي آھي .
61002004	ڇالاءِ جو خدا گناھہ ڪندڙ ملائڪن کي بہ نہ بخشيو ، بلڪ کين دوزخ ۾ وڌائين ۽ اونداھين غارن ۾ بند ڪيائين ، انھيءَ لاءِ تہ عدالت جي ڏينھن تائين قيد ۾ رھن .
61002005	خدا پراڻي زماني جي ماڻھن کي بہ نہ بخشيو ، بلڪ انھيءَ بدڪار دنيا تي طوفان آندائين ۽ رڳو سچائيءَ جي تبليغ ڪندڙ نوح ۽ ٻين ستن ڄڻن کي بچايائين .
61002006	خدا سدوم ۽ عموراہ جي شھرن کي برباديءَ جي سزا ڏيئي ساڙي رک ڪري ڇڏيو ، انھيءَ لاءِ تہ اھي ايندڙ زماني جي بدڪارن لاءِ عبرت جو مثال ٿين .
61002007	خدا لوط کي بچائي ورتو ، جيڪو سچار شخص ھو ۽ بدڪارن جي گندي ھلت چلت کان تنگ ٿيو ھو .
61002008	ڇالاءِ جو اھو سچار ماڻھو انھن ۾ رھي ھر روز انھن جا غير شرعي ڪم ڏسي ۽ ٻڌي پنھنجي سچيءَ دل ۾ پيو پريشان ٿيندو ھو .
61002009	سو خداوند ڄاڻي ٿو تہ ديندارن کي آزمائش کان ڪيئن بچائي ۽ بدڪارن کي عدالت جي ڏينھن تائين ڪھڙيءَ طرح سزا ھيٺ رکي ،
61002010	خاص ڪري انھن کي جيڪي جسم جي ناپاڪ خواھشن جي پيروي ٿا ڪن ۽ خدا جي اختياريءَ کي ڪين جھڙو ٿا ڄاڻن.اُھي اھڙا تہ گستاخ ۽ ھٺيلا آھن جو عظيم آسماني ھستين جي گلا ڪرڻ کان بہ نہ ٿا ڊڄن .
61002011	جيتوڻيڪ ملائڪ انھن ڪوڙن استادن کان طاقت ۽ قدرت ۾ وڌيڪ آھن ، سي بہ خداوند جي آڏو انھن تي گلا جھڙي تھمت نہ ٿا ھڻن .
61002012	پر اھي ماڻھو بي عقل جانورن وانگر آھن ، جيڪي رڳو پڪڙجڻ ۽ ناس ٿيڻ لاءِ پيدا ٿيا آھن ۽ جن ڳالھين کان ناواقف آھن تن جي باري ۾ ڪفر ٿا بڪن . اھي جانورن وانگر ناس ٿي ويندا .
61002013	جيڪا برائي ھنن ڪئي آھي ، تنھن جو بدلو کين برائيءَ سان ڏنو ويندو . اھي ڏينھن ڏٺي جو عيش عشرت ڪندي خوش ٿا ٿين . اھي ماڻھو اوھان ۾ داغ ۽ عيب آھن ، جيڪي اوھان سان گڏ کائيندي پيئندي پنھنجي دغابازين سان وڃي موجون پيا ماڻين .
61002014	انھن جي اکين مان زناڪاري پيئي ظاھر ٿئي ۽ گناھہ ڪرڻ کان بس نہ ٿا ڪن . جيڪي ماڻھو ثابت قدم نہ آھن ، تن کي ھو ڦاسايو ٿا وٺن . اھي لالچ جا ماھر ۽ لعنتي ٻار آھن .
61002015	اھي سنئون رستو ڇڏي گمراھہ ٿي ويا آھن ۽ بعور جي پٽ بلعام جي پيروي ٿا ڪن ، جنھن کي بڇڙائيءَ جي مزوري پسند ھوندي ھئي .
61002016	پر ھن پنھنجي قصور جي ڪري پاڻ تي اھا لعنت کنئي جو ھڪ گگدام گڏھہ ، انسان وانگر ڳالھائي بلعام کي چريائيءَ کان روڪي ڇڏيو .
61002017	اھي ماڻھو اھڙا چشما آھن ، جن جو پاڻي سڪي ويو آھي ۽ اھي اھڙو ڪوھيڙو آھن ، جنھن کي طوفان اڏائي ڇڏيو آھي . انھن جي لاءِ گھُگھُہ اونداھي رکي ويئي آھي .
61002018	ڇالاءِ جو اھي مغروريءَ جون نھايت بيھوديون ڳالھيون ڪري ، شھوت پرستيءَ جي وسيلي انھن ماڻھن کي جسماني خواھشن ۾ ڦاسائين ٿا ، جيڪي گمراھہ ٿيل ماڻھن کان ھاڻي آزاد ٿيا آھن .
61002019	ھو انھن کي آزاديءَ جو واعدو تہ ڏين ٿا ، پر پاڻ بڇڙائيءَ جا غلام بڻيا وتن . ڇالاءِ جو جيڪا شيءِ انسان تي غالب اچي ٿي تہ انسان انھيءَ جو غلام ٿي وڃي ٿو .
61002020	سو جيڪي ماڻھو اسان جي خداوند ۽ ڇوٽڪاري ڏيندڙ عيسيٰ مسيح جي سڃاڻپ جي ڪري دنيا جي بڇڙاين کان بچي ويا آھن ، جيڪڏھن اھي وري انھن ۾ ڦاسي پون تہ انھن جي پوئين حالت اڳينءَ کان بہ وڌيڪ خراب ٿيندي .
61002021	ڇالاءِ جو انھن سچائيءَ جي واٽ کي ڄاتو تہ سھي پر انھيءَ پاڪ حڪم کان ڦري ويا ، جيڪو کين سونپيو ويو ھو . تنھنڪري انھن لاءِ سٺو ٿئي ھا جو اھي ان واٽ کي ڄاڻن ئي نہ ھا .
61002022	ھي سچو پھاڪو انھن سان لاڳو ٿو ٿئي تہ”ڪتو الٽي ڪري وري انھيءَ ڏانھن ٿو موٽي ، ۽ وھنتل سوئر وري وڃيو گپ ۾ ليٽي . “
61003001	اي عزيزو ! ھاڻي آءٌ اوھان ڏانھن ھي ٻيو خط ٿو لکان . ٻنھي خطن ۾ اوھان کي يادگيري ڏياري ، اوھان جي سچيءَ دل کي اُڀارڻ جي ڪوشش ڪئي اٿم .
61003002	آءٌ چاھيان ٿو تہ اوھين انھن ڳالھين کي ، جيڪي پاڪ نبي اڳي ڪري ويا آھن ۽ اسان جي خداوند ۽ ڇوٽڪاري ڏيندڙ جي انھيءَ حڪم کي ياد رکو ، جيڪو اوھان کي رسولن جي وسيلي ڏنو ويو ھو .
61003003	سڀ کان پھريائين اوھان کي اھو ڄاڻڻ گھرجي تہ آخري ڏينھن ۾ اھڙا ٺٺوليون ڪندڙ ايندا ، جيڪي پنھنجين برين خواھشن موجب ھلندا .
61003004	اھي چوندا تہ ” انھيءَ وري اچڻ جو واعدو نہ ڪيو ھو ڇا ؟ پوءِ ھو ڪٿي آھي ؟ ڇالاءِ جو جڏھن کان اسان جا ابا ڏاڏا مري ويا آھن ، تڏھن کان وٺي سڀ ڪجھہ ائين ئي پيو ھلي جيئن دنيا جي پيدا ٿيڻ وقت ھو . “
61003005	پر ھيءَ ڳالھہ انھن ڄاڻي ٻجھي وساري ڇڏي آھي تہ خدا جي حڪم سان پراڻي زماني کان آسمان موجود آھن ۽ زمين پاڻيءَ منجھان ٺھي ۽ پاڻيءَ جي وچ ۾ آھي .
61003006	پاڻيءَ جي وسيلي انھيءَ زماني جي دنيا پاڻيءَ ۾ ٻڏي چٽ ٿي ويئي .
61003007	انھيءَ ساڳئي حڪم جي وسيلي موجودہ آسمان ۽ زمين انھيءَ لاءِ بچائي رکيا ويا آھن تہ ساڙيا وڃن . اھي عدالت جي ڏينھن تائين موجود رھندا ، جنھن ڏينھن بدڪار ماڻھن کي ناس ڪيو ويندو .
61003008	پر اي عزيزو ! ھيءَ ڳالھہ ڪڏھن بہ نہ وسارجو تہ خداوند جي آڏو ھڪڙو ڏينھن ھزار سالن جي برابر آھي ۽ ھزار سال ھڪڙي ڏينھن جي برابر .
61003009	خداوند پنھنجي واعدي پوري ڪرڻ ۾ دير ڪين ڪندو آھي ، جھڙي دير ڪي ماڻھو سمجھن ٿا . پر ھو اوھان جي باري ۾ صبر ڪري ٿو ، انھيءَ ڪري جو ھو نہ ٿو چاھي تہ ڪوبہ ناس ٿئي ، بلڪ ھو چاھي ٿو تہ سڀيئي توبھہ ڪن .
61003010	پر خداوند جو ڏينھن چور وانگر اوچتو ايندو . انھيءَ ڏينھن آسمان وڏي ڪڙڪي سان گم ٿي ويندا ، آسماني شيون سخت باھہ جي ڪري ڳري وينديون ۽ زمين ۽ جيڪي ڪجھہ مٿس آھي سو سڀ سڙي ويندو .
61003011	جڏھن تہ ھي سڀ شيون اھڙيءَ طرح ڳري وڃڻيون آھن ، تڏھن اوھان کي ڪھڙي قسم جو ماڻھو ٿيڻ گھرجي ؟ اوھان کي گھرجي تہ اوھين پاڪ ۽ ديندار زندگي گذاريو .
61003012	ان سان گڏ اوھان کي خدا جي انھيءَ ڏينھن جي اچڻ جو انتظار ڪرڻ گھرجي ، بلڪ انھيءَ ڏينھن جي جلد اچڻ جو سبب بڻجڻ گھرجي . انھيءَ ڏينھن جي اچڻ ڪري آسمان باھہ ۾ سڙي ڳري ويندا ۽ آسماني شيون سخت گرميءَ جي ڪري پگھرجي وينديون .
61003013	پر خدا جي ڪيل واعدي موجب اسين نئين آسمان ۽ نئين زمين جي انتظار ۾ آھيون ، جن ۾ سچائي رھي ٿي .
61003014	تنھنڪري اي عزيزو ! جڏھن تہ اوھين انھن ڳالھين جو انتظار پيا ڪريو ، تڏھن ڪوشش ڪريو تہ خدا اوھان کي صلح جي حالت ۾ بي داغ ۽ بي عيب ڏسي .
61003015	اسان جي خداوند جي صبر کي ڇوٽڪارو ڪري سمجھو ، جھڙيءَ طرح اسان جي پياري ڀاءُ پولس بہ انھيءَ ڏاھپ سان اوھان ڏانھن لکيو آھي ، جيڪا کيس عطا ٿيل آھي .
61003016	ھن پنھنجي سڀني خطن ۾ انھن ڳالھين بابت اھڙي ئي نموني ذڪر ڪيو آھي . ھن جي خطن ۾ ڪي ڳالھيون اھڙيون بہ آھن جن جو سمجھڻ مشڪل آھي ۽ جاھل ۽ جيڪي ثابت قدم نہ ٿا رھن ، سي انھن جي معنيٰ کي بہ ٻين پاڪ ڪتابن وانگر ڦيرائي ابتي پيا ڪن . اھڙيءَ طرح اھي پنھنجي لاءِ تباھي ٿا پيدا ڪن .
61003017	تنھنڪري اي عزيزو ! جڏھن تہ اوھان کي انھن ڳالھين جي اڳي ئي خبر آھي ، تڏھن خبردار رھو ، ائين نہ ٿئي جو اوھين بدڪار ماڻھن جي گمراھيءَ ڏانھن ڇڪجي پنھنجي ثابت قدميءَ کي ڇڏي ڏيو .
61003018	پر اوھين اسان جي خداوند ۽ ڇوٽڪاري ڏيندڙ عيسيٰ مسيح جي فضل ۽ سڃاڻپ جي وسيلي وڌندا رھو . شل انھيءَ جي واکاڻ ھاڻي بہ ٿئي ۽ ھميشہ تائين ٿيندي رھي . آمين .
62001001	اوھان ڏانھن اسين زندگيءَ جي ڪلام بابت لکون ٿا ، جيڪو شروعات کان وٺي ھو . اسان اھو ٻڌو ۽ پنھنجين اکين سان ڏٺو آھي . ھائو ، اسان نہ رڳو ڏٺو آھي بلڪ پنھنجن ھٿن سان ڇھيو بہ آھي .
62001002	ڇالاءِ جو اھا ئي تہ زندگي ھئي ، جيڪا پيءُ سان ھئي ۽ اسان تي ظاھر ٿي . اسان اھا ڏٺي ۽ ان جا اکين ڏٺا شاھد آھيون .
62001003	جيڪي بہ اسان ڏٺو ۽ ٻڌو آھي ، سو اوھان کي ٻڌايون ٿا تہ جيئن اوھين اسان سان انھيءَ صحبت ۾ شامل ٿيو ، جيڪا اسان کي پيءُ ۽ سندس فرزند عيسيٰ مسيح سان آھي .
62001004	ھي ڳالھيون اسين انھيءَ لاءِ لکي رھيا آھيون تہ جيئن اسان کي پوري پوري خوشي حاصل ٿئي .
62001005	ھاڻي ، جيڪو پيغام اسان سندس فرزند کان ٻڌو آھي ، سو اوھان کي ڏيون ٿا تہ ” خدا روشني آھي ۽ منجھس اوندھہ تہ اصل آھي ئي ڪانہ . “
62001006	پوءِ جيڪڏھن اسان جي خدا سان صحبت آھي ۽ ھلون وري اوندھہ ۾ ، تہ اسين ڪوڙ ٿا ڳالھايون ۽ سچ تي عمل نہ ٿا ڪريون .
62001007	پر جيڪڏھن اسين روشنيءَ ۾ ھلون ٿا ، جيئن خدا پاڻ بہ روشنيءَ ۾ آھي ، تہ پوءِ اسان جي ھڪ ٻئي سان صحبت آھي ۽ سندس فرزند عيسيٰ مسيح جو رت اسان کي سڀني گناھن کان پاڪ ڪري ٿو ڇڏي .
62001008	جيڪڏھن اسين چئون تہ اسان ۾ گناھہ ڪونہ آھي ، تہ پوءِ اسين پاڻ کي ٺڳيون ٿا ۽ اسان ۾ سچائي ڪانھي .
62001009	پر جيڪڏھن اسين پنھنجا گناھہ باسينداسين تہ خدا پنھنجو واعدو پاڙيندو ۽ انصاف ڪري اسان جا گناھہ معاف ڪندو ۽ اسان کي ساري بڇڙائيءَ کان پاڪ ڪري ڇڏيندو .
62001010	جيڪڏھن اسين چئون تہ اسان گناھہ ڪونہ ڪيو آھي ، تڏھن اسين ڄڻ خدا کي ڪوڙو ٿا ڪريون ۽ اسان ۾ سندس ڪلام موجود نہ آھي .
62002001	منھنجا پيارا ٻارو ، آءٌ ھي اوھان ڏانھن انھيءَ لاءِ لکي رھيو آھيان ، تہ جيئن اوھين گناھہ نہ ڪريو . پر جيڪڏھن ڪو شخص گناھہ ڪري ٿو تہ پيءُ وٽ اسان جو ھڪڙو مددگار موجود آھي يعني عيسيٰ مسيح ، جيڪو انصاف ڪرڻ وارو آھي .
62002002	مسيح پاڻ اھڙي قرباني آھي ، جيڪا اسان جا گناھہ کڻي وڃي ٿي ، نہ رڳو اسان جا پر سڄي جھان جا گناھہ .
62002003	جيڪڏھن اسين خدا جي حڪمن تي عمل ڪنداسين ، تہ پوءِ اسان کي يقين ٿي ويندو تہ اسين کيس سڃاڻون ٿا .
62002004	جيڪڏھن ڪو ماڻھو چوي تہ ” آءٌ خدا کي سڃاڻان ٿو ، “ پر سندس حڪمن تي عمل نہ ٿو ڪري تہ اھو شخص ڪوڙو آھي ۽ ھن ۾ سچائي اصل ڪانہ آھي .
62002005	پر جيڪو ھن جي ڪلام تي عمل ڪري ٿو ، تہ بيشڪ انھيءَ شخص ۾ خدا جي محبت ڪامل ٿي آھي . انھيءَ مان اسان کي يقين آھي تہ اسين خدا سان گڏجي ھڪ ٿي ويا آھيون .
62002006	جيڪو چوي ٿو تہ ” آءٌ خدا سان گڏجي ھڪ ٿي ويو آھيان . “ تنھن کي اھڙيءَ طرح ھلڻ گھرجي جھڙيءَ طرح مسيح پاڻ ھلندو ھو .
62002007	پيارا ڀائرو ۽ ڀينرون ! آءٌ اوھان ڏانھن ڪو نئون حڪم نہ پر اھو پراڻو حڪم لکان ٿو ، جيڪو شروعات کان وٺي اوھان وٽ ھو . ھي پراڻو حڪم اھو پيغام آھي ، جيڪو اوھين ٻڌي چڪا آھيو .
62002008	تڏھن بہ جيڪو حڪم آءٌ اوھان ڏانھن لکي رھيو آھيان ، سو نئون آھي . انھيءَ جي سچائي مسيح ۽ اوھان ٻنھي ۾ ڏسجي ٿي . ڇاڪاڻ تہ اونداھي گذرندي ٿي وڃي ۽ حقيقي روشني اڳي ئي چمڪي رھي آھي .
62002009	جيڪو دعويٰ ٿو ڪري تہ ” آءٌ روشنيءَ ۾ آھيان . “ پر پنھنجي ھم ايمان سان دشمني ٿو ڪري ، سو اڃا تائين اونداھيءَ ۾ آھي .
62002010	جيڪو پنھنجي ھم ايمان سان پيار ٿو ڪري ، سو روشنيءَ ۾ ٿو رھي ۽ ھن ۾ اھڙي ڪابہ شيءِ نہ آھي جيڪا کيس گمراھہ ڪري .
62002011	پر جيڪو پنھنجي ھم ايمان سان دشمني ٿو ڪري ، سو اوندھہ ۾ آھي ۽ اوندھہ ۾ گھمي ٿو . کيس خبر نہ آھي تہ ڪيڏانھن ٿو وڃان ، ڇاڪاڻ تہ اوندھہ سندس اکين کي انڌو ڪري ڇڏيو آھي .
62002012	اي منھنجا پيارا ٻارؤ ! آءٌ اوھان ڏانھن انھيءَ لاءِ ٿو لکان ، جو مسيح جي نالي جي ڪري اوھان جا گناھہ معاف ڪيا ويا آھن .
62002013	اي پوڙھؤ ! آءٌ اوھان ڏانھن انھيءَ لاءِ لکي رھيو آھيان ، جو اوھان انھيءَ کي سڃاتو آھي ، جيڪو شروعات کان وٺي آھي.اي نوجوانو ! آءٌ اوھان ڏانھن انھيءَ لاءِ لکي رھيو آھيان ، جو اوھين شيطان تي فتحياب ٿيا آھيو .
62002014	اي پيارا ٻارؤ ! مون اوھان ڏانھن انھيءَ ڪري لکيو آھي ، جو اوھان پيءُ کي سڃاتو آھي.اي پوڙھؤ ! مون اوھان ڏانھن انھيءَ ڪري لکيو آھي ، جو اوھان انھيءَ کي سڃاتو آھي ، جيڪو شروعات کان وٺي آھي.اي نوجوانو ! مون اوھان ڏانھن انھيءَ ڪري لکيو آھي ، جو اوھين مضبوط آھيو ۽ خدا جو ڪلام اوھان ۾ رھي ٿو ۽ اوھين شيطان تي فتحياب ٿيا آھيو .
62002015	نہ دنيا سان پيار ڪريو ، نڪي انھن شين سان جيڪي دنيا جون آھن . جيڪڏھن ڪنھن کي دنيا سان پيار آھي تہ انھيءَ ۾ پيءُ جو پيار ڪونہ آھي .
62002016	ڇاڪاڻ تہ جيڪي ڪجھہ دنيا جو آھي ، يعني خراب انساني خواھش ، نظر جو گناھہ ، دنياوي مغروري ، سي پيءُ جي طرفان نہ آھن پر دنيا جي طرفان آھن .
62002017	دنيا ۽ سندس موھيندڙ شيون فنا ٿينديون ٿيون وڃن ، پر جيڪو خدا جي مرضيءَ موجب ھلي ٿو تنھن کي دائمي زندگي ملي ٿي .
62002018	پيارا ٻارؤ ! ھي آخري وقت آھي . جيئن تہ اوھان ٻڌو آھي تہ مسيح جو ھڪ دشمن اچڻ وارو آھي ، تيئن ئي ھاڻي مسيح جا ڪيترا ئي دشمن ظاھر ٿي چڪا آھن ، جنھن مان اسان کي خبر پوي ٿي تہ ھيءُ ئي آخري وقت آھي .
62002019	مسيح جا اِھي دشمن نڪتا تہ اسان منجھان ئي آھن ، پر حقيقت ۾ اھي اسان منجھان نہ ھئا ، ڇاڪاڻ تہ جيڪڏھن ھو اسان منجھان ھجن ھا تہ اسان سان گڏ رھن ھا . ھو اسان کي انھيءَ لاءِ ڇڏي ويا تہ جيئن ظاھر ٿئي تہ انھن مان ڪنھن جو بہ اسان سان ڪو واسطو ڪونہ ھو .
62002020	اوھان ۾ پاڪ روح وڌو ويو آھي ، تنھنڪري اوھان سڀني کي سچائيءَ جي خبر آھي .
62002021	مون اوھان ڏانھن ھن ڪري نہ لکيو آھي تہ اوھين ڪي سچ کان بي خبر آھيو . اوھين تہ چڱيءَ طرح سچ کي ڄاڻو ٿا ، پر مون انھيءَ لاءِ لکيو آھي تہ ڪوبہ ڪوڙ سچ مان نہ ٿو نڪري .
62002022	تہ پوءِ ڪير ڪوڙو آھي ؟ سواءِ انھيءَ جي جيڪو انڪار ڪري چوي ٿو تہ ” عيسيٰ اھو مسيح نہ آھي . “ اِھو ئي مسيح جو دشمن آھي ، ڇوتہ ھو پيءُ ۽ سندس فرزند ٻنھي جو انڪار ڪري ٿو .
62002023	جيڪو فرزند کي مڃي ٿو تنھن وٽ پيءُ بہ آھي ، پر جيڪو فرزند کي نہ ٿو مڃي تنھن وٽ پيءُ بہ نہ آھي .
62002024	جيڪو ڪجھہ اوھان کي شروع ۾ ٻڌايو ويو آھي ، سو اوھان جي دلين ۾ رھڻ گھرجي . جيڪڏھن اھو اوھان کي ياد رھيو تہ اوھين بہ پيءُ ۽ سندس فرزند ٻنھي سان گڏجي ھڪ ٿي ويندا .
62002025	ھيءُ اُھو واعدو آھي جيڪو مسيح اسان سان ڪيو آھي ، يعني دائمي زندگي .
62002026	مون ھي ڳالھيون اوھان ڏانھن انھن ماڻھن بابت لکيون آھن ، جيڪي اوھان کي گمراھہ ڪرڻ جي ڪوشش ڪن ٿا .
62002027	پر اوھان ۾ تہ مسيح پاڪ روح وڌو آھي ، جيڪو اوھان ۾ رھي ٿو ۽ اوھان کي انھيءَ ڳالھہ جي ضرورت ڪانھي تہ ڪو اوھان کي سيکاري . پر ھن جو پاڪ روح اوھان کي سڀني ڳالھين بابت سيکاري ٿو . اھو سچو آھي ۽ ڪوڙو ڪونھي . جيئن ھن اوھان کي سيکاريو آھي ، تيئن اوھين مسيح ۾ قائم رھندا اچو .
62002028	ھاڻي اي ننڍڙا ٻارؤ ! مسيح سان گڏجي ھڪ ٿي قائم رھندا اچو تہ جڏھن ھو ظاھر ٿئي ، تڏھن اسان کي ھمت ھجي ۽ اسين سندس اچڻ مھل ھن جي اڳيان شرمندا نہ ٿيون .
62002029	اوھين ڄاڻو ٿا تہ خدا سچار آھي ، تہ پوءِ اھا بہ خبر اٿوَ تہ جيڪوبہ سچائيءَ جا ڪم ٿو ڪري سو ھن مان پيدا ٿيو آھي .
62003001	ڏسو ، پيءُ جو اسان سان ڪيترو نہ پيار آھي . ھن جو اسان سان ايترو تہ پيار آھي جو اسين خدا جا ٻار ٿا سڏجون ۽ حقيقت ۾ اسين آھيون بہ . اِھو ئي سبب آھي جو دنيا اسان کي نہ ٿي سڃاڻي ، ڇالاءِ جو ھن کيس بہ نہ سڃاتو آھي .
62003002	پيارا ڀائرو ۽ ڀينرون ! ھاڻي اسين خدا جا ٻار آھيون ۽ اڃا اھا ڳالھہ ظاھر ڪانہ ٿي آھي تہ اسين ڇا ٿينداسين . پر ايترو ڄاڻون ٿا تہ جڏھن مسيح ظاھر ٿيندو تہ اسين بہ ھن جھڙا ٿي پونداسين ، ڇالاءِ جو اسين کيس ائين ڏسنداسين جيئن ھو حقيقت ۾ آھي .
62003003	جنھن کي بہ مسيح ۾ اھڙي اميد آھي ، سو پاڻ کي اھڙو پاڪ ڪري جھڙو مسيح پاڪ آھي .
62003004	جيڪوبہ گناھہ ڪري ٿو سو خدا جي قانون جي ڀڃڪڙي ڪرڻ جو ڏوھدار آھي ، ڇاڪاڻ تہ گناھہ خدا جي قانون جي ڀڃڪڙي آھي .
62003005	اوھان کي خبر آھي تہ مسيح انھيءَ لاءِ ظاھر ٿيو ھو تہ جيئن گناھن کي کڻي وڃي ۽ منجھس گناھہ تہ اصل آھي ئي ڪونہ .
62003006	جيڪو منجھس قائم رھي ٿو ، سو گناھہ نہ ڪندو آھي ، جيڪو گناھہ ڪندو آھي تنھن نہ کيس ڏٺو آھي ۽ نڪي کيس سڃاتو آھي .
62003007	پيارا ٻارؤ ! متان ڪو اوھان کي گمراھہ ڪري . جيڪو سچا ڪم ڪندو رھي ٿو سو سچار آھي ، جيئن مسيح پاڻ سچار آھي .
62003008	جيڪو گناھہ ڪري ٿو سو شيطان مان آھي ، ڇاڪاڻ تہ شيطان شروع کان وٺي گناھہ ڪندو ٿو اچي . خدا جو فرزند انھيءَ لاءِ ظاھر ٿيو تہ جيئن شيطان جي ڪمن کي ناس ڪري .
62003009	جيڪو خدا جو ٻار آھي سو گناھہ نہ ڪندو آھي ، ڇالاءِ جو خدا جي فطرت منجھس رھي ٿي . جيئن تہ ھو خدا مان پيدا ٿيل آھي تنھنڪري ھو گناھہ ڪري ئي نہ سگھندو .
62003010	انھيءَ مان اسان کي خبر پوي ٿي تہ ڪير خدا جا ۽ ڪير شيطان جا ٻار آھن ، ڇالاءِ جو جيڪو سچائي نہ ٿو ڪري سو خدا جو ٻار نہ آھي ۽ نڪي اھو جيڪو پنھنجي ڀاءُ ڀيڻ سان پيار نہ ٿو ڪري .
62003011	جيڪو پيغام اوھان شروعات کان ٻڌو آھي ، سو ھي آھي تہ اسان کي ھڪ ٻئي سان پيار ڪرڻ گھرجي .
62003012	اوھين قابيل وانگر نہ ٿجو ، جيڪو شيطان جو ھو ۽ پنھنجي ڀاءُ جو خون ڪيائين . ھن پنھنجي ڀاءُ جو خون ڇو ڪيو ؟ ڇاڪاڻ تہ قابيل جا ڪم بڇڙا ھئا پر سندس ڀاءُ جا ڪم نيڪ ھئا .
62003013	منھنجا ڀائرو ۽ ڀينرون ! جيڪڏھن دنيا اوھان سان دشمني ٿي ڪري تہ عجب نہ کائو .
62003014	اسين ڄاڻون ٿا تہ موت مان نڪري زندگيءَ ۾ آيا آھيون ، ڇالاءِ جو اسين پنھنجن ڀائرن سان پيار ڪريون ٿا . جيڪو پيار نہ ٿو ڪري سو موت جي حالت ۾ آھي .
62003015	جيڪوبہ پنھنجي ڀاءُ ڀيڻ سان دشمني ٿو رکي سو خوني آھي ۽ اوھان کي خبر آھي تہ ڪنھن بہ خونيءَ کي دائمي زندگي حاصل نہ آھي .
62003016	انھيءَ مان اسان کي پيار جي خبر پيئي آھي تہ مسيح اسان جي خاطر پنھنجي جان ڏني ۽ اسان تي بہ واجب آھي تہ پنھنجن ڀائرن لاءِ جان ڏيون .
62003017	پر جنھن وٽ دنيا جو مال اسباب آھي ۽ پنھنجي ڀاءُ کي گھرج ۾ ڏسي بہ مٿس رحم نہ ٿو ڪري ، تنھن ۾ ڀلا خدا جو پيار ڪيئن رھي سگھندو ؟
62003018	اي پيارا ٻارؤ ! اسان کي رڳو ڳالھين ۽ زبان سان نہ ، پر عمل ۽ سچائيءَ جي وسيلي بہ پيار ڪرڻ گھرجي .
62003019	انھيءَ مان اسان کي خبر پوندي تہ اسين حق تي آھيون ۽ خدا جي حضور ۾ اسان جي دل کي خاطري ٿيندي .
62003020	خاص ڪري انھن ڳالھين ۾ جن ۾ اسان جي دل اسان کي ملامت ڪري ٿي ، ڇالاءِ جو خدا اسان جي دلين کان وڌيڪ ڄاڻي ٿو ۽ کيس سڀني ڳالھين جي خبر آھي .
62003021	اي پيارا عزيزو ! جيڪڏھن اسان جون دليون اسان کي ملامت نہ ٿيون ڪن ، تہ پوءِ خدا جي آڏو اسين ھمت ڪري سگھون ٿا .
62003022	جو ڪجھہ بہ اسين کانئس گھرون ٿا ، سو اسان کي وٽانئس ملي ٿو ، ڇالاءِ جو اسين سندس حڪمن تي عمل ڪريون ٿا ۽ اھي ڪم ڪريون ٿا ، جيڪي ھن کي پسند آھن .
62003023	ھن جو حڪم ھيءُ آھي تہ اسين سندس فرزند عيسيٰ مسيح جي نالي تي ايمان آڻيون ۽ ھڪ ٻئي سان ائين پيار ڪريون جيئن ھن اسان کي حڪم ڏنو آھي .
62003024	جيڪي خدا جي حڪمن تي عمل ڪن ٿا ، سي منجھس رھن ٿا ۽ ھو انھن ۾ رھي ٿو . اسين ڄاڻون ٿا تہ خدا اسان ۾ رھي ٿو . اھو اسين انھيءَ ڪري ڄاڻون ٿا تہ ھن اسان کي پاڪ روح ڏنو آھي .
62004001	اي عزيزو ! سڀڪنھن روح تي يقين نہ ڪريو ، پر روحن کي آزمائي ڏسو تہ اُھي خدا جي طرفان آھن يا نہ ، ڇالاءِ جو ڪيترائي اھڙا ماڻھو دنيا ۾ نڪري پيا آھن ، جيڪي پاڻ کي نبي سڏائين ٿا .
62004002	خدا جي روح کي اوھين ھن طرح سڃاڻي سگھو ٿا تہ جيڪو روح قبول ڪري ٿو تہ عيسيٰ مسيح انساني صورت ۾ آيو ، سو خدا جي طرفان آھي .
62004003	پر جيڪو روح عيسيٰ کي نہ ٿو مڃي ، سو خدا جي طرفان نہ آھي ۽ اھو ئي مسيح جي دشمن جو روح آھي ، جنھن جي بابت اوھان ٻڌو آھي تہ اچڻ وارو آھي ، بلڪ ھاڻي اچي چڪو آھي .
62004004	پيارا ٻارؤ ! اوھين خدا جا آھيو ۽ انھن نبي سڏائيندڙن تي فتحياب ٿيا آھيو ، ڇالاءِ جو جيڪو اوھان ۾ آھي سو انھيءَ کان وڌيڪ طاقتور آھي جيڪو دنيا ۾ آھي .
62004005	ھو دنيا جا آھن ، تنھنڪري ھو دنيا جون ڳالھيون ڪن ٿا ۽ دنيا انھن جي ٻڌي ٿي .
62004006	اسين خدا جا آھيون . جيڪو خدا کي سڃاڻي ٿو سو اسان جي ٻڌي ٿو . جيڪو خدا جو نہ آھي سو اسان جي نہ ٿو ٻڌي . انھيءَ مان اسان کي حق جي روح ۽ گمراھيءَ جي روح جي خبر پوي ٿي .
62004007	اي عزيزو ! اچو تہ ھڪ ٻئي کي پيار ڪريون . ڇالاءِ جو پيار خدا جي طرفان آھي ۽ جيڪو پيار ڪري ٿو ، سو خدا جو ٻار آھي ۽ ھو خدا کي سڃاڻي ٿو .
62004008	جيڪو پيار نہ ٿو ڪري سو خدا کي نہ ٿو سڃاڻي ، ڇالاءِ جو خدا پيار آھي .
62004009	خدا پنھنجو پيار اسان سان ھن طرح ظاھر ڪيو جو ھن پنھنجو ھڪڙو ئي فرزند دنيا ۾ موڪليو ، تہ جيئن انھيءَ جي وسيلي اسين جيئرا رھون .
62004010	پيار اھو نہ آھي تہ اسان خدا کي پيار ڪيو ، پر ھي آھي تہ خدا اسان کي پيار ڪيو ۽ پنھنجي فرزند جي قرباني ڏنائين ، جيڪا اسان جا گناھہ کڻي وڃي ٿي .
62004011	اي عزيزو ! جڏھن خدا ئي اسان سان اھڙو پيار ڪيو ، تہ پوءِ اسان کي بہ گھرجي تہ ھڪ ٻئي سان پيار ڪريون .
62004012	ڪنھن بہ انسانذات ڪڏھن بہ خدا کي نہ ڏٺو آھي . پر جيڪڏھن اسين ھڪ ٻئي سان پيار ڪريون ٿا تہ خدا اسان ۾ رھي ٿو ۽ سندس پيار اسان ۾ مڪمل ٿئي ٿو .
62004013	اسين ڄاڻون ٿا تہ خدا اسان ۾ رھي ٿو ۽ اسان خدا ۾ رھون ٿا ، ڇالاءِ جو ھن اسان کي پنھنجو پاڪ روح ڏنو آھي .
62004014	اسان ڏٺو آھي ۽ انھيءَ جي شاھدي ٿا ڏيون تہ پيءُ پنھنجي فرزند کي جھان جو ڇوٽڪاري ڏيندڙ ڪري موڪليو آھي .
62004015	جيڪو اقرار ڪري ٿو تہ عيسيٰ خدا جو فرزند آھي ، تہ خدا انھيءَ ۾ رھي ٿو ۽ ھو خدا ۾ .
62004016	اسان کي خبر آھي ۽ اھو يقين اٿئون تہ خدا جو اسان سان پيار آھي . خدا پيار آھي ، جيڪو پيار ۾ رھي ٿو سو خدا ۾ رھي ٿو ۽ خدا بہ انھيءَ ۾ رھي ٿو .
62004017	انھيءَ سبب پيار کي اسان ۾ مڪمل ڪيو ويو آھي تہ جيئن عدالت جي ڏينھن اسان کي تسلي ھجي ، ڇالاءِ جو ھن ئي دنيا ۾ اسين مسيح وانگر آھيون .
62004018	پيار ۾ ڪوبہ خوف ڪونھي ، پر مڪمل پيار تہ خوف ڪڍي ٿو ڇڏي . ڇالاءِ جو خوف سزا جي ڪري ٿئي ٿو ۽ جيڪو ڊڄي ٿو سو پيار ۾ ڪامل نہ ٿيو آھي .
62004019	اسين پيار انھيءَ لاءِ ٿا ڪريون ، جو پھريائين خدا اسان سان پيار ڪيو آھي .
62004020	جيڪڏھن ڪو ماڻھو چوي تہ ” آءٌ خدا سان پيار ٿو ڪريان ، “ پر ھو پنھنجي ڀاءُ ڀيڻ سان پيار نہ ٿو ڪري جنھن کي ھن ڏٺو آھي ، سو خدا سان پيار ڪين ڪري سگھندو ، جنھن کي ھن ڏٺو ئي ڪينھي .
62004021	جڏھن تہ مسيح جو اھو حڪم آھي تہ جيڪو خدا سان پيار ٿو ڪري تنھن کي پنھنجي ڀاءُ ڀيڻ سان بہ پيار ڪرڻ گھرجي .
62005001	جنھن کي اھو يقين آھي تہ عيسيٰ ئي مسيح آھي ، سو خدا جو ٻار آھي ۽ جيڪو پيءُ سان پيار ٿو ڪري ، سو سندس ٻار سان بہ پيار ٿو ڪري .
62005002	جڏھن اسين خدا سان پيار ڪريون ٿا ۽ سندس حڪمن تي عمل ٿا ڪريون ، تہ انھيءَ مان معلوم ٿئي ٿو تہ خدا جي ٻارن سان بہ پيار ٿا ڪريون .
62005003	خدا سان پيار ڪرڻ ، معنيٰ اسان جو سندس حڪمن تي عمل ڪرڻ آھي ۽ ھن جا حڪم ڏکيا نہ آھن .
62005004	ڇالاءِ جو جيڪو خدا جو ٻار آھي ، سو دنيا تي فتح حاصل ڪري ٿو . اھا سوڀ جنھن دنيا کي فتح ڪيو آھي سا آھي اسان جو ايمان .
62005005	دنيا کي ڪير فتح ڪري سگھي ٿو ، سواءِ انھيءَ جي جيڪو ايمان آڻي ٿو تہ عيسيٰ خدا جو فرزند آھي ؟
62005006	ھي اھو ئي آھي جيڪو پاڻيءَ ۽ رت جي وسيلي آيو ، يعني عيسيٰ مسيح . ھو نہ رڳو پاڻيءَ جي وسيلي ، پر پاڻيءَ ۽ رت ٻنھي جي وسيلي آيو آھي .
62005007	اھو شاھدي ڏيڻ وارو پاڪ روح آھي ، ڇالاءِ جو پاڪ روح حق آھي . بلڪ شاھدي ڏيڻ وارا تہ ٽي آھن :
62005008	پاڪ روح ، پاڻي ۽ رت ، جيڪي سڀيئي ھڪڙي ئي ڳالھہ ٿا ڪن .
62005009	اسين ماڻھن جي شاھدي قبول ڪريون ٿا . پر خدا جي شاھدي تہ انھيءَ کان وڌيڪ آھي ، ڇالاءِ جو اھا خدا جي شاھدي آھي ، جيڪا ھن پنھنجي فرزند جي حق ۾ ڏني آھي .
62005010	جيڪو خدا جي فرزند تي ايمان آڻي ٿو ، تنھن جي دل ۾ اھا شاھدي موجود آھي . جيڪو خدا تي ايمان نہ ٿو آڻي سو کيس ڪوڙو ٿو ڪري ، ڇالاءِ جو ھن انھيءَ شاھديءَ تي ايمان نہ آندو آھي ، جيڪا خدا پنھنجي فرزند جي حق ۾ ڏني آھي .
62005011	اھا شاھدي ھيءَ آھي تہ خدا اسان کي دائمي زندگي ڏني آھي ۽ اھا زندگي خدا جي فرزند جي وسيلي آھي .
62005012	جنھن وٽ خدا جو فرزند آھي تنھن وٽ زندگي آھي ۽ جنھن وٽ خدا جو فرزند نہ آھي تنھن وٽ زندگي بہ ڪانھي .
62005013	اوھين جيڪي خدا جي فرزند جي نالي تي ايمان آڻيو ٿا ، تن ڏانھن مون ھي ڳالھيون انھيءَ لاءِ لکيون آھن تہ جيئن اوھان کي خبر پوي تہ اوھان کي دائمي زندگي مليل آھي .
62005014	اسان کي خدا جي حضور ۾ پورو پورو ڀروسو آھي تہ جيڪڏھن اسين سندس مرضيءَ موجب ڪا شيءِ گھرنداسين تہ ھو اسان جي ٻڌندو .
62005015	جيڪڏھن اسان کي خبر آھي تہ ھو اسان جي ٻڌي ٿو ، تہ پوءِ اسين اھو بہ ڄاڻون ٿا تہ جيڪو بہ اسان کانئس گھريو آھي سو اسان کي مليو آھي .
62005016	جيڪڏھن ڪو ماڻھو پنھنجي ھم ايمان کي اھڙو گناھہ ڪندو ڏسي ، جنھن جو نتيجو موت نہ آھي تہ کيس ھن لاءِ خدا کان دعا گھرڻ کپي ، جيڪو کيس زندگي بخشيندو . ھي انھن لاءِ آھي جيڪي اھڙا گناھہ نہ ٿا ڪن جن جو نتيجو موت آھي . اھڙو بہ گناھہ آھي ، جنھن جو نتيجو موت آھي . آءٌ نہ ٿو چوان تہ کيس انھيءَ گناھہ بابت دعا گھرڻ کپي .
62005017	سڀڪا بڇڙائي گناھہ آھي ، پر اھڙو بہ گناھہ آھي جنھن جو نتيجو موت نہ آھي .
62005018	اسين ڄاڻون ٿا تہ خدا جنھن کي پنھنجو ٻار بڻايو آھي ، سو گناھہ نہ ڪندو آھي ، ڇالاءِ جو خدا جو فرزند سندس حفاظت ڪري ٿو ۽ شيطان کيس ھٿ بہ لائي نہ ٿو سگھي .
62005019	اسين ڄاڻون ٿا تہ اسين خدا جا ٻار آھيون ، جيتوڻيڪ ٻي سڄي دنيا شيطان جي قبضي ۾ آھي .
62005020	اسين اھو بہ ڄاڻون ٿا تہ خدا جو فرزند آيو آھي . ھن اسان کي سمجھہ بخشي آھي تہ اسين انھيءَ خدا کي سڃاڻون جيڪو حق آھي ۽ اسين انھيءَ حقيقي خدا جا آھيون ، تھڙيءَ ئي طرح سندس فرزند عيسيٰ مسيح سان گڏجي ھڪ ٿيل پڻ آھيون . اھو ئي حقيقي خدا ۽ دائمي زندگي آھي .
62005021	پيارا ٻارؤ ! بتن يعني ڪوڙن معبودن کان پاڻ کي بچائجو .
63001001	ھن بزرگ جي طرفان تو خدا جي چونڊيل شريف عورت ۽ تنھنجي ٻارن ڏانھن سلام ، جن کي آءٌ سچائيءَ سبب پيار ٿو ڪريان . نہ رڳو آءٌ پر اُھي سڀيئي جيڪي سچ کي سڃاڻن ٿا ، سي بہ اوھان سان پيار ڪن ٿا ،
63001002	ڇاڪاڻ تہ سچ اسان ۾ رھي ٿو ۽ ھميشہ اسان سان گڏ رھندو .
63001003	شل اسان تي سچائيءَ ۽ پيار سان گڏ خدا پيءُ ۽ پيءُ جي فرزند عيسيٰ مسيح طرفان فضل ، رحم ۽ سلامتي ھجي .
63001004	آءٌ ڪيڏو نہ خوش ٿيس جڏھن مون ڏٺو تہ تنھنجا ڪي ٻار ائين سچ تي ھلي رھيا آھن ، جيئن پيءُ اسان کي حڪم ڏنو آھي .
63001005	پياري ڀيڻ ، عرض تہ آءٌ تو ڏانھن ڪو نئون حڪم نہ ، بلڪ اھو پراڻو حڪم لکي رھيو آھيان ، جيڪو شروع کان اسان کي مليو ھو تہ اسين ھڪ ٻئي سان پيار ڪريون .
63001006	پيار جو مطلب اھو آھي تہ اسان کي خدا جي حڪمن تي عمل ڪرڻ گھرجي . سو جيڪو حڪم اوھان شروع کان ٻڌو آھي سو ھي آھي تہ اوھين پيار ۾ زندگي گذاريو .
63001007	ڇالاءِ جو ڪيئي گمراھہ ڪندڙ دنيا ۾ نڪري پيا آھن ، جيڪي عيسيٰ مسيح جي انساني صورت ۾ اچڻ جو انڪار ٿا ڪن . اھڙي قسم جو شخص گمراھہ ڪندڙ ۽ مسيح جو دشمن آھي .
63001008	خبردار ، اوھان جيڪي ڪم ڪيا آھن سي متان برباد ڪري ڇڏيو ، بلڪ اوھان کي پورو پورو اجر ملي .
63001009	جيڪو مسيح جي تعليم کان اڳتي وڌي وڃي ٿو ، تنھن وٽ خدا موجود نہ آھي . پر جيڪو مسيح جي تعليم تي قائم رھي ٿو ، تنھن وٽ پيءُ ۽ فرزند ٻئي موجود آھن .
63001010	جيڪڏھن ڪو اوھان وٽ اچي ۽ ھيءَ تعليم نہ ڏئي تہ اھڙي شخص کي گھر ۾ اچڻ نہ ڏيو ۽ نڪي کيس سلام ڪريو .
63001011	جيڪو کيس سلام ڪري ٿو ، سو سندس بڇڙن ڪمن ۾ شريڪ ٿئي ٿو .
63001012	مون کي ڪيتريون ئي ڳالھيون اوھان کي ٻڌائڻيون آھن ، جيڪي مس سان ۽ ڪاغذ تي لکڻ نہ ٿو چاھيان . پر اميد اٿم تہ روبرو اوھان سان ملي ڳالھيون ڪريان تہ جيئن اسان جي خوشي پوري ٿئي .
63001013	خدا جي چونڊيل تنھنجي ڀيڻ جا ٻار تو کي سلام ڏين ٿا .
64001001	مون بزرگ جي طرفان گايس ڏانھن ، جنھن کي آءٌ سچائيءَ سبب پيار ٿو ڪريان .
64001002	اي پيارا ! منھنجي اھا دعا آھي تہ شل تون ائين خوشحال ۽ تندرست ھجين ، جيئن تنھنجو روح آھي .
64001003	جڏھن ڪن ايمان وارن اچي اھا شاھدي ڏني تہ تون سچ جو وفادار آھين ۽ سچائيءَ سان زندگي گذاري رھيو آھين ، تڏھن مون کي ڏاڍي خوشي ٿي .
64001004	منھنجي لاءِ ھن کان وڌيڪ ٻي ڪابہ خوشي ڪانھي ، جڏھن آءٌ ٻڌان تہ منھنجا ٻار سچ تي ھلي رھيا آھن .
64001005	اي پيارا ! جيڪي ايمان وارا تو وٽ اچن ٿا ، خاص ڪري جيڪي تنھنجا اڳ ڏٺل بہ نہ آھن ، تڏھن بہ تون سچائيءَ سان انھن جي خدمت ڪرين ٿو .
64001006	ڪليسيا جي اڳيان انھن تنھنجي پيار جي شاھدي ڏني آھي . اھو چڱو ٿيندو جيڪڏھن تون اھڙيءَ طرح سندن مدد ڪري سفر لاءِ روانو ڪندين جھڙيءَ طرح خدا کي جڳائي .
64001007	ڇالاءِ جو ھو مسيح جي نالي تي نڪتا آھن ۽ جيڪي ايماندار نہ آھن ، تن جي مدد قبول نہ ڪئي اٿائون .
64001008	تہ پوءِ اسان کي اھڙن ماڻھن جي مدد ڪرڻ گھرجي ، تہ جيئن اسين ھن سچائيءَ جي ڪم ۾ ساڻن شريڪ ٿيون .
64001009	مون ڪليسيا ڏانھن ڪي ڪجھہ لکيو آھي . پر دياترفيس جيڪو وڏو ٿيڻ گھري ٿو ، سو اسان کي قبول نہ ٿو ڪري .
64001010	سو جيڪڏھن آءٌ آيس تہ جيڪي ڪم دياترفيس ڪري ٿو ، تن کي اچي ظاھر ڪندس تہ ھو ڪيئن اسان جي خلاف بڪواس ڪري ٿو . ھو ايتري تي بہ راضي نہ ٿو ٿئي ، بلڪ پاڻ تہ ايمان وارن کي قبول نہ ٿو ڪري ، پر جيڪي قبول ڪرڻ گھرن ٿا تن کي بہ منع ڪري ٿو ۽ کين ڪليسيا مان ڪڍي ڇڏي ٿو .
64001011	پيارا ! بڇڙائيءَ جي نہ ، بلڪ چڱائيءَ جي پيروي ڪر . جيڪو نيڪي ڪري ٿو ، سو خدا جو ٻار آھي ۽ جيڪو بڇڙائي ڪري ٿو تنھن خدا کي ڪڏھن بہ نہ ڄاتو آھي .
64001012	دميتريس جي ھر ڪو نيڪي ڪري ٿو ۽ سندس نيڪي ڪرڻ حق بہ آھي . اسين بہ سندس شاھدي ڏيون ٿا ۽ اوھين ڄاڻو ٿا تہ اسان جي شاھدي سچي آھي .
64001013	مون کي ڪيتريون ئي ڳالھيون تو کي ٻڌائڻيون ھيون ، پر آءٌ اُھي مس ۽ قلم سان لکڻ نہ ٿو گھران .
64001014	اميد اٿم تہ جلد ئي اچي تو سان ملندس ۽ پوءِ روبرو ڳالھائينداسين .
64001015	شل تو کي اطمينان ھجي . ھتان جا دوست تو کي سلام چون ٿا . تون ايڏانھن وارن دوستن کي نالي وار سلام چئجانءِ .
65001001	ھي خط عيسيٰ مسيح جي ٻانھي ۽ يعقوب جي ڀاءُ يھوداہ جي طرفان آھي . ھي انھن ڏانھن لکجي ٿو ، جيڪي چونڊيا ويا آھن ۽ ساڻن پيءُ خدا جو پيار آھي ۽ عيسيٰ مسيح جي وسيلي حفاظت ۾ آھن .
65001002	شل اوھان تي رحم ، سلامتي ۽ پيار جھجھي انداز ۾ ھجي .
65001003	پيارا دوستو ! مون کي اوھان ڏانھن انھيءَ ڇوٽڪاري جي باري ۾ لکڻ جو تمام گھڻو چاھہ ھو ، جنھن ۾ اسان سڀ شريڪ آھيون . سو مون اھو لکڻ ضروري سمجھيو تہ اوھان کي ھمتايان تہ انھيءَ ايمان لاءِ سخت مقابلو ڪريو ، جيڪو خدا ھميشہ لاءِ پنھنجي قوم کي ڏيئي ڇڏيو آھي .
65001004	ڇالاءِ جو ڪي ماڻھو لڪي ڇپي اوھان منجھہ گھڙي آيا آھن . اُھي قديم زماني کان پاڪ ڪلام موجب ھن سزا لاءِ مقرر ڪيا ويا ھئا . ھو بدڪار ماڻھو آھن ، جيڪي خدا جي فضل کي ڦيرائي پنھنجي شھوت پرستيءَ جو بھانو بڻائين ٿا . اُھي اسان جي ھڪڙي ئي مالڪ ۽ خداوند عيسيٰ مسيح جو انڪار ٿا ڪن .
65001005	جيتوڻيڪ اوھين اڳي ئي اھو سڀ ڄاڻو ٿا ، تنھن ھوندي بہ آءٌ اوھان کي ياد ڏيارڻ ٿو چاھيان تہ ڪيئن خداوند ھڪ قوم کي مصر ملڪ مان بچائي ورتو ۽ پوءِ وري جن ايمان نہ آندو تن کي تباھہ ڪيائين .
65001006	اھڙيءَ طرح جن ملائڪن پنھنجي اختيار واري حيثيت قائم نہ رکي پر پنھنجي خاص رھڻ جي جاءِ ڇڏي ڏني ، تن کي خدا ابدي زنجيرن سان قيد ڪري عظيم ڏينھن واري عدالت تائين اونداھيءَ منجھہ رکيو آھي .
65001007	ساڳئي نموني سدوم ۽ عموراہ ۽ انھن جي آس پاس وارا شھر زناڪاري ۽ بدفعليءَ جي پٺيان پيا . اُھي دائمي باھہ جي سزا پيا ڀوڳين تہ جيئن ٻين لاءِ عبرت جو مثال ٿين .
65001008	بلڪل ساڳئي نموني اھي ماڻھو بہ پنھنجن خوابن خيالن ۾ محو ٿي پنھنجن جسمن کي ناپاڪ ٿا ڪن ، اختياريءَ کي حقير ٿا ڄاڻن ۽ عظيم آسماني ھستين جي بي حرمتي ٿا ڪن .
65001009	مگر وڏي ملائڪ ميڪائيل جڏھن موسيٰ جي لاش بابت شيطان سان جھيڙو ۽ تڪرار پئي ڪيو ، تڏھن کيس ايتري ھمت نہ ٿي جو شيطان تي ڦٽڪار ڪري سگھي . پر رڳو ايترو چيائين تہ ” خداوند تو تي ملامت ڪري . “
65001010	پر ھي ماڻھو انھن ڳالھين تي ڦٽڪار ٿا ڪن ، جن کي ھو نہ ٿا ڄاڻن ۽ جن ڳالھين کي ھو بي عقل جانورن وانگر طبعي ٿا سمجھن . اھي ئي کين تباھہ ڪن ٿيون .
65001011	افسوس آھي انھن تي ! ڇالاءِ جو ھو قابيل جي واٽ تي ھليا ، نفعي جي خاطر بلعام جھڙي گمراھيءَ ۾ ڪاھي پيا ۽ قوراہ وانگر بغاوت ڪري برباد ٿيا .
65001012	ھي بدڪار ماڻھو اوھان جي محبت ڀرين مجلسن لاءِ نقصانڪار آھن ، جيڪي بنا ڪنھن ڊپ ڊاءَ جي رڳو پنھنجي پيٽ ڀرڻ لاءِ اوھان سان گڏ کائين پيئن ٿا . اِھي بي آب ڪڪر آھن ، جن کي ھوائون کنيو اُڏائينديون وتن . اِھي سرءُ جا وڻ آھن جيڪي پوريءَ طرح مئل آھن ، يعني بي ڦل ۽ پاڙؤن پٽيل آھن .
65001013	اِھي سمنڊ جون بي قابو ڇوليون آھن ، جيڪي پنھنجي بي شرميءَ جي گَج ٿيون اڇلائين . ھو ڀٽڪندڙ تارا آھن ، جن لاءِ ھميشہ گھُگھُہ اوندھہ رکي ويئي آھي .
65001014	انھن ماڻھن جي باري ۾ ئي حنوڪ ، جيڪو آدم جي ستين پيڙھيءَ ۾ ھو ، اڳڪٿي ڪري چيو تہ ” ياد رکو ، خداوند پنھنجي لکين ملائڪن سان اچي ٿو .
65001015	ھو انھيءَ لاءِ ٿو اچي تہ جيئن ھر ھڪ سان انصاف ڪري ۽ انھن سڀني بدڪارن کي سزا ڏئي ، جن بدڪاريءَ جو طريقو اختيار ڪري بدڪاريءَ جا ڪم ڪيا . ھو انھن سڀني سخت ڳالھين لاءِ کين ڏوھاري ٺھرائيندو ، جيڪي ھنن وڏن گنھگارن سندس برخلاف ڪيون آھن . “
65001016	اُھي ماڻھو ڪُرڪندڙ ، شڪايت ڪندڙ ۽ پنھنجين برين خواھشن تي ھلندڙ آھن . اِھي پنھنجي لاءِ ٻٽاڪون ھڻندڙ ۽ پنھنجي فائدي لاءِ ٻين جي خوشامند ڪندڙ آھن .
65001017	پر اي عزيزو ! اھي ڳالھيون ياد رکو ، جيڪي اسان جي خداوند عيسيٰ مسيح جي رسولن اڳي ئي ٻڌائي ڇڏيون آھن .
65001018	اُھي اوھان کي چوندا ھئا تہ ” آخري زماني ۾ ڪي ٺٺوليون ڪندڙ ماڻھو ھوندا ، جيڪي پنھنجين بدڪاريءَ وارين خواھشن جي پيروي ڪندا . “
65001019	ھي اُھي ماڻھو آھن جيڪي جدايون ٿا وجھن . ھي نفس پرست آھن جن ۾ پاڪ روح نہ آھي .
65001020	پر اي عزيزو ! اوھين پنھنجي نھايت ئي پاڪ ايمان ۾ مضبوط ٿيندا رھو ۽ پاڪ روح جي مدد سان دعا گھرندا رھو .
65001021	پنھنجو پاڻ کي خدا جي پيار ۾ قائم رکو ۽ ھميشہ جي زندگيءَ لاءِ اسان جي خداوند عيسيٰ مسيح جي رحم جا منتظر رھو .
65001022	جيڪي ماڻھو شڪ شبھو رکن ٿا ، تن تي رحم ڪجو .
65001023	ڪن کي ڇڪي باھہ مان ڪڍي بچايو ۽ ٻين تي خوف کائيندي رحم ڪريو . پر جسماني خواھشن وسيلي پليت ٿيل ڪپڙن کان بہ نفرت ڪجو .
65001024	خدا جيڪو اوھان کي ٿاٻي کائڻ کان بچائي سگھي ٿو ۽ پنھنجي جلال واري حضور ۾ نھايت خوشيءَ سان بي عيب ڪري بيھاري سگھي ٿو ،
65001025	انھيءَ واحد خدا ، اسان جي ڇوٽڪاري ڏيندڙ کي ، اسان جي خداوند عيسيٰ مسيح جي وسيلي جلال ۽ عظمت ، قدرت ۽ اختيار سونھي ، جيئن ازل کان ھو ، ھاڻي آھي ۽ ھميشہ تائين ھوندو . آمين .
66001001	ھن ڪتاب ۾ انھن ڳالھين جو بيان آھي ، جيڪي عيسيٰ مسيح ظاھر ڪيون . اھو مڪاشفو خدا ھن کي انھيءَ لاءِ ڏنو تہ پنھنجي ٻانھن کي اھي ڳالھيون ڏيکاري جيڪي جلد ٿيڻ واريون آھن . مسيح پنھنجي ملائڪ جي وسيلي پنھنجي غلام يوحنا تي اھي ڳالھيون ظاھر ڪيون .
66001002	پوءِ يوحنا انھن ڳالھين جي گواھي ڏني جيڪي ھن ڏٺيون ، يعني خدا جو ڪلام ۽ عيسيٰ مسيح جي شاھدي .
66001003	سڀاڳو آھي اھو شخص ، جيڪو ھن پيشنگوئيءَ جون ڳالھيون پڙھي ٿو ۽ اھي جيڪي ٻڌن ٿا ۽ انھيءَ ۾ لکيل ڳالھين تي عمل ڪن ٿا . ڇالاءِ جو انھن ڳالھين جي پوري ٿيڻ جو وقت ويجھو آھي .
66001004	ھي پيغام يوحنا جي طرفان ايشيا پرڳڻي جي ستن ڪليسيائن ڏانھن آھي . شال اوھان تي انھيءَ جو فضل ۽ اطمينان ھجي ، جيڪو آھي ، جيڪو ھو ۽ جيڪو اچڻو آھي . اھي برڪتون اوھان ڏانھن انھن ستن روحن وٽان بہ آھن جيڪي خدا جي تخت جي اڳيان آھن ،
66001005	۽ عيسيٰ مسيح وٽان بہ آھن جيڪو سچو شاھد ، جيڪي مئلن مان جيئرا ٿيا تن ۾ پھريتو ۽ دنيا جي بادشاھن تي حڪم ھلائيندڙ آھي.ھو اسان کي پيار ٿو ڪري ۽ ھن پنھنجو رت وھائي اسان کي گناھن کان ڇوٽڪارو ڏنو آھي .
66001006	ھن اسان کي ڪاھنن جي ھڪڙي بادشاھت بڻايو تہ جيئن اسين سندس خدا ۽ پيءُ جي خدمت ڪري سگھون . شل انھيءَ جي وڏائي ۽ قدرت ھميشہ تائين قائم رھي . آمين .
66001007	ڏسو ، ھو ڪڪرن تي ٿو اچي،ھر ھڪ اک ھن کي ڏسندي.اھي بہ کيس ڏسندا جن ھن کي چيڀاٽي ماريو ، ۽ دنيا جون سڀ قومونساڻس پنھنجي ڪئي تي ماتم ڪنديون ، بيشڪ . آمين .
66001008	خداوند خدا ، جيڪو آھي ، جيڪو ھو ۽ جيڪو اچڻو آھي ، اھو قادرِمطلق فرمائي ٿو تہ ” آءٌ اول ۽ آخر آھيان . “
66001009	آءٌ يوحنا اوھان جو ڀاءُ ۽ عيسيٰ جي مصيبت ، بادشاھت ۽ صبر ۾ اوھان سان شريڪ آھيان . آءٌ خدا جي ڪلام ٻڌائڻ ۽ عيسيٰ جي شاھدي ڏيڻ ڪري انھيءَ ٻيٽ ۾ قيد ھوس جيڪو پتمس ٿو سڏجي .
66001010	خداوند واري ڏينھن آءٌ رويا جي حالت ۾ اچي ويس ۽ پنھنجي پٺيان ھڪڙو اھڙو وڏو آواز ٻڌم جيڪو توتاري جي آواز وانگر ھو ،
66001011	جنھن چيو تہ ” جيڪي تون ڏسين ٿو ، سو ڪتاب ۾ لک ۽ اھو ستن ئي ڪليسيائن ڏانھن ڏياري موڪل ، يعني اِفسس ، سمرنا ، پرگمن ، ٿواتيرہ ، سرديس ، فلدلفيا ۽ لوديڪيا ڏانھن . “
66001012	آءٌ پوئتي مڙيس تہ جيئن اھو ڏسي سگھان جنھن مون سان ٿي ڳالھايو ، تڏھن مون ست سونا شمعدان ڏٺا .
66001013	انھن شمعدانن جي وچ ۾ مون ابن آدم جھڙو ھڪڙو شخص ڏٺو ، جو پيرن تائين ھڪ ئي پوشاڪ پھريل ھو ۽ ڇاتيءَ تي ھڪڙو سونو سينابند ٻڌل ھوس .
66001014	انھيءَ جو مٿو ۽ وار اھڙا اڇا ھئا جھڙو کير ، بلڪ نور جھڙا . سندس اکيون مشعل وانگر ٻرن پيون .
66001015	انھيءَ جا پير صاف پتل جھڙا ھئا جيڪو پتل ڄڻ تہ بٺيءَ مان تپي اُجرو ٿي نڪتل ھجي ، سندس آواز زور سان وھندڙ پاڻيءَ جھڙو ھو .
66001016	ھن جي ساڄي ھٿ ۾ ست تارا ھئا ۽ وات مان ھڪڙي ٻہ منھين تلوار ٿي نڪتس ۽ سندس شڪل چمڪندڙ سج جھڙي ھئي .
66001017	جڏھن مون ھن کي ڏٺو تہ سندس پيرن تي ڪري مُڙدي وانگر پئجي رھيس . ھن پنھنجو ساڄو ھٿ مون تي رکي چيو تہ ” ڊڄ نہ ، آءٌ اول ۽ آخر آھيان .
66001018	آءٌ جيئرو آھيان ، مري تہ ويو ھوس ، پر ڏس آءٌ ھميشہ تائين جيئرو رھندس . موت ۽ عالم ارواح جون ڪنجيون مون وٽ آھن .
66001019	تنھنڪري جيڪي تو ھن وقت ڏٺو ۽ اُھي ڳالھيون جيڪي ھن کان پوءِ جلد ٿيڻيون آھن ، سي سڀيئي لک .
66001020	اُھي ست تارا جيڪي تو منھنجي ساڄي ھٿ ۾ ڏٺا تن جو ۽ ستن سونن شمعدانن جو راز ھي آھي تہ ست تارا ستن ڪليسيائن جا ملائڪ آھن ۽ ست شمعدان ست ڪليسيائون آھن . “
66002001	ھن چيو تہ ” اِفسس واري ڪليسيا جي ملائڪ ڏانھن لک تہ جنھن کي پنھنجي ساڄي ھٿ ۾ ست تارا آھن ۽ جيڪو ستن سونن شمعدانن جي وچ ۾ ھلي ٿو ، سو چوي ٿو تہ
66002002	مون کي اوھان جي ڪمن ، اوھان جي محنت ۽ صبر جي خبر آھي ۽ اھو بہ ڄاڻان ٿو تہ اوھين بڇڙائي ڪندڙن کي برداشت ڪري نہ ٿا سگھو . جيڪي پاڻ کي رسول ٿا سڏائين پر آھن ڪين ، تن کي اوھان آزمائي ڏٺو تہ اھي ڪوڙا نڪتا .
66002003	منھنجي نالي جي ڪري اوھين سختيون سھندي سھندي بہ ڪين ٿڪيا آھيو ، بلڪ بردباريءَ سان ھلندا ٿا رھو .
66002004	پر اوھان جي باري ۾ آءٌ ايترو چوندس تہ اوھان مون سان پھريون پيار ڇڏي ڏنو آھي .
66002005	تنھنڪري ياد ڪريو تہ اوھين ڪٿان ڪريا آھيو ۽ پوءِ توبھہ تائب ٿي اڳي جھڙا ڪم ڪريو . جيڪڏھن اوھان توبھہ نہ ڪئي تہ آءٌ اوھان وٽ ايندس ۽ اوھان جو شمعدان مقرر جاءِ تان ھٽائي ڇڏيندس .
66002006	پر اوھان ۾ اوھان جي فائدي جي ھڪڙي ڳالھہ آھي تہ اوھين نڪولين جي ڪمن کان نفرت ڪريو ٿا ، جن کان مون کي بہ نفرت آھي .
66002007	جنھن کي ڪن آھن سو ٻڌي تہ پاڪ روح ڪليسيا کي ڇا ٿو چوي . جيڪو غالب پوندو تنھن کي آءٌ زندگيءَ جي انھيءَ وڻ جو ميوو کائڻ لاءِ ڏيندس جيڪو بھشت ۾ آھي . “
66002008	” سمرنا واري ڪليسيا جي ملائڪ ڏانھن لک تہ جيڪو اول ۽ آخر آھي ، جيڪو مري ويو ھو ۽ وري جيئرو ٿيو ، سو چوي ٿو تہ
66002009	مون کي اوھان جي مصيبت ۽ غريبيءَ جي خبر آھي ، پر اوھين دولتمند آھيو . جيڪي اوھان جي گلا پيا ڪن تن کي بہ آءٌ ڄاڻان ٿو . اُھي پاڻ کي يھودي ٿا سڏائين پر آھن ڪين ، اھي شيطان جو ٽولو آھن .
66002010	جيڪي ڏک اوھان کي سھڻا آھن تن کان نہ ڊڄو . ياد رکو ، شيطان اوھان مان ڪن کي قيد ۾ وجھندو تہ جيئن اوھان جي آزمائش ٿئي . اوھان ڏھن ڏينھن تائين مصيبت برداشت ڪندا . اوھين مرڻ گھڙيءَ تائين ايمان تي قائم رھو تہ آءٌ اوھان کي زندگيءَ جو تاج ڏيندس .
66002011	جنھن کي ڪن آھن سو ٻڌي تہ پاڪ روح ڪليسيائن کي ڇا ٿو چوي . جيڪو غالب پوندو تنھن کي ٻئي موت جو ايذاءُ نہ رسندو . “
66002012	” پرگمن واري ڪليسيا جي ملائڪ ڏانھن لک تہ جنھن وٽ ٻہ منھين تکي تلوار آھي سو چوي ٿو تہ
66002013	مون کي خبر آھي تہ اوھين ڪٿي ٿا رھو ، يعني اتي جتي شيطان جو تخت آھي . اوھين منھنجي نالي تي قائم آھيو ۽ اوھان انھن ڏينھن ۾ بہ مون تي ايمان آڻڻ نہ ڇڏيو ، جڏھن اوھان منجھان منھنجو وفادار شاھد انتيپاس ان جاءِ تي ماريو ويو جتي شيطان رھي ٿو .
66002014	پر مون کي اوھان جي باري ۾ ڪجھہ ڳالھيون چوڻيون آھن . ڇالاءِ جو اوھان وٽ ڪي اھڙا ماڻھو آھن جيڪي بلعام جي تعليم تي عمل ڪن ٿا ، جنھن بلق کي سيکاريو تہ بني اسرائيل جي رستي تي ٿاٻڙائڻ جھڙي شيءِ رکي تہ جيئن ھو بتن جي قربانيءَ جون شيون کائين ۽ زنا ڪن .
66002015	اھڙيءَ طرح اوھان وٽ ڪي اھڙا ماڻھو بہ آھن ، جيڪي نڪولين جي تعليم تي عمل ڪن ٿا .
66002016	تنھنڪري توبھہ تائب ٿيو ، نہ تہ آءٌ جلد اوھان وٽ ايندس ۽ پنھنجي وات جي تلوار سان انھن سان وڙھندس .
66002017	جنھن کي ڪن آھن سو ٻڌي تہ پاڪ روح ڪليسيائن کي ڇا ٿو چوي . جيڪو غالب پوندو تنھن کي آءٌ لڪل مَنَ مان ڪجھہ ڏيندس ۽ ھڪڙو تجليدار پٿر بہ ڏيندوسانس . انھيءَ پٿر تي ھڪڙو نئون نالو لکيل ھوندو ، جنھن کي ٻيو ڪوبہ نہ ڄاڻيندو سواءِ انھيءَ جي جنھن کي ملندو . “
66002018	” ٿواتيرہ واري ڪليسيا جي ملائڪ ڏانھن لک تہ خدا جو فرزند جنھن جون اکيون مشعل وانگر ٻرن ٿيون ۽ جنھن جا پير صاف ٿيل پتل جھڙا آھن ،
66002019	سو چوي ٿو تہ مون کي اوھان جي ڪمن ، اوھان جي پيار ۽ ايمان ، خدمت ۽ صبر جي خبر آھي . آءٌ اھو بہ ڄاڻان ٿو تہ اوھان جا پويان ڪم پھرين کان وڌيڪ آھن .
66002020	پر مون کي اوھان جي باري ۾ ھي چوڻو آھي تہ اھا عورت اِيزبل ، جيڪا پاڻ کي نبياڻي ٿي سڏائي ، تنھن کي اوھين برداشت ڪريو ٿا ، جيتوڻيڪ اھا منھنجي ٻانھن کي زنا ڪرڻ ۽ بتن تي چاڙھيل قربانيءَ جي شين کائڻ جي تعليم ڏيئي گمراھہ ٿي ڪري .
66002021	مون انھيءَ کي مھلت ڏني تہ توبھہ تائب ٿئي ، پر ھوءَ پنھنجي زناڪاريءَ کان توبھہ ڪرڻ نہ ٿي چاھي .
66002022	ڏسو ، آءٌ ھن کي بستري داخل ٿو ڪريان ۽ جيڪي ساڻس زنا ٿا ڪن سي جيڪڏھن پنھنجن ڪمن کان توبھہ نہ ڪندا تہ کين بہ وڏيءَ مصيبت ۾ وجھندس .
66002023	آءٌ انھيءَ عورت جي پوئلڳن کي ماري ڇڏيندس ۽ پوءِ سڀني ڪليسيائن کي خبر پوندي تہ آءٌ اھو آھيان جيڪو اندر جا خيال ۽ دلين جا راز ڄاڻيان ٿو . آءٌ اوھان مان ھر ھڪ کي سندس ڪمن جو اجر ڏيندس .
66002024	پر اوھان ٿواتيرہ جا باقي ماڻھو ، جيڪي انھيءَ تعليم تي عمل نہ ٿا ڪريو ۽ انھن ڳالھين کان اڻ ڄاڻ آھيو جن کي شيطان جون اونھيون ڳالھيون ٿا چون ، آءٌ اوھان کي چوان ٿو تہ اوھان تي ڪو ٻيو بار نہ وجھندس .
66002025	پر جيڪي اوھان کي مليو تنھن کي سوگھو جھليو جيستائين آءٌ اچان .
66002026	جيڪو غالب پوندو ۽ منھنجي مرضيءَ مطابق توڙ نڀائيندو ، تنھن کي آءٌ قومن تي اختيار ڏيندس ،
66002027	جيئن مون کي پنھنجي پيءُ کان اختيار مليل آھن . ھو لوھہ جي لٺ سان انھن تي حڪم ھلائيندو ۽ کين ٺڪر جي ٿانوَ وانگر ڀڃي ڀورا ڪندو .
66002028	آءٌ ھن کي صبح جو چمڪندڙ تارو ڏيندس .
66002029	جنھن کي ڪن آھن سو ٻڌي تہ پاڪ روح ڪليسيائن کي ڇا ٿو چوي . “
66003001	” سرديس واري ڪليسيا جي ملائڪ ڏانھن لک تہ جنھن وٽ خدا جا ست روح ۽ ست تارا آھن ، سو ھيئن چوي ٿو تہ آءٌ اوھان جي ڪمن کي ڄاڻان ٿو . ماڻھو اوھان کي جيئرو سمجھندا آھن ، پر اوھين تہ مئل آھيو .
66003002	اوھين سجاڳ ٿيو ۽ جيڪي شيون اوھان وٽ باقي آھن تن کي سوگھو جھليو ، ڇالاءِ جو اھي ناس ٿيڻ تي آھن . مون اوھان جي ڪنھن بہ ڪم کي پنھنجي خدا جي آڏو پورو ٿيل نہ ڏٺو .
66003003	تنھنڪري جيڪي اوھان کي مليو آھي ۽ جيڪي ٻڌو اٿوَ ، تنھن تي عمل ڪريو ۽ توبھہ تائب ٿيو . جيڪڏھن اوھين سجاڳ نہ ٿيندا تہ آءٌ چور وانگر ايندس ۽ اوھان کي خبر ئي ڪانہ پوندي تہ ڪھڙي وقت اچي اوھان جي مٿان ڪڙڪندس .
66003004	پر سرديس ۾ اوھان وٽ ڪي اھڙا ماڻھو بہ آھن ، جن پنھنجا ڪپڙا پليت نہ ڪيا آھن . اُھي پاڪ صاف ڪپڙا پائي مون سان گڏ گھمندا ، ڇالاءِ جو اُھي انھيءَ لائق آھن .
66003005	جيڪو غالب پوندو ، تنھن کي اھڙيءَ طرح پاڪ صاف ڪپڙا پھرايا ويندا . آءٌ سندس نالو زندگيءَ جي ڪتاب مان اصل ڪونہ ڪڍندس ، بلڪ آءٌ پنھنجي پيءُ ۽ سندس ملائڪن جي اڳيان اقرار ڪندس تہ اھو شخص منھنجو آھي .
66003006	جنھن کي ڪن آھن سو ٻڌي تہ پاڪ روح ڪليسيائن کي ڇا ٿو چوي . “
66003007	” فلدلفيا واري ڪليسيا جي ملائڪ ڏانھن لک تہ جيڪو پاڪ ۽ سچو آھي ، جنھن وٽ دائود جي ڪنجي آھي ، جنھن جي کوليل کي ڪو بند نہ ڪندو ۽ جنھن جي بند ڪيل کي ڪوبہ کولي نہ سگھندو ، سو ھيئن ٿو چوي تہ
66003008	مون کي اوھان جي ڪمن جي خبر آھي ۽ ڄاڻان ٿو تہ اوھان ۾ ٿوري طاقت آھي . اوھان منھنجي ڪلام تي عمل ڪيو ۽ منھنجي نالي کان انڪار ڪين ڪيو . سو مون اوھان جي اڳيان ھڪڙو دروازو کولي ڇڏيو آھي ، جنھن کي ڪوبہ بند ڪري نہ ٿو سگھي .
66003009	ڏسو ، ڪي ڪوڙا پاڻ کي يھودي ٿا سڏائين ، پر حقيقت ۾ آھن ڪونہ بلڪ اھي شيطان جو ٽولو آھن . انھن کي آءٌ اوھان جي حوالي ڪندس . ھو اچي اوھان جي پيرن تي ڪرندا ، پوءِ کين خبر پوندي تہ آءٌ اوھان سان پيار ڪريان ٿو .
66003010	جيئن تہ اوھان منھنجو حڪم مڃي صبر ڪيو ، تنھنڪري آءٌ بہ اوھان کي آزمائش جي گھڙيءَ کان بچائيندس ، جيڪا ڌرتيءَ تي رھڻ وارن جي آزمائش لاءِ ساري جھان تي اچڻي آھي .
66003011	آءٌ جلد اچڻو آھيان ، جيڪي اوھان وٽ آھي سو سنڀالي رکو تہ ڪوبہ اوھان جو تاج کسي نہ وٺي .
66003012	جيڪو غالب پوندو ، تنھن کي آءٌ ھيڪل جو ھڪ ٿنڀو بڻائيندس . اھو ھيڪل کان ڪڏھن بہ ٻاھر نہ نڪرندو . آءٌ پنھنجي خدا جو نالو ۽ پنھنجي خدا جي شھر ، يعني نئين يروشلم جو نالو ۽ خود پنھنجو نالو انھيءَ شخص تي لکندس . اھو شھر منھنجي خدا وٽان آسمان کان ھيٺ لھي ايندو .
66003013	جنھن کي ڪن آھن سو ٻڌي تہ پاڪ روح ڪليسيائن کي ڇا ٿو چوي . “
66003014	” لوديڪيا واري ڪليسيا جي ملائڪ ڏانھن لک تہ جيڪو امين ، وفادار ۽ سچو شاھد آھي ۽ جنھن جي وسيلي خدا سڀ ڪجھہ بڻايو ، سو ھيئن ٿو چوي تہ
66003015	مون کي اوھان جي ڪمن جي خبر آھي . اوھين نہ ٿڌا آھيو نڪي گرم ، اوھين ٿڌا يا گرم ھجو ھا تہ چڱو ٿئي ھا .
66003016	پر اوھين نہ گرم نڪي ٿڌا ، بلڪ نيم گرم آھيو . تنھنڪري آءٌ اوھان کي پنھنجي وات مان ٿوڪاري ڇڏيندس .
66003017	اوھين چئو ٿا تہ اسين دولتمند آھيون ۽ گھڻي دولت گڏ ڪئي اٿئون ۽ ڪنھن بہ شيءِ جي گھرج ڪانہ اٿئون . پر اوھان کي اھا خبر ڪانھي تہ اوھين بد بخت ، ڏکيا ، ڪنگال ، انڌا ۽ اگھاڙا آھيو .
66003018	تنھنڪري آءٌ اوھان کي صلاح ٿو ڏيان تہ باھہ ۾ صاف ٿيل نج سون مون کان خريد ڪريو تہ دولتمند ٿيو ۽ پاڪ صاف پوشاڪ بہ وٺو تہ پنھنجي اوگھڙ ڍڪي سگھو ۽ شرمسار نہ ٿيو . پنھنجي اکين لاءِ سرمو وٺو تہ ڏسي سگھو .
66003019	آءٌ جن سان پيار ڪندو آھيان تن کي تنبيھہ ۽ سيکت بہ ڏيندو آھيان ، تنھنڪري سرگرم ٿيو ۽ توبھہ تائب ٿيو .
66003020	ڏسو ، آءٌ دروازي وٽ بيھي کڙڪايان ٿو ، جيڪڏھن ڪو ماڻھو منھنجو آواز ٻڌي دروازو کوليندو تہ آءٌ اندر لنگھي ايندس ۽ انھيءَ سان گڏ ماني کائيندس ۽ اھو مون سان گڏ کائيندو .
66003021	جيڪو غالب پوندو تنھن کي آءٌ پاڻ سان گڏ تخت تي ويھاريندس ، جھڙيءَ طرح آءٌ پاڻ غالب پيس ۽ پنھنجي پيءُ سان گڏ سندس تخت تي ويٺس .
66003022	جنھن کي ڪن آھن ، سو ٻڌي تہ پاڪ روح ڪليسيائن کي ڇا ٿو چوي . “
66004001	انھن ڳالھين کان پوءِ مون نھاريو تہ آسمان ۾ ھڪڙو کليل دروازو ڏٺم ، ۽ اھو توتاري جھڙو آواز جيڪو مون اڳ ۾ ٻڌو ھو ، سو وري ٻڌڻ ۾ آيو ۽ چيائين تہ ” ھيڏانھن اچ تہ آءٌ تو کي اھي ڳالھيون ڏيکاريان ، جيڪي ھن کان پوءِ ٿيڻ واريون آھن . “
66004002	ھڪدم آءٌ رويا جي حالت ۾ اچي ويس ۽ ڏٺم تہ آسمان ۾ ھڪڙو تخت رکيل ھو ۽ انھيءَ تخت تي ڪو ويٺو ھو .
66004003	جيڪو انھيءَ تي ويٺو ھو ، سو زبرجد ۽ عقيق جھڙو نظر پئي آيو ۽ تخت جي چوڌاري انڊلٺ ھئي جا ڏسڻ ۾ زمرد جھڙي ھئي .
66004004	انھيءَ تخت جي چوڌاري چوويھہ تخت ٻيا بہ ھئا ۽ انھن تختن تي مون چوويھہ بزرگ ويٺل ڏٺا ، جن کي نوراني پوشاڪ پھريل ھئي ۽ انھن جي مٿن تي سونا تاج ھئا .
66004005	انھيءَ تخت مان کوڻيون ، آواز ۽ گجگوڙون پئي نڪتيون . تخت جي اڳيان ست باھہ جا مشعل پئي ٻريا ، جيڪي خدا جا ست روح آھن .
66004006	تخت جي اڳيان بلور جھڙو ڄڻ تہ ھڪڙو شيشي جو سمنڊ ھو.تخت جي چوڌاري چئني پاسن تي چار ساھوارا ھئا ، جن کي اڳيان توڙي پٺيان اکيون ئي اکيون ھيون .
66004007	پھريون ساھوارو شينھن جھڙو ھو ، ٻيو گابي جھڙو ، ٽئين جو منھن ماڻھوءَ جھڙو ھو ۽ چوٿون ساھوارو اڏامندڙ عقاب جھڙو ھو .
66004008	انھن چئني ساھوارن مان ھر ھڪ کي ڇھہ پر ھئا ۽ چوڌاري ٻاھر توڙي اندر اکين سان ڀريا پيا ھئا . اھي رات ڏينھن سدائين پيا ڳائين تہ”قدوس ، قدوس ، قدوس،خداوند خدا قادرِمطلق،جيڪو آھي ، جيڪو ھو ۽ جيڪو اچڻ وارو آھي . “
66004009	جڏھن اھي ساھوارا انھيءَ جي تعظيم ، عزت ۽ شڪرگذاريءَ جا گيت ڳائين ٿا جيڪو تخت تي ويٺو آھي ۽ ھميشہ زندہ رھندو ،
66004010	تڏھن اھي چوويھہ بزرگ منھن ڀر ڪري انھيءَ کي سجدو ٿا ڪن ، جيڪو تخت تي ويٺو آھي ۽ ھميشہ زندہ رھندو . اُھي سجدو ڪري پنھنجا تاج ان تخت جي اڳيان رکن ٿا ۽ ڳائي چون ٿا تہ
66004011	” اي اسان جا خداوند ۽ خدا!تون تعظيم ، عزت ۽ قدرت جي لائق آھين،ڇالاءِ جو تو ئي سڀ شيون پيدا ڪيون ۽ تنھنجيءَ ئي مرضيءَ سان پيدا ٿيون ۽ وجود ۾ آيون . “
66005001	پوءِ مون تخت تي ويٺل جي ساڄي ھٿ ۾ ھڪڙو ڪتاب ڏٺو ، جيڪو اندران ۽ ٻاھران لکيل ھو . اھو ستن مُھرن سان بند ٿيل ھو .
66005002	مون ھڪڙي زورآوار ملائڪ کي ڏٺو ، جنھن وڏي واڪي سان ھي اعلان ڪندي چيو تہ ” ڪير آھي جيڪو ھن ڪتاب جي کولڻ ۽ انھيءَ جي مُھرن ٽوڙڻ جي لائق ھجي ؟ “
66005003	پر ڪوبہ شخص آسمان ۾ ، يا زمين تي ، يا زمين جي ھيٺان انھيءَ ڪتاب کي کولي يا ان ۾ نھاري نہ ٿي سگھيو .
66005004	آءٌ زاروزار روئڻ لڳس جو ڪوبہ انھيءَ ڪتاب کي کولڻ يا اُن ۾ نھارڻ جي لائق نہ نڪتو .
66005005	تڏھن بزرگن مان ھڪڙي مون کي چيو تہ ” روءُ نہ ، ڏس ، ھو يھوداہ قبيلي جو شينھن جيڪو دائود جي نسل مان آھي ۽ غالب پيو آھي ، سو ئي انھيءَ ڪتاب کي کولي ۽ ستن ئي مُھرن کي ٽوڙي ٿو سگھي . “
66005006	مون انھيءَ تخت ۽ چئن ساھوارن ۽ انھن بزرگن جي وچ ۾ ھڪڙو گھيٽو بيٺل ڏٺو ، جنھن کي ڄڻ تہ ڪُٺو ويو ھو . انھيءَ کي ست سڱ ۽ ست اکيون ھيون . اُھي خدا جا ست روح آھن جيڪي ساري جھان ۾ موڪليا ويا آھن .
66005007	گھيٽو آيو ۽ جيڪو تخت تي ويٺو ھو ، تنھن جي ساڄي ھٿ مان ڪتاب ورتائين .
66005008	جڏھن ھن ڪتاب ورتو تہ اُھي چارئي ساھوارا ۽ چوويھہ بزرگ انھيءَ گھيٽي جي پيرن تي ڪري پيا . انھن مان ھر ھڪ وٽ ھڪڙو تنبورو ھو ۽ لوبان سان ڀريل سونا پيالا ھئا . اُھي خدا جي قوم جون دعائون آھن .
66005009	پوءِ اُھي ھڪڙو نئون گيت ڳائڻ لڳا تہ”تون ئي اھو ڪتاب وٺڻ ۽ ان جي مُھرن ٽوڙڻ جي لائق آھين.ڇالاءِ جو تون ڪُٺو ويو ھئين ، ۽ سڀ ڪنھن قبيلي ، ٻوليءَ ، امت ۽ قوم منجھان،ماڻھن کي تو پنھنجي رت سانخدا جي لاءِ خريد ڪيو آھي .
66005010	تو انھن کي ھڪ اھڙي بادشاھت بڻايو،جنھن جو ھر فرد ڪاھن آھي،تہ جيئن ھو اسان جي خدا جي خدمت ڪري،اُھي زمين تي بادشاھي ڪندا . “
66005011	ڏسندي ڏسندي مون تخت ، ساھوارن ۽ بزرگن جي چوڌاري تمام گھڻن ملائڪن جا آواز ٻڌا ، انھن جو تعداد لکن ۽ ڪروڙن ۾ ھو .
66005012	اُھي وڏي آواز سان ڳائي رھيا ھئا تہ”گھيٽو جو ڪٺو ويو آھي،سو ئي قدرت ، دولت ، حڪمت،طاقت ، عزت ، جلال ۽ تعريف جي لائق آھي . “
66005013	پوءِ مون آسمان ، زمين ، زمين جي ھيٺان ۽ سمنڊ جي سڀني خلقيل شين کي ھي چوندي ٻڌو تہ”جيڪو تخت تي ويٺو آھي،تنھن جي ۽ گھيٽي جي تعريف،عزت ، جلال ۽ حڪومت،شل ھميشہ تائين قائم رھي . “
66005014	انھن چئني ساھوارن چيو ” آمين . “ پوءِ اُھي بزرگ منھن ڀر ڪري سجدو ڪرڻ لڳا .
66006001	پوءِ مون ڏٺو تہ جڏھن گھيٽي انھن ستن مُھرن مان ھڪ کي ٽوڙيو ، تڏھن انھن چئن ساھوارن مان ھڪڙي کي گجگوڙ جھڙي آواز سان چوندي ٻڌم تہ ” اچ . “
66006002	مون ڏٺو تہ ھڪڙو اڇو گھوڙو نظر آيو ۽ ان جي سوار وٽ تيرڪمان ھئا . کيس ھڪڙو تاج ڏنو ويو ۽ ھو فاتح جي انداز ۾ نڪتو تہ جيئن وڌيڪ فتح ڪري .
66006003	جڏھن گھيٽي ٻي مُھر ٽوڙي تہ مون ٻئي ساھواري کي چوندي ٻڌو تہ ” اچ . “
66006004	ايتري ۾ ٻيو گھوڙو نڪتو جيڪو ڳاڙھو ھو . ان جي سوار کي ھي اختيار ڏنو ويو تہ ھو زمين تي صلح کي رھڻ نہ ڏئي ، تہ جيئن ماڻھو ھڪٻئي کي ماري ڇڏين . انھيءَ مقصد لاءِ ھن کي ھڪ وڏي تلوار ڏني ويئي .
66006005	جڏھن گھيٽي ٽئين مُھر ٽوڙي تہ مون ٽئين ساھواري کي چوندي ٻڌو تہ ” اچ “ ۽ مون ڏٺو تہ ھڪڙو ڪارو گھوڙو نظر آيو . ان جي سوار جي ھٿ ۾ تارازي ھئي .
66006006	مون ڄڻ تہ چئني ساھوارن جي وچ مان ھي آواز ٻڌو تہ ” ھڪ ڏينھن جي مزوريءَ جي عيوض ھڪ ڪلوگرام ڪڻڪ يا ٽي ڪلوگرام جوَ ملندا . پر زيتون جي تيل ۽ مئي کي زيان نہ ڪر . “
66006007	جڏھن گھيٽي چوٿين مُھر ٽوڙي تہ مون چوٿين ساھواري کي ھي چوندي ٻڌو تہ ” اچ ، “
66006008	۽ مون کي پيلي رنگ جو گھوڙو نظر آيو . اُن جي سوار جو نالو موت آھي ۽ عالم ارواح سندس پٺيان پئي آيو . موت ۽ عالم ارواح کي زمين جي چوٿين حصي تي اھو اختيار ڏنو ويو تہ جنگ ، ڏڪار ، بيماريءَ ۽ زمين جي جھنگلي جانورن سان ماڻھن کي ماري ڇڏين .
66006009	جڏھن گھيٽي پنجين مُھر ٽوڙي تڏھن مون قربان گاھہ جي ھيٺان انھن جا روح ڏٺا ، جيڪي خدا جي ڪلام ۽ ان جي شاھديءَ تي قائم رھڻ سبب قتل ڪيا ويا ھئا .
66006010	انھن وڏي آواز سان رڙيون ڪري چيو تہ ” اي پاڪ ۽ سچا خداوند ! تون ڪيستائين عدالت نہ ڪندين ۽ زمين تي رھڻ وارن کان اسان جي خون جو بدلو نہ وٺندين ؟ “
66006011	انھن مان ھر ھڪ کي پاڪ صاف پھراڻ ڏنو ويو ۽ کين چيو ويو تہ ” اوھين اڃا ٿوري وقت تائين آرام ڪريو ، جيستائين اوھان سان گڏ خدمت ڪندڙ ۽ اوھان جي ڀائرن ۽ ڀينرن جو تعداد پورو نہ ٿئي ، جيڪي اوھان وانگر قتل ڪيا ويندا . “
66006012	جڏھن گھيٽي ڇھين مُھر ٽوڙي تڏھن مون ڏٺو تہ ھڪڙو وڏو زلزلو آيو . سج ڏاس جي کٿي جھڙو ڪارو ٿي پيو ۽ سڄو چنڊ رت جھڙو ٿي پيو .
66006013	آسمان جا تارا زمين تي ڪري پيا ، جيئن زوردار طوفان جي ڪري انجير جي وڻ جو ڪچو ڦل ڪري پوندو آھي .
66006014	آسمان ائين گم ٿي ويو ، جيئن لکيل ڪاغذ جو ورق اٿلائبو آھي ۽ سڀيئي جبل ۽ ٻيٽ پنھنجي جاين تان ھٽي ويا .
66006015	دنيا جا بادشاھہ ، حاڪم ، وڏا سردار ، دولتمند ۽ پھلوان ، سڀيئي ٻانھا ۽ آزاد ماڻھو غارن ۽ جبلن جي ڇپن ۾ وڃي لڪا .
66006016	اھي جبلن ۽ ڇپن کي چوڻ لڳا تہ ” اسان تي ڪري پئو ۽ جيڪو تخت تي ويٺو آھي ، تنھن جي نظر کان ۽ گھيٽي جي غضب کان اسان کي لڪايو .
66006017	ڇاڪاڻ تہ انھن جي ڪاوڙ جو زبردست ڏينھن اچي پھتو آھي ، ڪير ٿو بيھي سگھي ؟ “
66007001	انھيءَ کان پوءِ مون زمين جي چئني ڪنڊن وٽ چار ملائڪ بيٺل ڏٺا ، جيڪي زمين جي چئني ھوائن کي روڪيو بيٺا ھئا تہ جيئن زمين ، سمنڊ يا ڪنھن بہ وڻ کي ھوا نہ لڳي .
66007002	پوءِ مون ھڪ ٻئي ملائڪ کي زندہ خدا جي مُھر کنيو اڀرندي کان مٿي ايندي ڏٺو ۽ جن چئن ملائڪن کي اھو اختيار ڏنو ويو ھو تہ اھي زمين ۽ سمنڊ کي نقصان رسائين ، تن کي انھيءَ ملائڪ وڏي آواز سان چيو تہ
66007003	” جيستائين اسين پنھنجي خدا جي ٻانھن جي پيشانين تي مُھر نہ ھڻون ، تيستائين اوھين نہ زمين ، نہ سمنڊ ۽ نڪي وڻن کي نقصان رسايو . “
66007004	مون ٻڌو تہ جن کي مُھر ھنئي ويئي ، تن جو تعداد ھڪ لک چوئيتاليھہ ھزار ھو . اھي بني اسرائيل جي ٻارھن قبيلن مان ھئا ، يعني :
66007005	يھوداہ جي قبيلي مان ٻارھن ھزارن تي مُھر لڳي،روبن جي قبيلي مان ٻارھن ھزارن تي،گد جي قبيلي مان ٻارھن ھزارن تي ،
66007006	آشر جي قبيلي مان ٻارھن ھزارن تي،نفتاليءَ جي قبيلي مان ٻارھن ھزارن تي،منسيءَ جي قبيلي مان ٻارھن ھزارن تي ،
66007007	شمعون جي قبيلي مان ٻارھن ھزارن تي،لاويءَ جي قبيلي مان ٻارھن ھزارن تي،اِسڪار جي قبيلي مان ٻارھن ھزارن تي ،
66007008	زبولون جي قبيلي مان ٻارھن ھزارن تي،يوسف جي قبيلي مان ٻارھن ھزارن تي ، ۽ بنيامين جي قبيلي مان ٻارھن ھزارن تي مُھر لڳي .
66007009	انھن ڳالھين کان پوءِ مون کي ھڪ وڏو ميڙ نظر آيو ، جيڪو ھر قوم ، قبيلي ، امت ۽ ھر ٻوليءَ مان ھو ۽ جنھن کي ڪوبہ شمار ڪري نہ ٿي سگھيو . اُھي پاڪ صاف پھراڻ پايو ، کجيءَ جون ٽاريون ھٿن ۾ کنيو ، ان تخت ۽ گھيٽي جي اڳيان بيٺا ھئا .
66007010	اُھي وڏي آواز سان چوڻ لڳا تہ”ڇوٽڪارو اسان جي خداوند جي طرفان آھي،جيڪو تخت تي ويٺو آھي ، ۽ گھيٽي جي طرفان بہ . “
66007011	سڀيئي ملائڪ ان تخت ، انھن بزرگن ۽ چئني ساھوارن جي چوڌاري بيھي رھيا ۽ تخت جي اڳيان منھن ڀر ڪري خدا کي سجدو ڪري
66007012	چوڻ لڳا تہ”آمين ، اسان جي خدا جي تعريف،جلال ، حڪمت ، شڪرگذاري،عزت ، قدرت ۽ طاقت،ھميشہ ھميشہ تائين ھجي . آمين . “
66007013	انھن بزرگن مان ھڪڙي مون کان پڇيو تہ ” جيڪي پاڪ صاف پھراڻ پايو بيٺا آھن ، اُھي ڪير آھن ۽ ڪٿان آيا آھن ؟ “
66007014	مون جواب ڏنو تہ ” اي منھنجا سائين ! توھان ئي ڄاڻو ٿا . “ ھن مون کي چيو تہ ” ھي اُھي آھن جيڪي وڏيءَ مصيبت مان نڪري آيا آھن . انھن پنھنجا پھراڻ ڌوتا ۽ گھيٽي جي رت ۾ پاڪ صاف ڪيا آھن .
66007015	انھيءَ ڪري ھي خدا جي تخت جي اڳيان آھن ۽ رات ڏينھن سندس ھيڪل ۾ عبادت پيا ڪن ۽ جيڪو تخت تي ويٺو آھي ، سو ھنن جي مٿان تنبوءَ وانگر ڇانوَ ڪندو .
66007016	انھن کي وري ڪڏھن بہ بک يا اڃ نہ لڳندي ۽ نہ وري کين اُس يا گرمي ستائيندي .
66007017	ڇالاءِ جو گھيٽو جيڪو تخت جي وچ ۾ آھي ، سو ھنن جو ڌنار ٿيندو ۽ کين آبِ حيات جي چشمن وٽ وٺي ويندو ۽ خدا سندن اکين مان ڳوڙھا اُگھي ڇڏيندو . “
66008001	جڏھن گھيٽي ستين مُھر ٽوڙي تہ اٽڪل اڌ ڪلاڪ تائين آسمان ۾ ماٺ ٿي ويئي .
66008002	پوءِ مون اُھي ست ملائڪ ڏٺا ، جيڪي خدا جي آڏو بيٺا ھوندا آھن . انھن کي ست توتارا ڏنا ويا .
66008003	ھڪڙو ٻيو ملائڪ آيو ، جنھن جي ھٿ ۾ سونو خوشبودان ھو . اھو قربان گاھہ وٽ اچي بيٺو ۽ کيس گھڻو لوبان ڏنو ويو ، تہ جيئن خدا جي سڄي قوم جي دعائن سان گڏ انھيءَ سوني قربان گاھہ تي چاڙھي جيڪا تخت جي اڳيان ھئي .
66008004	اھو لوبان جو دونھون خدا جي قوم جي دعائن سان گڏ انھيءَ ملائڪ جي ھٿان مٿي ويو ، جيڪو خدا جي آڏو بيٺو آھي .
66008005	پوءِ ملائڪ اھو خوشبودان کڻي ، انھيءَ کي قربان گاھہ جي باھہ سان ڀري زمين تي اڇلائي ڇڏيو ، جنھن تي گجگوڙون ، آواز ۽ کنوڻيون ٿيڻ لڳيون ۽ زلزلو آيو .
66008006	تنھن کان پوءِ جن ستن ملائڪن وٽ ست توتارا ھئا ، تن اُھي وڄائڻ جي تياري ڪئي .
66008007	پھرين ملائڪ توتارو وڄايو تہ رت سان گڏيل ڳڙا ۽ باھہ پيدا ٿي ۽ زمين تي اڇلائي ويئي تہ زمين جو ٽيون حصو ۽ وڻن جو ٽيون حصو ۽ سڀ سائو گاھہ سڙي ويو .
66008008	ٻئي ملائڪ توتارو وڄايو تہ ڄڻ باھہ سان ٻرندڙ ھڪڙو وڏو جبل سمنڊ ۾ اڇلايو ويو ۽ سمنڊ جو ٽيون حصو رت ٿي پيو .
66008009	سمنڊ جي مخلوق جو ٽيون حصو مري ويو ۽ جھازن جو بہ ٽيون حصو تباھہ ٿي ويو .
66008010	جڏھن ٽئين ملائڪ توتارو وڄايو تہ ھڪڙو مشعل وانگر ٻرندڙ وڏو تارو آسمان مان دريائن جي ٽئين حصي ۽ پاڻيءَ جي چشمن مٿان ڪري پيو .
66008011	انھيءَ تاري جو نالو ” گوماندر “ آھي ، جنھن سان پاڻيءَ جو ٽيون حصو ڪڙو ٿي پيو ۽ پاڻي ڪڙي ٿيڻ ڪري ڪيترائي ماڻھو مري ويا .
66008012	چوٿين ملائڪ توتارو وڄايو تہ سج ، چنڊ ۽ تارن جي ٽئين حصي کي نقصان پھتو ، جنھن ڪري انھن جو ٽيون حصو اونداھو ٿي پيو ۽ ڏينھن ۽ رات جو بہ ٽيون حصو اونداھو ٿي پيو .
66008013	پوءِ مون آسمان جي وچ ۾ ھڪڙي عقاب کي اڏامندي ڏٺو ۽ کيس وڏي آواز سان چوندي ٻڌم تہ ” ٽن ملائڪن جا توتارا وڄائڻ اڃا باقي آھن ۽ جڏھن اُھي وڄايا ويندا تہ زمين تي رھڻ وارن تي ڪيڏو نہ افسوس ٿيندو ، ھا افسوس صد افسوس . “
66009001	جڏھن پنجين ملائڪ توتارو وڄايو تہ مون آسمان مان زمين تي ھڪ تارو ڪريل ڏٺو . اُن تاري کي اوڙاھہ واري کڏ جي ڪنجي ڏني ويئي .
66009002	ھُن اوڙاھہ واري کڏ کولي تہ اُن مان وڏي کُوري وانگر دونھون نڪرڻ لڳو . انھيءَ کڏ جي دونھين جي ڪري سج ۽ ھوا اونداھا ٿي پيا .
66009003	اُن دونھين مان زمين تي مڪڙ نڪري آيا ۽ کين ايتري طاقت ڏني ويئي ، جيتري زمين جي وِڇُن کي آھي .
66009004	انھن مڪڙن کي چيو ويو تہ ” زمين جي گاھہ يا ڪنھن سائي شيءِ يا ڪنھن وڻ کي نقصان نہ رسائجو ۽ رڳو انھن ماڻھن کي نقصان رسائجو ، جن جي پيشانين تي خدا جي مُھر لڳل نہ ھجي . “
66009005	مڪڙن کي اھو اختيار نہ ڏنو ويو تہ انھن کي صفا ماري ڇڏين ، پر کين پنجن مھينن تائين عذاب ڏيندا رھن . ھنن جو عذاب اھڙو ھو جھڙو وِڇُونءَ جو ماڻھن کي ڏنگڻ .
66009006	انھن ڏينھن ۾ ماڻھو موت کي ڳوليندا پر لھي نہ سگھندا ، ھو مرڻ چاھيندا پر موت کانئن پيو ڀڄندو .
66009007	اھي مڪڙ ائين نظر اچي رھيا ھئا ، جھڙا جنگ لاءِ تيار ڪيل گھوڙا . انھن جي مٿن تي ڄڻ تہ سون جھڙا تاج ھئا ۽ سندن منھن انسانن جھڙا ھئا .
66009008	انھن جا وار عورتن جھڙا ھئا ۽ سندن ڏند شينھن جي ڏندن جھڙا ھئا .
66009009	انھن وٽ لوھہ جھڙيون زرھون ھيون ۽ سندن پرن جي آواز مان ائين پئي معلوم ٿيو ڄڻ تہ ڪيتريون ئي جنگي گھوڙي گاڏيون ۽ گھوڙا جنگ ۾ ڪاھي پيا ھجن .
66009010	انھن جا پڇ ۽ ڏنگ وِڇن جھڙا ھئا ۽ انھن جي پڇن ۾ ماڻھن کي پنجن مھينن تائين ايذاءُ رسائڻ جي طاقت ھئي .
66009011	اوڙاھہ وارو ملائڪ انھن جو بادشاھہ ھو . انھيءَ جو نالو عبراني ٻوليءَ ۾ ابدون ۽ يوناني ٻوليءَ ۾ اپليون آھي ، جن جي معنيٰ آھي ” ناس ڪندڙ . “
66009012	پھرين مصيبت گذري ويئي ، پر ٻہ ٻيون مصيبتون اڃا باقي آھن ، جيڪي ھن کان پوءِ اينديون .
66009013	جڏھن ڇھين ملائڪ توتارو وڄايو تہ مون ھڪڙو آواز ٻڌو . اھو آواز انھيءَ سوني قربان گاھہ جي سڱن وارين چئني ڪنڊن کان اچي رھيو ھو ، جيڪا خدا جي آڏو رکيل ھئي .
66009014	اُن آواز انھيءَ توتاري واري ڇھين ملائڪ کي چيو تہ ” جيڪي چار ملائڪ وڏي درياءَ فرات وٽ ٻڌل آھن ، تن کي ڇوڙي ڇڏ . “
66009015	پوءِ انھن چئني ملائڪن کي ڇوڙيو ويو تہ جيئن انسانن جي ٽئين حصي کي ماري ڇڏين . اُھي ملائڪ ان خاص مھل ، ڏينھن ، مھيني ۽ سال جي لاءِ تيار ڪيا ويا ھئا .
66009016	مون ٻڌو تہ گھوڙي سوارن جو تعداد ويھہ ڪروڙ ھو .
66009017	مون رويا ۾ گھوڙا ۽ سندن سوار ڏٺا ، جن جي زرھن جو رنگ ڄڻ تہ باھہ وانگر ڳاڙھو ، نيرو ۽ گندرف جھڙو پيلو ھو . انھن گھوڙن جا منھن شينھن جي منھن جھڙا ھئا ۽ سندن وات مان باھہ ، دونھون ۽ گندرف پئي نڪتو .
66009018	اُھي ٽيئي آفتون يعني باھہ ، دونھون ۽ گندرف جيڪي گھوڙن جي منھن مان پئي نڪتيون ، تن انسانن جو ٽيون حصو ماري ڇڏيو .
66009019	انھن گھوڙن جو زور سندن واتن ۽ پڇن ۾ ھو ، ڇالاءِ جو انھن جا پڇ نانگن جھڙا ھئا ۽ انھن پڇن ۾ سسيون بہ ھيون جن سان ھنن ايذاءُ ٿي رسايو .
66009020	جيڪي ماڻھو باقي بچيا جن کي انھن آفتن نہ ماريو ، تن نہ توبھہ ڪئي ۽ نڪي ھنن پنھنجن بڻايل بتن کي ڇڏيو . اُھي بدروحن ۽ سون ، چانديءَ ، پتل ، پٿر ۽ ڪاٺ جي ٺھيل بتن جي پوڄا ڪرڻ کان نہ مڙيا ، جيتوڻيڪ اھڙيون شيون نہ ڏسي سگھن ٿيون ، نہ ٻڌي سگھن ٿيون ۽ نڪي گھمي ڦري سگھن ٿيون .
66009021	انھيءَ کان سواءِ ھنن قتل ، جادوگريءَ ، حرامڪاريءَ ۽ چوريءَ جي ڪمن کان بہ توبھہ نہ ڪئي .
66010001	پوءِ مون ھڪڙي زورآوار ملائڪ کي آسمان مان لھندي ڏٺو ، جيڪو ڪڪر سان ڍڪيل ھو ۽ سندس مٿي تي انڊلٺ ھئي . ھن جو منھن سج جھڙو ھو ۽ سندس ٽنگون باھہ جي ٿنڀن جھڙيون ھيون .
66010002	ھن جي ھٿ ۾ ھڪڙو ننڍڙو کليل ڪتاب ھو . ھن پنھنجو ساڄو پير سمنڊ تي ۽ کاٻو پير زمين تي رکيو .
66010003	پوءِ ھن وڏي آواز سان اھڙي رڙ ڪئي جھڙي شينھن جي گجگوڙ ۽ جڏھن ھن رڙ ڪئي تہ گجگوڙن جا ست آواز ٿيا .
66010004	جڏھن گجگوڙن جا ست آواز ٻڌڻ ۾ آيا تہ مون لکڻ جو ارادو ڪيو . پر آسمان مان ھڪڙو آواز ٻڌم جنھن چيو تہ ” جيڪي ڳالھيون انھن ستن گجگوڙن ڪيون ، تن کي راز ۾ رک ۽ لک نہ . “
66010005	ان کان پوءِ جنھن ملائڪ کي مون سمنڊ ۽ زمين تي بيٺو ڏٺو ، تنھن پنھنجو ساڄو ھٿ آسمان ڏانھن کنيو ،
66010006	۽ سدائين زندہ خدا جنھن آسمان ، زمين ، سمنڊ ۽ جيڪي منجھن آھي تن کي پيدا ڪيو آھي ، انھيءَ جو قسم کڻي چيائين تہ ” ھاڻي وڌيڪ دير نہ ٿيندي .
66010007	پر انھيءَ وقت جڏھن ستون ملائڪ توتارو وڄائڻ وارو ھوندو تڏھن خدا جو راز پورو ٿيندو ، جيڪو ھن پنھنجي ٻانھن يعني نبين تي ظاھر ڪيو ھو . “
66010008	پوءِ جيڪو آواز مون آسمان مان ٻڌو ھو ، تنھن وري مون کي چيو تہ ” وڃ ۽ جيڪو ملائڪ سمنڊ ۽ زمين تي بيٺو آھي ، تنھن جي ھٿ مان اھو کليل ڪتاب وڃي وٺ . “
66010009	آءٌ انھيءَ ملائڪ وٽ ويس ۽ کيس چيم تہ ” اھو ننڍڙو ڪتاب مون کي ڏي . “ ھن مون کي چيو تہ ” وٺ ۽ کاءُ ، اھو تنھنجو پيٽ ڪڙو ڪندو ، پر تنھنجو وات اھڙو مٺو ٿيندو جھڙي ماکي . “
66010010	مون اھو ننڍڙو ڪتاب ملائڪ کان ورتو ۽ کاڌم . اھو منھنجي وات ۾ ماکيءَ جھڙو مٺو لڳو . پر جڏھن کائي بس ڪيم تہ منھنجو پيٽ ڪڙو ٿي پيو .
66010011	پوءِ مون کي چيو ويو تہ ” تو کي ھڪ دفعو وري اُمتن ، قومن ، ٻولين ۽ بادشاھن جي باري ۾ پيشنگوئي ڪرڻي پوندي . “
66011001	مون کي ماپ ڪرڻ لاءِ ھڪڙو ڪانو ڏنو ويو ۽ چيو ويو تہ ” اُٿ ۽ وڃي خدا جي ھيڪل ۽ قربان گاھہ جي ماپ ڪر ۽ جيڪي اُن ۾ عبادت ڪن ٿا تن کي ڳڻ .
66011002	پر ھيڪل جي اڱڻ کي ڇڏي ڏي ۽ ان جي ماپ نہ ڪر ، ڇاڪاڻ تہ اھو غير قومن کي ڏنو ويو آھي ۽ اھي پاڪ شھر کي ٻائيتاليھن مھينن تائين لتاڙيندا .
66011003	آءٌ پنھنجي ٻن شاھدن کي اختيار ڏيندس ۽ اھي کٿو ڍڪي ھڪ ھزار ٻہ سؤ سٺ ڏينھن تائين پيشنگوئي ڪندا . “
66011004	اُھي ٻہ شاھد ٻہ زيتون جا وڻ ۽ ٻہ شمعدان آھن ، جيڪي ڌرتيءَ جي مالڪ جي حضور ۾ بيٺا آھن .
66011005	جيڪڏھن ڪو انھن کي نقصان رسائڻ جي ڪوشش ڪري ٿو تہ انھن جي وات مان باھہ ٿي نڪري ، جيڪا سندن دشمنن کي ساڙي ٿي ڇڏي . سو جيڪڏھن ڪو ماڻھو انھن کي نقصان رسائڻ جي ڪوشش ڪندو تہ اھو بہ اھڙيءَ طرح مارجي ويندو .
66011006	انھن شاھدن کي اختيار آھي تہ آسمان بند ڪري ڇڏين ۽ جيستائين ھو پيشنگوئي ڪندا رھن ، تيستائين مينھن نہ وسي . انھن کي پاڻيءَ تي اختيار آھي تہ ان کي بدلائي رت بڻائي ڇڏين ۽ جيترا دفعا چاھين زمين تي ھر طرح جون آفتون آڻين .
66011007	جڏھن اُھي پنھنجي شاھدي پوري ڪندا ، تڏھن ھڪڙو حيوان اوڙاھہ مان نڪرندو ، جيڪو ساڻن وڙھندو ۽ مٿن غالب پئي کين ماري وجھندو .
66011008	سندن لاش انھيءَ وڏي شھر جي رستي تي پيا ھوندا ، جتي انھن جي خداوند کي صليب تي چاڙھيو ويو ھو . انھيءَ شھر کي مثالي طرح سدوم ۽ مصر ٿا سڏين .
66011009	انھن جي لاشن کي سڀني اُمتن ، قبيلن ، ٻولين ۽ قومن جا ماڻھو ساڍن ٽن ڏينھن تائين ڏسندا رھندا ۽ قبر ۾ دفن ٿيڻ نہ ڏيندا .
66011010	زمين تي رھڻ وارا انھن جي موت تي خوشيون ۽ تماشا ڪندا ۽ ھڪ ٻئي ڏانھن سوکڙيون موڪليندا ، ڇاڪاڻ تہ انھن ٻنھي نبين ماڻھن کي ڏاڍو پريشان ڪيو ھو .
66011011	ساڍن ٽن ڏينھن کان پوءِ خدا انھن ۾ وري حياتيءَ جو روح ڦوڪيو ۽ اُھي اٿي کڙا ٿيا ۽ کين ڏسڻ وارن کي ڏاڍو خوف ٿيو .
66011012	انھن نبين آسمان مان ھڪڙو وڏو آواز ٻڌو جنھن کين چيو تہ ” ھيڏانھن اچو . “ ھو ڪڪر تي سوار ٿي آسمان ڏانھن ويا ۽ دشمن کين ڏسندا رھيا .
66011013	انھيءَ مھل ھڪڙو وڏو زلزلو آيو ۽ شھر جو ڏھون حصو ڪري پيو . انھيءَ زلزلي ۾ ست ھزار ماڻھو مري ويا ۽ باقي ٻيا ڊڄي ڪري عرش عظيم جي خدا جي واکاڻ ڪرڻ لڳا .
66011014	ٻي مصيبت لنگھي ويئي ۽ ٽئين مصيبت جلد اچڻ واري آھي .
66011015	جڏھن ستين ملائڪ توتارو وڄايو تہ آسمان تي وڏا آواز ٿيڻ لڳا ۽ چوڻ لڳا تہ ” اسان جي خداوند ۽ سندس مسيح جي دنيا تي بادشاھت قائم ٿي ويئي آھي ۽ ھو ھميشہ ھميشہ تائين بادشاھي ڪندو رھندو . “
66011016	پوءِ اُھي چوويھہ بزرگ جيڪي خدا جي آڏو پنھنجي پنھنجي تخت تي ويٺا ھئا ، سي منھن ڀر ڪري خدا کي سجدو ڪري
66011017	چوڻ لڳا تہ”اي خداوند ، قادرِمطلق خدا!تون آھين ۽ تون ھئين.اسين تنھنجا شڪرانا بجاءِ آڻيون ٿا،ڇالاءِ جو تون پنھنجي وڏي قدرت ڏيکاريبادشاھي ڪرڻ لڳو آھين .
66011018	قومن کي ڪاوڙ لڳي ۽ تنھنجو غضب نازل ٿيو.اھو وقت اچي ويو آھي،جڏھن مري ويلن جو انصاف ٿيندو.تنھنجي ٻانھن ، يعني نبين ۽ چونڊيلن ، ۽ ننڍن توڙي وڏن،جيڪي تنھنجي نالي کان ڊڄن ٿا،تن کي سندن اجر ڏنو ويندو ، ۽ جيڪي دنيا کي برباد ڪن ٿا،تن کي برباد ڪيو ويندو . “
66011019	خدا جو ھيڪل جيڪو آسمان ۾ آھي ، سو کوليو ويو ۽ ھيڪل ۾  عھد جي صندوق نظر آئي ۽ پوءِ کنوڻيون ، آواز ۽ گجگوڙون ٿيڻ لڳيون ، زلزلو آيو ۽ وڏا ڳڙا پيا .
66012001	پوءِ آسمان ۾ ھڪڙو وڏو عجيب نشان ڏسڻ ۾ آيو ، يعني ھڪ عورت نظر آئي ، جيڪا سج سان ڍڪيل ھئي ۽ چنڊ انھيءَ جي پيرن ھيٺان ھو ، ٻارھن تارن جو تاج سندس مٿي تي رکيل ھو .
66012002	اُھا پيٽ ڀرئي سان ھئي ۽ ويم جي سورن جي ڪري رڙيون پئي ڪيائين ، ڇالاءِ جو ٻار ڄڻڻ تي ھئي .
66012003	ان سان گڏ آسمان ۾ ھڪڙو ٻيو بہ نشان نظر آيو ، يعني ھڪڙو وڏو ڳاڙھو ازدھا ، جنھن کي ست مٿا ۽ ڏھہ سڱ ھئا ، سندس مٿن تي ست تاج ھئا .
66012004	انھيءَ جي پڇ آسمان جي تارن جو ٽيون حصو ڇڪي زمين تي ڪيرائي وڌو . ازدھا انھيءَ عورت جي اڳيان وڃي بيھي رھيو ، جيڪا ٻار ڄڻڻ تي ھئي تہ جنھن مھل ھوءَ ٻار ڄڻي تہ سندس ٻار کي ڳڙڪائي ڇڏي .
66012005	عورت کي پٽ ڄائو ، يعني اھو ٻار جيڪو سڀني قومن تي لوھہ جي لٺ سان حڪم ھلائيندو . اھو ٻار ھڪدم خدا ۽ سندس تخت ڏانھن کڄي ويو .
66012006	عورت بيابان ڏانھن ڊوڙي ويئي ، جتي خدا ھن جي لاءِ ھڪ جاءِ تيار ڪري ڇڏي ھئي ، تہ جيئن اُتي ھڪ ھزار ٻہ سؤ سٺ ڏينھن تائين سندس سار سنڀال ٿي سگھي .
66012007	ان کان پوءِ آسمان ۾ جنگ لڳي ، ميڪائيل ۽ سندس ملائڪ انھيءَ ازدھا سان وڙھڻ لاءِ نڪتا . ازدھا ۽ سندس ملائڪ بہ انھن سان وڙھيا ،
66012008	پر کين شڪست آئي . تنھنڪري آسمان ۾ انھن جي ڪابہ جاءِ نہ رھي .
66012009	اھو وڏو ازدھا يعني قديم نانگ ، جيڪو ابليس ۽ شيطان بہ سڏبو آھي ۽ جيڪو ساري جھان کي گمراھہ ٿو ڪري ، سو زمين تي اڇلايو ويو ۽ سندس ملائڪ بہ ساڻس گڏ ھيٺ اڇلايا ويا .
66012010	پوءِ مون آسمان مان ھڪڙو وڏو آواز ٻڌو ، جنھن چيو تہ”ھاڻي اسان جي خدا جو ڇوٽڪارو،قدرت ۽ بادشاھت ۽ سندس مسيح جي اختياري آئي آھي.ڇالاءِ جو اسان جي ڀائرن ۽ ڀينرن تي الزام ھڻڻ وارو،جيڪو رات ڏينھناسان جي خدا جي آڏومٿن الزام ھڻي رھيو ھو،سو ھيٺ اڇلايو ويو آھي .
66012011	پر اسان جا ڀائر ۽ ڀيڻونگھيٽي جي رت جي وسيلي ۽ پنھنجي شاھديءَ جي ڪريمٿس غالب پيا،ڇالاءِ جو ھنن موت تائين بہپنھنجو ساھہ پيارو نہ ڪيو .
66012012	تنھنڪري اي آسمانو ۽ آسمانن جا رھاڪو!اوھين خوشيون ڪريو.پر اي زمين ۽ سمنڊ!اوھان لاءِ افسوس آھي،ڇالاءِ جو ابليس ڏاڍيءَ ڪاوڙ ماناوھان ڏانھن لھي آيو آھي،انھيءَ ڪري جو خبر اٿس تہسندس وقت باقي ٿورو وڃي بچيو آھي . “
66012013	جڏھن انھيءَ ازدھا ڏٺو تہ کيس زمين تي ڪيرايو ويو آھي ، تڏھن ھو انھيءَ عورت کي ستائڻ لڳو جنھن کي پٽ ڄائو ھو .
66012014	پر عورت کي وڏي عقاب جا ٻہ پر ڏنا ويا ، تہ جيئن ھوءَ بيابان ۾ پنھنجيءَ جاءِ تي پھچي وڃي ۽ نانگ کان محفوظ رھي ، جتي ساڍن ٽن سالن تائين سندس پرورش ٿيڻي ھئي .
66012015	پوءِ نانگ انھيءَ عورت جي پٺيان پنھنجي وات مان درياءَ وانگر پاڻي وھايو تہ جيئن کيس وھڪري ۾ وھائي ڇڏي .
66012016	پر زمين انھيءَ عورت جي مدد ڪئي ۽ پنھنجو وات کولي انھيءَ درياءَ جي پاڻيءَ کي پي ويئي ، جيڪو ازدھا پنھنجي وات مان وھايو ھو .
66012017	ازدھا کي عورت تي ڏاڍي ڪاوڙ آئي . تنھنڪري ھو عورت جي باقي اولاد سان جنگ ڪرڻ لاءِ ھليو ويو ، يعني انھن سان جيڪي خدا جي حڪمن تي ٿي ھليا ۽ عيسيٰ جي شاھدي ٿي ڏنائون .
66013001	پوءِ اھو ازدھا سمنڊ جي واريءَ تي وڃي ويٺو . پوءِ مون ھڪڙي حيوان کي سمنڊ مان نڪرندي ڏٺو ، جنھن کي ڏھہ سڱ ۽ ست مٿا ھئا . سندس سڱن تي ڏھہ تاج ھئا ۽ سندس مٿن تي ڪفر جا نالا لکيل ھئا .
66013002	مون جيڪو حيوان ڏٺو سو چيتي جھڙو ھو ، پر سندس پير رڇ جھڙا ھئا ۽ وات شينھن جي وات جھڙو ھوس . ازدھا اُن حيوان کي پنھنجي طاقت ، تخت ۽ وڏو اختيار ڏنو .
66013003	مون ڏٺو تہ ھن جي ھڪڙي مٿي تي موتمار ڌڪ لڳل ھو ، پر اھو موتمار زخم ڇٽي ويو ھو . سڄي دنيا حيران ٿي انھيءَ حيوان جي پٺيان اچڻ لڳي .
66013004	ماڻھن ازدھا جي پوڄا ڪئي ، ڇاڪاڻ تہ ھن انھيءَ حيوان کي اختيار ڏنو ھو . ھنن حيوان جي بہ پوڄا ڪئي ۽ چيائون تہ ” ھن حيوان جھڙو ڪير آھي ۽ ڪير ھن سان وڙھي ٿو سگھي ؟ “
66013005	انھيءَ حيوان کي ھڪڙو وات ڏنو ويو ، جنھن سان ھن وڏيون ڳالھيون پئي ڪيون ۽ ڪفر بڪي رھيو ھو . ھن کي اھو اختيار ڏنو ويو تہ ٻائيتاليھن مھينن تائين پنھنجو ڪم جاري رکي .
66013006	ھن پنھنجو وات کوليو ۽ خدا ۽ سندس نالي ۽ سندس عرش عظيم جي خلاف ۽ اتي رھڻ وارن جي خلاف ڪفر بڪڻ لڳو .
66013007	انھيءَ کي اھو اختيار ڏنو ويو تہ ھو خدا جي قوم سان جنگ ڪري کيس شڪست ڏئي . ھن کي سڀني قبيلن ، اُمتن ، ٻولين ۽ قومن تي بہ اختيار ڏنو ويو .
66013008	زمين جا سڀيئي رھاڪو سندس پوڄا ڪندا ، سواءِ انھن جي جن جا نالا دنيا جي شروعات کان وٺي زندگيءَ جي ڪتاب ۾ لکيل آھن ، جيڪو ڪُٺل گھيٽي جو آھي .
66013009	جنھن کي ڪن آھن سو ٻڌي .
66013010	جيڪڏھن ڪو قيد ٿيڻو آھي تہ اھو قيد ۾ ويندو ۽ جيڪڏھن ڪو تلوار سان قتل ٿيڻو آھي تہ اھو تلوار سان قتل ڪيو ويندو . اھو آھي خدا جي قوم جو صبر ۽ ايمان .
66013011	پوءِ مون ھڪڙي ٻئي حيوان کي زمين مان نڪرندي ڏٺو ، جنھن کي گھيٽي وانگر ٻہ سڱ ھئا ، پر ھن ازدھا وانگر ٿي ڳالھايو .
66013012	انھيءَ حيوان پھرين حيوان جي روبرو ان جو سڄو اختيار ٿي ھلايو . ھن زمين ۽ ان جي رھاڪن کان انھيءَ پھرين حيوان جي پوڄا ٿي ڪرائي ، جنھن جو موتمار زخم ڇٽي ويو ھو .
66013013	ھُن وڏا معجزا ٿي ڏيکاريا ، ايتري تائين جو ماڻھن جي سامھون آسمان مان زمين تي باھہ ٿي وسايائين .
66013014	اُن حيوان کي اھو اختيار ڏنو ويو تہ پھرين حيوان جي روبرو معجزا ڏيکاري . انھن معجزن جي ڪري زمين جا رھاڪو گمراھہ ٿي رھيا ھئا . ھُن انھن کي چيو تہ انھيءَ حيوان جو بت بڻايو جنھن کي تلوار سان سخت زخمي ڪيو ويو ھو ، پر پوءِ اھو جيئرو ٿي پيو .
66013015	انھيءَ ٻئي حيوان کي اھو اختيار ڏنو ويو تہ پھرين حيوان جي بوتي ۾ روح ڦوڪي وجھي ، تہ جيئن اھو بت ڳالھائي ۽ جيڪي ماڻھو انھيءَ بت جي پوڄا نہ ڪن تن کي مارائي ڇڏي .
66013016	ھن سڀني ننڍن ۽ وڏن ، دولتمندن ۽ غريبن ، آزادن ۽ غلامن کي سندن ساڄي ھٿ يا پيشانيءَ تي ھڪڙو نشان ھڻائي ڇڏيو .
66013017	ڪوبہ شخص نہ ڪا شيءِ خريد ڪري ٿي سگھيو ۽ نہ وڪڻي ٿي سگھيو ، جيستائين ان تي اھو نشان نہ ھجي ، يعني انھيءَ حيوان جو نالو يا سندس نالي جو عدد .
66013018	انھيءَ ڳالھہ کي سمجھڻ لاءِ وڏي سياڻپ جي ضرورت آھي ، جنھن کي سمجھہ آھي ، سو انھيءَ حيوان جي نالي جو عدد ڳڻي ، ڇاڪاڻ تہ اھو ڪنھن ماڻھوءَ جو عدد آھي ۽ اھو عدد ڇھہ سؤ ڇاھٺ آھي .
66014001	پوءِ مون ڏٺو تہ گھيٽو صيئون جبل تي بيٺو آھي ۽ ساڻس گڏ ھڪ لک چوئيتاليھہ ھزار ماڻھو آھن ، جن جي پيشانين تي ھن جو ۽ سندس پيءُ جو نالو لکيل آھي .
66014002	مون آسمان مان ھڪڙو آواز ٻڌو ، جيڪو زور سان وھندڙ پاڻيءَ ۽ گجگوڙ جي آواز جھڙو ھو . اھو آواز تنبورن وارن جو ھو ، جن ڄڻ تہ تنبورا پئي وڄايا .
66014003	اُھي چئني ساھوارن ، بزرگن ۽ تخت جي اڳيان ھڪ نئون گيت ڳائي رھيا ھئا ۽ رڳو اُھي ھڪ لک چوئيتاليھہ ھزار ماڻھو ئي اھو گيت سکي سگھيا ، جيڪي دنيا مان خريد ڪيا ويا ھئا .
66014004	ھي اُھي ماڻھو آھن جن عورتن کي ھٿ بہ نہ لاتو ، بلڪ ڪنوارا آھن ۽ گھيٽي جي پٺيان ھلن پيا . جيڏانھن ھو وڃي ٿو ، اوڏانھن وڃن ٿا . اُھي انسانن مان خريد ڪيا ويا آھن ، تہ جيئن خدا ۽ گھيٽي جو پھريون ڦل ٿين .
66014005	انھن جي وات مان ڪڏھن بہ ڪوڙ نہ نڪتو . اھي بي عيب آھن .
66014006	تنھن کان پوءِ مون ھڪڙو ملائڪ آسمان ۾ اڏامندي ڏٺو ، جنھن وٽ زمين جي رھاڪن يعني سڀني قومن ، قبيلن ، ٻولين ۽ اُمتن کي ٻڌائڻ لاءِ ھميشہ جي خوشخبري ھئي .
66014007	ھُن وڏي آواز سان چيو تہ ” خدا کان ڊڄو ۽ سندس تعريف ڪريو ، ڇالاءِ جو عدالت جو وقت اچي پھتو آھي . انھيءَ جي عبادت ڪريو ، جنھن آسمان ، زمين ، سمنڊ ۽ پاڻيءَ جا چشما پيدا ڪيا آھن . “
66014008	ھن جي پٺيان ھڪڙو ٻيو ملائڪ آيو ۽ چيائين تہ ” ڪري پيو ، اھو وڏو شھر بابل ڪري پيو ، جنھن سڀني قومن کي پنھنجي زناڪاريءَ جي مئي پيئاري ، جنھن جي ڪري خدا جو عذاب ايندو . “
66014009	انھن جي پٺيان ھڪڙو ٽيون ملائڪ آيو ۽ وڏي آواز سان چوڻ لڳو تہ ” جيڪڏھن ڪو ماڻھو انھيءَ حيوان يا سندس بت جي پوڄا ڪندو ۽ پنھنجي پيشانيءَ يا ھٿ تي سندس نشان ھڻائيندو ،
66014010	تہ انھيءَ کي خدا جي غضب جي مئي مان پيئڻو پوندو ، يعني اھا خالص مئي جيڪا سندس غضب جي پيالي ۾ وڌي وئي آھي . انھيءَ شخص کي پاڪ ملائڪن ۽ گھيٽي جي اڳيان باھہ ۽ گندرف جو عذاب ڏنو ويندو .
66014011	انھن جي عذاب جو دونھون سدائين پيو نڪرندو رھندو ۽ جيڪي ماڻھو انھيءَ حيوان ۽ سندس بت جي پوڄا ڪن ٿا ۽ سندس نالي جو نشان ھڻائين ٿا ، تن کي رات ڏينھن آرام ڪونہ ملندو .
66014012	اھو آھي خدا جي انھيءَ قوم وارن جو صبر ، جيڪي خدا جي حڪمن تي ٿا ھلن ۽ عيسيٰ تي ايمان ٿا آڻين . “
66014013	پوءِ مون آسمان مان ھڪڙو آواز ٻڌو جنھن چيو تہ ” لک ، سڀاڳا آھن اُھي ، جيڪي اڄ کان وٺي مسيح جا ٿي ٿا مرن . پاڪ روح چوي ٿو تہ ھائو ، اھو سچ آھي تہ اُھي پنھنجي پورھين کان واندا ٿي آرام ڪندا ، ڇاڪاڻ تہ اھي پنھنجي ڪمن جو نتيجو پاڻ سان کڻي ٿا وڃن . “
66014014	پوءِ مون نھاريو تہ مون کي ھڪ تجليدار ڪڪر نظر آيو ۽ انھيءَ ڪڪر تي ابن آدم جھڙو ھڪڙو شخص ويٺل ھو ، جنھن جي مٿي تي سونو تاج ھو ۽ ھٿ ۾ ھڪڙو تکو ڏاٽو ھوس .
66014015	ايتري ۾ ھڪڙو ملائڪ ھيڪل مان نڪري آيو ۽ جيڪو شخص ڪڪر تي ويٺو ھو ، تنھن کي وڏي آواز سان چوڻ لڳو تہ ” پنھنجو ڏاٽو ھلائي لابارو ڪر ، ڇاڪاڻ تہ زمين جو فصل پچي راس ٿي ويو آھي ۽ لاباري جو وقت اچي ويو آھي . “
66014016	انھيءَ شخص جيڪو ڪڪر تي ويٺو ھو ، تنھن پنھنجو ڏاٽو زمين تي کڻي اڇلايو تہ زمين لڻجي ويئي .
66014017	ان کان پوءِ ھڪڙو ٻيو ملائڪ آسماني ھيڪل مان نڪتو ، جنھن جي ھٿ ۾ بہ تکو ڏاٽو ھو .
66014018	پوءِ ھڪڙو ٻيو بہ ملائڪ قربان گاھہ مان نڪتو ، جنھن کي باھہ تي اختيار ھو . ھن تکي ڏاٽي واري ملائڪ کي وڏي آواز سان چيو تہ ” پنھنجو تکو ڏاٽو ھلاءِ ۽ زمين جي ڊاک جا ڇڳا گڏ ڪر ، ڇالاءِ جو ڊاک بلڪل پچي راس ٿي ويئي آھي . “
66014019	انھيءَ ملائڪ زمين تي پنھنجو ڏاٽو ھلايو ۽ زمين جي ڊاک جا ڇڳا گڏ ڪري رس ڪڍڻ واري انھيءَ وڏي حوض ۾ وڌا ، جنھن جو نالو آھي خدا جو غضب .
66014020	شھر کان ٻاھر انھيءَ حوض ۾ ڊاک پيڙي ويئي ۽ انھيءَ مان ايترو تہ رت نڪتو جو گھوڙن جي لغامن تائين اچي پھتو ۽ ٽي سؤ ڪلوميٽرن تائين وھي ھليو .
66015001	پوءِ مون آسمان ۾ ھڪڙو ٻيو وڏو عجيب نشان ڏٺو ، يعني ست ملائڪ جن وٽ ست آفتون ھيون . اھي آفتون آخري آھن ، ڇالاءِ جو انھن تي خدا جو غضب پورو ٿئي ٿو .
66015002	مون ھڪڙو شيشي جھڙو سمنڊ ڏٺو ، جنھن ۾ باھہ گڏيل ھئي ۽ جيڪي انھيءَ حيوان ، سندس بت ۽ سندس نالي جي عدد تي غالب پيا ھئا سي خدا جا ڏنل تنبورا کنيو انھيءَ شيشي جي سمنڊ وٽ بيٺا ھئا .
66015003	اُھي خدا جي ٻانھي موسيٰ جو راڳ ۽ گھيٽي جو راڳ ڳائي رھيا ھئا ۽ چون پيا تہ”اي خداوند خدا ، قادرِمطلق!تنھنجا ڪم وڏا ۽ عجيب آھن.اي قومن جا بادشاھہ!تنھنجون واٽون سڌيون ۽ سچيون آھن .
66015004	اي خداوند ! تو کان ڪير نہ ڊڄندو؟تنھنجي نالي جي واکاڻ ڪير نہ ڪندو؟ڇالاءِ جو رڳو تون ئي پاڪ آھين.سڀيئي قومون اچي تنھنجي اڳيان سجدو ڪنديون،ڇالاءِ جو تنھنجي انصاف جا ڪم ظاھر ٿيا آھن . “
66015005	انھن ڳالھين کان پوءِ مون آسمان ڏانھن ڏٺو ، جنھن ۾ مقدس خيمي جي مقدس ترين جاءِ کليل نظر آئي .
66015006	انھيءَ مان اُھي ست ملائڪ نڪتا ، جن وٽ ست آفتون ھيون . اُھي صاف ۽ اڇيون چمڪندڙ پوشاڪون پھريل ھئا ۽ سندن ڇاتين تي سونا سينابند ٻڌل ھئا .
66015007	پوءِ انھن چئن ساھوارن مان ھڪڙي انھن ستن ملائڪن کي ست سونا پيالا ڏنا ، جيڪي سدائين زندہ خدا جي غضب سان ڀريل ھئا .
66015008	اھو ھيڪل خدا جي جلال ۽ سندس قدرت جي دونھين سان ڀرجي ويو ۽ جيستائين انھن ستن ملائڪن جون ست آفتون پوريون نہ ٿيون ، تيستائين ڪوبہ انھيءَ ھيڪل ۾ گھڙي نہ ٿي سگھيو .
66016001	پوءِ مون ھيڪل مان ھڪڙو وڏو آواز ٻڌو ، جيڪو انھن ستن ملائڪن کي چئي رھيو ھو تہ ” وڃو ۽ خدا جي غضب جا ست ئي پيالا زمين تي ھاريو . “
66016002	پھرين ملائڪ وڃي پنھنجو پيالو زمين جي مٿان ھاريو تہ جن ماڻھن تي انھيءَ حيوان جو نشان ھو ۽ جيڪي سندس بت جي پوڄا ڪندا ھئا ، تن کي گندا ۽ ناسوري ڦٽ ٿي پيا .
66016003	پوءِ ٻئي ملائڪ پنھنجو پيالو سمنڊ جي مٿان ھاريو تہ انھيءَ جو پاڻي مئل ماڻھوءَ جي رت جھڙو ٿي پيو ۽ سمنڊ جا سڀيئي ساھوارا مري ويا .
66016004	جڏھن ٽئين ملائڪ پنھنجو پيالو دريائن ۽ پاڻيءَ جي چشمن جي مٿان ھاريو تہ انھن جو پاڻي رت ٿي پيو .
66016005	مون پاڻيءَ واري ملائڪ کي ھي چوندي ٻڌو تہ”اي قدوس ! تون جو آھين ۽ جو ھئين،تون عادل آھين ۽ تو ئي اھڙو انصاف ڪيو .
66016006	ڇاڪاڻ تہ ھنن خدا جي قوم وارن ۽ نبين جو رت وھايو ، ۽ تو کين رت پيئڻ لاءِ ڏنو.اُھي انھيءَ جي ئي لائق آھن . “
66016007	ايتري ۾ مون قربان گاھہ مان ھي آواز ٻڌو تہ”ھائو ، اي خداوند خدا قادرِمطلق!بيشڪ تنھنجا فيصلا سچا ۽ انصاف وارا آھن . “
66016008	چوٿين ملائڪ پنھنجو پيالو سج جي مٿان ھاريو تہ سج کي اختيار ڏنو ويو تہ ماڻھن کي باھہ سان ساڙي ڇڏي .
66016009	اھي سخت تپش جي ڪري ڏاڍا سڙي پيا ۽ خدا جي نالي خلاف ڪفر بڪڻ لڳا ، جيڪو انھن آفتن تي اختيار رکي ٿو . پوءِ بہ انھن توبھہ نہ ڪئي ۽ نہ ئي سندس واکاڻ ڪيائون .
66016010	ان کان پوءِ پنجين ملائڪ پنھنجو پيالو انھيءَ حيوان جي تخت جي مٿان ھاريو تہ انھيءَ جي بادشاھيءَ ۾ اوندھہ ٿي ويئي ۽ ماڻھو سور سببان پنھنجون زبانون چٻاڙڻ لڳا .
66016011	اھي پنھنجي سورن ۽ ڦٽن جي ڪري عرش عظيم جي خدا جي خلاف ڪفر بڪڻ لڳا ، پر پنھنجي ڪمن کان توبھہ نہ ڪيائون .
66016012	جڏھن ڇھين ملائڪ پنھنجو پيالو وڏي درياءَ فرات جي مٿان ھاريو تہ ان جو پاڻي سڪي ويو ، تہ جيئن اڀرندي کان اچڻ وارن بادشاھن لاءِ رستو تيار ٿي وڃي .
66016013	پوءِ مون انھيءَ ازدھا جي وات مان ، انھيءَ پھرين حيوان جي وات مان ۽ انھيءَ ڪوڙو پيغام ڏيندڙ ٻئي حيوان جي وات مان ٽي ناپاڪ روح ڏيڏرن جي شڪل ۾ نڪرندي ڏٺا .
66016014	اُھي ڀوتن جا روح آھن ، جيڪي معجزا ڏيکارن ٿا ۽ سڄيءَ دنيا جي بادشاھن وٽ وڃن ٿا ، تہ جيئن قادرِمطلق خدا جي وڏي ڏينھن تي جنگ لاءِ کين گڏ ڪن .
66016015	ڏسو ، آءٌ ائين پيو اچان ، جيئن چور ايندو آھي . سڀاڳو آھي اھو جيڪو سجاڳ ٿو رھي ۽ پنھنجي پوشاڪ جي سنڀال ٿو ڪري ، تہ جيئن اگھاڙو نہ ٿئي ۽ ماڻھو سندس اوگھڙ نہ ڏسن .
66016016	پوءِ انھن روحن بادشاھن کي انھيءَ ھنڌ آڻي گڏ ڪيو ، جنھن کي عبراني ٻوليءَ ۾ ھرمگدون ٿا چون .
66016017	جڏھن ستين ملائڪ پنھنجو پيالو ھوا ۾ ھاريو تہ ھيڪل مان تخت واري پاسي کان ھڪڙو وڏو آواز آيو ، جنھن چيو تہ ” پورو ٿيو . “
66016018	انھيءَ تي کنوڻيون ، آواز ۽ گجگوڙون ٿيون ۽ وڏو زلزلو آيو . جڏھن کان ماڻھو زمين تي پيدا ٿيا آھن تہ اھڙو وڏو زلزلو ڪڏھن ڪونہ آيو ھو .
66016019	اھو وڏو شھر ٽي ٽڪرا ٿي پيو ۽ دنيا جا شھر بہ ڪري پيا . اُن وڏي شھر بابل جو خدا کي خيال ٿيو تہ کيس پنھنجي وڏي غضب جي مئي جو پيالو پياري .
66016020	سڀيئي ٻيٽ غائب ٿي ويا ۽ جبلن جو نالو نشان بہ ڪونہ رھيو .
66016021	ماڻھن تي آسمان مان وڏا ڳڙا وسڻ لڳا ، جن مان ھر ھڪ جو وزن اٽڪل چاليھہ ڪلوگرام ھو . انھن ڳڙن جي آفت جي ڪري ماڻھو خدا جي خلاف ڪفر بڪڻ لڳا ، ڇالاءِ جو اھا آفت ڏاڍي سخت ھئي .
66017001	پوءِ انھن ستن ملائڪن مان جن وٽ ست پيالا ھئا ، ھڪڙي اچي مون کي چيو تہ ” ھيڏانھن اچ تہ تو کي ڏيکاريان تہ انھيءَ مشھور ڪسبياڻيءَ کي ڪھڙي سزا ڏني ويندي ، يعني انھيءَ وڏي شھر کي جيڪو گھڻن دريائن جي ڀرسان اڏيل آھي .
66017002	انھيءَ سان دنيا جي بادشاھن زناڪاري ڪئي ۽ زمين جا رھاڪو ھن جي زناڪاريءَ جي مئي مان پي ڪري نشئي ٿي پيا ھئا . “
66017003	اھو ملائڪ مون کي رويا جي حالت ۾ بيابان ڏانھن وٺي ويو . اُتي مون ھڪڙي عورت ڏٺي ، جيڪا ڳاڙھي رنگ جي حيوان تي ويٺي ھئي . انھيءَ حيوان کي ست مٿا ۽ ڏھہ سڱ ھئا ۽ سڄو ڪفر جي نالن سان ڀريو پيو ھو .
66017004	انھيءَ عورت کي واڱڻائي ۽ قرمزي رنگ جي پوشاڪ پھريل ھئي ۽ اھا عورت سون ، ھيرن جواھرن ۽ موتين سان سينگاريل ھئي . انھيءَ کي ھٿ ۾ ھڪڙو سونو پيالو ھو ، جيڪو سندس گندگي ۽ زناڪاريءَ جي ناپاڪ شين سان ڀريل ھو .
66017005	انھيءَ عورت جي پيشانيءَ تي ھڪڙو نالو لکيل ھو جيڪو ھڪ راز آھي يعني ” وڏو شھر بابل ، ڪسبياڻين ۽ زمين جي براين جي ماءُ . “
66017006	مون انھيءَ عورت کي خدا جي قوم وارن جي رت ۽ عيسيٰ جي شھيدن جو رت پيئڻ سان الوٽ ڏٺو.آءٌ انھيءَ عورت کي ڏسي ڏاڍو حيران ٿي ويس .
66017007	تنھن تي انھيءَ ملائڪ مون کي چيو تہ ” تون حيران ڇو ٿيو آھين ؟ آءٌ تو کي انھيءَ عورت ۽ انھيءَ ستن مٿن ۽ ڏھن سڱن واري حيوان جنھن تي ھوءَ سوار آھي ، تن ٻنھي جو راز بيان ڪري ٻڌائيندس .
66017008	اھو حيوان جيڪو تو ڏٺو ، سو اڳي ھو ۽ ھاڻي ڪونھي . پر اوڙاھہ مان نڪري اچڻ تي آھي ۽ پوءِ برباد ٿي ويندو . زمين جا رھاڪو ۽  جن جا نالا دنيا جي شروعات کان وٺي زندگيءَ جي ڪتاب ۾ لکيل نہ آھن ، سي انھيءَ حيوان جو حال ڏسي عجب ۾ پئجي ويندا ، ڇاڪاڻ تہ اھو حيوان اڳي ھو ۽ ھاڻي ڪونھي پر ھن کان پوءِ ايندو .
66017009	انھيءَ کي سمجھڻ لاءِ سياڻپ گھرجي . اھي ست مٿا ست جبل آھن ، جن تي اھا عورت ويٺي آھي . اھي ست بادشاھہ بہ آھن .
66017010	انھن مان پنج ڪري پيا آھن ، ھڪڙو موجود آھي ۽ ٻيو اڃا آيو ئي ڪونھي ۽ جڏھن اھو ايندو تہ ضرور ٿوري وقت تائين رھندو .
66017011	جيڪو حيوان اڳي ھو ۽ ھاڻي ڪونھي ، سو پاڻ اٺون بادشاھہ آھي ۽ انھن ستن مان ئي پيدا ٿيو آھي . اھو پاڻ ئي برباد ٿي ويندو .
66017012	جيڪي ڏھہ سڱ تو ڏٺا سي اُھي ڏھہ بادشاھہ آھن ، جن کي اڃا تائين بادشاھي ڪانہ ملي آھي . پر انھيءَ حيوان سان گڏ کين ھڪڙي ڪلاڪ تائين بادشاھن جھڙو اختيار ملندو .
66017013	انھن ڏھن ئي جي ھڪڙي راءِ ھوندي ۽ اھي پنھنجي طاقت ۽ اختيار انھيءَ حيوان کي ڏيئي ڇڏيندا .
66017014	اُھي گھيٽي سان جنگ ڪندا ، پر گھيٽو مٿن غالب پوندو ، ڇالاءِ جو ھو خداوندن جو خداوند ۽ بادشاھن جو بادشاھہ آھي ۽ جيڪي ھن جا سڏيل ، چونڊيل ۽ وفادار آھن سي بہ مٿن غالب پوندا . “
66017015	پوءِ ملائڪ چيو تہ ” جيڪي درياءَ تو ڏٺا ، جن جي ڀرسان اھا ڪسبياڻي ويٺي آھي ، سي اُمتون ، ميڙ ، قومون ۽ ٻوليون آھن .
66017016	جيڪو حيوان ۽ سندس ڏھہ سڱ تو ڏٺا ، سي انھيءَ ڪسبياڻيءَ کان نفرت ڪندا ۽ کيس برباد ۽ اگھاڙو ڪري ڇڏيندا ، سندس گوشت کائي ويندا ۽ کيس باھہ ۾ ساڙي ڇڏيندا .
66017017	انھيءَ جو سبب اھو آھي جو خدا انھن جي دلين ۾ اھا ڳالھہ وجھندو تہ اھي سندس مقصد پورو ڪن ۽ ھڪڙي ئي راءِ تي اچي بيھن تہ اھي پنھنجي پنھنجي بادشاھي انھيءَ حيوان کي ڏين ، جيستائين خدا جون ڳالھيون پوريون ٿين .
66017018	اھا عورت جيڪا تو ڏٺي سا اھو وڏو شھر آھي ، جيڪو دنيا جي بادشاھن تي حڪومت ٿو ڪري . “
66018001	ان کان پوءِ مون ھڪڙو ٻيو ملائڪ آسمان مان لھندي ڏٺو ، جنھن کي وڏو اختيار مليل ھو ۽ سندس جلوي جي ڪري زمين روشن ٿي ويئي .
66018002	ھن وڏي آواز سان چيو تہ”ڪري پيو ، وڏو شھر بابل ڪري پيو.اھو بدروحن جو گھر بڻجي ويو.ھائو ، اھو ھر ڪنھن ناپاڪ روح جو اڏو،بلڪ ھر ڪنھن ناپاڪ ۽ گندي پکيءَ جو آکيرو ٿي پيو .
66018003	ڇالاءِ جو ھن جي زناڪاريءَ جي مئي پيئڻ ڪريسڀيئي قومون الوٽ ٿي پيون آھن ، ۽ دنيا جي بادشاھن انھيءَ سان زناڪاري ڪئي آھي.دنيا جا سوداگر انھيءَ جي عيش عشرت جي گھڻائيءَ جي ڪريدولتمند ٿي پيا . “
66018004	پوءِ مون آسمان مان ھڪڙو ٻيو آواز ٻڌو جنھن چيو تہ”اي منھنجي قوم وارؤ ! بابل مان نڪري اچو،تہ جيئن انھيءَ جي گناھن ۾ شريڪ نہ ٿيو.متان ھن جي آفتن مان ڪا اوھان تي اچي نہ پوي .
66018005	ڇالاءِ جو انھيءَ جا گناھہ آسمان تائين وڃي پھتا آھن ، ۽ خدا کي ھن جون بدڪاريون ياد آھن .
66018006	جيئن بابل ڪيو ، تيئن اوھين بہ ھن سان ڪريو ۽ سندس ڪمن جو ٻيڻو بدلو ڏيوس.جيڪو پيالو ھن ڀريو ، تنھن کي اوھين ٻيڻو ڀريو .
66018007	جيتري قدر انھيءَ پاڻ کي شاندار ڪيو ۽ عيش عشرت ڪيائين،اوتري قدر اوھين کيس ڏک ۽ عذاب ڏيو.ڇالاءِ جو بابل جي وسندي پنھنجيءَ دل ۾ چوي ٿي تہ’آءٌ راڻي ٿي ويئي آھيان.آءٌ رن زال نہ آھيان ، ۽ ڪڏھن بہ ڏک نہ ڏسنديس . ‘
66018008	انھيءَ ڪري مٿس ھڪڙي ئي ڏينھن ۾ آفتون اينديون ، يعني موت ، ماتم ۽ ڏڪار.اھا باھہ ۾ ساڙي ناس ڪئي ويندي،ڇالاءِ جو خداوند خدا،جيڪو ھن جو انصاف ڪندوسو قادر آھي . “
66018009	دنيا جي جن بادشاھن ساڻس زناڪاري ڪئي آھي ۽ عيش عشرت ڪندا ھئا ، سي جڏھن ھن جي سڙڻ جو دونھون ڏسندا تہ ھن لاءِ روئندا ۽ پٽيندا .
66018010	اُھي انھيءَ جي عذاب جي ڊپ کان پري بيھي چوندا تہ ” افسوس ، صد افسوس ! اي بابل ، وڏا ۽ مضبوط شھر ! تو کي رڳو ھڪڙي ڪلاڪ ۾ سزا ڏني ويئي آھي . “
66018011	دنيا جا سوداگر ھن لاءِ روئندا ۽ پٽيندا ، ڇالاءِ جو سندن مال وري ڪوبہ خريد نہ ڪندو .
66018012	يعني سندن سون ، چاندي ، ھيرا جواھرات ، موتي ، عمدو ڪپڙو ، واڱڻائي ، ريشمي ۽ قرمزي ڪپڙو ، سڀ سرھيون ڪاٺيون ، عاج ، تمام قيمتي ڪاٺ ، پتل ، لوھہ ۽ سنگمرمر مان ٺھيل ھر قسم جون شيون ،
66018013	دالچيني ، مصالحا ، خوشبوءِ ، عطر ، لوبان ، مئي ، تيل ، ميدو ، ڪڻڪ ، ڍور ڍڳا ، رڍون ٻڪريون ، گھوڙا ، گاڏيون ، غلام ۽ انسانن جون جانيون ۽ ساھہ .
66018014	اھي چوندا تہ ” تنھنجا دل پسند ميوا تو وٽان ھليا ويا ۽ جيڪي لذيذ ۽ عمديون شيون تو وٽ ھيون ، سي بہ تو وٽان گم ٿي ويون ۽ وري ڪڏھن بہ ھٿ ڪين اينديون . “
66018015	انھن شين جا سوداگر جيڪي انھيءَ واپار جي ڪري دولتمند ٿي ويا ھئا ، سي ھن جي عذاب جي ڊپ کان پري بيھي روئندا ۽ پٽيندا ،
66018016	۽ چوندا تہ ” افسوس ، صد افسوس ! اھو وڏو شھر جيڪو عمدو ڪپڙو ، واڱڻائي ۽ قرمزي پوشاڪ پھريندو ھو ۽ سون ، ھيرا جواھرات ۽ موتين سان سينگاريل ھو ،
66018017	تنھن جي ھڪڙي ئي ڪلاڪ ۾ سڄي دولت برباد ٿي ويئي.“سڀيئي ميربحر ۽ جھاز جا سڀيئي مسافر ۽ ملاح ۽ ٻيا جيڪي سمنڊ تي گذران ٿا ڪن ، سي پري بيھي رھندا .
66018018	اُھي ھن شھر جي سڙڻ جو دونھون ڏسي رڙيون ڪري چوندا تہ ” ھن وڏي شھر جھڙو ٻيو ڪو وڏو شھر ڪونھي . “
66018019	اھي پنھنجي مٿي ۾ خاڪ وجھي رڙيون ڪري روئي پٽي چوندا تہ”افسوس ، صد افسوس ! اھو وڏو شھر،جنھن جي دولت جي ڪريسمنڊ جا سڀيئي جھازن وارادولتمند ٿي پيا،سو ھڪڙي ئي ڪلاڪ ۾ برباد ٿي ويو .
66018020	اي آسمان ! اي خدا جي سڄي قوم ! اي رسول ۽ نبيو!اوھين انھيءَ شھر تي خوشيون ڪريو،ڇالاءِ جو خدا انصاف ڪريھن کان اوھان جو بدلو ورتو آھي . “
66018021	پوءِ ھڪڙي زورآوار ملائڪ جنڊ جي چاپڙ جيڏو ھڪڙو وڏو پٿر کڻي سمنڊ ۾ اڇلائي چيو تہ”وڏو شھر بابل بہ اھڙيءَ طرحزور سان ڪيرايو ويندو ۽ وري سندس پتو ئي ڪونہ پوندو .
66018022	جيڪي تنبورا ۽ بانسري وڄائيندا ۽ ڳائيندا ھئا ، ۽ جيڪي توتارا وڄائيندا ھئا،تن جو وري تو ۾ آواز بہ ڪونہ ٻڌبو.ڪوبہ ڪاريگر ، ڪھڙي بہ ڌنڌي وارو،وري تو ۾ ڪونہ لڀندو ، ۽ نہ وري ڪڏھن تو ۾ ڪنھن اٽي جي چڪيءَ جو آواز ٻڌڻ ۾ ايندو .
66018023	تو ۾ وري ڪڏھن ڏيئي جو بہ سوجھرو ڪونہ ٿيندو ، ۽ نہ وري ڪڏھن تو ۾ گھوٽ ڪنوار جو آواز ٻڌڻ ۾ ايندو.تنھنجا سوداگر دنيا جا امير ھئا ۽ سڀ قومون تنھنجي جادوگريءَ سا ٺڳجي ويون ھيون .
66018024	انھيءَ شھر مان نبين ، خدا جي قوم وارن ، ۽ زمين تي جيڪي قتل ڪيا ويا آھن،تن سڀني جو رت لڌو ويو ھو . “
66019001	انھن ڳالھين کان پوءِ مون آسمان ۾ ھڪ وڏي ميڙ جھڙو وڏو آواز ٻڌو ، جنھن چيو تہ”خداوند خدا جي تعريف.ڇوٽڪارو ، جلال ۽ قدرتاسان جي خدا جي آھي .
66019002	ڇالاءِ جو ھن جا فيصلا سچا ۽ صحيح آھن.ھُن انھيءَ مشھور ڪسبياڻيءَ جو انصاف ڪيو،جنھن پنھنجي زناڪاريءَ ساندنيا کي خراب ڪري ڇڏيو ھو.خدا ھن کان پنھنجي ٻانَھن جيخون جو بدلو ورتو . “
66019003	ھنن وري ٻيو دفعو پڪاري چيو تہ”خداوند خدا جي تعريف.انھيءَ وڏي شھر جو دونھونھميشہ ھميشہ تائين پيو اٿندو رھندو . “
66019004	پوءِ انھن چوويھن بزرگن ۽ چئني ساھوارن منھن ڀر ڪري خدا کي سجدو ڪيو ، جيڪو تخت تي ويٺو ھو ۽ چوڻ لڳا تہ”آمين ، خداوند خدا جي تعريف . “
66019005	پوءِ تخت مان ھڪڙو آواز آيو تہ”اي خدا جا ٻانھؤ!ننڍا توڙي وڏا ، جيڪي کانئس ڊڄو ٿا،سي سڀ خدا جي تعريف ڪريو . “
66019006	پوءِ مون ھڪڙي وڏي ميڙ جھڙو آواز ٻڌو ، جيڪو زور سان وھندڙ پاڻيءَ جي آواز ۽ گجگوڙن جي آواز جھڙو ھو ، جنھن چيو تہ”خداوند خدا جي تعريف،ڇالاءِ جو خداوند اسان جو خداجيڪو قادرِمطلق آھي،سو بادشاھي ٿو ڪري .
66019007	اچو تہ اسين خوش ٿيون ، ۽ خوشيون ملھايون ۽ سندس واکاڻ ڪريون،ڇالاءِ جو گھيٽي جي شاديءَ جو ڏينھن اچي پھتو آھي ۽ سندس ڪنوار بہ پاڻ کي تيار ڪيو آھي .
66019008	انھيءَ کي صاف ، چمڪندڙ ۽ عمدا ڪپڙاپائڻ لاءِ ڏنا ويا آھن.ڇاڪاڻ تہ عمدن ڪپڙن مان مرادخدا جي قوم جي سچائيءَ جا ڪم آھن . “
66019009	ان کان پوءِ ملائڪ مون کي چيو تہ ” لک ، سڀاڳا آھن اُھي ، جن کي گھيٽي جي شاديءَ جي دعوت ملي آھي . “ ھن ھي بہ چيو تہ ” ھي خدا جون سچيون ڳالھيون آھن . “
66019010	آءٌ کيس سجدو ڪرڻ لاءِ سندس پيرن تي ڪري پيس . پر ھُن مون کي چيو تہ ” ڏس ، متان ائين ڪرين ، آءٌ تہ تو سان ۽ تنھنجي ڀائرن ۽ ڀينرن سان گڏ خدمت ڪرڻ وارو آھيان ۽ اسين سڀ عيسيٰ جي شاھديءَ تي قائم آھيون . رڳو خدا کي ئي سجدو ڪر ، ڇالاءِ جو عيسيٰ جي شاھدي ئي نبوت جو روح آھي . “
66019011	پوءِ مون کي آسمان کليل نظر آيو ، جنھن ۾ مون ھڪ اڇو گھوڙو ڏٺو ۽ انھيءَ تي جيڪو سوار ھو سو وفادار ۽ سچار سڏيو ويندو آھي . ھو سچائيءَ سان انصاف ۽ جنگ ڪري ٿو .
66019012	ھن جون اکيون ڄڻ تہ باھہ جا شعلا آھن ۽ سندس مٿي تي ڪيترائي تاج آھن . ھن تي ھڪڙو نالو لکيل آھي ، جيڪو انھيءَ کان سواءِ ٻيو ڪوبہ نہ ٿو ڄاڻي .
66019013	ھن جي پوشاڪ رت سان ڀريل آھي ۽ سندس نالو خدا جو ڪلام آھي .
66019014	آسمان جون فوجون اڇن گھوڙن تي سوار ، اڇيون ، پاڪ صاف ۽ عمديون پوشاڪون پھري ، سندس پٺيان پئي آيون .
66019015	ھن جي وات مان ھڪڙي تکي تلوار ٿي نڪتي ، تہ جيئن ھو قومن کي ماري . ھو مٿن لوھہ جي لٺ سان حڪومت ڪندو ۽ قادرِمطلق خدا جي خوفناڪ غضب واري حوض ۾ ڊاک کي لتاڙيندو .
66019016	ھن جي پوشاڪ تي ۽ سندس ران تي ھي نالو لکيل آھي تہ ” بادشاھن جو بادشاھہ ۽ خداوندن جو خداوند . “
66019017	ان کان پوءِ مون ھڪڙو ملائڪ سج تي بيٺل ڏٺو ، جنھن وڏي آواز سان آسمان ۾ سڀني اڏامندڙ پکين کي سڏ ڪري چيو تہ ” اچو ۽ خدا جي وڏي دعوت ۾ شامل ٿيو ،
66019018	تہ جيئن اوھين بادشاھن ، سپھہ سالارن ، سپاھين ، گھوڙن ۽ انھن جي سوارن ۽ سڀني ماڻھن ، آزادن توڙي غلامن ، ننڍن توڙي وڏن جو گوشت کائو . “
66019019	پوءِ مون انھيءَ حيوان ، دنيا جي بادشاھن ۽ سندن لشڪرن کي ڏٺو ، جيڪي انھيءَ گھوڙي سوار ۽ سندس لشڪر سان جنگ ڪرڻ لاءِ گڏ ٿيا ھئا .
66019020	انھيءَ پھرين حيوان ۽ ساڻس گڏ ڪوڙو پيغام ڏيندڙ انھيءَ ٻئي حيوان کي بہ پڪڙيو ويو ، جنھن حيوان جي سامھون معجزا ڏيکاريا ھئا . انھن معجزن سان ھن حيوان جو نشان ھڻائڻ وارن ۽ سندس بت جي پوڄا ڪرڻ وارن کي گمراھہ ڪيو ھو . اُھي ٻئي گندرف سان ٻرندڙ باھہ جي ڍنڍ ۾ جيئرا اڇلايا ويا .
66019021	باقي ٻيا انھيءَ گھوڙي سوار جي تلوار ، جيڪا سندس وات مان ٿي نڪتي تنھن سان ماريا ويا ۽ سڀني پکين انھن جو گوشت کائي ڍءُ ڪيو .
66020001	اُن کان پوءِ مون ھڪڙي ملائڪ کي آسمان مان ھيٺ لھندي ڏٺو ، جنھن جي ھٿ ۾ اوڙاھہ جي ڪنجي ۽ ھڪڙو وڏو زنجير ھو .
66020002	ھُن انھيءَ ازدھا ، يعني قديمي نانگ جنھن جا نالا شيطان ۽ ابليس آھن ، تنھن کي پڪڙي ھزار سالن لاءِ ٻڌي ڇڏيو .
66020003	ھُن کيس انھيءَ اوڙاھہ ۾ اڇلائي اُتي بند ڪري ڇڏيو ۽ مٿس مُھر ھڻي ڇڏيائين ، تہ جيئن ھزار سالن جي پوري ٿيڻ تائين قومن کي وري گمراھہ نہ ڪري . انھيءَ کان پوءِ ضروري آھي تہ کيس ٿوري وقت لاءِ ڇوڙيو وڃي .
66020004	پوءِ مون تخت ڏٺا ۽ جيڪي انھن تي ويٺا ھئا ، تن کي انصاف ڪرڻ جو اختيار ڏنو ويو . مون انھن جي روحن کي بہ ڏٺو ، جن جون سسيون عيسيٰ جي شاھدي ڏيڻ ۽ خدا جي ڪلام ٻڌائڻ جي ڪري لاٿيون ويون ھيون . ھنن نہ انھيءَ حيوان ۽  سندس بت جي پوڄا ڪئي ۽ نڪي ان جو نشان پنھنجي پيشانيءَ ۽ ھٿ تي ھڻايو . اھي وري جيئرا ٿيا ۽ مسيح سان گڏ ھزار سالن تائين بادشاھي ڪندا رھيا .
66020005	جيستائين ھزار سال پورا نہ ٿيا ، تيستائين ٻيا مُڙدا جيئرا نہ ٿيا . اھو پھريون جيئرو ٿي اٿڻ آھي .
66020006	سڀاڳو ۽ پاڪ آھي اُھو ، جيڪو انھيءَ پھرين جيئري ٿي اٿڻ ۾ شريڪ ٿو ٿئي . اھڙن ماڻھن تي ٻئي موت جو ڪوبہ اختيار نہ ٿو ھلي . اُھي خدا ۽ مسيح جا ڪاھن ٿيندا ۽ ساڻس گڏ ھزار سالن تائين بادشاھي ڪندا .
66020007	جڏھن ھزار سال پورا ٿيندا تہ شيطان کي قيد مان ڇڏايو ويندو .
66020008	ھو ٻاھر وڃي زمين جي چئني ڪنڊن جي قومن ، يعني ياجوج ۽ ماجوج کي ٺڳيندو ۽ کين جنگ جي لاءِ گڏ ڪندو . انھن جو تعداد سمنڊ جي واريءَ جيترو آھي .
66020009	ھو زمين جي مٿان چوڌاري پکڙجي ويندا ۽ خدا جي قوم جي لشڪرگاھہ ۽ پياري شھر کي وڪوڙي ويندا . پر آسمان مان باھہ نڪرندي ۽ انھن کي تباھہ ڪري ڇڏيندي .
66020010	پوءِ شيطان جنھن کين گمراھہ ڪيو ھو ، سو باھہ ۽ گندرف جي ڍنڍ ۾ اڇلايو ويندو ، جتي اھي ٻيئي حيوان اڇلايا ويا ھئا . اُھي رات ڏينھن اُتي ھميشہ ھميشہ تائين عذاب پيا سھندا .
66020011	پوءِ مون ھڪڙو وڏو تجليدار تخت ۽ انھيءَ تي ويٺل کي ڏٺو . انھيءَ جي اڳيان زمين ۽ آسمان گم ٿي ويا ۽ وري نظر نہ آيا .
66020012	مون سڀني مئلن ، ننڍن توڙي وڏن کي تخت جي اڳيان بيٺل ڏٺو . ڪتاب کوليا ويا ۽ اُن سان گڏ ھڪ ٻيو ڪتاب ، يعني زندگيءَ جو ڪتاب بہ کوليو ويو ۽ جھڙيءَ طرح انھن ڪتابن ۾ لکيل ھو ، تھڙيءَ طرح انھن جي ڪمن مطابق مئلن جو انصاف ڪيو ويو .
66020013	جيڪي بہ مُڙدا سمنڊ ، موت ۽ عالم ارواح ۾ ھئا سي سڀ حاضر ڪيا ويا ۽ ھر ھڪ جو انصاف انھيءَ جي عملن مطابق ڪيو ويو .
66020014	ان کان پوءِ موت ۽ عالم ارواح باھہ جي ڍنڍ ۾ اڇلايا ويا . اھا باھہ جي ڍنڍ ٻيو موت آھي .
66020015	جنھن جو بہ نالو زندگيءَ جي ڪتاب ۾ لکيل نہ ڏٺو ويو ، تنھن کي انھيءَ باھہ جي ڍنڍ ۾ اڇلايو ويو .
66021001	پوءِ مون ھڪڙو نئون آسمان ۽ ھڪڙي نئين زمين ڏٺي ، ڇالاءِ جو پھريون آسمان ۽ پھرين زمين ڪانہ رھي ۽ نہ وري ڪو سمنڊ ھو .
66021002	مون پاڪ شھر ، يعني نئون يروشلم خدا وٽان آسمان مان ھيٺ لھندي ڏٺو . اھو انھيءَ ڪنوار وانگر تيار ڪيو ويو ھو ، جيڪا پنھنجي گھوٽ لاءِ سينگاري ويندي آھي .
66021003	مون تخت مان ڪنھن جو وڏو آواز ٻڌو جنھن چيو تہ ” ڏس ، خدا ماڻھن منجھہ رھندو ، ھو انھن سان گڏ رھندو ۽ اھي سندس قوم ٿيندا . خدا پاڻ انھن سان گڏ رھندو ۽ سندن خدا ٿيندو .
66021004	ھو انھن جي اکين جا سڀ ڳوڙھا اُگھي ڇڏيندو . ان کان پوءِ نہ موت رھندو ، نڪو ماتم ، نڪو روئڻ ۽ نہ وري ڪو سور رھندو ، ڇالاءِ جو اڳيون حالتون گذري ويون آھن . “
66021005	جيڪو تخت تي ويٺو ھو ، تنھن چيو تہ ” ڏس ، آءٌ سڀني شين کي نئون ٿو ڪريان . “ ھن چيو تہ ” لک ، ڇالاءِ جو اھي ڳالھيون سچيون ۽ اعتبار جوڳيون آھن . “
66021006	ھن مون کي چيو تہ ” اھي ڳالھيون پوريون ٿي چڪيون آھن . آءٌ اول ۽ آخر ، ازلي ۽ ابدي آھيان . جيڪو اڃايل آھي تنھن کي آبِ حيات جي چشمي مان مفت پياريندس .
66021007	جيڪو غالب پوندو سو ھنن شين جو حقدار ٿيندو . آءٌ انھيءَ جو خدا ٿيندس ۽ ھو منھنجو ٻار ٿيندو .
66021008	پر جيڪي ڊڄڻا ، بي ايمان ، ناپاڪ ، قاتل ، زناڪار ، جادوگر ، بت پرست ۽ ڪوڙا آھن ، تن سڀني جي جاءِ انھيءَ ڍنڍ ۾ ٿيندي ، جيڪا باھہ ۽ گندرف سان پيئي ٻري . اھو ئي ٻيو موت آھي . “
66021009	پوءِ اُھي ست ملائڪ جن وٽ ست پيالا ھئا ۽ پوئين ستن آفتن سان ڀريل ھئا ، تن مان ھڪڙي اچي مون سان ڳالھايو ۽ چيائين تہ ” ھيڏانھن اچ تہ آءٌ تو کي ڪنوار ڏيکاريان ، يعني گھيٽي جي زال . “
66021010	ھو مون کي رويا جي حالت ۾ ھڪڙي وڏي ۽ مٿاھين جبل تي وٺي ويو ۽ پاڪ شھر يروشلم خدا وٽان آسمان مان لھندو ڏيکاريائين .
66021011	اُن ۾ خدا جو جلوو ھو ۽ تمام قيمتي ھيري جواھر وانگر چمڪي رھيو ھو ، ڄڻ تہ زبرجد ۽ اھڙو صاف جھڙو بلور .
66021012	اُن جي ڀت وڏي ۽ مٿاھين ھئي ، کيس ٻارھن دروازا ھئا ، جن تي ٻارھن ملائڪ بيٺا ھئا . دروازن تي بني اسرائيل جي ٻارھن قبيلن جا نالا لکيل ھئا .
66021013	ٽي دروازا اڀرندي ڏانھن ھئا ، ٽي دروازا اتر ڏانھن ، ٽي دروازا ڏکڻ ڏانھن ۽ ٽي دروازا الھندي ڏانھن ھئا .
66021014	انھيءَ شھر جي ڀت جا ٻارھن بنياد ھئا ، جن تي گھيٽي جي ٻارھن رسولن جا نالا لکيل ھئا .
66021015	جنھن ملائڪ مون سان ڳالھايو ٿي ، تنھن وٽ ماپ ڪرڻ لاءِ ھڪڙي سوني لٺ ھئي ، جنھن سان ھو شھر کي ، اُن جي دروازن کي ۽ ڀت کي ماپي سگھي .
66021016	اھو شھر چوڪنڊو ھو ۽ ان جي ڊيگھہ ۽ ويڪر ھڪ جيتري ھئي . ھُن انھيءَ لٺ سان شھر جي ماپ ڪئي تہ اھو ٻارھن ھزار فرلانگ ٿيو . اُن جي ڊيگھہ ، ويڪر ۽ اوچائي ھڪ جيتري ھئي .
66021017	ملائڪ شھر جي ڀت جي ماپ ڪئي تہ اُھا ھڪ سؤ چوئيتاليھہ ھٿ ٿي ، اھا ماپ انساني ھٿ جي مطابق آھي .
66021018	شھر جي ڀت زبرجد جي ٺھيل ھئي ۽ شھر خالص سون جو ٺھيل ھو ۽ شيشي جھڙو صاف ۽ شفاف ھو .
66021019	شھر جي ڀت جا بنياد ھر قسم جي ھيرن جواھرن سان سينگاريل ھئا . پھريون بنياد زبرجد جو ھو ، ٻيو نيلم جو ، ٽيون شب چراغ جو ، چوٿون زمرد جو ،
66021020	پنجون عقيق جو ، ڇھون لعل جو ، ستون سونھري پٿر جو ، اٺون فيروزي جو ، نائون پکراج جو ، ڏھون لاجورد جو ، يارھون سنبلي پٿر جو ۽ ٻارھون ياقوت جو ھو .
66021021	شھر جا ٻارھن ئي دروازا موتين جا ھئا ۽ ھر ھڪ دروازو ھڪ ھڪ موتيءَ جو ھو . شھر جي سڙڪ خالص سون جي ھئي ۽ شيشي جھڙي صاف ھئي .
66021022	مون شھر ۾ ڪوبہ ھيڪل ڪونہ ڏٺو ، ڇالاءِ جو خداوند خدا قادرِمطلق ۽ گھيٽو ئي سندس ھيڪل آھي .
66021023	انھيءَ شھر کي روشنيءَ لاءِ سج يا چنڊ جي ضرورت ڪانہ ھئي ، ڇالاءِ جو خدا جو جلوو کيس روشن ٿو ڪري ۽ گھيٽو سندس چراغ آھي .
66021024	انھيءَ جي روشنيءَ ۾ قومون گھمنديون ڦرنديون ۽ دنيا جا بادشاھہ منجھس پنھنجو شان وَ شوڪت آڻيندا .
66021025	شھر جا دروازا ڏينھن جو ڪڏھن بہ بند نہ ٿيندا ۽ رات تہ اُتي ٿيندي ئي ڪانہ .
66021026	ماڻھو انھيءَ ۾ قومن جو شان وَ شوڪت ۽ عزت آڻيندا .
66021027	پر انھيءَ شھر ۾ ڪابہ ناپاڪ شيءِ يا ڪوبہ نفرت ۽ ڪوڙ جھڙو ڪم ڪندڙ ھرگز داخل ٿي نہ سگھندو ۽ رڳو اھي داخل ٿيندا ، جن جا نالا زندگيءَ جي ڪتاب ۾ لکيل آھن ، جيڪو گھيٽي جو آھي .
66022001	پوءِ انھيءَ ملائڪ مون کي آبِ حيات جو ھڪڙو درياءُ ڏيکاريو ، جيڪو بلور وانگر پئي چمڪيو ۽ خدا ۽ گھيٽي جي تخت مان نڪري ،
66022002	انھيءَ شھر جي سڙڪ جي وچ مان وھي رھيو ھو . درياءَ جي ٻنھي ڪنارن تي زندگيءَ جو وڻ ھو ، جنھن سال ۾ ٻارھن قسمن جا ميوا ٿي ڏنا ۽ ھر مھيني منجھس نوان ميوا ٿي لڳا . انھيءَ وڻ جي پنن مان قومن کي شفا ٿي ملي .
66022003	اڳتي وري ڪابہ لعنت ڪانہ ھوندي . انھيءَ شھر ۾ خدا ۽ گھيٽي جو تخت ھوندو ۽ سندس ٻانھا ھن جي عبادت ڪندا .
66022004	اُھي ھن جو منھن ڏسندا ۽ سندس نالو ھنن جي پيشانيءَ تي لکيل ھوندو .
66022005	اڳتي وري ڪڏھن بہ رات نہ ٿيندي ۽ نہ وري انھن کي ڏيئي يا سج جي روشنائيءَ جي ضرورت پوندي ، ڇالاءِ جو خداوند خدا انھن کي روشنائي ڏيندو ۽ اھي ھميشہ ھميشہ تائين بادشاھي ڪندا .
66022006	پوءِ انھيءَ ملائڪ مون کي چيو تہ ” ھي ڳالھيون اعتبار جوڳيون ۽ سچيون آھن . “ خداوند ، نبين جي روحن جي خدا ، پنھنجو ملائڪ انھيءَ لاءِ موڪليو تہ پنھنجي ٻانھن کي اھي ڳالھيون ڏيکاري جن جو جلد ٿيڻ ضروري آھي .
66022007	جيئن عيسيٰ چوي ٿو تہ ” ٻڌو ، آءٌ جلد اچڻ وارو آھيان . “ سڀاڳو آھي اھو جيڪو ھن ڪتاب جي پيشنگوئين کي مڃي ٿو .
66022008	آءٌ يوحنا ، اھو آھيان جنھن اھي ڳالھيون ٻڌيون ۽ ڏٺيون . سو جڏھن مون ٻڌو ۽ ڏٺو تڏھن انھيءَ ملائڪ جي پيرن تي ڪري سجدو ڪرڻ لڳس ، جنھن مون کي اھي ڳالھيون ڏيکاريون .
66022009	پر ھن چيو تہ ” ڏس ، متان ائين ڪرين . آءٌ تو سان ، ٻين نبين سان ۽ ھن ڪتاب جي ڳالھين تي عمل ڪرڻ وارن سان گڏ خدمت ڪرڻ وارو آھيان . رڳو خدا کي سجدو ڪر . “
66022010	پوءِ ھن مون کي چيو تہ ” ھن ڪتاب جي پيشنگوئين جي ڳالھين کي راز ۾ نہ رک ، ڇالاءِ جو وقت ويجھو آھي .
66022011	جيڪو برائي ڪري ٿو سو ڀلي برائي پيو ڪري ، جيڪو ناپاڪ آھي سو ڀلي ناپاڪ پيو رھي ، جيڪو نيڪ آھي سو ڀلي نيڪي پيو ڪري ۽ جيڪو پاڪ آھي سو ڀلي پاڪ ٿيندو رھي . “
66022012	جيئن عيسيٰ چوي ٿو تہ ” ٻڌو ، آءٌ جلد اچڻ وارو آھيان ۽ منھنجو اجر مون سان ساڻ آھي ، تہ جيئن ھر ڪنھن کي سندس ڪم مطابق بدلو ڏيان .
66022013	اول ۽ آخر ، پھريون ۽ پويون ۽ ازلي ۽ ابدي آءٌ آھيان . “
66022014	سڀاڳا آھن اُھي جيڪي پنھنجا پھراڻ ڌوئي صاف ٿا ڪن . اُھي زندگيءَ جي وڻ جي ميوي جا حقدار ھوندا ۽ انھيءَ شھر جي دروازن مان داخل ٿيندا .
66022015	پر ڪتا ، جادوگر ، زناڪار ، قاتل ، بت پرست ، ڪوڙ کي پسند ڪندڙ ۽ ڪوڙ ڳالھائيندڙ شھر کان ٻاھر ھوندا .
66022016	عيسيٰ چيو تہ ” مون عيسيٰ ، پنھنجو ملائڪ انھيءَ لاءِ موڪليو آھي تہ ڪليسيائن کي انھن ڳالھين جي شاھدي ڏئي . آءٌ دائود جي نسل ۽ خاندان مان آھيان ۽ صبح جو چمڪندڙ تارو آھيان . “
66022017	پاڪ روح ۽ ڪنوار ٻئي چون ٿا تہ ” اچ “ ۽ ھر ٻڌڻ وارو بہ ڀلي چوي تہ ” اچ . “ جيڪو اڃايل آھي سو ڀلي اچي ۽ جنھن جي مرضي ھجي سو آبِ حيات مفت پيئي .
66022018	آءٌ يوحنا ، ھر ڪنھن کي جيڪو ھن ڪتاب جون پيشنگوئيون ٻڌي ٿو ، آگاھہ ٿو ڪريان تہ جيڪڏھن ڪو ماڻھو ھنن ۾ ڪو واڌارو ڪندو تہ خدا ھن ڪتاب ۾ لکيل آفتون مٿس آڻيندو .
66022019	جيڪڏھن ڪو ھن ڪتاب جي پيشنگوئين مان ڪي ڳالھيون گھٽائيندو تہ خدا زندگيءَ جي وڻ ۽ پاڪ شھر مان ، جن جو ذڪر ھن ڪتاب ۾ ڪيل آھي ، انھيءَ شخص جو حصو ڪڍي ڇڏيندو .
66022020	جيڪو ھنن ڳالھين جي شاھدي ٿو ڏئي ، سو چوي ٿو تہ ” بيشڪ آءٌ جلد اچڻ وارو آھيان . “ آمين . اي خداوند عيسيٰ ! اچ .
66022021	شل خداوند عيسيٰ جو فضل سڀني تي ٿيندو رھي . آمين .
