# language_name:        Sesotho
# closest ISO 639-3:    sot
# ISO_15924:            Latn
# year_short:           1961
# year_long:            1836 Bible in Southern Sotho<br>1878 complete Bible<br>1909 Bible revised<br>1961 Bible revised in standard orthography
# vernacular_title:     BIBELE e Halalelang
# english_title:        The Bible in Sesotho
# URL:                  https://www.bible.com/de/bible/273/gen.1.sso61so
# copyright_short:      © Bible Society of South Africa 1961
# copyright_long:       BIBELE e Halalelang<br>© 1909, 1961 Bible Society of South Africa. Used by permission. All rights reserved.<br>These Scriptures have been made available in electronic format and on this website for your personal use only. Any other use including but not limited to copying or re-posting elsewhere on the internet is prohibited. This text may not be sold or otherwise offered for sale. This Bible text may be quoted in any form (written, visual, electronic or audio), up to and inclusive of five hundred (500) verses without express written permission of the publisher, providing the verses do not amount to a complete book of the Bible nor do the verses quoted account for twenty-five percent (25%) or more of the total text of the work in which they are quoted. When these Scriptures are quoted in any work, notice of copyright must appear on the title or copyright page. For more information on copyright or to apply for copyright use, please visit www.biblesociety.co.za<br>Translation of the Bible in Southern Sotho started as far back as 1836 with the complete Bible being published in 1878. This Bible which is still in use, was revised in 1909 and was written in a standard orthography in 1961. Please visit www.biblesociety.co.za to order a printed copy of this Bible.
# notes:                
40001001	Buka ya leloko la Jesu Kreste , mora Davida , mora Abrahama .
40001002	Abrahama a tswala Isaaka ; Isaaka a tswala Jakobo ; Jakobo a tswala Juda le banababo ;
40001003	Juda a tswala Farese le Sara , ka Thamare ; Farese a tswala Esrome ; Esrome a tswala Arame ;
40001004	Arame a tswala Aminadabe ; Aminadabe a tswala Naasone ; Nasone a tswala Salmone ;
40001005	Salmone a tswala Boase , ka Rahaba ; Boase a tswala Obede , ka Ruthe ; Obede a tswala Jese ;
40001006	Jese a tswala morena Davida .
40001007	Morena Davida a tswala Salome , ka mosadi wa Uria ; Salomone a tswala Roboame ; Roboame a tswala Abia ; Abia a tswala Asa ;
40001008	Asa a tswala Josafate ; Josafate a tswala Jorame ; Jorame a tswala Osiase ;
40001009	Osiase a tswala Jothame ; Jothame a tswala Akase ; Akase a tswala Esekiase ;
40001010	Esekiase a tswala Manasse ; Manasse a tswala Amone ; Amone a tswala Josiase ;
40001011	Josiase a tswala Jekonia le banababo , mohla Bajuda ba iswang kgolehong Babilona .
40001012	Jekonia a tswala Salathiele , ha setjhaba se se se isitswe Babilona ; Salathiele a tswala Sorobabele ;
40001013	Sorobabele a tswala Abiude ; Abiude a tswala Eliakime ; Eliakime a tswala Asore ;
40001014	Asore a tswala Sadoke ; Sadoke a tswala Akime ; Akime a tswala Eliude ;
40001015	Eliude a tswala Eleasare ; Eleasare a tswala Matthane ; Matthane a tswala Jakobo ;
40001016	Jakobo a tswala Josefa , monna wa Maria eo Jesu , ya bitswang Kreste , a tswetsweng ke yena .
40001017	Mme jwale , ho qala ka Abrahama , ho isa ho Davida , meloko yohle ke meloko e leshome le metso e mene ; ho tloha ho Davida ho isa kgolehong ya Babilona , ke meloko e leshome le metso e mene ; mme hape , ho tloha kgolehong ya Babilona ho isa ho Jesu Kreste , ke meloko e leshome le metso e mene .
40001018	Ho tswalwa ha Jesu Kreste ho tlile ka mokgwa ona : Maria , mmae , ha a lebeleditswe ke Josefa , a tshoha a emodisitswe ke matla a Moya o Halalelang , ba eso ho kopane .
40001019	Josefa , monna wa hae , kahobane e le motho ya lokileng , mme a sa rate ho mo hobosa , a hopola ho mo lahla ka sephiring .
40001020	Empa , eitse ha a sa hopotse teng , lengeloi la Morena la mo hlahela ka toro , la re : Josefa , mora Davida , o se ke wa tshaba ho inkela Maria , mosadi wa hao , hobane se emotsweng ke yena , ke sa Moya o Halalelang .
40001021	O tla tswala mora , mme o tla mo rea lebitso la Jesu ; hobane ke yena ya tla pholosa setjhaba sa hae dibeng tsa sona .
40001022	Hoo hohle ho hlahile , hore ho etsahale ho boletsweng ke Morena , ka moporofeta ya itseng :
40001023	Bonang , morwetsana o tla emola , a tswale mora , mme lebitso la hae o tla bitswa Emmanuele , ke ho re , ha ho fetolwa , Modimo o na le rona .
40001024	Yare Josefa ha a tsoha borokong , a etsa kamoo lengeloi la Morena le mo laetseng kateng ; a inkela mosadi wa hae ;
40001025	mme ha a ka a mo tseba , a eso ho belehe mora hae wa letsibolo ; mme a mo rea lebitso la Jesu .
40002001	Jesu eitse ha a tswaletswe Bethlehema wa Judea , mehleng ya morena Heroda , bonang , Ba Bohlale ba botjhabela ba fihla Jerusalema ,
40002002	ba re : O kae ya tswetsweng morena wa Bajuda ? Hobane re bone naledi ya hae botjhabela , mme re tlile ho mo kgumamela .
40002003	Yare ha morena Heroda a utlwa , a tshoha , le ba Jerusalema bohle ba tshoha le yena .
40002004	Hobane a bokelle baprista ba baholo kaofela le bangodi ba setjhaba , a ba botsa moo e ka kgonang Kreste a tswallwe teng .
40002005	Ba mmolella , ba re : Ke Bethlehema wa Judea ; hobane ho ngodilwe jwalo ke moporofeta , ho thwe :
40002006	Le wena Bethlehema , fatshe la Juda , ha o monyenyane hara metse e meholo ya Juda , hobane ho tla tswa ho wena motsamaisi ya tla disa setjhaba sa ka sa Iseraele .
40002007	Yare hobane Heroda a bitse Ba Bohlale sephiring , a ba botsisisa nako eo naledi e bonahetseng ka yona ;
40002008	mme a ba romela Bethlehema , a re : Eyang le botsisise ditaba tsa ngwana haholo ; mme etlare ha le mo fumane , le ntsebise , le nna ke tle ke ye , ke mo kgumamele .
40002009	Yare ha ba utlwile morena , ba ya ; ebile naledi eo ba e boneng botjhabela , e ba etella pele , ya fihla , ya ema hodima moo ngwana a leng teng .
40002010	Eitse ha ba bona naledi , ba nyakalla ka thabo e kgolo haholo .
40002011	Ha ba kena tlung , ba fumana ngwana le mmae , Maria ; ba wa ka mangwele , ba mo kgumamela ; mme ha ba phutholotse matlotlo a bona , ba mo ntshetsa dimpho tsa kgauta , le dibano , le mirra .
40002012	Eitse ha ba senoletswe ke Modimo ka toro , hore ba se ke ba boela ho Heroda , ba kgutlela lefatsheng la bona ka tsela esele .
40002013	Ha ba se ba tlohile , lengeloi la Morena la hlahela Josefa ka toro , la re : Tsoha , o nke ngwana le mmae , o balehele Egepeta , mme o dule teng , ke tle ke be ke o bolelle ; hobane Heroda o tla batla ngwana ho mmolaya .
40002014	Yaba Josefa o tsoha , a nka ngwana le mmae bosiu , a fallela Egepeta .
40002015	A dula teng , Heroda a ba a shwa , ho tle ho etsahale ho boletsweng ke Morena ka moporofeta ya itseng : Ke latile mora wa ka Egepeta .
40002016	Jwale , Heroda ha a bona hobane o phomilwe ke ba bohlale , a halefa haholo ; a romela ho bolaya bana bohle ba Bethlehema le ba naha yohle ya teng , ba lemo tse pedi le ba ba hlahlamang , a lekanya ka nako eo a e botsisisitseng ba bohlale .
40002017	Mohlang oo , ho etsahetse ho boletsweng ke moporofeta Jeremia , ha a re :
40002018	Mohoo o utlwahetse Rama , wa pohomela , wa dillo , wa mahlomola a maholo : Ragele o llela bana ba hae , mme o hana ho tshediswa , hobane ba le siyo .
40002019	Empa , eitse hobane Heroda a shwe , lengeloi la Morena la hlahela Josefa ka toro , Egepeta , la re :
40002020	Tsoha , o nke ngwana le mmae , mme o kgutlele lefatsheng la Iseraele ; hobane ba neng ba batla moya wa ngwana , ba se ba shwele .
40002021	A tsoha , a nka ngwana le mmae , a tla lefatsheng la Iseraele .
40002022	Empa , eitse hobane a utlwe ha ho thwe , Arkelause o busa Judea , tulong tsa ntatae Heroda , a tshaba ho ya teng ; mme ha a senoletswe ke Modimo ka toro , a kgutlela naheng ya Galelea .
40002023	Ha a fihla teng , a aha motseng o bitswang Nasaretha , ho tle ho etsahale ho boletsweng ke baporofeta , ho thwe : O tla bitswa Monasarene .
40003001	Mehleng eo , ha hlaha Johanne Mokolobetsi , a ruta feelleng la Judea .
40003002	O ne a re : Bakang , hobane mmuso wa mahodimo o atametse .
40003003	Hobane ke yena ya neng a lekanntswe ke moporofeta Esaia , ha a re : Lentswe la ya howang feelleng , le re : Hlekang mmila wa Morena , le lokise ditsela tsa hae .
40003004	Johanne o ne a apere kobo ya boya ba kamele , a itlamile letheka ka leqhaama la letlalo ; dijo tsa hae e ne e le ditsie le dinotshi tsa naha .
40003005	Yaba ba Jerusalema , le ba Judea yohle , le ba naha yohle e pela Jordane , ba tswela ho yena ,
40003006	mme ba kolobetswa ke yena Jordane , ba ntse ba ipolela dibe tsa bona .
40003007	Empa , yare ha a bona bafarisi le basaddusi ba bangata ba tla kolobetsong ya hae , a ba bolella , a re : Madinyane a marabe , le tshositswe ke mang ho balehela bohale bo tlang ?
40003008	Ha ho le jwalo he , behang ditholwana tse tshwanelang pako .
40003009	Mme le se ke la re ka ho lona : Abrahama ke ntata rona ; hobane ke a le bolella , ke re : Modimo o ka tsosetsa Abrahama bana le ka majwe ana .
40003010	Selepe se se se beilwe metsong ya difate ; sefate ka seng se sa beheng tholwana tse molemo , se tla rengwa , se lahlelwe mollong .
40003011	Haele nna , ke le kolobelletsa pako ka metsi feela ; empa ya tlang ka morao ho nna , o mpheta ka matla , mme ha ke a lokela ho mo nkela dieta ; ke yena ya tla le kolobetsa ka Moya o Halalelang le ka mollo .
40003012	Seoloso sa hae se letsohong la hae ; o tla fiela seotlo sa hae ruri , a bokelle koro ya hae modikong , mooko wona a o tjhese mollong o sa timeng .
40003013	Mohlang oo , Jesu a tswa Galelea , a tla Jordane ho Johanne ho kolobetswa ke yena .
40003014	Empa Johanne a hana ho yena , a re : Ke nna ke tshwanetseng ho kolobetswa ke wena , mme o tla ho nna na ?
40003015	Empa Jesu a mo araba , a re : Ntumelle jwale ; hobane e ka kgona re phethe jwalo ho lokelang hohle . Yaba Johanne o a mo lesa .
40003016	Eitse Jesu ha a kolobeditswe , a phakisa a tswa metsing , mme hang , mahodimo a phetlelwa yena ; a bona Moya wa Modimo o theoha a ka leeba , o tla hodima hae .
40003017	Mme ha utlwahala lentswe le tswang mahodimong , le re : Enwa ke Mora wa ka ya ratwang , eo ke kgahliswang ke yena .
40004001	Yaba Jesu o iswa ke Moya feelleng , ho lekwa ke Diabolose .
40004002	A dula a itimile dijo ka matsatsi a mashome a mane le ka masiu a mashome a mane , a ntoo lapa .
40004003	Yaba moleki o mo atamela , a re : Ha o le Mora Modimo , ere , majwe ana a fetohe mahobe .
40004004	Empa Jesu a araba , a re : Ho ngodilwe , ho thwe : Motho a ke ke a phela ke bohobe feela , empa o tla phela le ke polelo tsohle tse tswang molomong wa Modimo .
40004005	Jwale , Diabolose a mo nkela motseng o halalelang , a mmea hlorong ya tempele ,
40004006	a re ho yena : Ekare ha o le Mora wa Modimo , o itihele fatshe ; hobane ho ngodilwe , ho thwe : O tla o laella mangeloi a wona , mme a tla o kgakeletsa matsohong a wona , hore leoto la hao le se ke la kgoptjwa ke lejwe .
40004007	Jesu a re ho yena : Ho ngodilwe hape , ho thwe : O se ke wa leka Morena , Modimo wa hao .
40004008	Diabolose a boela a mo nkela thabeng e telele haholo , a mmontsha mebuso yohle ya lefatshe le kganya ya yona ,
40004009	a re ho yena : Ntho tseo kaofela ke tla o nea tsona , ha o ka wa ka mangwele , wa nkgumamela .
40004010	Jwale , Jesu a re ho yena : Tloha , Satane , hobane ho ngodilwe , ho thwe : Kgumamela Morena , Modimo wa hao , mme o sebeletse yena feela .
40004011	Jwale , Diabolose a mo tlohela ; mme bonang , mangeloi a atamela Jesu , a mo sebeletsa .
40004012	Eitse Jesu ha a utlwile hobane Johanne o kenntswe teronkong , a boela Galelea ;
40004013	a falla Nasaretha , a ya aha Kapernauma , motse o pela lewatle , naheng ya Sabulone le Nefthali ;
40004014	hore ho etsahale ho boletsweng ke moporofeta Esaia , ha a re :
40004015	Lefatshe la Sabulone le lefatshe la Nefthali , tseleng ya lewatle , mose wa Jordane , Galelea wa ditjhaba ,
40004016	setjhaba se neng se dutse lefifing , se bone lesedi le leholo ; mme lesedi le tjhabetse ba neng ba dutse naheng ya lefu le moriting wa lona .
40004017	Ho tloha mohlang oo , Jesu a qala ho ruta , a re : Bakang , hobane mmuso wa mahodimo o atametse .
40004018	Jesu , ha a sika le lewatle la Galelea , a bona bara ba babedi ba motho a le mong , e le Simone , ya bitswang Petrose , le Andrease , ngwanabo , ba akgela matlowa a bona lewatleng ; hobane e ne e le ba tshwasang dihlapi .
40004019	A re ho bona : Ntateleng , mme ke tla le etsa ba tshwasang batho .
40004020	Yaba ba phakisa ba tlohela matlowa a bona , ba mo latela .
40004021	Yare ha a fetela pele , a bona ba babedi ba bang , bara ba motho a le mong , e le Jakobo , mora wa Sebedea , le Johanne , ngwanabo , ba dutse sekepaneng le Sebedea , ntata bona , ba rokahanya matlowa a bona ; mme a ba bitsa .
40004022	Yaba hang ba tlohela sekapana le ntata bona , ba latela Jesu .
40004023	Jesu a ya le Galelea yohle , a ntse a ruta masinagogeng a teng , a bolela Evangeli ea mmuso , a fodisa malwetse wohle le mefokolo yohle e ho batho .
40004024	Botumo ba hae ba utlwahala Siria yohle ; ha tliswa ho yena bohle ba seng monate ke malwetse a mefutafuta , le ba tshwerweng ke mafu , le ba nang le bademona , le ba jewang ke sethwathwa , le ba omeletseng ditho ; mme a ba fodisa .
40004025	Mme matshwele a maholo a tswang Galelea , le Dekapolise , le Jerusalema , le Judea , le mose wane wa Jordane , a mo latela .
40005001	Jesu , ha a bona matshwele , a nyolohela thabeng ; mme hobane a dule , barutuwa ba hae ba mo atamela .
40005002	Yaba o ahlamisa molomo wa hae , a ba ruta , a re :
40005003	Ho lehlohonolo bafumanehi moyeng , hobane mmuso wa mahodimo ke wa bona .
40005004	Ho lehlohonolo ba llang ; hobane ba tla tshediswa .
40005005	Ho lehlohonolo ba bonolo ; hobane ba tla ja lefa la lefatshe .
40005006	Ho lehlohonolo ba lapelang ho loka , ba nyoretsweng hona ; hobane ba tla kgoriswa .
40005007	Ho lehlohonolo ba mohau ; hobane ba tla hauhelwa .
40005008	Ho lehlohonolo ba pelo di hlwekileng ; hobane ba tla bona Modimo .
40005009	Ho lehlohonolo ba etsang kgahiso ; hobane ba tla rewa bana ba Modimo .
40005010	Ho lehlohonolo ba hlorisetswang ho loka ; hobane mmuso wa mahodimo ke wa bona .
40005011	Le tla ba lehlohonolo , ha ba le hlapaola ka baka la ka , ba le hlorisa , ba le bea bobe bohle ka bohata .
40005012	Thabang , le hlasimolohe ka ho nyakalla ; hobane moputso wa lona o tla ba moholo lehodimong ; hobane ba hlorisitse jwalo baporofeta ba bileng teng pele ho lona .
40005013	Le letswai la lefatshe ; empa ekare ha letswai le tapa , le ka nokwa kang ? Ha le sa na mosebetsi , le se le ka mpa la lahlelwa kantle , la hatwa ke batho .
40005014	Le lesedi la lefatshe . Motse o beilweng hodima thaba , ha o na ho patwa .
40005015	Lebone le lona ha le hoteletswe ho kenngwa katlasa morula , empa e le ho hlongwa kandelareng , le tle le bonesetse bohle ba leng tlung .
40005016	Lesedi la lona le ke le kganyetse batho jwalo , ba tle ba bone mesebetsi ya lona e molemo , mme ba rorise Ntata lona ya mahodimong .
40005017	Le se ke la hloma ekaba ke tlile ho fedisa molao , leha e le baporofeta ; ha ke a tla ho fedisa , ke mpa ke tlile ho phetha .
40005018	Hobane kannete ke a le bolella , ke re : Lehodimo le lefatshe ha di eso ho fete , jota leha e le nngwe , le hlaku leha e le nngwe ya molao , e ke ke ya feta , ho eso ho etsahale ntho tsohle .
40005019	Ka baka leo , ya tlolang o mong o monyenyane wa melao eo , mme a ruta batho ho etsa jwalo , o tla bitswa e monyenyane mmusong wa mahodimo ; empa ya e bolokang , mme a ruta batho ho e boloka , yena o tla bitswa e moholo mmusong wa mahodimo .
40005020	Hobane ke a le bolella , ke re : Ho loka ha lona ha ho sa fetise ha bangodi le ha bafarisi , le ke ke la kena mmusong wa mahodimo .
40005021	Le utlwile hoba ho boleletswe baholo , ha thwe : O se ke wa bolaya ; mme , ya bolaileng o tla tshwanelwa ke kahlolo .
40005022	Empa nna , ke re ho lona : Motho , leha e ka ba mang le mang , ya halefelang ngwanabo feela , o tla tshwanelwa ke kahlolo ; ya reng ho ngwanabo : Raka , o tla tshwanelwa ke kahlolo ya lekgotla ; mme ya reng ho yena : O lehlanya , o tla tshwanelwa ke mollo wa dihele .
40005023	Ka baka leo , ha o hlahisa kabelo ya hao aletareng , mme teng o hopola hobane ngwaneno o na le taba le wena ,
40005024	siya kabelo ya hao moo , pela aletare , o ye ho boelana le ngwaneno pele , o ntano tla hlahisa kabelo ya hao .
40005025	O phakise o dumellane le ya tsekisanang le wena , le sa le tseleng le yena ; esere mohlomong ya tsekisanang le wena a o neela maohlodi , mme moahlodi a o neela mohlanka wa kahlolo , mme wa kgarameletswa teronkong .
40005026	Kannete ke a o bolella , ke re : O ke ke wa tswa teng o eso ho lefe tjheletana e horeletseng .
40005027	Le utlwile hoba ho boleletswe baholo , ha thwe : O se ke wa feba .
40005028	Empa nna , ke re ho lona : Motho , leha e ka ba mang le mang , ya tadimang mosadi ho mo lakatsa , o se a mo febile pelong ya hae .
40005029	Ekare ha leihlo la hao le letona le o dihela , o le honye , mme o le lahlele hole le wena ; hobane ho ka ba molemo ho wena ha setho sa hao se timela se le seng feela , mmele wohle wa hao o se ke wa lahlelwa diheleng .
40005030	Ekare ha letsoho la hao le letona le o dihela , o le pome , mme o le lahlele hole le wena ; hobane ho ka ba molemo ho wena ha setho sa hao se timela se le seng feela , mmele wohle wa hao o se ke wa lahlelwa diheleng .
40005031	Ho boletswe hape , ha thwe : Motho ha a hlala mosadi wa hae , a mo nee lengolo la hlalo .
40005032	Empa nna , ke re ho lona : Motho , leha e ka ba mang le mang , ya hlalang mosadi wa hae , haese ka baka la bofebe , o mmea hore a fetohe mofebi ; mme e mong le e mong ya nyalang mosadi ya hladilweng , o a feba .
40005033	Hape , le utlwile hoba ho boleletswe baholo , ha thwe : O se ke wa kweneha kanong ya hao , o mpe o nee Morena seo o mmaletseng sona ka kano .
40005034	Empa nna , ke re ho lona : Le se ke la hlapanya le ho leka ; leha e le ka lehodimo , hobane ke terone ya Modimo ;
40005035	leha e le ka lefatshe , hobane ke bonamelo ba maoto a wona ; leha e le ka Jerusalema , hobane ke motse wa morena e moholo .
40005036	O se ke wa ana le ka hlooho ya hao , hobane qoba ya moriri , leha e le nngwe , o ka sitwa ho e fetola bosweu , leha e le botsho .
40005037	Empa puo ya lona e be e , e , tjhe , tjhe ; se eketswang se tswa ho e mobe .
40005038	Le utlwile hoba ho boletswe , ha thwe : Leihlo le phetetswe ka leihlo , leino ka leino .
40005039	Empa nna , ke re : Le se ke la hanela ya le etsang hampe ; empa ekare ha motho a o jabela lerama le letona , o mo sekehele le lona le leng .
40005040	Motho , ha a rata ho o tsekisa le ho o amoha kojwana , o mo tlohelle le yona kobo .
40005041	Ekare ha motho a o qobella , hore o tsamaye le yena meile e le nngwe , o tsamaye di le pedi .
40005042	Nea ya qelang ho wena , o se ke wa furalla ya ratang ho adima ho wena .
40005043	Le utlwile hoba ho kile ho thwe : Rata wa heno , o hloye eo e leng sera ho wena .
40005044	Empa nna , ke re ho lona : Ratang bao e leng dira ho lona , le hlohonolofatse ba le rohakang ; ba le hloileng le ba etse hantle , le rapelle ba le tsohelang matla le ba le hlorisang ;
40005045	le tle le be bana ba Ntata lona ya mahodimong ; hobane o tjhabisetsa ba babe le ba batle letsatsi la hae , mme o nesetsa ba lokileng le ba kgopo .
40005046	Hobane ha le rata ba le ratang , le ka ba le moputso ofe ? Na balekgetho ha ba etse jwalo le bona na ?
40005047	Mme ha le dumedisa banababo lona feela , le etsa ho fetisang hofe ? Balekgetho le bona ha ba etse jwalo na ?
40005048	Mme jwale , phethehang , jwalokaha Ntata lona ya mahodimong a phethehile .
40006001	Iponeleng , le tle le se ke la hlahisa ho loka ha lona pontsheng ya batho , hore le bonwe ke bona ; ha ho le jwalo , ha le ka ke la newa moputso ke Ntata lona ya mahodimong .
40006002	Ka baka leo , ha o etsa thuso , o se ke wa letsa terompeta pela hao , jwalokaha ho etswa ke baikaketsi ka masinagogeng le diterateng , ba tle ba roriswe ke batho . Kannete ke a le bolella , ke re : Ba se ba nkile moputso wa bona .
40006003	Empa wena , ha o etsa thuso , letsoho la hao le letshehadi le se ke la tseba se etswang ke le letona la hao ,
40006004	hore thuso ya hao e be sephiring ; mme Ntatao ya bonang sephiring , o tla o putsa .
40006005	Leha le rapela , le se ke la ba jwaloka baikaketsi , ba ratang ho rapela ba eme masinagogeng le dikoung tsa diterata , hore ba bonwe ke batho . Kannete ke a le bolella , ke re : Ba se ba nkile moputso wa bona .
40006006	Empa wena , ha o rapela , kena phaposing ya hao , mme ha o kwetse monyako wa hao , o rapele Ntatao ya sephiring ; mme Ntatao ya bonang sephiring , o tla o putsa .
40006007	Ha le rapela , le se ke la touta jwaloka bahetene ; hobane ba hloma ba tla utluwa ke ho bua haholo .
40006008	Empa le se ke la tshwana le bona ; hobane Ntata lona o tseba seo le se hlokang , le eso ho qele ho yena .
40006009	Jwale lona , rapelang jwalo , le re : Ntata rona ya mahodimong , lebitso la hao a le ke le kgethehe ;
40006010	ho tle mmuso wa hao ; thato ya hao e etswe lefatsheng , jwalokaha e etswa lehodimong ;
40006011	o re fe kajeno bohobe ba rona ba tsatsi le leng le le leng ;
40006012	o re tshwarele melato ya rona , jwalokaha re tshwarela ba nang le melato ho rona ;
40006013	o se ke wa re isa molekong ; o mpe o re lwele ho e mobe ; [ hobane mmuso ke wa hao , le matla , le kganya ka ho se feleng . Amen ! ]
40006014	Hobane ekare ha le tshwarela batho ditlolo tsa bona , Ntata lona ya mahodimong o tla le tshwarela le lona ;
40006015	empa ekare ha le sa tshwarele batho ditlolo tsa bona , Ntata lona le yena a ke ke a le tshwarela ditlolo tsa lona .
40006016	Ha le itima dijo , le se ke la sosobanya difahleho tsa lona , jwaloka baikaketsi ; ba itshenya tshobotsi , ba tle ba bonahale ho batho hobane ba itima dijo . Kannete ke a le bolella , ke re : Ba se ba nkile moputso wa bona .
40006017	Haele wena , enore ha o itima dijo , o itlotse hlooho , o iphotle sefahleho ;
40006018	o tle o se ke wa bonahala ho batho hobane o itima dijo , ho mpe ho tsejwe ke Ntatao ya sephiring ; mme Ntatao ya bonang sephiring , o tla o putsa .
40006019	Le se ke la ipokellela matlotlo lefatsheng , moo tshwele le mafome a jang teng , le moo mashodu a fatang teng , a utswang .
40006020	Le mpe le ipokellele matlotlo lehodimong , moo tshwele le mafome a sa jeng teng , le moo ho seng mashodu a fatang , a utswang .
40006021	Hobane moo letlotlo la hao le leng teng , ke moo le pelo ya hao e tla ba teng .
40006022	Lebone la mmele ke leihlo ; ka baka leo , ha leihlo la hao le lokile , mmele wohle wa hao o tla ba le lesedi .
40006023	Empa ekare ha leihlo la hao le le lebe , mmele wohle wa hao o tla ba lefifing . Mme jwale , ha lesedi le leng ho wena e le lefifi , lefifi leo e tla ba le lekakang !
40006024	Ha ho motho ya ka tsebang ho sebeletsa marena a mabedi : hobane kapa o tla hloya e mong , a rate e mong ; kapa o tla kgomarela e mong , a nyedise e mong . Le ka sitwa ho sebeletsa Modimo le Mamona .
40006025	Ke moo ke reng ho lona : Le se ke la belaela ka tsa ho phela ha lona , ka seo le tla se ja , le ka seo le tla se nwa ; leha e le ka sa mmele ya lona , ka seo le tla se apara . Na bophelo ha bo fetise dijo na ? Na mmele ha o fetise seaparo na ?
40006026	Tadimang dinonyana tsa lehodimo ; hobane ha di jale , ha di kotule , ha di bokelle medikong ; empa Ntata lona ya mahodimong o a di fepa . Ha ke re , lona le di fetisa haholo na ?
40006027	Mme ke mang ho lona ya ka eketsang boemo ba hae ka setswe se le seng ka ho belaella teng ?
40006028	Le ka baka la diaparo le belaela keng ? Lemohang mokgwa oo dikgahla tsa naha di melang ka wona ; ha di sebetse , ha di ohle ;
40006029	empa ke a le bolella hoba esita le Salomone , kganyeng yohle ya hae , ha a ka a ba le seaparo se jwaloka sa e nngwe ya tsona .
40006030	Modimo ha o apesa jwalo jwang ba naha , bo bang teng kajeno , mme hosasane bo se bo tla lahlelwa seboping , na haholo o ke ke wa le apesa , lona batho ba tumelo e nyenyane ?
40006031	Ke moo ke reng : Le se ke la belaela ka ho re : Re tla jang ? kapa , re tla nwang ? kapa , re tla ikapesa kang ?
40006032	Hobane ntho tseo tsohle ke tse batlwang ke bahetene ; empa Ntata lona ya mahodimong o tseba hoba le hloka dintho tseo tsohle .
40006033	Le mpe le batle mmuso wa Modimo le ho loka ha wona pele ; mme dintho tseo tsohle le tla di ekeletswa .
40006034	Ka baka leo , le se ke la belaella tsa hosasane ; hobane hosasane ho tla ipatlela se sa hona . Letsatsi ka leng le lekanwa ke tsietsi ya lona .
40007001	Se ahloleng , le tle le se ke la ahlolwa ;
40007002	hobane le tla ahlolwa ka kahlolo eo le ahlolang ba bang ka yona ; mme tekanyo eo le lekanyang ba bang ka yona , le tla lekanyetswa ka yona le lona .
40007003	O tadimelang lehlokwana le leihlong la ngwaneno , athe ha o lemohe tshiya e ka leihlong la hao ?
40007004	Kapa , o ka bolella ngwaneno jwang , wa re : Lesa , ke ntshe lehlokwana leihlong la hao , kanthe o na le tshiya leihlong la hao ?
40007005	Moikaketsi , qala hle ka ho ntsha tshiya e leihlong la hao , ke moo o tla bontshisa ho ntsha lehlokwana leihlong la ngwaneno .
40007006	Se neeng dintja dintho tse halalelang , le se ke la lahlela diperela tsa lona pela dikolobe , esere mohlomong tsa di hatakela ka maoto , tsa ntoo sokolohela ho lona , tsa le harola .
40007007	Kopang , mme le tla newa ; batlang , mme le tla fumana ; kokotang , mme le tla bulelwa .
40007008	Hobane e mong le e mong ya kopang , o a newa ; ya batlang o a fumana , mme ho bulelwa ya kokotang .
40007009	Ana motho ke ofe ho lona ya ka neang mora wa hae lejwe , ha a kopile bohobe ?
40007010	Kapa ha a kopile hlapi , na a ka mo nea noha na ?
40007011	Mme lona , ba lonya , ha le tseba ho nea bana ba lona ntho tse molemo , Ntata lona ya mahodimong o tla fetisa hakakang ka ho nea ba kopang ho yena tse molemo !
40007012	Mme jwale , ntho tsohle tseo le ratang hore batho ba le etse tsona , ba etseng tsona le lona ; hobane ke wona molao le baporofeta .
40007013	Kenang ka monyako o patisaneng ; hobane monyako wa timelo o hebehebe , le tsela e yang teng e phatlaletse , mme ba kenang teng ba bangata .
40007014	Hobane monyako wa bophelo o patisane , le tsela e yang teng e tshesane , mme ba e fumanang ha ba bakae .
40007015	Phemang baporofeta ba bohata , ba tlang ho lona ba apere kobo ya nku , empa kahare e le diphiri tse hapakang .
40007016	Le tla ba tseba ka ho beha ha bona . Ana morara o kgolwa meutlweng , kapa a difeiye di kgolwa dibajweng na ?
40007017	Efela sefate ka seng se monate se beha ditholwana tse monate ; le sefate ka seng se sebe se beha ditholwana tse mpe .
40007018	Sefate se monate se ka sitwa ho beha ditholwana tse mpe , mme sefate se sebe se ka sitwa ho beha ditholwana tse monate ;
40007019	Sefate se seng le se seng se sa beheng ditholwana tse monate , se tla rengwa , se lahlelwe mollong .
40007020	Ke moo ke reng : Le tla ba tseba ka ho beha ha bona .
40007021	Hase bohle ba reng ho nna : Morena ! Morena ! ba tlang ho kena mmusong wa mahodimo ; empa ho tla kena ya etsang thato ya Ntate ya mahodimong .
40007022	Tsatsing leo , ba bangata ba tla re ho nna : Morena , Morena , na ha re a ka ra porofeta ka lebitso la hao na ? Na ha re a ka ra leleka bademona ka lebitso la hao na ? Na ha re a ka ra etsa mehlolo e mengata ka lebitso la hao na ?
40007023	Mohlang oo , ke tla ba bolella pepeneneng , ke re : Ha ke a ka ka le tseba le mehla ; ntloheleng , lona ba sebetsang bokgopo .
40007024	Ka baka leo , e mong le e mong ya mamelang dipolelo tseo tsa ka , mme a etsa ka tsona , nka mo tshwantsha ka monna ya bohlale , ya hahileng ntlo ya hae letlapeng ;
40007025	mme pula ya theoha , phororo tsa tla , le meya ya foka , ya otla ntlo eo ; mme ha e a ka ya wa , kahobane motheo wa yona o le letlapeng .
40007026	Empa e mong le e mong ya mamelang dipolelo tseo tsa ka , mme a sa etse ka tsona , a ka tshwantshwa ka monna ya lewatla , ya hahileng ntlo ya hae lehlabatheng ;
40007027	mme pula ya theoha , phororo tsa tla , le meya ya foka , ya otla ntlo eo , mme ya wa , mme ho wa ha yona ya eba ho hoholo .
40007028	Yare ha Jesu a qetile dipolelo tseo , matshwele a tsota thuto ya hae ;
40007029	hobane a ne a ba ruta jwaloka motho ya nang le borena , e seng jwaloka bangodi ba bona .
40008001	Yare ha a theohile thabeng , matshwele a mangata a mo latela .
40008002	Mme bonang , ha tla molepera ho yena , a mo kgumamela , a re : Morena , ha o rata , o na le matla a ho nntlafatsa .
40008003	Jesu a nanabetsa letsoho , a mo ama , a re : Ke a rata , o ntlafale . Yaba lepera la hae le fola hang .
40008004	Jesu a re ho yena : O iponele , o se ke wa bolella motho ; o mpe o ye , o ipontshe ho moprista , mme o hlahise mpho e laetsweng ke Moshe , e tle e be bopaki ho bona .
40008005	Eitse ha Jesu a kena Kapernauma , molaodi wa lekgolo a tla ho yena , a mo rapela ,
40008006	a re : Morena , mohlanka wa ka o rapaletse tlung ; o omeletse ditho , mme o kula hampe .
40008007	Jesu a re ho yena : Ke tla ya , ke mo fodise .
40008008	Empa molaodi wa lekgolo a bua , a re : Morena , ha ke na tokelo ya hobane o kene tlung ya ka ; o mpe o bue polelo feela , mme mohlanka wa ka o tla fola .
40008009	Hobane le nna , ke leng motho ya buswang ke ba bang , ke na le bahlabani ba katlase ho nna ; mme ha ke re ho e mong : Eya , o a ye ; le ho e mong : Tloo , o a tle ; le ho mohlanka wa ka : Etsa hoitseng , o a ho etse .
40008010	Jesu , ha a mo utlwa , a tsota , mme a bolella ba mo latelang , a re : Kannete ke a le bolella , ke re : Ha ke eso ho bone tumelo e kalo , le Iseraeleng .
40008011	Ke a le bolella , ke re : Ba bangata ba tla tswa botjhabela le bophirimela , mme ba tla dula dijong le Abrahama , le Isaaka , le Jakobo mmusong wa mahodimo .
40008012	Empa bara ba mmuso ba tla lahlelwa lefifing le kantle , moo dillo di tla ba teng le ditsikitlano tsa meno .
40008013	Yaba Jesu o re ho molaodi wa lekgolo : Eya , o etsetswe kamoo a dumetseng kateng . Mme mohlanka wa hae a fola nakong yona eo .
40008014	Jesu ha a etla tlung ya Petrose , a fumana mohwehadi wa hae a robetse , a jewa ke febere .
40008015	Yare ha a mo amile letsoho , febere ya mo tlohela , mme a tsoha , a mo sebeletsa .
40008016	Yare mantsiboya , ha tliswa ho yena ba bangata ba nang le batemona , a leleka meya ho bona ka polelo feela ; a fodisa bohle ba seng monate ;
40008017	hore ho etsahale ho boletsweng ke moporofeta Esaia , ha a re : O inketse mefokolo ya rona , o ipelesitse malwetse a rona .
40008018	Jesu ha a bona hobane matshwele a maholo a mo teetse hare , a laela barutuwa hore ba mo tshedisetse mose .
40008019	Ebile e mong , e leng mongodi , o mo atamela , a re ho yena : Moruti , moo o yang teng , leha e le kae le kae , ke tla o latela .
40008020	Jesu a re ho yena : Diphokojwe di na le mesima , le dinonyana tsa lehodimo di na le matlo ; empa Mora motho ha a na moo a ka samelang hlooho ya hae teng .
40008021	E mong wa barutuwa a re ho yena : Morena , ntumelle , ke ye ho epela ntate pele .
40008022	Empa Jesu a re ho yena : Ntatele , o lese bafu ba epele bafu ba bona .
40008023	Eitse ha a kene sekepaneng , barutuwa ba hae le bona ba kena .
40008024	Mme bonang , ha tsoha sefefo se seholo lewatleng , sekepana sa ba sa apeswa ke maqhubu a metsi ; empa Jesu yena o ne a robetse .
40008025	Yaba barutuwa ba hae ba mo atamela , ba mo tsosa , ba re : Morena , re pholose ; re a timela !
40008026	A re ho bona : Batho ba tumelo e nyenyane , le boi keng na ? Yaba o ema , a kgalemela meya le lewatle ; mme kgutso e kgolo ya eba teng .
40008027	Batho bao ba tsota haholo , ba re : Enwa ke ya jwang , ha a utluwa le ke meya le lewatle ?
40008028	Yare ha a fihlile mose wane , naheng ya Bagadarene , a kgahlanyetswa ke batho ba babedi ba nang le batemona , ba tswa mabitleng ; e ne e le ba hlanyang hampe , hoo ho neng ho se motho ya ka betang pelo ho feta ka tsela eo .
40008029	Ba howa , ba re : Taba ya rona le wena keng , Mora wa Modimo ? Na o tlile mona ho re hlokofatsa , e eso ho be nako ya teng na ?
40008030	Mme hojana le bona , mohlape o moholo wa bo o le teng , wa dikolobe tse fulang .
40008031	Batemona ba mo rapela , ba re : Ha o re leleka mona , o re romele mohlapeng wa dikolobe .
40008032	A re ho bona : Eyang . Yaba ba tswa , ba ya dikolobeng ; mme hang , mohlape wohle wa dikolobe wa mathela selomong , wa itihela lewatleng , mme tsa eshwa metsing .
40008033	Yaba badisa ba baleha ; ha ba fihla hae , motseng , ba bolela ditaba tseo tsohle , le tse hlahetseng ba neng ba ena le batemona .
40008034	Yaba ba motse kaofela ba tswela ho kgahlanyetsa Jesu , mme ha ba mmona , ba mo rapela haholo , hore a tlohe naheng ya bona .
40009001	Jesu a kena sekepaneng , a boela a tshela , mme a tla motseng wa habo .
40009002	Yaba o tlisetswa motho ya omeletseng ditho , a rapaletse diphateng ; Jesu ha a bona tumelo ya bona , a re ho ya omeletseng ditho : Beta pelo , ngwana ka , dibe tsa hao o di tshwaretswe .
40009003	Yaba ba bang ho bangodi ba re ka ho bona : Enwa o a nyefola .
40009004	Jesu ha a bona mehopolo ya bona , a re : Le hopolelang bobe ka dipelong tsa lona ?
40009005	Hobane ke hofe ho leng bonolo , na ke ho re : O tshwaretswe dibe , kapa a ke ho re : Ema , o tsamaye , na ?
40009006	Mme jwale — hore le tsebe hobane Mora motho o na le matla lefatsheng a ho tshwarela batho dibe — a re ho ya omeletseng ditho : Ema , o nke diphate tsa hao , o ikele tlung ya hao .
40009007	Yaba o a ema , a ikela tlung ya hae .
40009008	Bongata ha bo bona hoo , ba tsota , mme ba rorisa Modimo , kahobane o neile batho matla a makalo .
40009009	Jesu ha a tloha teng , a bona motho ya bitswang Mattheu , a dutse pela ntlo ya lekgetho ; yaba o re ho yena : Ntatele . Mattheu a ema , a mo latela .
40009010	Yare ha a dutse dijong tlung , balekgetho ba bangata le baetsadibe ba kena , ba dula dijong le Jesu le barutuwa ba hae .
40009011	Bafarisi , ha ba bona hoo , ba re ho barutuwa ba hae : Na moruti wa lona o jelang le balekgetho le baetsadibe ?
40009012	Jesu ha a utlwa , a re ho bona : Ba phelang hantle ha ba batle ngaka , empa e batlwa ke ba kulang .
40009013	Empa eyang , le ithute polelo e reng : Ke rata mohau , e seng sehlabelo ; hobane ha ke a tla ho biletsa ba lokileng pakong , empa e le baetsadibe .
40009014	Mohlang oo , barutuwa ba Johanne ba tla ho Jesu , ba re : Rona le bafarisi , re itimelang dijo hangata , athe barutuwa ba hao ha ba itime tsona ?
40009015	Jesu a re ho bona : Balekane ba monyadi na ba ka lla , monyadi ha a sa le ho bona na ? Empa nako e a tla eo monyadi a tla tloswa ho bona , ke hona ba tla itima dijo .
40009016	Ha ho motho ya ka beang setsiba se setjha seaparong se tsofetseng , hobane setsiba se kenntsweng se ka hahola seaparo , sa eketsa taboho .
40009017	Hape , batho ha ba tshele veine e ntjha makukeng a kgale ; hobane makuka a ka phatloha , mme jwale veine ya tsholoha , makuka le wona a timela . Veine e ntjha e mpa e tshelwa makukeng a matjha , mme ntho tse pedi tseo di a bolokeha .
40009018	A re a sa ba bolella ditaba tseo , hang , kgosana ya fihla , ya mo kgumamela , ya re : Moradi wa ka o tswa shwa hona jwale ; empa tloo , o bee seatla sa hao hodima hae , mme o tla boela a phele .
40009019	Yaba Jesu o a tloha , a ya le yena , le barutuwa ba hae .
40009020	Jwale , mosadi ya neng a ntse a kgathatswa ke phallo ya madi , dilemo di se di le leshome le metso e mmedi , a mo hlaha kamorao , a ama qola ya kobo ya hae .
40009021	Hobane o ne a re ka ho yena : Ha nka ama kobo ya hae feela , ke tla fola .
40009022	Jesu a reteleha , a mo tadima , a re ho yena : Beta pelo , moradi wa ka ; tumelo ya hao e o pholositse . Mme nakong yona eo , mosadi a fola .
40009023	Jesu ha a fihla tlung ya kgosana , a bona ba teang diphala le batho ba bangata ba etsang lerata le leholo .
40009024	A re ho bona : Tlohang , hobane morwetsana ha a shwa , o mpa a robetse . Mme ba mo tsheha .
40009025	Yare ha a ntsheditse bongata boo ntle , a kena , a mo tshwara ka letsoho , mme morwetsana a tsoha .
40009026	Mme taba eo ya tuma lefatsheng leo lohle .
40009027	Jesu ha a tloha moo , difofu tse pedi tsa mo latela , tsa howa , tsa re : Mora Davida , o re utlwele bohloko .
40009028	Eitse ha a kena tlung , difofu tseo tsa tla ho yena , mme Jesu a re ho tsona : Na le a dumela hore nka tseba ho etsa hoo na ? Tsa re ho yena : E , Morena .
40009029	Yaba o ama mahlo a tsona , a re : Le etsetswe kamoo le dumetseng kateng .
40009030	Mahlo a tsona a tutuboloha ; mme Jesu a di laya haholo , a re : Iponeleng , hore taba eo e se ke ya tsejwa ke motho .
40009031	Empa ha di tswile , tsa hasanya botumo ba hae naheng eo yohle .
40009032	Tsa re di sa tswa tloha , Jesu a tlisetswa motho ya semumu , ya nang le motemona .
40009033	Mme ha ho lelekilwe motemona semumu sa bua ; bongata ba makala , ba re : Taba e jwalo ha e eso ho ka e bonwa Iseraeleng !
40009034	Empa bafarisi ba re : O leleka batemona ka morena wa batemona .
40009035	Jesu a tsamaya , a tjhalakela metse yohle le metsana , a ruta masinagogeng a teng , a bolela Evangeli ya mmuso , a fodisa malwetse wohle le mefokolo yohle .
40009036	Ha a bona matshwele , a a utlwela bohloko , hobane ba ne ba kgathetse , ba saretswe jwaloka dinku tse se nang modisa .
40009037	E bile moo a reng ho barutuwa ba hae : Kotulo e kgolo ruri , empa basebetsi ha ba bakae .
40009038	Rapelang ke hona Morena wa kotulo , hore a romele basebetsi kotulong ya hae .
40010001	Yare ha a bileditse ho yena barutuwa ba hae ba leshome le metso e mmedi , a ba nea matla a ho hlola meya e ditshila , ho e lahlela ntle , le ho fodisa malwetse wohle le mefokolo yohle .
40010002	Mabitso a baapostola ba leshome le metso e mmedi , ke ana : Wa pele , ke Simone , ya bitswang Petrose , le Andrease , ngwanabo ; Jakobo , mora Sebedea , le Johanne , ngwanabo ;
40010003	Filipi le Bartholome ; Thomase le Mattheu , molekgetho ; Jakobo , mora Alfea , le Thaddea ;
40010004	Simone , Mokanana , le Judase Iskariota , yena ya ekileng Jesu .
40010005	Jesu a roma ba leshome le metso e mmedi bao , a ba laela , a re : Le se ke la ya ho baditjhaba , mme le se ke la kena motseng ofe kapa ofe wa Basamaria ;
40010006	le mpe le ye dinkung tsa ntlo ya Iseraele tse timetseng .
40010007	Ha le ntse le tsamaya , le bolele , le re : Mmuso wa mahodimo o atametse .
40010008	Fodisang ba kulang , le tsose bafu , le ntlafatse balepera , le lahlele batemona ntle ; le neilwe feela , neang feela .
40010009	Le se ke la inkela kgauta , leha e le silefera , leha e le tshepe e kgubedu ka maqhaameng a lona ;
40010010	le ha e le mokotla wa tsela , le dikobo tse pedi , le dieta , le lere ; hobane ya sebetsang o lokelwa ke dijo tsa hae .
40010011	Ha le kena motseng , kapa motsaneng ofe le ofe , le botse hore na ke ofe wa teng ya nang le tshwanelo ; le dule ha hae le be le tlohe .
40010012	Enore ha le kena tlung , le e dumedise .
40010013	Ekare ha ntlo eo e ena le tshwanelo , kgotso ya lona a e tle ho yona ; empa ha e se na tshwanelo , kgotso ya lona e kgutlele ho lona .
40010014	E mong le e mong ya sa le amoheleng , le polelo tsa lona a sa di utlwe , ha le etswa tlung eo , kapa motseng oo , le hlohlore lerole la maoto a lona .
40010015	Kannete ke re ho lona : Kotlo ya ba lefatshe la Sodoma le la Gomorra e tla ba tjhatsi ho ya motse oo , ka tsatsi la kahlolo .
40010016	Bonang , ke le roma le le jwaloka dinku hara diphiri ; ka baka leo , le be bohlale jwaloka dinoha , mme le be ba se nang mano jwaloka maebanakgorwana .
40010017	Mme le tsohele batho masene ; hobane ba tla le isa kgotla , ba le shape masinagogeng a bona .
40010018	Hape , le tla iswa pela babusisi , le pela marena , ka baka la ka , le be dipaki tsa ka ho wona le ho ditjhaba .
40010019	Empa mohla ba le neelang bona , le se ke la belaella mokgwa oo le tla bua ka wona , le seo le tla se bolela ; hobane seo le tla se bolela , le tla se newa nakong yona eo .
40010020	Hobane e ke ke ya eba lona le buang , empa e tla ba Moya wa Ntata lona o buang ka lona .
40010021	Ngwanabo motho o tla neela ngwanabo polaong , le ntata motho a etse ngwana hae jwalo ; bana ba tla tsohela batswadi ba bona matla , ba ba bolaye .
40010022	Le tla hlouwa ke bohle ka baka la lebitso la ka ; empa ya tiisetsang ho isa qetellong , ke yena ya tla bolokeha .
40010023	Etlere ha ba le hlorisa motseng o mong , le balehele ho o mong ; hobane kannete ke re ho lona : Mora motho o tla hlaha , le eso ho qete metse yohle ya Iseraele .
40010024	Morutuwa ha a moholo ho moruti wa hae , le mohlanka ha a moholo ho morena wa hae .
40010025	Ho a lekana ha morutuwa a etswa jwaloka moruti wa hae , le mohlanka jwaloka morena wa hae . Ha ba bitsitse mong a ntlo Beelsebule , ba ntlo ya hae ba tla bitswa jwalo ho fetisa hakakang !
40010026	Le se ke la ba tshaba ke hona , hobane ha ho letho le kwahetsweng le sa tlo ka le kwahollwa ; mme ha ho letho le sephiring le sa tlo ka le tsejwa .
40010027	Seo ke le bolellang sona lefifing , le se bolele leseding ; seo le se utlwang le se nyenyeletswa tsebeng , le se bolele dihlorong tsa matlo .
40010028	Le se ke la tshaba ba bolayang mmele , ba mpa ba se na matla a ho bolaya moya ; le mpe le tshabe ya nang le matla a ho bolaela moya le mmele diheleng .
40010029	Na dirobele tse pedi ha di rekwe ka peni e le nngwe na ? Athe le se seng sa tsona se ke ke sa wela fatshe , kantle ho Ntata lona .
40010030	Esita le qoba tsa moriri wa hlooho tsa lona di badilwe kaofela .
40010031	Ka baka leo , le se ke la tshaba : le fetisa dirobele tse ngata .
40010032	E mong le e mong ya tla mpolela pela batho , le nna ke tla mmolela pela Ntate ya mahodimong ;
40010033	empa e mong le e mong ya tla ntatola pela batho , le nna ke tla mo latola pela Ntate ya mahodimong .
40010034	Le se ke la hloma ekaba ke tlile ho romela kgotso lefatsheng ; ha ke a tla ho romela kgotso , empa e le lerumo .
40010035	Hobane ke tlile ho fapanya motho le ntatae , moradi le mmae , ngwetsi le matsala yona ;
40010036	le bafo ba motho e tla ba dira ho yena .
40010037	Ya ratang ntatae , leha e le mmae haholo ho nna , ha a ntshwanele ; le ya ratang mora hae , leha e le moradi wa hae haholo ho nna , ha a ntshawanele ;
40010038	mme ya sa nkeng sefapano sa hae , a ntatela , ha a ntshwanele .
40010039	Ya bolokang bophelo ba hae , o tla timellwa ke bona ; empa ya lahlehelwang ke bophelo ba hae ka baka la ka , o tla be a bo bone .
40010040	Ya le amohelang o a nkamohela ; mme ya nkamohelang o amohela ya nthomileng .
40010041	Ya amohelang moporofeta , kahoba a ena le lebitso la moporofeta , o tla newa moputso wa moporofeta ; le ya amohelang ya lokileng , kahoba a ena le lebitso la ya lokileng , o tla newa moputso wa ya lokileng .
40010042	E mong le e mong ya nosang e mong wa ba banyenyane bana mohope feela wa metsi a batang , kahoba a ena le lebitso la morutuwa wa ka , kannete ke re ho lona : a ke ke a timellwa ke moputso wa hae .
40011001	Eitse ha Jesu a qetile ho laela barutuwa ba hae ba leshome le metso e mmedi , a tloha moo ho ya ruta le ho bolela Evangeli metseng ya naha eo .
40011002	Johanne ha a le teronkong , a utlwa mesebetsi ya Kreste ; yaba o romela barutuwa ba hae ba babedi ho Jesu ,
40011003	a re ho yena : Ana ke wena ya boletsweng , ha thwe , o tla tla , kapa re sa lebeletse e mong na ?
40011004	Jesu a araba , a re ho bona : Eyang , le tsebise Johanne tseo le di utlwang , le tseo le di bonang :
40011005	Difofu di a bona , dihlotsa li a tsamaya , balepera ba ntlafala , ba thibaneng ditsebe ba utlwa , bafu ba tsoha , mme mafutsana a bolellwa Evangeli .
40011006	Ho lehlohonolo ya sa tlo ka a kgoptjwa ho nna .
40011007	Bao ha ba tlohile , Jesu a qala ho bolella bongata tsa Johanne , a re : Le ne le ile ho bonang felleng ? Na e ne e le lehlaka le tsukutlwang ke moya na ?
40011008	Le mpa le ne le ile ho bonang na ? Na e ne e le motho ya apereng kobo tse bonolo na ? Bonang , ba apereng tse bonolo ba matlung a marena .
40011009	Ana le ne le ile ho bonang ? A e ne e le moporofeta na ? E , ke rialo ho lona , ya fetisang le moporofeta .
40011010	Hobane ke yena ya bolelwang moo ho ngodilweng , ho thwe : Bona , ke roma pela sefahleho sa hao lenqosa la ka le tlang ho o lokisetsa tsela .
40011011	Ke re ho lona : Kannete , hara ba tswetsweng ke basadi , ha ho e moholo ho Johanne Mokolobetsi ; empa e monyenyane mmusong wa mahodimo o moholo ho yena .
40011012	Ho tloha mehleng ya Johanne Mokolobetsi , ho fihlela jwale , mmuso wa mahodimo o kenwa ka matla , mme ba bohale ba o hapa .
40011013	Hobane baporofeta bohle le molao ba porofetile , ha ba ha fihla Johanne .
40011014	Mme ha le rata ho amohela polelo ya ka , ke yena Elia ya neng a tshwanetse ho tla .
40011015	Ya nang le ditsebe ho utlwa u utlwe .
40011016	Empa moloko wona na ke tla o tshwantsha kang ? O jwaloka bana ba dutseng mapatlelong , ba howanang le thaka tsa bona ,
40011017	ba re : Re le teetse phala , mme ha le a ka la etsa tjhao ; re le binetse mahlomola , mme ha le a ka la lla .
40011018	Hobane Johanne o tlile a sa je , a sa nwe , mme ba re : O na le motemona .
40011019	Mora motho yena o tlile a eja , a enwa , mme ba re : A le ke le boneng motho wa moji le wa monwi , molekane wa balekgetho le wa baetsadibe ; empa bohlale bo ipaketse ke bana ba jona .
40011020	Mohlang oo , Jesu a qala ho omanya metse eo a entseng mehlolo e mengata ho yona , kahobane e sa ka ya baka , a re :
40011021	Ho madimabe wena , Korasine ! ho madimabe wena , Bethsaida ! hobane mehlolo e entsweng ha eno , hola ya be e entswe Tire le Sidone , metse eo e ka be e bakile kgale , ka masela a mahwashe le ka molora .
40011022	Ka baka leo , ke re ho lona : Kotlo ya Tire le ya Sidone e tla ba tjhatsi ho ya lona ka tsatsi la kahlolo .
40011023	Le wena Kapernauma , ya phahamiseditsweng lehodimong , o tla kokobeletswa nqalong ya bafu ; hobane mehlolo e entsweng ha eno , hola ya be e entswe Sodoma , motse oo o ka be o sa le teng le kajeno .
40011024	Ka baka leo , ke re ho wena : Kotlo ya lefatshe la Sodoma e tla ba tjhatsi ho ya hao ka tsatsi la kahlolo .
40011025	Nakong eo , Jesu a bua , a re : Ke a o rorisa , Ntate , Morena wa lehodimo le wa lefatshe , hobane taba tsena o di patetse ba bohlale le ba masene , mme o di kwaholletse ba banyenyane .
40011026	E , Ntate , ho jwalo , hobane ke kamoo o ithatetseng kateng .
40011027	Ntho tsohle di beilwe ho nna ke Ntate ; mme ha ho ya tsebang Mora , haese Ntate ; hape , ha ho ya tsebang Ntate , haese Mora , le eo Mora a ratang ho mo kwahollela yena .
40011028	Tloong ho nna , lona bohle ba kgathetseng , ba imelwang , mme ke tla le imolla !
40011029	Inkeleng joko ya ka , mme le ithute ho nna ; hobane ke mosa le pelo e nolo , mme le tla fumanela meya ya lona phomolo .
40011030	Hobane joko ya ka e tjhatsi , le phahlo ya ka ha e na boima .
40012001	Mehleng eo , Jesu o ne a feta hara masimo ka tsatsi la Sabatha Barutuwa ba hae ba ne ba lapile , mme ba qala ho kga diqwapi , ba di ja .
40012002	Bafarisi ha ba bona hoo , ba re ho yena : Bona , barutuwa ba hao ba etsa ho sa dumellweng ho etswa ka tsatsi la Sabatha .
40012003	Empa a re ho bona : Na ha le a ka la bala ho entsweng ke Davida , mohla a neng a lapile le ba nang le yena ;
40012004	kamoo a kileng a kena tlung ya Modimo kateng , a ja mahobe a pontsha , a neng a sa lokele ho jewa ke yana le ke ba nang le yena , e le a baprista ba nnotshi ?
40012005	Kapa ha le a ka la bala molaong hobane , ka matsatsi a Sabatha , baprista ba tlola molao wa Sabatha tempeleng , mme ha ba na molato ?
40012006	Mme ke re ho lona : Ho teng mona ho hoholo ho tempele .
40012007	Hola la tseba ho lekanntsweng ha ho thwe : ke rata mohau , e seng sehlabelo , le ka be le sa ka la tswa ba se nang molato .
40012008	Hobane Mora motho ke morena le wa Sabatha .
40012009	Ha a tloha teng , a kena sinagogeng ya bona .
40012010	Motho o ne a le teng moo , ya letsoho le omeletseng ; ba botsa Jesu , ba re : Ana ho ka lokela ho fodisa ka tsatsi la Sabatha na ? Ba rialo , ba batla sebaka sa ho mo qosa .
40012011	Empa yena a re ho bona : Motho ke ofe ho lona ya nang le nku e le nngwe , ekareng ha e wela sekoting ka Sabatha , a ke keng a e tshwara ,
40012012	Athe motho o fetisa nku hakakang ka boholo ! Ka baka leo , ho loketse ho etsa hantle ka Sabatha .
40012013	Yaba o re ho motho eo : Otlolla letsoho la hao . A le otlolla , mme la fola , la boela la loka jwaloka le leng .
40012014	Bafarisi ha ba tswile , ba mo rera , kamoo ba ka mmolayang kateng .
40012015	Empa Jesu a tseba , mme a tloha teng ; matshwele a maholo a mo latela , mme a fodisa bohle ba kulang .
40012016	A ba laya , a re , ba se ke ba mmolela ;
40012017	ho tle ho etsahale ho boletsweng ke moporofeta Esaia , ha a itse :
40012018	Bonang mohlanka wa ka eo ke ikgethetseng yena , moratuwa wa ka , eo moya wa ka o kgahliswang ke yena ; ke tla bea Moya wa ka hodima hae , mme o tla bolella ditjhaba ho loka .
40012019	Ha a ka ke a omana ; a ke ke a peroha ; ha ho ya tla utlwa lentswe la hae diterateng ;
40012020	ha a ka ke a roba lehlaka le tenyetsehileng , a ke ke a tima lebonenyana le kubellang , e be a etse hore ho loka ho hlole .
40012021	Mme ditjhaba di tla tshepa lebitso la hae .
40012022	Yaba ho tliswa ho Jesu motho ya nang le motemona , e le sefofu se semumu , a mo fodisa ; mme jwale , sefofu se semumu sa bua , le hona sa bona .
40012023	Mme bongata bohle ba hlollwa , ba re : Ana enwa hase mora Davida na ?
40012024	Empa bafarisi , ha ba utlwa taba eo , ba re : Enwa ha a leleka batemona , ke ka Beelsebule feela , morena wa batemona .
40012025	Athe Jesu a tseba mehopolo ya bona , mme a re ho bona : Mmuso o mong le o mong o kgaohaneng ho itwantsha o tla fetoha lesupi ; le motse o mong le o mong , leha e le ntlo e kgaohaneng ho itwantsha , e ke ke ya tiya .
40012026	Satane ha a leleka Satane , eba o kgaohane ho itwantsha ; ana mmuso wa hae o ka tiya jwang ?
40012027	Ha ke fela ke leleka batemona ka Beelsebule , bara ba lona , bona , ba ba leleka ka mang ? E tla ba bona baahlodi ba lona ke hona .
40012028	Empa ekare ha ke leleka batemona ka Moya wa Modimo , le tsebe hoba mmuso wa Modimo o le fihletse ruri .
40012029	Kapa motho a ka kena jwang tlung ya senatla , ho phahla mesebetsi ya sona , ha a sa ka a tlama senatla seo pele , ebe moo a phahlang ntlo ya sona ?
40012030	Ya sa ntwaneleng , o a ntwantsha ; le ya sa bokolleng le nna , o a hasanya .
40012031	Ke moo ke reng ho lona : Batho ba ka tshwarelwa sebe se seng le se seng le nyefolo e nngwe le e nngwe ; empa nyefolo e nyefotseng Moya , batho ba ke ke ba e tshwarelwa .
40012032	Ha motho a sebile Mora motho , a ka tshwarelwa ; empa ha a sebile Moya o Halalelang , a ke ke a tshwarelwa , leha e le mehleng ena , leha e le ho e tlang ho tla .
40012033	Kapa ereng , sefate se setle , tholwana ya sona le yona e ntle ; kapa ereng , sefate se sebe , tholwana ya sona le yona e mpe ; hobane sefate se tsejwa ka tholwana ya sona .
40012034	Madinyane a marabe , le ka bolela taba tse molemo jwang , le ena le lonya ? Hobane molomo o buiswa ke seo pelo e tletseng sona .
40012035	Motho ya molemo o ntsha dintho tse molemo letlotlong le molemo la pelo ya hae ; mme motho ya lonya o ntsha dintho tse lonya letlotlong le lonya la pelo ya hae .
40012036	Mme ke re ho lona : Ka tsatsi la kahlolo , batho ba tla tsekiswa polelo e nngwe le e nngwe ya bosawana eo ba e boletseng .
40012037	Hobane o tla bewa ya lokileng ka dipolelo tsa hao , mme ka dipolelo tsa hao o tla tsuwa .
40012038	Lekgatheng leo , bangodi le bafarisi ba bang ba re ho Jesu : Moruti , re rata re ka o bona o etsa mohlolo .
40012039	Empa a ba araba , a re : Moloko ona o lonya , o mofebi , o batla mohlolo ; empa ha o ka ke wa newa mohlolo , haese mohlolo wa moporofeta Jonase .
40012040	Hobane jwaloka Jonase ha a bile matsatsi a mararo le masiu a mararo ka mpeng ya hlapi e kgolo , Mora motho le yena o tla ba maleng a lefatshe matsatsi a mararo le masiu a mararo .
40012041	Banna ba Ninive ba tla ema kahlolong le moloko ona , ba o tswe , hobane ba kile ba baka ka mokgosi wa Jonase ; kanthe e moholo ho Jonase o teng mona .
40012042	Mofumahadi wa Borwa o tla ema kahlolong le moloko wona , a o tswe ; hobane o ne a tlohe pheletsong tsa lefatshe , ho tla mamela bohlale ba Salomone ; mme bonang , e moholo ho Salomone o teng mona .
40012043	Moya o ditshila , ha o tswile ho motho , o ikela dithoteng tse tjheleng ho batla phomolo , o mpe o e hloke .
40012044	Ke moo o reng : A nke ke boele tlung ya ka eo ke tswileng ho yona . Mme ere ha o fihla teng , o e fumane e le feela , e fietswe , e bile e hlophilwe .
40012045	Jwale o ye , o late meya e meng e supileng , e o fetisang ka bolotsana , mme e kene , e dule teng ; mme taba tsa motho eo tsa ho fela di fetise tsa ho qala ka ho dula hampe . Moloko o lonya ona o tla hlahelwa ke taba e jwalo .
40012046	Eitse ha a sa bua le bongata , ha hlaha mmae le banababo , ba ema kantle , ba batla ho bua le yena .
40012047	Motho e mong a re ho Jesu : Mmao le banabeno ke bana kantle , ba batla ho bua le wena .
40012048	Empa yena a araba ya mmolellang , a re : Mmè ke mang , mme banabeso ke bafe ?
40012049	Yaba o alatsa barutuwa ba hae ka letsoho , a re : Bonang , mme le banabeso ke bana .
40012050	Hobane e mong le e mong ya tla etsa thato ya Ntate ya mahodimong , ke yena e leng ngwaneso , le kgaitsedi ya ka le mmè .
40013001	Ka lona tsatsi leo , Jesu a tswa tlung , a dula pela lewatle .
40013002	Yaba matshwele a maholo a phuthehela ho yena , mme Jesu a kena sekepaneng , a dula teng ; bongata bohle ba ema lebopong .
40013003	Yaba o ba bolella ditaba tse ngata ka ditshwantsho , a re : Bonang , mojadi o ne a tswile ho ya jala .
40013004	Eitse ha a jala , hlaku tse ding tsa wela pela tsela , mme dinonyana tsa tla , tsa di ja kaofela .
40013005	Hlaku tse ding tsa wela majweng , moo di se nang mobu o mongata , mme tsa phakisa ho mela , hobane di se na botebo ba mobu .
40013006	Letsatsi ha le tjhaba , tsa pona ; mme tsa etjha ke ho hloka metso .
40013007	Tse ding tsa wela hara meutlwa , mme meutlwa ya hola , ya di pupetsa .
40013008	Empa tse ding tsa wela mobung o motle , mme tsa beha dijo ; hlaku e nngwe ya beha tse lekgolo , e nngwe ya beha tse mashome a tsheletseng , e nngwe ya beha tse mashome a mararo .
40013009	Ya nang le ditsebe ho utlwa , a utlwe .
40013010	Barutuwa ba tla , ba re ho yena : Na o buelang le bona ka ditshwantsho na ?
40013011	A ba araba , a re : Ke hobane lona le neilwe ho tseba diphiri tsa mmuso wa mahodimo , empa bona ha ba ka ba newa .
40013012	Hobane ya nang le ntho , o tla newa , mme ho tla tlala ho yena ; empa ya se nang letho , o tla amohuwa le seo a nang le sona .
40013013	Ke ka baka leo ke buang le bona ka ditshwantsho , kahobane leha ba bona , ha ba bone ; leha ba utlwa , ha ba utlwe , mme ha ba utlwisise .
40013014	Ho phethahala ho bona ho porofetilweng ke Esaia , ha a re : Ka kutlo le tla utlwa , empa le ke ke la utlwisisa ; ka pono le tla bona , empa le ke ke la bontshisa .
40013015	Hobane pelo ya setjhaba sena e nonne ; ditsebe tsa bona di utlwa ka thata , mme ba pompaditse mahlo a bona , hore ba se ke ba bona ka mahlo , ba se ke ba utlwa ka ditsebe , ba se ke ba utlwisisa ka dipelo , ba se ke ba sokoloha , mme ke se ke ka ba fodisa .
40013016	Empa mahlo a lona a lehlohonolo , hobane a bona , le ditsebe tsa lona di lehlohonolo , hobane di a utlwa .
40013017	Kannete ke re ho lona : Baporofeta ba bangata le ba lokileng ba bangata ba lakaditse ho bona tseo le di bonang , mme ha ba ka ba di bona , le ho utlwa tseo le di utlwang , mme ha ba ka ba di utlwa .
40013018	Jwale lona , mamelang taba ya setshwantsho sa mojadi .
40013019	E mong le e mong ha a utlwa polelo ya mmuso , mme a sa e utlwisise , e mobe o ye a tle ho yena , a mo amohe se jetsweng pelong ya hae . Eo ke ya amohetseng peo pela tsela .
40013020	Ya amohetseng peo majweng , ke motho ya utlwang lentswe , ya phakisang a le amohela ka thabo ;
40013021	a mpa a se na motso ka ho yena , empa e le wa motsotso o se okae feela ; ereha tshwenyeho le hloriso di hlaha ka baka la lentswe , a phakise a kgoptjwe .
40013022	Haele ya e amohetseng hara meutlwa , ke ya utlwang , lentswe ; empa ho belaella dintho tsa lefatshe lena , le ho thetsa ha lefumo , ho pupetsa lentswe , mme le nyope .
40013023	Empa ya amohetseng peo mobung o motle , ke motho ya utlwang lentswe , ya le utlwisisang , mme o a beha ; hlaku e nngwe e hlahisa tse lekgolo , e nngwe e hlahisa tse mashome a tsheletseng , e nngwe e hlahisa tse mashome a mararo .
40013024	Jesu a ba beela setshwantsho se seng , a re : Mmuso wa mahodimo o tshwantshwa ka motho ya jadileng peo e ntle tshimong ya hae .
40013025	Yare ha ho robetswe ke batho , ya mo hloileng a tla , mme a jala mofoka hara koro , a ntoo ikela .
40013026	Mme koro ha e se e hlahisitse lekgaba , e se e tswetse , mofoka le wona wa bonahala .
40013027	Bahlanka ba mong a ntlo ba tla , ba re ho yena : Morena , ha re re , o ne o jadile peo e ntle tshimong ya hao ? Na mofoka oo e o nkile kae ?
40013028	A re ho bona : Ke ketso ya sera . Bahlanka ba re ho yena : Na ha o rate ha re ya kga mofoka oo na ?
40013029	A re : Tjhe , mohlomong ha le ekga mofoka , le ka tshoha le fothola le yona koro .
40013030	Di leseng tse pedi , di hole hammoho , ho be ho fihle kotulo ; ke hona mohla ho kotulwang ke tla re ho bakotudi : Helang mofoka pele , le o tlame mangata , le o tjhese ; le mpe le bokelle koro modikong wa ka .
40013031	A ba beela setshwantsho se seng , a re : Mmuso wa mahodimo o tshwana le hlaku ya mosetareta , eo motho a e nkileng , a e sunya tshimong ya hae .
40013032	Efela e le yona e nyenyane ho dipeo tsohle , empa ha e hodile , e siya meroho e meng , e fetohe sefate , moo dinonyana tsa lehodimo di tlang , mme di aha makaleng a sona .
40013033	A ba bolella setshwantsho se seng , a re : Mmuso wa mahodimo o tshwana le ditomoso tseo mosadi a di nkileng , a di kenya phofong e tekanyo tse tharo , hlama e tle e kokomohe kaofela .
40013034	Ditaba tseo tsohle Jesu a di bolella bongata ka ditshwantsho , mme o ne a sa bue letho le bona a sa tshwantshe ;
40013035	hore ho etsahale polelo ya moporofeta , ya itseng : Ke tla ahlamisa molomo wa ka ka ditshwantsho , ke pepese ditaba tse neng di patilwe haesale lefatshe le thewa .
40013036	Hobane Jesu a kgutlise bongata , a kena tlung , mme barutuwa ba hae ba tla ho yena , ba re : Re qaqisetse setshwantsho sa mofoka wa tshimo .
40013037	A ba araba , a re : Ya jalang peo e ntle ke Mora motho ;
40013038	tshimo ke lefatshe ; peo e ntle ke bana ba mmuso ; mofoka ke bana ba e mobe ;
40013039	sera se o jadileng ke Diabolose ; kotulo ke bofelo ba lefatshe ; bakotudi bona ke mangeloi .
40013040	Jwaloka mofoka ha o kguwa , o tjheswa mollong , ho tla ba jwalo bofelong ba lefatshe lena .
40013041	Mora motho o tla roma mangeloi a hae ; a tla kgetha mmusong wa hae dikgopiso tsohle le ba etsang bokgopo ,
40013042	mme a ba lahlele seboping sa mollo , moo dillo di tla ba teng le ditsikitlano tsa meno .
40013043	Mohlang oo , ba lokileng ba tla kganya jwaloka letsatsi mmusong wa Ntata bona . Ya nang le ditsebe ho utlwa , a utlwe .
40013044	Hape , mmuso wa mahodimo o jwaloka letlotlo le patilweng tshimong , leo eitseng hobane motho a le fumane , a boela a le pata ; mme ka baka la ho le thabela , o rekisa ka ntho tsohle tseo a nang le tsona , o ithekela tshimo eo .
40013045	Mmuso wa mahodimo hape o jwaloka mohwebi ya batlang diperela tse ntle .
40013046	Hobane a fumane perela ya bohlokwa , a ya , a bapatsa ka ntho tsohle tseo a nang le tsona , mme a ithekela yona .
40013047	Hapehape , mmuso wa mahodimo o jwaloka letlowa le akgetsweng lewatleng , mme le bokella ntho tsa mefutafuta .
40013048	Ha le tletse , ba le hulela lebopong , ba ntoo dula , ba boloka tse ntle dipitseng tsa bona , ba lahla tse mpe .
40013049	Ho tla ba jwalo bofelong ba lefatshe : mangeloi a tla tswa , a kgethe ba kgopo ho ba lokileng ,
40013050	mme a tla ba lahlela seboping sa mollo ; ke moo dillo di tla ba teng le ditsikitlano tsa meno .
40013051	Jesu a re ho bona : Ana le utlwisisa taba tseo tsohle na ? Ba re ho yena : E , Morena .
40013052	A re ho bona : Ke moo ke reng : Mongodi e mong le e mong , ya rutilweng tsa mmuso wa mahodimo , o jwaloka motho eo e leng monga ntlo , ya ntshang dintho tse ntjha le dintho tsa kgale letlotlong la hae .
40013053	Yare ha Jesu a qetile ditshwantsho tseo , a tloha teng .
40013054	Mme hobane a fihle naheng ya habo , a ruta batho sinagogeng ya bona , ba ba ba tsota , ba re : Na enwa o nkile bohlale bo bokalo le mehlolo e mekalo kae ?
40013055	Na enwa hase mora wa mmetli na ? Ha re re , mmae ke ya bitswang Maria ? Le banababo na hase Jakobo , le Josefa , le Simone , le Juda na ?
40013056	Bokgaitsedie le bona na ha ba moo ho rona kaofela ha bona ? Na tseo tsohle enwa o di nkile kae na ?
40013057	Mme ba kgoptjwa ho yena . Empa Jesu a re ho bona : Moporofeta ha a hloke hlompho haese naheng ya habo le tlung ya hae .
40013058	Teng , ha a ka a etsa mehlolo e mengata , ka baka la ho se dumele ha bona .
40014001	Mehleng eo , Heroda moteterareke a utlwa botumo ba Jesu .
40014002	Yaba o re ho bahlanka ba hae : Eo ke Johanne Mokolobetsi : o tsohile bafung , mme ke ka baka leo matla ao a sebetsang ka ho yena .
40014003	Efela Heroda o ne a ile a tshwara Johanne , a mo tlama , a mo kenya teronkong , ka baka la Herodiase , mosadi wa Filippi moenae .
40014004	Hobane Johanne o ne a itse ho yena : Ha ho a lokela hoba o be le yena .
40014005	Heroda o ne a rata a ka mmolaya ; empa a tshaba batho ; hobane ba ne ba re : Ke moporofeta .
40014006	Empa moketeng wa tsatsi la tswalo ya Heroda , moradi wa Herodiase a etsa tjhao pontsheng eo bohle , a kgahlisa Heroda .
40014007	Yaba o mo hlapanyetsa ka kano , a re , o tla mo nea ntho eo a ka e qelang , leha e ka ba eng le eng .
40014008	Morwetsana ha a laetswe ke mmae a re : Nnee hona jwale hlooho ya Johanne Mokolobetsi ka mokeke .
40014009	Morena a swaba ; empa ka baka la kano ea hae , le ka baka la ba dutseng dijong le yena , a laela hore a e newe .
40014010	A romela ho kgaola Johanne hlooho teronkong .
40014011	Hlooho ya hae ya tliswa ka mokeke , ya newa morwetsana , mme a e isa ho mmae .
40014012	Jwale barutuwa ba Johanne ba tla , ba nka setopo , ba se epela , ba ntoo ya bolella Jesu .
40014013	Jesu yare hoba a utlwe taba eo , a tloha moo ka sekepana , a ikela thoko , feelleng . Eitse hobane matshwele a utlwe , a mo latela teng ka maoto , a etswa metseng .
40014014	Jesu ha a etswa , a bona bongata bo boholo , a bo utlwela bohloko , a fodisa ba kulang ba bona .
40014015	Yare mantsiboya , barutuwa ba hae ba mo atamela , ba re : Mona ke feelleng , le letsatsi le se le ile ; o ke o kgutlise bongata , bo ikele metsaneng ho ithekela dijo .
40014016	Empa Jesu a re ho bona : Ha ba tshwanela ho tloha ; ba fepeng e le lona .
40014017	Ba re ho yena : Ha re na letho mona , haese mahobe a mahlano feela le dihlapi tse pedi .
40014018	Yaba o re : Di tliseng mona ho nna .
40014019	Eitse hobane a laele bongata ho dula hodima jwang , a nka mahobe a mahlano le dihlapi tse pedi , a lelala hodimo , a boka ; a ntoo ngwatha mahobe , a a nea barutuwa ba hae , mme barutuwa ba a abela bongata .
40014020	Mme ba eja bohle , ba kgora , ha ba ha thonakwa dingwathwana tse setseng , tsa tlatsa diroto tse leshome le metso e mmedi .
40014021	Mme ba jeleng e be e le banna ba batlileng ho ba dikete tse hlano , basadi le bana ba sa balwe .
40014022	Yaba Jesu o phakisa a kganna barutuwa ba hae , a re , ba kene sekepaneng , ba mo etelle pele mose wane , ha a sa kgutlisa matshwele .
40014023	Eitse hobane a kgutlise matshwele , a nyolohela thabeng ho ya rapela kathoko ; a phirimelwa a sa le hona teng a nnotshi .
40014024	Sekepana sona se ne se se se le hara lewatle , se tsokotswa ke maqhubu a metsi ; hobane moya o ne o se hanela .
40014025	Eitse ka tebelo ya bone ya bosiu , Jesu a tla ho bona , a tsamaya hodima lewatle .
40014026	Barutuwa ha ba mmona a tsamaya hodima lewatle , ba tshoha , ba re : Ke sethotsela ; mme ba meketsa ke ho tshaba .
40014027	Empa Jesu a phakisa a bua le bona , a re : Betang dipelo , ke nna , se tshabeng .
40014028	Petrose a mo araba , a re : Morena , haeba ke wena , laela hore ke tle ho wena hodima metsi .
40014029	A re : Tloo ! Yaba Petrose o tswa sekepaneng , a tsamaya hodima metsi , a ya ho Jesu .
40014030	Empa ha a bona moya o le bohale , a tshoha , mme ha a qala ho teba , a howa , a re : Morena , mpholose !
40014031	Jesu a phakisa a otlolla letsoho , a mo tshwara , a re ho yena : Motho ya tumelo e nyenyane , o belaeletseng ?
40014032	Yare ha ba kene sekepaneng , moya wa kgutsa .
40014033	Yaba ba ka sekepaneng ba atamela , ba mo kgumamela , ba re : Efela o Mora Modimo ruri .
40014034	Yare ha ba tsheletse mose , ba kena lefatsheng la Genesarethe .
40014035	Banna ba moo ha ba tseba hoba o teng , ba romela mathokong wohle a teng ; yaba ba tlisa ho yena bohle ba seng monate .
40014036	Ba mo rapela hore a ba dumelle , leha e le ho ama qola feela ya kobo ya hae ; mme bohle ba e amang ba fola .
40015001	Jwale , bangodi le bafarisi ba tla ho Jesu , ba etswa Jerusalema , ba re ho yena :
40015002	Barutuwa ba hao ba tlolelang mokgwa wa baholo , ha ba eja bohobe , ba sa hatlela ?
40015003	A araba , a re ho bona : Le lona , le tlolelang molao wa Modimo ka mokgwa oo le o neanang na ?
40015004	Hobane Modimo o laetse , wa re : Hlonepha ntatao le mmao . Hape ho itswe : Ya rohakang ntatae , leha e le mmae , a bolawe .
40015005	Kanthe lona le re : Ya reng ho ntatae , leha e le ho mmae : Sa tsa ka seo nka beng ke o thusa ka sona , ke se ke se abetse Modimo , ha a na molato , leha a sa hlonephe ntatae le mmae .
40015006	Le fetotse molao wa Modimo lefeela ka mokgwa oo le o neanang .
40015007	Baikaketsi , Esaia o ne a porofete tsa lona hantle , ha a itse :
40015008	Setjhaba sena se ntlhonepha ka molomo feela ; empa pelo tsa bona li hole le nna .
40015009	Ba nkgumamella lefeela , ha ba ruta dithuto tseo e leng melao ya batho .
40015010	Yaba Jesu o bitsa bongata , a re ho bona : Mamelang , le utlwisise .
40015011	Se kenang ka hanong hase sona se silafatsang motho , empa se tswang hanong ke sona se silafatsang motho .
40015012	Jwale , barutuwa ba mo atamela , ba re ho yena : Na o a tseba hobane bafarisi ba ile ba hlonama ha ba utlwa polelo ya hao na ?
40015013	A araba , a re : Setlama se seng le se seng se sa hlongwang ke Ntate ya mahodimong , se tla fotholwa .
40015014	Ba tloheleng ; ke difofu tse tsamaisang difofu ; sefofu ha se tsamaisa sefofu se seng , di tla wela sekoting tse pedi .
40015015	Petrose a bua , a re ho yena : O re qaqisetse setshwantsho seno .
40015016	Empa Jesu a re : Na le sa hloka kelello le lona na ?
40015017	Na ha le utlwisise hobane tsohle tse kenang ka hanong di ya mpeng , di ntoo lahlelwa mohlabeng ?
40015018	Empa tse tswang hanong di tswa pelong ; ke tsona tse silafatsang motho .
40015019	Hobane mehopolo e mebe , dipolao , dipoko , mafebe , dikutso , diketselletso , le dinyefolo , di tswa pelong ;
40015020	ke tsona dintho tse silafatsang motho ; empa haele ho ja ka matsoho a sa hatlelwang , ha ho silafatse motho .
40015021	Yaba Jesu o tloha moo , a ikela naheng ya Tire le Sidone .
40015022	Teng ha hlaha mosadi wa Mokanana , ya tswang mathokong ao , a howa , a re : Nkutlwele bohloko , Morena , mora Davida ! Moradi wa ka o tshwenngwa hampe ke motemona .
40015023	Empa Jesu a se ke a mo araba letho . Barutuwa ba hae ba atamela , ba mo rapela , ba re : Mo kgutlise , hobane o howa a ntse a re latela .
40015024	A mpa a araba , a re : Ha ke a romelwa ho motho , haese ho dinku tsa ntlo ya Iseraele tse timetseng .
40015025	Yaba mosadi o mo atamela , a kgumama , a re ho yena : Morena , nthuse !
40015026	Jesu a mpa a mo araba , a re : Ha ho hotle ho amoha bana bohobe ho ba akgela dintjanyana .
40015027	Mosadi a re : E , Morena ; empa le tsona dintjanyana di ye di thole makumane a wang tafoleng ya beng ba tsona .
40015028	Jwale Jesu a araba , a re ho yena : Mosadi , tumelo ya hao e kgolo ; a ho etswe ho wena kamoo o ratang kateng . Mme moradi wa hae a fola nakong yona eo .
40015029	Jesu a tloha teng , a atamela lewatle la Galelea , mme eitse hobane a nyolohele thabeng , a dula teng .
40015030	Matshwele a mangata a tla ho yena , a tlisa dihlotsa , le difofu , le dimumu , le dihole , le ba bang ba bangata ; ba ba bea maotong a Jesu , mme a ba fodisa .
40015031	Yaba bongata boo bo a makala , ha bo bona dimumu di bua , le dihole di ena le mmele o motle , le dihlotsa di tsamaya , le difofu di bona , mme ba rorisa Modimo wa Iseraele .
40015032	Yaba Jesu o bitsa barutuwa ba hae , a re : Ke utlwela bongata boo bohloko , hobane matsatsi a se a le mararo ba dutse ho nna , mme ha ba na letho leo ba le jang ; ke sitwa ho ba kgutlisa le tlala , esere mohlomong ba ka kgathala tseleng .
40015033	Barutuwa ba hae ba re ho yena : Ana moo , feelleng , re ka nka kae mahobe a ka lekanang ho kgorisa bongata bo bokalo ?
40015034	Jesu a re ho bona : Le na le mahobe a makae ? Ba re : A supileng , le dihlapinyana di se kae .
40015035	Yaba o laela bongata ho dula fatshe .
40015036	Yare hobane a nke mahobe ao a supileng le dihlapi , a a ngwatha , ha a se a lebohile , a nea barutuwa ba hae , mme barutuwa ba abela bongata .
40015037	Bohle ba eja , ba kgora ; ha ba ha thonakwa dingwathwana tse setseng , tsa tlatsa diroto tse supileng .
40015038	Ba jeleng e ne e le banna ba kete tse nne , ha ho sa balwe basadi le bana .
40015039	Mme Jesu hobane a kgutlise matshwele , a kena sekepaneng , a ya naheng ya Magdala .
40016001	Bafarisi le Basadusi ba tla , ba leka Jesu ka ho kopa hore a ba etsetse pontsho e tswang lehodimong .
40016002	Empa yena a araba , a re ho bona : Ha ho se ho phirimile , le ye le re : Le tla sa , hobane lehodimo le lefubedu .
40016003	Kameso le re : Kajeno le tla duma , hobane lehodimo le bofubedu bo botsho . Baikaketsi , ha le tseba ho lemoha tshobotsi ya lehodimo hantle , le sitwa keng ho lemoha dipontsho tsa mehla ena na ?
40016004	Moloko ona o lonya , o mofebi , o batla pontsho , o mpa o ke ke wa newa pontsho , haese pontsho ya moporofeta Jonase . Yaba o ba tlohela , ikela .
40016005	Barutuwa ba hae ha ba fihla mose wane , ba fumana hobane ba lebetse ho nka mahobe .
40016006	Jesu a re ho bona : Iponeleng , le tshabe ditomoso tsa Bafarisi le tsa Basadusi .
40016007	Ba hakanya ka ho bona , ba re : Eka ke hobane re sa ka ra nka mahobe .
40016008	Empa Jesu a tseba , mme a re ho bona : Batho ba tumelo e nyenyane , na le hakanya kahare ho lona hoba ke rialo , kahobane le sa ka la nka mahobe na ?
40016009	Ana ha le eso ho utlwisise na ? Na le hakilwe ke mahobe a mahlano a mohla banna ba kete tse hlano , le bokae ba diroto tseo le di nkileng ?
40016010	Le mahobe a supileng a mohla banna ba kete tse nne , le bokae ba diroto tseo le di nkileng ?
40016011	Ha le utlwisise keng hore ha ke bolele mahobe , ha ke re , le tshabe ditomoso tsa Bafarisi le tsa Basadusi ?
40016012	Jwale , ba utlwisisa hore ditomoso tseo a itseng ba di tshabe , hase tsa bohobe , empa e le tsa thuto ya Bafarisi le ya Basadusi .
40016013	Jesu eitse ha a fihla naheng ya Sesarea wa Filipi , a botsa barutuwa ba hae , a re : Ke le Mora motho , batho ba re , ke mang na ?
40016014	Ba re : Ba bang ba re , o Johanne Mokolobetsi ; ba bang ba re , o Elia ; ba bang ba re , o Jeremia , kapa e mong wa baporofeta .
40016015	A re ho bona : Lona , le re , ke mang na ?
40016016	Yaba Simone Petrose o araba , a re : O Kreste , Mora Modimo o phelang .
40016017	Jesu a araba , a re ho yena : O lehlohonolo , Simone , mora Jona ; hobane hase nama le madi a o kwaholletseng hoo , empa e le Ntate ya mahodimong .
40016018	Hape , ke re ho wena , o Petrose , mme kahodima lejwe leo , ke tla haha kereke ya ka , mme dikgoro tsa nqalo ya bafu ha di ka ke tsa e hlola .
40016019	Ke tla o nea dinotlolo tsa mmuso wa mahodimo : hohle hoo o tla ho tlama lefatsheng ho tla tlangwa mahodimong , le hohle hoo o tla ho lokolla lefatsheng ho tla lokollwa mahodimong .
40016020	Jwale , a laya barutuwa ba hae , a re , ba se ke ba bolella motho hore ke yena Kreste .
40016021	Ho tloha mohlang oo , Jesu a qala ho hlalosetsa barutuwa ba hae hore e ka kgona a ye Jerusalema , a utlwiswe bohloko bo boholo ke baholo le baprista ba baholo le bangodi , mme a bolawe , a ntoo tsoha ka letsatsi la boraro .
40016022	Empa Petrose a mo nkela thoko , a qala ho mo kgalemela , a re ho yena : Morena , o ikutlwele bohloko ; tse jwalo di ke ke tsa o hlahela .
40016023	Jesu a reteleha , a re ho Petrose : Tloha ho nna , Satane , o kgopiso ho nna , hobane ha o utlwe tsa Modimo , o utlwa tsa batho feela .
40016024	Yaba Jesu o re ho barutuwa ba hae : Ekare ha motho a rata ho ntatela , a ke a itele , a ipelese sefapano sa hae , mme a ntshale morao .
40016025	Hobane e mong le e mong ya ratang ho boloka bophelo ba hae , o tla timellwa ke jona ; empa e mong le e mong ya timellwang ke bophelo ba hae ka baka la ka , o tla bo fumana .
40016026	Hobane leha motho a ka rua lefatshe lohle , ha a timeletswe ke moya wa hae , ekaba o ruileng ka lona na ? Kapa motho moya wa hae a ka o reka kang ?
40016027	Hobane Mora motho o tla tla ka kganya ya Ntatae le mangeloi a hae ; mme mohlang oo , o tla nea e mong le e mong ka tekanyo ya diketso tsa hae .
40016028	Kannete ke re ho lona : Ba bang ba teng ho ba emeng mona ba ke keng ba utlwa ho shwa , ba eso ho bone Mora motho a etla mmusong wa hae .
40017001	Matsatsi a tsheletseng ha a fetile , Jesu a nka Petrose , le Jakobo , le Johanne , ngwanabo Jakobo , mme a ya le bona kathoko , thabeng e telele .
40017002	A fetoha pontsheng ho bona ; sefahleho sa hae sa kganya jwaloka letsatsi , mme diaparo tsa hae tsa eba tshweu jwaloka lesedi ,
40017003	mme hang , Moshe le Elia ba ba hlahela , ba buisana le yena .
40017004	Yaba Petrose o bua , a re ho Jesu : Morena , ho molemo ha re ka dula mona ; ha o rata , a re keng re etse metlotlwane e meraro mona : o mong e be wa hao , o mong e be wa Moshe , o mong e be wa Elia .
40017005	A re a sa bua , leru le kganyang la hlaha , la ba kgurumetsa , mme ha utlwahala lentswe le tswang lerung , le re : Enwa ke Mora wa ka ya ratwang , eo ke kgahliswang ke yena ; mo utlweng !
40017006	Barutuwa ha ba utlwa lentswe , ba wa ka difahleho tsa bona , ba tshohile haholo .
40017007	Empa Jesu a atamela , a ba ama , a re : Tsohang , le se ke la tshaba .
40017008	Ha ba emisa mahlo , ha ba ka ba hlola ba bona motho , haese Jesu a nnotshi .
40017009	Yare ha ba theoha thabeng , Jesu a ba laela , a re : Pono eo le se ke la e bolella motho , Mora motho a eso ho tsohe bafung .
40017010	Barutuwa ba hae ba mmotsa , ba re : Na ke ho reng , ha bangodi ba re : E ka kgona Elia a tle pele ?
40017011	Jesu a araba , a re ho bona : Kannete Elia o tshwanetse ho tla , a busetse tsohle tokeng .
40017012	Empa ke re ho lona : Elia o se a tlile , mme ha ba ka ba mo tseba ; ba mpa ba mo entse hohle hoo ba ho ratileng ; Mora motho le yena o tla utlwiswa bohloko jwalo ke bona .
40017013	Jwale , barutuwa ba utlwisisa hobane o ba lekanyetsa Johanne Mokolobetsi .
40017014	Eitse ha ba etla ho bongata , motho a mo atamela , a mo kgumamela ka mangwele ,
40017015	a re : Morena , utlwela mora ka bohloko ; hobane o jewa ke sethwathwa , mme o kula hampe ; hobane hangata o wela mollong , mme hangata a wele metsing .
40017016	Ke se ke mo hlahisitse ho barutuwa ba hao , empa ha ba ka ba tseba ho mo fodisa .
40017017	Jesu a araba , a re : Moloko o sa dumeleng , o kgopo , ke tla ba le lona ho le hokae na ? Ke tla le behela pelo ho le hokae na ? Ke tla le behela pelo ho le hokae na ? Mo tliseng mona ho nna .
40017018	Mme Jesu a kgalemela motemona haholo ; motemona a tswa ngwaneng eo , mme ngwana a fola ka yona nako eo .
40017019	Yaba barutuwa ba tla ho Jesu kathoko , ba re ho yena : Na re kile ra sitwa keng ho leleka motemona eo ?
40017020	Jesu a re ho bona : Ke ka baka la ho se dumele ha lona ; hobane kannete ke re ho lona : Hoja le na le tumelo e ka ka hlaku ya mosetareta , leha le be le ka re ho thaba ena : Fallela mane ; e ka fallela teng , mme ho ka be ho se letho le le sitang .
40017021	Empa mofuta oo wa batemona ha o tswe , haese ka thapelo le ka ho itima dijo .
40017022	Ha ba sa ya le Galelea , Jesu a re ho bona : Mora motho o tla neelwa matsohong a batho .
40017023	Ba tla mmolaya , empa o tla tsoha ka tsatsi la boraro . Yaba barutuwa ba swaba haholo .
40017024	Eitse ha ba fihla Kapernauma , ha tla ho Petrose ba bokellang didrakema , ba re ho yena : Ana moruti wa lona ha a ntshe didrakema na ?
40017025	A re : Tjhe , o a e ntsha . Eitse hobane a kene tlung , Jesu a mo qala , a re ho yena : Ho jwang ho wena , Simone ? Marena a lefatshe a nka lekgetho la kgwebo le la lehae ho bafe ? Na a ke ho bana ba wona , kapa a ke ho ba ditjhaba tse ding na ?
40017026	Petrose a re ho yena : Ke ho ba ditjhaba tse ding . Jesu a re ho yena : Ha ho le jwalo bana bona ba lokolohile lekgethong .
40017027	Empa ka ho re , re se ke ra ba kgopisa , eya lewatleng , o akgele selope teng , mme o tshwase hlapi e tla phahama pele ; etlare ha o e ahlamisa molomo , o tla fumana tjhelete ya setatera teng ; o e nke , o ba nee yona , e lefelle nna le wena .
40018001	Nakong eo , barutuwa ba tla ho Jesu , ba re : E moholo mmusong wa mahodimo ke mang na ?
40018002	Jesu a bitsa ngwana , a mmea hara bona ,
40018003	a re : Kannete ke re ho lona : Ha le sa fetohe , la ba jwaloka bana , ha le ka ke la kena mmusong wa mahodimo .
40018004	Ka baka leo , e mong le e mong ya ikokobetsang jwaloka ngwana enwa , ke yena eo e leng e moholo mmusong wa mahodimo ;
40018005	mme e mong le e mong ya amohelang ngwana ya jwaloka enwa ka lebitso la ka , o amohela nna .
40018006	Empa e mong le e mong ya kgopisang e mong wa ba banyenyane bana ba dumelang ho nna , ho ka ba molemo ho yena hore a tlamellwe lelwala le leholo molaleng , mme a dihelwe bodibeng ba lewatle .
40018007	Ho madimabe lefatshe ka baka la dikgopiso ; hobane dikgopiso di tshwanetse ho ba teng ; ho mpa ho madimabe motho eo kgopiso e hlahang ka yena .
40018008	Empa letsoho la hao , kapa leoto , ha le o dihela , o le pome , o le lahlele hole le wena ; hobane ho molemo ho wena ho kena bophelong leha o le tsohane , kapa o le sehlotsa , ho ena le ho lahlelwa mollong o sa feleng , o ena le maoto a mabedi , kapa matsoho a mabedi .
40018009	Ha leihlo la hao le o dihela , o le honye , o le lahlele hole le wena . Ho molemo ho wena ho kena bophelong o le moihlwe , ho ena le ho lahlelwa mollong wa dihele , o ena le mahlo a mabedi .
40018010	Iponeleng , le se ke la nyedisa le a mong wa ba banyenyane bana ; hobane ke re ho lona : Mahodimong , mangeloi a bona a tadima kamehla sefahleho sa Ntate ya mahodimong .
40018011	Hobane Mora motho o tlile ho pholosa ho timetseng .
40018012	Ana taba ena e jwang ho lona ? Ha motho a ena le dinku tse lekgolo , mme e nngwe ho tsona ha e lahlehile , ha ke re , o tla tlohela tse mashome a robileng mono o le mong a metso e robileng mono o le mong dithabeng , a ye ho batla e lahlehileng na ?
40018013	Mme ha a e fumana , kannete ke re ho lona , o ya e thabela ho fetisa tse mashome a robileng mono o le mong a metso e robileng mono o le mong tse sa lahlehang .
40018014	Ka mokgwa o jwalo ; thato ya Ntata lona ya mahodimong , ke hore ho se ke ha timela le a mong wa ba banyenyane bana .
40018015	Ekare ha ngwaneno a o sitetswe , eya , o mo laye o ena le yena a nnotshi ; ha a o mamela , etlaba o ruile ngwaneno .
40018016	Empa ha a sa o mamele , o ye le e mong , leha ba ka ba babedi , polelo tsohle di tle di tiye ke melomo ya dipaki tse pedi kapa tse tharo .
40018017	Ekare ha a sa ba utlwe , o bolelle kereke ; ha a sa utlwe le kereke , ho wena a be jwaloka mohetene le molekgetho .
40018018	Kannete ke re ho lona : Tsohle tseo le di tlamang lefatsheng , di tla tlangwa lehodimong ; le tsohle tseo le di lokollang lefatsheng , di tla lokollwa lehodimong .
40018019	Hape , ke re ho lona : Ba babedi ho lona ha ba dumellane lefatsheng , ntho tsohle tseo ba di kopang , ba tla di newa ke Ntate ya mahodimong .
40018020	Hobane moo ba babedi , kapa ba bararo , ba phuthehileng teng ka lebitso la ka , ke teng hara bona .
40018021	Yaba hona Petrose a mo atamelang , a re : Morena , ngwaneso ha a ntse a ntshitelwa , ke tla mo tshwarela hakae na ? E tla ba hasupa na ?
40018022	Jesu a re ho yena : Ke re ho wena : E se ke ya eba hasupa , e mpe e be ha mashome a supileng a balwang hasupa .
40018023	Ka baka leo , mmuso wa mahodimo o tshwana le morena ya ratileng ho hlahloba bahlanka ba hae .
40018024	Eitse ha a qala ho bala , ha tliswa ho yena e mong ya nang le molato wa ditalenta tse dikete tse leshome ;
40018025	mme kahobane a hlokile seo a ka lefang ka sona , morena wa hae a laela , a re , ho rekiswe ka yena , le ka mosadi wa hae , le ka bana , le ka tsohle tseo a nang le tsona , molato o tle o phethwe jwalo .
40018026	Empa mohlanka eo a kgumama pela hae , a mo rapela , a re : Morena , o ke o nthekolohele , mme ke tla o lefela hohle .
40018027	Morena wa mohlanka eo a mo utlwela bohloko , a mo lesa , a mo leballa molato .
40018028	Empa mohlanka eo , ha a tswela kantle , a teana le molekane wa hae wa bohlanka , ya nang le molato ho yena wa didenare tse lekgolo ; yaba o a mo tshwara , a mo kgama , a re : Lefa molato wa hao .
40018029	Molekane wa hae wa bohlanka a itihela maotong a hae , a mo rapela , a re : Nthekolohele , mme ke tla o lefela .
40018030	Eo a hana , a mpa a ya , a mo kgarameletsa teronkong , hore a be a lefe molato .
40018031	Balekane ba hae ba bohlanka , ha ba bona ho entsweng , ba swaba haholo , mme ba ya bolella morena wa bona tsohle tse etsahetseng .
40018032	Yaba morena wa hae o mo laetsa , a re ho yena : Mohlanka ya lonya , ke ne ke o leseletse molato wohle wa hao , kahobane o ne o nthapetse .
40018033	Ana e ne e se tshwanelo ya hao le wena ho hauhela molekane wa hao wa bohlanka jwalokaha ke ne ke o hauhetse le wena na ?
40018034	Morena wa hae a ba bohale , mme a mo neela bahlokofatsi , hore a be a lefe molato wohle wa hae .
40018035	Le tla etswa jwalo ke Ntate ya mahodimong , ha e mong le e mong wa lona a sa tshwarele ngwanabo ditlolo ka pelo ya hae yohle .
40019001	Eitse hobane Jesu a qete dipolelo tseo , a tloha Galelea , a ya naheng ya Judea , mose wane wa Jordane .
40019002	Matshwele a maholo a mo latela , mme a ba fodisa teng .
40019003	Bafarisi le bona ba tla ho yena , ho mo leka ; yaba ba re ho yena : Hleka motho o dumeletswe ho hlala mosadi wa hae ka baka la eng le eng na ?
40019004	A ba araba , a re : Na ha le a ka la bala hobane ya ba entseng tshimolohong , o ba entse e le e motona le e motshehadi ,
40019005	a re : Ka baka leo , monna o tla tlohela ntatae le mmae , a kgomarele mosadi wa hae , mme ba babedi e tla ba nama e le nngwe feela ?
40019006	Ha ho le jwalo , ha ba sa hlola ba eba babedi , empa e le nama e le nngwe feela . Ke moo ke reng : Seo Modimo o se kopantseng hammoho , se se ke sa arolwa ke motho .
40019007	Ba re ho yena : Moshe eena o laetse keng ho nea mosadi lengolo la hlalo , le ho mo hlala ?
40019008	A re ho bona : Moshe o le dumeletse ho hlala basadi ba lona ka baka la bothata ba dipelo tsa lona ; empa tshimolohong , ho ne ho se jwalo .
40019009	Mme ke re ho lona : E mong le e mong ya hlalang mosadi wa hae , haese ka baka la bofebe , a nyala e mong , o a feba ; le ya nyalang ya hladilweng , le yena o a feba .
40019010	Barutuwa ba hae ba re ho yena : Ha taba tsa monna le mosadi di dutse jwalo , ha ho molemo ho nyala .
40019011	A re ho bona : Hase bohle ba nang le kutlwisiso ya taba eo , haese ba e neilweng .
40019012	Hobane maqhalaha a teng a tswetsweng a le jwalo dimpeng tsa bomma wona ; mme maqhalaha a teng a entsweng maqhalaha ke batho , mme maqhalaha a teng hape a iketseng mahqalaha ka baka la mmuso wa mahodimo . Ya ka utlwisisang taba eo , a e utlwisise .
40019013	Jwale , ha tliswa ho Jesu bana , hore a ba bee matsoho , a ba rapelle ; empa barutuwa ba kgalemela ba ba tlisang .
40019014	Jesu a re ho bona : Lesang bana , le se ke la ba thibela ho tla ho nna ; hobane mmuso wa mahodimo ke wa ba jwaloka bona .
40019015	Mme eitse ha a ba beile matsoho , a tloha teng .
40019016	E mong a tla , a re ho yena : Moruti ya molemo , taba e ntle ke efe eo ke tla e etsa hore ke be le bophelo bo sa feleng ?
40019017	Jesu a re ho yena : Na o mpitsetsang ya molemo ? Ya molemo ke Modimo o nnotshi . Empa ha o rata ho kena bophelong , o boloke melao .
40019018	A re ho yena : Efe ? Jesu a re : E reng : O se ke wa bolaya , o se ke wa feba , o se ke wa utswa , o se ke wa bea bopaki ba bohata ,
40019019	o hlonephe ntatao le mmao , mme o rate wa heno jwalokaha o ithata .
40019020	Mohlankana eo a re ho yena : Ke e bolokile kaofela esale bonyenyaneng ba ka ho fihlela jwale ; na ke sa hlokang ?
40019021	Jesu a re ho yena : Ha o rata ho phetheha , eya , o rekise ka tseo o nang le tsona , o abele bafumanehi , mme o tla ba le letlotlo lehodimong ; o ntano tla , o ntatele .
40019022	Empa mohlankana , ha a utlwa polelo eo , a ikela a swabile haholo , hobane e ne e le ya nang le maruo a maholo .
40019023	Yaba Jesu o bolella barutuwa ba hae , a re : Kannete ke re ho lona : Ho thata ho morui ho kena mmusong wa mahodimo .
40019024	Ke pheta ke re ho lona : Ho ka ba bonolo ha kamele e kena ka lesoba la lemao , ho ena le hore morui a kene mmusong wa mahodimo .
40019025	Barutuwa ba hae , ha ba utlwa a rialo , ba tsota haholo , ba re : Ha ho le jwalo , ho ka bolokeha mang na ?
40019026	Jesu a ba tadima , a re ho bona : Ha e le batho , ke ntho e ba sitang , empa Modimo ha o sitwe ke letho .
40019027	Jwale , Petrose a bua , a re ho yena : Bona , rona re tlohetse tsohle , mme re o latetse ; re tla ba le eng ka hona ?
40019028	Yaba Jesu o re ho bona : Kannete ke a le bolella , ke re : Ntjhafalong ya tsohle , mohla Mora motho a dulang teroneng ya kganya ya hae , lona ba ntatetseng , le tla dula le lona diteroneng tse leshome le metso e mmedi , le ahlole meloko ya Iseraele e leshome le metso e mmedi .
40019029	E mong le e mong ya tlohetseng matlo , leha e le banababo , kapa bokgaitsedie , leha e le ntatae , kapa mmae , kapa bana , leha e le masimo , ka baka la lebitso la ka , o tla newa halekgolo , a je le lefa la bophelo bo sa feleng .
40019030	Empa ba bangata ba pele e tla ba ba morao , mme ba morao e tla ba ba pele .
40020001	Hobane mmuso wa mahodimo o tshwana le mong a ntlo ya tswileng e sa le kameso , ho memela tshimo ya hae ya merara balemi .
40020002	Yare ha a dumellane le balemi hore moputso wa tsatsi le le leng e tla ba tjhelete ya denare , a ba romela tshimong ya hae ya merara .
40020003	A boela a tswa e batlile ho ba hora ya boraro , a bona ba bang ba eme lepatlelong la motse , ba sa etse letho .
40020004	Le ho bona a re : Eyang le lona tshimong ya ka ya merara , mme ke tla le nea se le loketseng ; mme ba ya .
40020005	A boela a tswa e batlile ho ba hora ya botshelela , hape le ka ya boroba mono o le mong , mme a boela a etsa jwaloka pele .
40020006	Ha a etswa e batlile ho ba hora ya leshome le motso o mong , a bona ba bang ba eme ba sa etse letho ; a re ho bona : Le emetseng jwalo tsatsi lohle , le sa etse letho ?
40020007	Ba re ho yena : Ke kahobane re sa ka ra memuwa ke motho . A re ho bona : Le lona , eyang tshimong ya ka ya merara , mme ke tla le nea se le loketseng .
40020008	Hoba e be mantisboya , monga tshimo ya merara a re ho mohlahlobi wa ntlo ya hae : Bitsa balemi , o ba nee moputso wa bona ; o qale ka ba morao , o qetelle ka ba pele .
40020009	Ba memilweng e batlile ho ba hora ya leshome le motso o mong , ha ba etla , e mong le e mong a fumana denare .
40020010	Ba pele , ha ba etla , ba hloma ba tla newa ho fetisang ; empa le bona ba newa e mong le e mong denare .
40020011	Ha ba e nkile , ba kganana ho monga ntlo ,
40020012	ba re : Bao ba morao ba sebeditse hora e le nngwe feela , mme o ba lekantse le rona , ba jereng boima ba letsatsi le ho tjhesa ha lona !
40020013	A araba , a re ho e mong wa bona : Molekana ka , ha ke o je ; ana ha o a dumellana le nna ka denare e le nngwe feela na ?
40020014	Nka ntho ya hao , o ikele ; ke rata ho nea enwa wa morao jwalokaha ke o neile .
40020015	Kapa ha ho a ntokela ho etsa ka ntho tsa ka kamoo ke ratang kateng , na ? Kapa leihlo la hao le mona kahobane ke le molemo na ?
40020016	Ka mokgwa o jwalo , ba morao e tla ba ba pele , ba pele e tla ba ba morao .
40020017	Yare ha Jesu a nyolohela Jerusalema , a sa le tseleng , a nkela barutuwa ba hae ba leshome le metso e mmedi thoko , a re ho bona :
40020018	Bonang , re nyolohela Jerusalema , mme Mora motho o tla neelwa baprista ba baholo le bangodi ; ba tla mo ahlolela lefu .
40020019	Ba tla mo neela baditjhaba , hore ba mo some , le ho mo shapa , le ho mo thakgisa sefapanong ; mme o tla tsoha ka tsatsi la boraro .
40020020	Yaba ho tla ho yena mma bara ba Sebedea a ena le bara ba hae , mme a kgumama , a kopa ho hong ho yena .
40020021	Jesu a re ho yena : O batlang ? Eo a mmolella , a re : Ako re , bara bana ba ka ba babedi ba dule mmusong wa hao , e mong letsohong la hao le letona , e mong ho le letshehadi .
40020022	Jesu a araba , a re : Ha le tsebe seo le se kopang . — Na le ka tseba ho nwela senwelong seo ke tla nwela ho sona , le ho kolobetswa ka kolobetso eo ke tla kolobetswa ka yona ? Ba re ho yena : Re ka tseba .
40020023	A re ho bona : Efela le tla nwela senwelong sa ka , mme le tla kolobetswa ka kolobetso eo ke tla kolobetswa ka yona ; empa haele ho dula letsohong la ka le letona , kapa ho le letshehadi , ha ke na ho ho nea motho , haese ba ho lokiseditsweng ke Ntate .
40020024	Ba leshome ha ba utlwa taba eo , ba hlonamela Jakobo le moenae Johanne .
40020025	Jesu , yare ha a ba bileditse ho yena , a re : Le a tseba hoba marena a ditjhaba a di busa , mme baholo ba tsona ba na le puso e thata hodima tsona .
40020026	Ho se ke ha eba jwalo ho lona ; empa mang le mang ya ratang ho ba moholo hara lona , e ke e be mohlanka wa lona ;
40020027	mme mang le mang ya ratang ho ba wa pele hara lona , e be mofo wa lona ;
40020028	jwaloka Mora motho , ya sa kang a tlela ho sebeletswa , empa e le ho sebeletsa le ho neela bophelo ba hae ho ba topollo ya ba bangata .
40020029	Eitse ha ba etswa Jeriko , bongata bo boholo ba latela Jesu .
40020030	Batho ba babedi ba foufetseng , ba dutseng pela tsela , ha ba utlwa hoba Jesu o a feta , ba howa , ba re : Morena , mora Davida , re utlwele bohloko !
40020031	Mme bongata jwa ba kgalemela , jwa re , ba kgutse ; empa bona ba eketsa ho howa , ba re : O re utlwele bohloko , Morena , mora Davida !
40020032	Yaba Jesu o ema , a ba bitsa , a re : Le rata ha ke le etsetsa eng ?
40020033	Ba re ho yena : Morena , mahlo a rona a ke a tutubollwe .
40020034	Jesu a ba utlwela bohloko , a ama mahlo a bona , mme hang mahlo a bona a boela a bona ; mme ba mo latela .
40021001	Yare ha ba atametse Jerusalema , ba se ba fihlile Bethefage , thabeng ya Mehlwaare , Jesu a roma barutuwa ba le babedi ;
40021002	a re ho bona : Eyang motsaneng oo le o lebileng ; etlare le sa fihla , le tla be le fumane esele e holehilweng , e nang le petsana ya yona ; le di lokolle , mme le ntlisetse tsona .
40021003	Etlare ha motho a le botsa taba , le tle le re ho yena : Morena o a di hloka ; mme o tla phakisa a di romele .
40021004	Hoo hohle ho entswe hore ho tle ho etsahale ho boletsweng ke moporofeta ya itseng :
40021005	Bolellang moradi wa Sione , le re : Bona , Morena wa hao ke eo ya tlang ho wena , a le bonolo , a kaletse esele , petsana ya esele e lemaletseng joko .
40021006	Ebile barutuwa ba ya , ba etsa kamoo ba laetsweng kateng , ke Jesu .
40021007	Ba tlisa esele le petsana ya yona , mme ba ala diaparo tsa bona hodima yona , mme Jesu a e kalla .
40021008	Bongata bo boholo ba ala diaparo tsa bona tseleng ; mme ba bang ba rema makala a difate , ba a ala tseleng .
40021009	Mme bongata bo eteletseng pele le bo latelang ba howa , ba re : Hosanna ho mora Davida ! Ho bokwe ya tlang ka lebitso la Morena ! Hosanna mahodimong a hodimodimo !
40021010	Eitse ha a kena Jerusalema , motse wohle wa hwerehana , wa re : Enwa ke mang na ?
40021011	Matshwele a re : Ke Jesu , moporofeta ya tswang Nasaretha wa Galelea .
40021012	Jesu a kena tempeleng ya Modimo ; a lelekela ntle bohle ba bapatsang le ba rekang ka tempeleng ; a diha ditafole tsa ba ananyang ditjhelete , le ditulo tsa ba bapatsang ka maeba .
40021013	A re ho bona : Ho ngodilwe , ho thwe : Ntlo ya ka e tla bitswa ntlo ya thapelo , athe lona , le e entse lehaha la mashodu .
40021014	Ha tla ho yena ka tempeleng difofu le dihlotsa , mme a di fodisa .
40021015	Empa baprista ba baholo le bangodi , ha ba bona tse makatsang tseo a di etsang , le bana ba howang ka tempeleng , ba reng : Hosanna ho mora Davida ! ba hlonama haholo .
40021016	Ba re ho yena : Na o utlwa seo bao ba se bolelang na ? Jesu a re ho bona : E , na ha le eso ho ka le bala taba e reng : O tumisitse dithoko tsa hao ka melomo ya bana le ya ba anyang , na ?
40021017	Yaba o a ba tlohela , a tswa motseng , a ya Bethania , mme a robala teng .
40021018	Kameso , ha a boela motseng , a lapa .
40021019	A bona sefate sa feiye se pela tsela , a ya ho sona , empa a se ke a fumana letho ho sona , haese mahlaku feela ; a re ho sona : Ho se ke ha ba ha hlaha tholwana ho wena le ka ho sa feleng . Yaba sefate sa feiye se omella hanghang .
40021020	Barutuwa ha ba bona hoo , ba makala , ba re : Ana sefate sa feiye se omeletse jwang hanghang ?
40021021	Jesu a araba , a re ho bona : Kannete ke a le bolella , ke re : Holane le na le tumelo , le sa belaele , le ka be le etsa , e seng se entsweng ho sefate sa feiye feela , empa leha le be le ka re ho thaba ena : Tloha , o itihele lewatleng , ho ne ho ka etsahala .
40021022	Se seng le se seng seo le se kopang ka thapelo , ha le dumela , le tla se newa .
40021023	Eitse hobane a fihle tempeleng , baprista ba baholo le baholo ba setjhaba ba tla ho yena , ha a ntse a ruta , ba re : Ntho tseo , o di etsa ka matla afe ? Mme matla ao o a neilwe ke mang ?
40021024	Jesu a ba araba , a re : Ke tla le botsa taba le nna ; ekare ha le mpolella yona , le nna ke tla le bolella matla ao ke etsang ntho tseo ka wona .
40021025	Ana kolobetso ya Johanne e ne e tswa kae ? Na e ne e tswa lehodimong , kapa bathong ? Yaba ba eletsana hammoho , ba re : Ha re re : E ne e tswa lehodimong , o tla re : Ha ho le jwalo , ha le a ka la e dumela keng ?
40021026	Mme ha re ka re : E ne e tswa bathong , re tshaba bongata , hobane bohle ba re : Johanne ke moporofeta .
40021027	Yaba ba araba Jesu , ba re : Ha re tsebe . Mme a re ho bona : Le nna , nke ke ka le bolella matla ao ke etsang ntho tseo ka wona .
40021028	Empa le reng ka taba ena ? Motho o ne a na le bara ba babedi ; a ya ho wa pele , a re ho yena : Mora ka , eya , o sebetse kajeno tshimong ya ka ya merara .
40021029	Eo a araba , a re : Ke a hana . Empa hamorao , a baka , a ya .
40021030	A ya ho wa bobedi , le ho yena a rialo , mme eo a mo araba , a re : Ke a ya , morena . Empa a se ke a ya .
40021031	Ana ho bona ba babedi , ke ofe ya entseng thato ya ntatae ? Ba re ho yena : Ke wa pele . Jesu a re ho bona : Kannete ke a le bolella , ke re : Balekgetho le basadi ba bafebi ba le raka mmusong wa Modimo .
40021032	Hobane Johanne o tlile ho lona ka tsela ya ho loka , mme ha le a ka la mo dumela ; empa balekgetho le basadi ba bafebi ba mo dumetse ; mme lona , leha le bone hoo , ha le a ka la baka , la mo dumela .
40021033	Utlwang setshwantsho se seng : Motho o ne a le teng , e leng monga ntlo , ya hlomileng tshimo ya merara ; a e sireletsa ka motero , a tjheka sehatelo teng , a e hahela tora , mme a e laeletsa balemi , a ntoo eta .
40021034	Yare ha nako ya ditholwana e atametse , a roma bahlanka ba hae ho balemi ho nka ditholwana tsa hae .
40021035	Empa balemi ba tshwara bahlanka ba hae , ba otla e mong , ba bolaya e mong , ba tlepetsa e mong ka majwe .
40021036	A boela a roma bahlanka ba bang , ba fetisang ba pele ka bongata , mme le bona ba etswa jwaloka ba pele .
40021037	Ho feleng , a romela mora hae ho bona , a re : Ba tla hlompha mora wa ka .
40021038	Empa balemi , ha ba bona mora hae , ba bolellana , ba re : Enwa ke mojalefa ; tloong , re mmolayeng , re tle re inkele lefa la hae .
40021039	Yaba ba mo tshwara , ba mo lahlela kantle ho tshimo ya merara , ba mmolaya .
40021040	Ana mohla monga tshimo ya merara a fihlang , balemi bao o tla ba etsa jwang na ?
40021041	Ba re ho yena : O tla timetsa ba babe bao hampe , mme tshimo ya hae ya merara o tla e laeletsa balemi basele , ba tla mo nea ditholwana nakong ya tsona .
40021042	Jesu a re ho bona : Ana ha le a ka la bala Mangolong taba e reng : Lejwe leo bahahi ba le lahlileng , ke lona le entsweng la motheo , la sekgutlo ? Le entswe le jwalo ke Morena , mme ke le makatsang mahlong a rona .
40021043	Ka baka leo , ke re ho lona : Mmuso wa Modimo le tla o amohuwa , mme o tla newa setjhaba se seng se tla beha ditholwana tsa wona .
40021044	Ya tla wela hodima lejwe leo , o tla robeha , mme le tla pitla eo le mo welang hodimo .
40021045	Baprista ba baholo le bafarisi , ha ba utlwile ditshwantsho tseo tsa hae , ba tseba hobane o lekantse bona .
40021046	Mme ba batla ho mo tshwara ; empa ba tshaba bongata , kahobane ba ne ba re , Jesu ke moporofeta .
40022001	Jesu a boela a bua le bona ka ditshwantsho , a re :
40022002	Mmuso wa mahodimo o tshwana le morena ya neng a etsetse mora wa hae mokete wa bohadi .
40022003	A roma bahlanka ba hae ho bitsa ba neng ba memetswe bohadi ; empa ba hana ho tla .
40022004	A boela a roma bahlanka ba bang , a re : Bolellang ba memilweng , le re : Bonang , ke lokisitse mokete wa ka , dikgomo tsa ka le dinonneng tsa ka di hlabilwe ; ntho tsohle di se di lokile ; tloong bohading .
40022005	Empa bao ba nyedisa , mme ba ya , e mong tshimong ya hae , e mong papatsong ya hae .
40022006	Ba bang ba tshwara bahlanka ba hae , ba ba omanya , mme ba ba bolaya .
40022007	Morena , ha a utlwa taba tseo , a halefa ; a roma makgotla a hae , a timetsa babolai bao , a tjhesa le motse wa bona .
40022008	Yaba o bolella bahlanka ba hae , a re : Bohadi bo se bo lokisitswe , empa ba neng ba bo bileditswe , e ne e se ba bo tshwanelang .
40022009	Jwale , ikeleng mateonong a ditsela , mme le biletse bohading bohle bao le ba fumanang .
40022010	Yaba bahlanka bao ba tswela ditseleng , ba bokella bohle bao ba ba fumanang , dikgwahlapa le dikgabane , mme ntlo ya bohadi ya tlala batho ba dulang dijong .
40022011	Eitse morena ha a kena ho bona ba dutseng dijong , a bona motho ya sa aparang kobo ya bohadi .
40022012	A re ho yena : Mokana ka , o kene jwang mona , o se na kobo ya bohadi na ? Eo a hloka puo .
40022013	Yaba morena o re ho bahlanka : Mmofeng maoto le matsoho , le mo nke , mme le mo lahlele lefifing le kantle , moo dillo di tla ba teng le ditsikitlano tsa meno .
40022014	Hobane ba bitswang ba bangata , empa ba kgethilweng ha ba bakae .
40022015	Yaba bafarisi ba tloha , ba ya rera hammoho kamoo ba ka mo tshwasang ka dipolelo tsa hae kateng .
40022016	Ba roma ho yena barutuwa ba bona le Baheroda , ba ya re : Moruti , re a tseba hobane o wa nnete , le hoba o ruta tsela ya Modimo ka nnete , le hoba ha o re letho ka motho ; hobane tshobotsi ya motho ha e tadingwe ke wena .
40022017	Ka baka leo , o re bolelle kgopolo ya hao : Hleka ho a lokela ho ntshetsa Sesare lekgetho , kapa tjhe ?
40022018	Empa Jesu a tseba lonya la bona , a re : Le ntekelang , lona baikaketsi ?
40022019	Mpontsheng tjhelete ya lekgetho . Yaba ba mo hlahisetsa denare .
40022020	A re ho bona : Setshwantsho sena ke sa mang , le lengolo lena ke la mang ?
40022021	Ba re ho yena : Ke la Sesare . Yaba o re : Hommeng ! Ntshetsang Sesare tseo e leng tsa Sesare , le ntshetse Modimo tseo e leng tsa Modimo .
40022022	Yare ha ba utlwa taba eo , ba makala , ba mo tlohela , ba ikela .
40022023	Tsatsing lona leo , basadusi , e leng ba latolang tsoho ya bafu , ba tla ho yena , ba mmotsa ,
40022024	ba re : Moruti , Moshe o itse : Monna ha a eshwa , a se na bana , ngwanabo o tla nka mosadi wa hae , a hlahisetse ngwanabo bana .
40022025	Bara ba motho a le mong , ba supileng , ba ne ba le teng hara rona ; e moholo a shwa , a se a nyetse ; mme kahobane a sa ka a ba le bana , a siela moenae mosadi wa hae .
40022026	Ha eba jwalo le wa bobedi , le wa boraro , ho isa ho wa bosupa .
40022027	Kamora bona bohle , mosadi le yena a shwa .
40022028	Ana ha ho le jwalo , mohla tsoho ya bafu , mosadi eo e tla ba wa ofe ho ba supileng , haele moo ba kile ba eba le yena bohle ?
40022029	Empa Jesu a araba , a re ho bona : Le lahlehile ke hobane ha le tsebe Mangolo le matla a Modimo ;
40022030	hobane tsohong ya bafu , ha ho ka ke ha nyalwa , leha e le ho nyadiswa , empa batho ba tla ba jwaloka mangeloi a Modimo lehodimong .
40022031	Haele ka tsoho ya bafu , na ha le a ka la bala hoo le ho boleletsweng ke Modimo , ha o re :
40022032	Nna , ke Modimo wa Abrahama , le Modimo wa Isaaka , le Modimo wa Jakobo ; Modimo hase Modimo wa bafu , empa ke wa ba phelang .
40022033	Mme bongata ha bo utlwa hoo , ba tsota thuto ya hae .
40022034	Bafarisi , ha ba utlwa hobane o kgutsisitse basadusi , ba phutheha hammoho .
40022035	Yaba e mong wa bona , e leng moruti wa molao , o botsa Jesu , ka ho mo leka , a re :
40022036	Moruti , taelo e kgolo ya molao ke efe na ?
40022037	Jesu a re ho yena : Ke e reng : Rata Morena , Modimo wa hao , ka pelo ya hao yohle , le ka moya wa hao wohle , le ka kgopolo ya hao yohle .
40022038	Molao oo ke o moholo wa pele .
40022039	Mme wa bobedi , o tshwanang le wona , ke o reng : Rata wa heno jwalokaha o ithata .
40022040	Melao e mmedi eo ke motheo wa molao wohle le wa baporofeta .
40022041	Bafarisi ha ba phuthehile , Jesu a ba botsa ,
40022042	a re : Le reng ka Kreste ? Ke mora wa mang na ? Ba re ho yena : Ke wa Davida .
40022043	A re ho bona : Ha ho le jwalo , na Davida ha a bolediswa ke Moya , o mmitsetsang morena wa hae , ha a re :
40022044	Morena o itse ho morena ka : Dula letsohong la ka le letona , ke be ke bee bao e leng dira ho wena bonamelo ba maoto a hao ?
40022045	Na Davida ha a mmitsa morena , e ka ba mora wa hae jwang ?
40022046	Ha ho a ka ha eba motho ya tsebileng ho mo araba letho , mme haesale mohlang oo , ha ho a ka ha hlola ho eba ya betileng pelo ho mmotsa .
40023001	Yaba Jesu o bolella bongata le barutuwa ba hae ,
40023002	a re : Bangodi le bafarisi ba dutse ditulo tsa Moshe .
40023003	Ka baka leo , le boloke , mme le etse tsohle tseo ba le bolellang tsona , le mpe le se ke la etsa ka diketso tsa bona ; hobane ba bolela , empa ha ba etse .
40023004	Ba bofa diphahlo tse boima , tse imelang , mme ba di jarisa batho mahetleng , athe bona ha ba rate ho di sisinya le ka monwana .
40023005	Diketso tsa bona tsohle ba di etsa hore ba tle ba bonwe ke batho ; hobane ba rwala meqhaka ya difilaktera tse diphara , mme ba lelefatsa dipodi dikobong tsa bona ;
40023006	ba rata ditulo tsa kapele meketeng , le ditulo tse kapele masinagogeng ,
40023007	le ho dumediswa mapatlelong , le ho bitswa ke batho : Rabbi ! Rabbi !
40023008	Empa lona , le se ke la bitswa Rabbi , hobane moruti wa lona o mong , e leng Kreste , mme lona bohle le bana ba motho a le mong .
40023009	Le se ke la bitsa motho lefatsheng ntata lona , hobane o mong feela eo e leng Ntata lona , ke ya leng mahodimong .
40023010	Hape , le se ke la bitswa benghadi , hobane monghadi wa lona o mong , e leng Kreste .
40023011	Empa e moholo ho lona e tla ba mohlanka wa lona .
40023012	E mong le e mong ya iphahamisang , o tla kokobetswa , mme e mong le e mong ya ikokobetsang , o tla phahamiswa .
40023013	Ho madimabe lona , bangodi le bafarisi , baikaketsi ! hobane le kwalla batho mmuso wa mahodimo ; athe lona , ha le kene teng , mme ba ratang ho kena ha le ba dumelle ho kena .
40023014	Ho madimabe lona , bangodi le bafarisi , baikaketsi ! hobane le metsa matlo a basadi ba bahlolohadi , ka ho re , le ba etsetsa merapelo e melelele ; ka baka leo , le tla ahlolwa ka kahlolo e fetisisang .
40023015	Ho madimabe lona , bangodi le bafarisi , baikaketsi ! hobane le tsamaya le lewatle le lefatshe lohle ho etsa morutuwa a le mong , mme ha a se a entswe , le mo etsa ngwana wa dihele habedi ho fetisa lona .
40023016	Ho madimabe lona , batsamaisi ba foufetseng , le reng : Motho ha a anne ka tempele , ha ho nang ; empa ha a anne ka kgauta ya tempele , o tlamilwe .
40023017	Mawatla le difofu ! ho hoholo keng ? Na ke kgauta , kapa a ke tempele e halaletsang kgauta na ?
40023018	Hape le re : Motho ha a anne ka aletare , ha ho nang ; empa ha a anne ka kabelo e hodima yona , o tlamilwe .
40023019	Mawatla le difofu ! ho hoholo keng ? Na ke kabelo , kapa ke aletare e halaletsang kabelo na ?
40023020	Mme jwale , ya anang ka aletare , o ana ka yona le ka tsohle tse hodima yona ;
40023021	le ya anang ka tempele , o ana ka yona le ka ya ahileng ho yona ;
40023022	le ya anang ka lehodimo , o ana ka terone ya Modimo le ka ya dutseng hodima yona .
40023023	Ho madimabe lona , bangodi le bafarisi , baikaketsi ! hobane le ntsha karolo ya leshome ya kwena le anetha le kumine , mme le siya hoo e leng boholo ba molao , e leng tokiso , le mohau , le tumelo ; anthe le ne le tshwanetse ho etsa ntho tsena , le ntse le sa tlohele ho etsa tseno .
40023024	Batsamaisi ba foufetseng ! le hlotlha ntsitsinyana , athe le metsa kamele !
40023025	Ho madimabe lona , bangodi le bafarisi , baikaketsi ! hobane le hlatswa mohope le sejana kantle , athe kahare ho tletse boshodu le ho senya .
40023026	Mofarisi ya sefofu ! hlatswa mohope le sejana kahare ho tsona pele , bokantle ba tsona bo tle bo hlweke le bona .
40023027	Ho madimabe lona , bangodi le bafarisi , baikaketsi ! hobane le jwaloka mabitla a kwetlisitsweng , a nang le ponahalo e ntle kantle , kanthebo , kahare , a tletse masapo a bafu le ho bola hohle .
40023028	Le lona , ho batho ba le tadimang kantle , ho jwaloka eka le lokile , athe kahare ho lona le tletse boikaketsi le bokgopo .
40023029	Ho madimabe lona , bangodi le bafarisi , baikaketsi ! hobane le haha mabitla a baporofeta , mme le kgabisa mabitla a ba lokileng ;
40023030	mme le re : Holane re na be re le teng mehleng ya bontata rona moholo , re ka be re sa ka ra kopana le bona polaong ya baporofeta .
40023031	Le ikahlola jwalo hobane le le bana ba ba bolaileng baporofeta ,
40023032	mme le phethisisa tekanyo ya bontata lona .
40023033	Dinoha , madinyane a marabe ! Le ka phema kahlolo ya dihele jwang ?
40023034	Ka baka leo , bonang , ke romela ho lona baporofeta , le ba bohlale , le bangodi ; mme le tla bolaya ba bang , le thakgise ba bang difapanong , le shape ba bang masinagogeng a lona , le ba leleke motseng o mong le o mong ;
40023035	madi wohle a lokileng , a tsholletsweng lefatsheng , a tle a bokane ho lona , ho qala ka madi a Abele ya lokileng , ho tlisa mading a Sakaria , mora Barakia , eo le mmolaileng mahareng a tempele le aletare .
40023036	Kannete ke re ho lona : Tseo tsohle di tla hlahela moloko wona !
40023037	Jerusalema , Jerusalema , ya bolayang baporofeta , ya tlepetsang ka majwe ba rongwang ho wena , ke ratile hangata hakakang ho bokella bana ba hao , jwaloka kgoho ha e bokella ditsuanyana tsa yona tlasa mapheo a yona , empa le hanne .
40023038	Bonang , ntlo ya lona e tla sala e le lesupi ,
40023039	hobane ke re ho lona : Ho qala jwale , ha le ka ke la hlola le mpona , ho be ho fihle mohla le tla re : Ho bokwe ya tlang ka lebitso la Morena !
40024001	Yare Jesu ha a etswa tempeleng , a itsamaela . Yaba barutuwa ba hae ba mo atamela , ho mmontsha mehaho ya tempele .
40024002	Empa Jesu a re : Le a di bona ntho tseo tsohle ? Kannete ke re ho lona : Ha ho ka ke ha leswa teng lejwe hodima lejwe le leng , le sa heletswang .
40024003	Eitse hobane a dule thabeng ya Mehlwaare , barutuwa ba hae ba tla ho yena ba nnotshi , ba re ho yena : Re bolelle nako taba tseo di tla etsahala ka yona , le ntho eo e tla ba pontsho ya ho tla ha hao , le ya ho fela ha lefatshe .
40024004	Jesu a ba araba , a re : Iponeleng , le tle le se ke la thetswa ke motho .
40024005	Hobane ba bangata ba tla tla ka lebitso la ka , ba re : Ke nna Kreste . Mme ba tla thetsa ba bangata .
40024006	Le tla utlwa dintwa le medumo ya dintwa ; le mpe le bone hore le se ke la tshoha ; tseo tsohle e ka kgona di etsahale , empa le moo ha e eso ho be bona bofelo .
40024007	Hobane setjhaba se seng se tla tsohela setjhaba se seng matla , mmuso o mong o lwantshe mmuso o mong ; ditlala di tla ba teng , le mafu a akaretsang , le ditshisinyeho tsa lefatshe ka nqa tse ngata .
40024008	Empa tseo tsohle e tla ba qalo feela ya tlokotsi .
40024009	Mohlang oo , le tla neelwa ho tshwenngwa , le tla bolawa , mme le tla hlouwa ke ditjhaba tsohle ka baka la lebitso la ka .
40024010	Ke moo ba bangata ba tla kgoptjwa , mme ba tla ekana , ba tla hloyana .
40024011	Ho tla hlaha baporofeta ba bohata ba bangata , mme ba tla thetsa batho ba bangata .
40024012	Mme lerato la ba bangata le tla tapa ka baka la ngatafalo ya bokgopo .
40024013	Empa ya tiisetsang ho fihlela qetellong , ke yena ya tla bolokeha .
40024014	Evangeli ena ya mmuso e tla bolelwa lefatsheng lohle , e tle e be bopaki ho ditjhaba tsohle ; mme e tla ba hona bofelo bo hlahang .
40024015	Jwale , etlare ha le bona manyala a bofediso , a boletsweng ke moporofeta Daniele , a eme nqalong e halalelang — ya balang a lemohe ! —
40024016	mohlang oo , ba leng Judea ba balehele dithabeng ;
40024017	ya leng hodima ntlo , a se ke a theohela ho nka ntho tlung ya hae ;
40024018	le ya leng masimong , a se ke a kgutlela hae ho nka kobo ya hae .
40024019	Ho tla ba madimabe basadi ba baimana , le ba anyesang mehleng eo .
40024020	Le rapele hore paleho ya lona e se hlahe mariha , leha e le ka Sabatha .
40024021	Hobane mohlang oo , mahlomola a tla ba maholo , haesale le tshimolohong ya lefatshe , ho fihlela jwale , tsietsi e kalo ha e eso ho ka e eba teng , mme ha e ka ke ya boela ya eba teng le ka mohla o le mong .
40024022	Le hojane matsatsi ao a se ke a kgutshofatswa palo , ho ne ho ke ke ha phonyoha motho ; empa ka baka la bakgethwa , matsatsi ao a tla kgutshofatswa .
40024023	Mohlang oo , ha motho a ka re ho lona : Bonang , Kreste o mona , kapa Kreste o mane , le se ke la dumela .
40024024	Hobane ho tla hlaha bokreste ba bohata , le baporofeta ba bohata , mme ba tla etsa mehlolo e meholo le meeka e ka thetsang le bona bakgethwa , hola ke ntho e ka etswang .
40024025	Bonang , ke le boleletse pele , ditaba di eso ho hlahe .
40024026	Ka baka leo , ha ba re ho lona : Bonang , o nahathothe , le se ke la tswela teng ; kapa ha ba re : Bonang , o phaposing ya ntlo , le se ke la dumela .
40024027	Hobane jwalokaha lehadima le hadima le etswa botjhabela , mme le benyetsa bophirimela , ho tla ha Mora motho ho tla ba jwalo .
40024028	Hobane moo setopo se leng teng , ke moo manong a tla bokana teng .
40024029	Hanghang kamora mahlomola a mehla eo , letsatsi le tla fifala , kgwedi e tla hloka lesedi , dinaledi di tla wa lehodimong , mme tse matla tsa lehodimo di tla sisinyeha .
40024030	Mohlang oo , pontsho ya Mora motho e tla hlaha lehodimong ; ke moo ditjhaba tsohle tsa lefatshe di tla iteta difuba , mme di tla bona Mora motho a etla ka maru a lehodimo , ka matla a maholo le ka kganya e kholo .
40024031	O tla roma mangeloi a hae a letsang diterompeta tse modumo o moholo , hore a bokelle bakgethwa ba hae meyeng e mene , ho qala pheletsong e nngwe ya mahodimo ho isa ho e nngwe .
40024032	Ithuteng ho lekanya ditaba ka sefate sa feiye . Lekala la sona ha le se le le bonolo , mme le se le hlahisa mahlaku , le tseba kahoo hobane lehlabula le haufi .
40024033	Le lona , etlare ha le bona tseo tsohle , le tsebe hoba Mora motho o haufi , o monyako .
40024034	Kannete ke re ho lona : Moloko wona o ke ke wa feta , tseo tsohle di eso ho etsahale .
40024035	Lehodimo le lefatshe di tla feta , empa dipolelo tsa ka di ke ke tsa feta .
40024036	Haele letsatsi leo le hora eo , ha ho ya tsebang ; esita le mangeloi a lehodimo ha a tsebe , leha e le Mora ; empa ho tseba Ntate a nnotshi .
40024037	Empa jwalokaha ho bile mehleng ya Nowe , le ho tleng ha Mora motho ho tla ba jwalo .
40024038	Hobane jwaloka mehleng e bileng teng pele ho morwallo wa metsi , ha batho ba ne ba eja , ba enwa , ba nyala , ba nyadisa , ha ba ha fihla tsatsi leo Nowe a keneng arekeng ka lona ;
40024039	ha ba ka ba lemoha , ha ba ha fihla morwallo , mme ba nkwa bohle ke wona : ho tla ba jwalo le ho tleng ha Mora motho .
40024040	Mohlang oo , ho banna ba babedi ba tla beng ba le tshimong , e mong o tla nkwa , e mong a siuwe ;
40024041	ho basadi ba babedi ba tla beng ba sila lelwaleng , e mong o tla nkwa , e mong a siuwe .
40024042	Lebelang hle ; hobane ha le tsebe nako eo Morena wa lona a tla tla ka yona .
40024043	Le mpe le tsebe hobane monga ntlo , hola a ka tseba nako eo senokwane se tla tla ka yona , a ka lebela , mme a ke ke a dumela hoba ntlo ya hae e phunngwe .
40024044	Le lona , itokiseng ke hona ; hobane Mora motho o tla tla ka nako eo le sa e hopolang .
40024045	Ana ke mang mohlanka ya kgabane , ya bohlale , eo morena wa hae a mmeileng moalosi wa bahlanka ba hae ho ba nea dijo nakong ya teng ?
40024046	Ho lehlohonolo mohlanka eo morena wa hae , mohla a fihlang , a tla mo fumana a etsa jwalo .
40024047	Kannete ke re ho lona : O tla mmea moalosi wa mesebetsi ya hae kaofela .
40024048	Empa ekare ha mohlanka eo a le kgopo , mme a ipolella pelong , a re : Morena ka o diehile ho fihla ;
40024049	mme a qala ho otla balekane ba hae ba bohlanka , a eja , a enwa le matahwa ;
40024050	morena wa mohlanka eo o tla fihla ka letsatsi leo a sa mo lebellang , le ka nako eo a sa e tsebeng .
40024051	O tla mo pomahanya dikoto , a mo nee kabelo e le nngwe le baikaketsi ; ke moo dillo di tla ba teng le ditsikitlano tsa meno .
40025001	Mohlang oo , mmuso wa lehodimo o tla tshwana le barwetsana ba leshome ba nkileng dilampi tsa bona , ba tswile ho kgahlanyetsa monyadi .
40025002	Ba bahlano ho bona e be e le ba bohlale , ba bahlano ba bang e be e le mawatla .
40025003	Mawatla ha a nka dilampi tsa wona , ha a ka a di nkela ole .
40025004	Empa ba bohlale ba nka ole dipitseng tsa bona , hammoho le dilampi tsa bona .
40025005	Jwale kahobane monyadi a diehile , ba otsela bohle , ba robala .
40025006	Yare bosiu bo boholo , ha etswa mohoo , ha thwe : Bonang , monyadi ke eo ; tswang , le mo kgahlanyetse .
40025007	Yaba barwetsana bao kaofela ba tsoha , ba lokisa dilampi tsa bona .
40025008	Mawatla a re ho ba bohlale : Le re qhatsetse ole , hobane dilampi tsa rona di a tima .
40025009	Empa ba bohlale ba araba , ba re : Tjhe ; e ke ke ya lekana rona le lona ; eyang ho bao e rekwang ho bona , le ithekele .
40025010	Ba re ba sa ya ithekela , monyadi a fihla , mme ba itokisitseng ba kena le yena bohading , mme ha kwalwa monyako .
40025011	Barwetsana ba bang ba ntoo fihla , ba re : Morena , Morena , re bulele !
40025012	Empa a ba araba , a re : Kannete ke re ho lona : Ha ke le tsebe .
40025013	Lebelang ke hona ; kahobane ha le tsebe letsatsi le hora eo Mora motho a tla tla ka yona .
40025014	Hobane ho jwaloka motho ya etang , eo eitseng hobane a bitse bahlanka ba hae , a ba neela letlotlo la hae .
40025015	A nea e mong ditalenta tse hlano , e mong a mo nea di le pedi , e mong a newa e le nngwe ; e mong le e mong a newa ka matla a hae ; yaba o a tsamaya .
40025016	Ya nkileng ditalenta tse hlano a phakisa a ya , a hweba ka tsona , a rua ditalenta tse ding tse hlano .
40025017	Ya nkileng ditalenta tse pedi , a rua tse ding tse pedi le yena ka mokgwa o jwalo .
40025018	Empa ya nkileng talenta e le nngwe , a ya , a tjheba fatshe , mme a epela tjhelete ya morena wa hae .
40025019	Tshiu tse ngata ha di fetile , morena wa bahlanka bao a fihla , mme a hlahloba ditaba le bona .
40025020	Yaba ya nkileng ditalenta tse hlano o tla , a hlahisa tse ding tse hlano , a re : Morena , o ne o nneile ditalenta tse hlano ; bona , ke ruile tse ding tse hlano kahodima tsona .
40025021	Morena wa hae a re ho yena : Ke hantle , mohlanka ya molemo , ya kgabane ; o bile kgabane dinthong di se kae , jwale ke tla o bea hodima tse ngata ; kena thabong ya morena wa hao .
40025022	Ha tla le ya neilweng ditalenta tse pedi , a re : Morena , o ne o nneile ditalenta tse pedi ; bona , ke ruile tse ding tse pedi kahodima tsona .
40025023	Morena wa hae a re ho yena : Ke hantle , mohlanka ya molemo , ya kgabane ; o bile kgabane dinthong di se kae , jwale ke tla o bea hodima tse ngata ; kena thabong ya morena wa hao .
40025024	Ya neilweng talenta e le nngwe le yena a tla , a re : Morena , ke o tsebile hobane o motho ya thata , ya kotulang moo o sa kang wa jala teng , mme o bokella moo o sa kang wa hasa peo teng .
40025025	Ke tshabile ke hona , mme ke ile ka pata talenta ya hao mobung ; bona , e sa le ena ntho ya hao .
40025026	Yaba morena wa hae o mo araba , a re : Mohlanka ya lonya , ya sebodu , o ne o tseba hobane ke kotula moo ke sa kang ka jala teng , mme ke bokella moo ke sa kang ka hasa peo teng .
40025027	Ha ho le jwalo , o ka be o beile tjhelete ya ka bankeng , mme ha ke fihla , nka be ke latile ntho ya ka le phaello ya yona .
40025028	Mo amoheng talenta hle , le e nee ya nang le ditalenta tse leshome .
40025029	Hobane e mong le e mong ya nang le ntho o tla newa , mme ho tla tlala ho yena ; empa ya se nang letho , o tla amohuwa le seo a nang le sona .
40025030	Lahlelang mohlanka ya sebodu mafifing a kantle , moo dillo di tla ba teng le ditsikitlano tsa meno .
40025031	Mohla Mora motho a tlang a teetswe hare ke kganya ya hae , mangeloi a ena le yena kaofela , ke moo a tla dula teroneng ya kganya ya hae .
40025032	Ditjhaba tsohle di tla bokellwa pela hae ; mme o tla kgetha ba bang ho ba bang , jwaloka modisa ha a kgetha dinku ho dipodi .
40025033	O tla bea dinku ka letsohong la hae le letona , a bee dipodi ho le letshehadi .
40025034	Ke moo Morena a tla bolella ba ka letsohong la hae le letona , a re : Tloong , lona ba hlohonolofaditsweng ke Ntate , le amohele mmuso oo le o lokiseditsweng haesale lefatshe le thewa .
40025035	Hobane ke na be ke lapile , mme le kile la nnea ka ja ; ke na be ke nyorilwe , mme le kile la nnea ka nwa ; ke na be ke le moeti , mme la nkenya tlung ha lona ;
40025036	ke na be ke hlobotse , mme la nkapesa ; ke na be ke baba , mme le tlile ho mpona ; ke na be ke le teronkong , mme la tla ho nna .
40025037	Etlaba hona ba lokileng ba mo arabang , ba re : Morena , ke neneng re kileng ra o bona o lapile , mme ra o nea wa ja ; leha o nyorilwe , mme ra o nea wa nwa ?
40025038	Ke neng re o boneng o le moeti , mme re kileng ra o kenya tlung ha rona ; leha o hlobotse , mme ra o apesa ?
40025039	Ke neng re o boneng o baba , mohlomong o le teronkong , mme ra ya ho wena ?
40025040	Morena o tla ba araba , a re : Kannete ke a le bolella , ke re : Tseo le di entseng e monyenyane ho baena ba ka , le di entse nna .
40025041	Jwale , o tla re ho ba ka letsohong la hae le letshehadi : Tlohang ho nna , lona ba rohakilweng , le ye mollong o sa feleng , o lokiseditsweng Diabolose le mangeloi a hae .
40025042	Hobane ke na be ke lapile , mme ha le a ka la nnea ka ja ; ke na be ke nyorilwe , mme ha le a ka la nnea ka nwa ;
40025043	ke na be ke le moeti , mme ha le a ka la nkenya tlung ha lona ; ke na be ke hlobotse , mme ha le a ka la nkapesa ; ke na be ke le pabong , le teronkong , mme ha le a ka la tla mpona .
40025044	Ke moo le bona ba tla mo araba , ba re : Morena , ke neng re kileng ra o bona o lapile , leha o nyorilwe , leha o le moeti , leha o hlobotse , leha o baba , leha o le teronkong , mme re sa ka ra o thusa ?
40025045	Ke moo a tla ba araba , a re : Kannete ke re ho lona : Erekaha le sa ka la etsa jwalo ho e mong wa ba banyenyane bana , ha le a ka la nketsa jwalo le nna .
40025046	Mme bona bao ba tla ya bohlokong bo sa feleng , empa ba lokileng ba tla ya bophelong bo sa feleng .
40026001	Eitse hobane Jesu a qete dipolelo tseo tsohle , a bolella barutuwa ba hae , a re :
40026002	Le a tseba hobane matsatsi a sa tla ba mabedi , e ntoo ba Paseka ; mme Mora motho o tla neelwa ho thakgiswa sefapanong .
40026003	Mohlang oo , baprista ba baholo , le bangodi , le baholo ba setjhaba , ba phuthehela lebaleng la moprista e moholo , ya bitswang Kaiafa .
40026004	Ba etsa morero wa ho tshwara Jesu ka bohlale , ba tle ba mmolaye .
40026005	Empa ba re : A e se be mohla mokete , esere mohlomong moferefere wa eba teng hara setjhaba .
40026006	Yare ha Jesu a le Bethania , tlung ya Simone , molepera ,
40026007	ha tla ho yena mosadi ya nang le pitsa ya alebastera , e tletseng setlolo se theko e thata , mme a se tshela hloohong ya Jesu ha a dutse dijong .
40026008	Barutuwa ba hae , ha ba bona hoo , ba hlonama , ba re : Tshenyeho eo e thusang ?
40026009	Athe setlolo seo se ka be se rekile tjhelete tse ngata , tsa newa bafumanehi .
40026010	Empa Jesu a lemoha hoo , a re ho bona : Le utlwisetsang mosadi eo bohloko ? Athe o nkentse ketso e molemo .
40026011	Hobane haele bafumanehi , le tla nne le be le bona kamehla , empa nna , le ke ke la ba le nna kamehla .
40026012	Hobane ha a tshela setlolo seo mmeleng wa ka , o etseditse kepelo ya ka .
40026013	Kannete ke re ho lona : Hohle lefatsheng , moo Evangeli ena e tla bolelwa teng , se entsweng ke yena se tla bolelwa , a tle a hopolwe ka sona .
40026014	Yaba e mong wa ba leshome le metso e mmedi , ya bitswang Judase Iskariota , o ikela ho baprista ba baholo ,
40026015	a re : Le tla nneang , ke tle ke le neele yena ? Mme ba mmalla ditjhelete tsa silefera tsa mashome a mararo .
40026016	Yaba moo a qalang ho batla sebaka sa ho ba neela yena
40026017	Ka letsatsi le qalang mokete wa mahobe a se nang ditomoso , barutuwa ba tla ho Jesu , ba re ho yena : O rata ha re o lokisetsa kae Paseka , moo o ka e jelang teng ?
40026018	A re : Eyang motseng , ho nnyeo , le re ho yena : Moruti o re : Nako ya ka e haufi ; ke tla etsa Paseka ha hao le barutuwa ba ka .
40026019	Barutuwa ba etsa jwalokaha Jesu a ba laetse , mme ba lokisa Paseka .
40026020	Ka nako ya shwalane , Jesu a dula dijong le barutuwa ba leshome le metso e mmedi .
40026021	Ba ntse ba eja , a re ho bona : Kannete ke re ho lona : E mong wa lona o tla nkeka .
40026022	Yaba ba swaba haholo , mme e mong le e mong a qala ho mmotsa , a re : A ke nna , Morena ?
40026023	A araba a re : Ya kentseng letsoho morifing le nna , ke yena ya tla nkeka .
40026024	Haele Mora motho , o ikela jwalokaha ho ngodilwe bakeng sa hae ; empa ho madimabe motho eo Mora motho a ekang ke yena ; ho ka be ho le molemo ho motho eo hola a sa ka a tswalwa .
40026025	Judase , e leng yena ya mo ekang , a araba , a re : Na ke nna , Rabbi ? Jesu a re ho yena : O boletse teng .
40026026	Ba re ba sa ja , Jesu a nka bohobe , mme eitse hobane a boke , a bo ngwatha , a bo nea barutuwa ba hae , a re ho bona ; Nkang , le je ; hona ke mmele wa ka .
40026027	A nka le senwelo , a leboha , a ba nea sona , a re : Nwelang ho sona bohle ;
40026028	hobane hona ke madi a ka a selekane se setjha , a tshollelwang ba bangata tshwarelong ya dibe .
40026029	Empa ke re ho lona : Ho qala nakong yona ena , ha ke sa tla hlola ke enwa se behwang ke morara , ho tla be ho fihle tsatsi leo ke tla se nwa le lona se le setjha , mmusong wa Ntate .
40026030	Eitse hobane ba bine dithoko , ba ya thabeng ya Mehlwaare .
40026031	Yaba Jesu o re ho bona : Bosiung bona le tla kgoptjwa bohle ho nna ; hobane ho ngodilwe , ho thwe : Ke tla otla modisa , mme dinku tsa mohlape di tla qhalana .
40026032	Empa etlare hobane ke tsohe , ke tla le etella pele ho ya Galelea .
40026033	Petrose a bua , a re ho yena : Leha bohle ba ka kgoptjwa ho wena , nna nke ke ka kgoptjwa le hanyenyane .
40026034	Jesu a re ho yena : Kannete ke re ho wena : Ka bona bosiu bona , mokoko ha o eso ho lle , o tla be o se o ntatotse hararo .
40026035	Petrose a re ho yena : Leha ho ka thwe , ke shwe le wena , nke ke ka ba ka o latola . Le barutuwa bohle ba bolela jwalo .
40026036	Jwale , Jesu a ya le bona nqalong e bitswang Gethesemane . A re ho barutuwa ba hae : Dulang mona , ke sa ya mane ho rapela .
40026037	A ya le Petrose le bara ba Sebedea ba babedi , mme a qala ho swaba le ho tsieleha haholo .
40026038	A re ho bona : Moya wa ka o tshwerwe ka nqa tsohle ke maswabi a isang lefung ; salang mona , le fadimehe le nna .
40026039	A ntoo ya pejana , a wela fatshe ka sefahleho , a rapela , a re : Ntate , ekare ha ho ka etswa , ako fetisetse senwelo sena hole le nna ? Empa ho se ke ha etswa thato ya ka , ho mpe ho etswe ya hao !
40026040	Mme ha a etla ho barutuwa ba hae , a ba fumana ba robetse ; a re ho Petrose : Le sitilwe jwang ke ho fadimeha le nna hora e le nngwe na ?
40026041	Fadimehang , le rapele , hore le se kene molekong ; hobane moya o mafolofolo , empa nama yona e a fokola .
40026042	A boela a ya la bobedi , a rapela , a re : Ntate , ekare ha e se ntho e ka etswang hore senwelo sena se fetele hole le nna ke sa nwele ho sona , a ho etswe thato ya hao !
40026043	Ha a kgutlela ho bona , a ba fumana ba boetse ba robetse ; hobane mahlo a bona a ne a le boima .
40026044	A ba tlohela , a boela a ya , a rapela la boraro , a bua jwalokaha a buile pele .
40026045	Yaba o ya ho barutuwa ba hae , a re ho bona : Robalang jwale , le kgatholohe ; bonang , nako e atametse , Mora motho o se a ya neelwa matsohong a baetsadibe .
40026046	Emang , a re yeng ; bonang , ya nkekang o se a le haufi .
40026047	A re a sa rialo , ha hlaha Judase , e mong wa ba leshome le metso e mmedi , a ena le sehlopha se seholo , se tshwereng disabole le melamu , se romilweng ke baprista ba baholo le baholo ba setjhaba .
40026048	Ya mo ekileng o ne a ba neile pontsho , a re : Eo ke tla mo aka , ke yena ; le mo tshware .
40026049	A phakisa a atamela Jesu , a re : Dumela Rabbi ! Mme a mo aka .
40026050	Jesu a re ho yena : O tletseng mona , molekana ka ? Jwale , ba atamela , ba isa matsoho ho Jesu , ba mo tshwara .
40026051	Lekgatheng leo , e mong wa ba nang le Jesu a isa letsoho saboleng ya hae , a e tsomola , mme a hlatha mohlanka wa moprista e moholo ka yona , a mo kgaola tsebe .
40026052	Yaba Jesu o re ho yena : Busetsa sabole ya hao selateng sa yona , hobane bohle ba tshwereng sabole , ba tla bolawa ka sabole .
40026053	Kapa na o re , nka sitwa ho rapela Ntate hona jwale , mme o ba a ya nnea dilegione tsa mangeloi tse leshome le metso e mmedi , le tse fetisang ?
40026054	Empa ha nka etsa jwalo , Mangolo a ka phethahala jwang , a boletseng hore e ka kgona ho be jwalo ?
40026055	Yaba Jesu o re ho makgotla : Le tswile hae ho tla ntshwara ka disabole le ka melamu , jwalokaha eka ke leshodu ! Ke ne ke ntse ke dula le lona tempeleng ka tsatsi le leng le le leng , ke ruta , mme ha le a ka la ntshwara !
40026056	Empa hoo hohle ho etsahetse , hore mangolo a baporofeta a phethahale . Jwale , barutuwa bohle ba mo tlohela , ba baleha .
40026057	Ba tshwereng Jesu ba mo isa ho Kaiafa , moprista e moholo , moo bangodi le baholo ba neng ba phuthehetse teng .
40026058	Petrose a mo latela a le hole , mme a fihla tlung ya moprista e moholo ; mme eitse hobane a kene lebaleng , a dula le bahlanka , a tle a bone qetello ya ditaba tseo .
40026059	Jwale , baprista ba baholo le baholo le lekgotla lohle ba batla bopaki ba bohata bo ka qosang Jesu , hore ba tle ba mmolaye .
40026060	Empa ha ba ka ba bo bona , leha dipaki tsa bohata tse ngata di itlhahisitse . Empa ho feleng ha hlaha dipaki tse pedi tsa bohata ,
40026061	tsa re : Enwa o kile a re : Ke na le matla a ho qhaqha tempele ya Modimo , ke be ke e tsose ka matsatsi a mararo .
40026062	Yaba moprista e moholo o ema , a re ho yena : Na ha o arabe letho na ? Seo ba o qosang ka sona keng na ?
40026063	Empa Jesu a kgutsa . Yaba moprista e moholo o boela a bua , a re ho yena : Ke u antsha ka Modimo o phelang , hore o re bolelle haeba o Kreste , Mora wa Modimo .
40026064	Jesu a re ho yena : O boletse teng ; hape , ke re ho lona : Ho tloha jwale , le tla bona Mora motho a dutse letsohong le letona la matla a Modimo , mme a etla ka maru a lehodimo .
40026065	Jwale , moprista e moholo a hahola diaparo tsa hae , a re : O nyefotse ! Re sa batlelang dipaki ? Bonang , le utlwile nyefolo ya hae jwale .
40026066	Ho jwang ho lona ? Ba araba , ba re . O tshwanelwa ke lefu .
40026067	Ebile ba mo tshwela ka mathe mahlong , ba mo jabela , ba bang ba mo otla ka dithupa ,
40026068	ba re : Kreste , o re porofetele : ya o otlileng ke mang ?
40026069	Petrose yena o ne a dutse kantle lebaleng . Yaba ho fihla ho yena lekgabunyane le leng , la re : Le wena , o ne o ena le Jesu wa Galelea .
40026070	Empa yena a latola pontsheng ya bohle , a re : Ha ke tsebe seo o se bolelang .
40026071	Eitse ha a tswela kgotlwaneng , lekgabunyane le leng la mmona , la re ho ba leng moo : Le enwa o ne a ena le Jesu wa Nasaretha .
40026072	A boela a latola ka ho hlapanya , a re : Motho eo ha ke mo tsebe .
40026073	Ho se hokaenyana , ba emeng moo ba atamela , ba re ho Petrose : Le wena , o wa bona ruri ; hobane puo ya hao e a o bonahatsa .
40026074	Yaba o qala ho hlapanya , a ana , a re : Motho eo ha ke mo tsebe . Athe kapelepele mokoko wa lla .
40026075	Yaba Petrose o elellwa se boletsweng ke Jesu , kamoo a neng a itse ho yena kateng : Mokoko ha o eso ho lle , o tla be o se o ntatotse hararo . Yaba o tswela ntle , a lla habohloko .
40027001	Yare kameso , baprista bohle ba baholo le baholo ba setjhaba ba rera Jesu ho mmolaya .
40027002	Eitse hobane ba mo tlame , ba ya le yena , ba mo neela Ponse Pilato , mmusisi .
40027003	Jwale , Judase ya mo ekileng , ha a bona hoba Jesu o tswilwe , a inyatsa ; a busetsa ditjhelete tsa silefera tse mashome a mararo ho baprista ba baholo le ho baholo ;
40027004	a re : Ke sitilwe ha ke ekile madi a se nang molato . Ba re : E ka ba eng ho rona ? Ho iponele wena teng .
40027005	Ebile ke ha a lahlela ditjhelete tsa silefera tempeleng , a tloha , a iphenetha .
40027006	Baprista ba baholo ba nka ditjhelete , ba re : Ha ho a tshwanela hore di kenngwe polokelong ya tempele , hobane ke theko ya madi .
40027007	Mme hobane ba rere , ba reka tshimo ya mmopi wa dipitsa ka tsona , ho epela baditjhaba teng .
40027008	Ka baka leo , tshimo eo e bitsitswe Tshimo ya madi , ho fihlela kajeno .
40027009	Ke moo ho etsahetseng ho boletsweng ke moporofeta Jeremia , ha a re : Ba nkile ditjhelete tse mashome a mararo , theko ya ya lekanntsweng , eo bara ba Iseraele ba mo lekantseng jwalo ,
40027010	ba di ntshitse ho reka tshimo ya mmopi , jwalokaha Morena a ne a ntaetse .
40027011	Haele Jesu , a ema pela mmusisi , mme mmusisi a mmotsa , a re : Na o morena wa Bajuda na ? Jesu a re ho yena : O boletse teng .
40027012	Empa leha a ne a qoswa ke baprista ba baholo le ke baholo , ha a ka a araba letho .
40027013	Yaba Pilato o re ho yena : Na ha o utlwe ha ba o qosa hakakale na ?
40027014	Empa ha a ka a araba lentswe leha le le leng ; mmusisi a ba a makala haholo .
40027015	E ne e le mokgwa wa mmusisi , ka mokete oo , ho lokollela setjhaba motlamuwa e mong , eo ba mo ratang .
40027016	Mohlang oo , ho bo ho le motlamuwa e mong ya tumileng , ya bitswang Barabase .
40027017	Ha ba phuthehile , Pilato a re ho bona : Le rata ha ke le lokollela ofe , haele Barabase , kapa Jesu ya bitswang Kreste ?
40027018	Hobane o ne a tseba hobane ba mo neetse yena ka mona .
40027019	Yare ha a sa dutse setulong sa kahlolo , mosadi wa hae a romela ho yena , a re : O se ke wa ba le taba , leha e le e nngwe , le motho eo ya lokileng ; hobane ke utlwile bohloko bo boholo ka baka la hae , ha ke lora kajeno .
40027020	Empa baprista ba baholo le baholo ba hlohlelletsa bongata hore ba kope Barabase , Jesu yena a bolawe .
40027021	Mmusisi a boela a bua , a re ho bona : Le rata ha ke le lokollela ofe ho ba babedi bao ? Ba re : Barabase .
40027022	Pilato a re ho bona : Mme Jesu , ya bitswang Kreste , yena ke mo etse jwang na ? Bohle ba re ho yena : A thakgiswe !
40027023	Mmusisi a re : Na o entse bobe bofe ? Empa ba totisa ho howa , ba re : A thakgiswe !
40027024	Jwale , Pilato ha a bona hobane ha a thuse letho , le hoba moferefere o ntse o tota , a nka metsi , a hatlela pontsheng ho bongata , a re : Ha ke na molato mading a motho eo ya lokileng ; ho iponele lona .
40027025	Setjhaba kaofela sa araba , sa re : Madi a hae a be hodima rona , le hodima bana ba rona .
40027026	Jwale , a ba lokollela Barabase ; haele Jesu , eitse hobane a mo shape , a mo neela hore a thakgiswe .
40027027	Yaba bahlabani ba mmusisi ba isa Jesu kgotla , ba mmokellela sehlopha sohle sa bona .
40027028	Ba mo hlobodisa , ba ntoo mo apesa kobo e kgubedu .
40027029	Ba loha mofapahlooho wa meutlwa , ba mo rwesa wona hloohong ; ba mo tshwarisa leqala letsohong la hae le letona , mme ba kgumama ka mangwele pela hae , ba mo soma , ba re : Dumela , morena wa Bajuda !
40027030	Ba mo tshwela ka mathe , ba nka leqala , ba mmata hloohong .
40027031	Eitse hobane ba mo some jwalo , ba mo hlobodisa kobo eo , ba mo apesa diaparo tsa hae , mme ba ya le yena ho mo thakgisa .
40027032	Ha ba etswa , ba fumana monna wa Sirene , ya bitswang Simone , ba mo qobella hore a jare sefapano sa Jesu .
40027033	Eitse hobane ba fihle thoteng e bitswang Golgotha , e leng ho re , thota ya lehata ,
40027034	ba mo nea asene e tswakilweng ka nyooko , hore a nwe ; empa hobane a e latswe , a hana ho nwa .
40027035	Yare hobane ba mo thakgise , ba arolelana diaparo tsa hae , ba di laola ka lotho ; hore ho etsahale ho boletsweng ke moporofeta , ha a re : Ba arolelane diaparo tsa ka , mme ba laotse kobo ya ka ka lotho .
40027036	Ba ntoo dula , ba mo lebela moo .
40027037	Ka hodimo ho hlooho ya hae ba maneha lengolo le bolelang molato wa hae , le reng : Enwa ke Jesu , morena wa Bajuda .
40027038	Jwale , ba thakgisa le yena disenyi tse pedi , se seng ka letsohong le letona , se seng ka ho le letshehadi .
40027039	Ba fetang ba ne ba mo nyefola , ba mo sisinyetsa dihlooho , ba re :
40027040	Wena , ya qhaqhang tempele , o reng o tla e tsosa ka matsatsi a mararo , ipholose he ! Ha o le Mora Modimo , theoha sefapanong !
40027041	Ka mokgwa o jwalo , le bona baprista ba baholo ba mo soma , ba ena le bangodi le baholo , ba re :
40027042	O pholositse ba bang , yena o sitwa ho ipholosa ! Haele yena morena wa Iseraele , a ke a theohe jwale sefapanong , mme re tla dumela ho yena .
40027043	O tshepile Modimo ; a o mo lwele jwale , ha o mo rata ; hobane o itse : Ke Mora Modimo .
40027044	Disenyi tse thakgisitsweng le yena , le tsona di ne di mo hlapaola jwalo .
40027045	Ka hora ya botshelela , lefifi la eba teng lefatsheng lohle , ho fihlela hora ya boroba mono o le mong .
40027046	Ha ho batlile ho ba hora ya boroba mono o le mong , Jesu a howa ka lentswe le leholo , a re : Eli , Eli , lamma sabakthani ? ke ho re : Modimo wa ka , Modimo wa ka , o ntloheletseng ?
40027047	Ba bang ho ba leng moo , ha ba utlwa , ba re : O bitsa Elia .
40027048	Yaba e mong wa bona o phakisa a matha , a nka seponse , a se tlatsa ka asene , a se hloma leqaleng , a mo nwesa .
40027049	Empa ba bang ba re : Lesang , re ke re bone na Elia o tla tla mo pholosa .
40027050	Empa Jesu a boela a meketsa ka lentswe le leholo , mme a neela moya .
40027051	Mme hang , lesela la tempele la hahoha kalehare , ho qala hodimo ho isa tlase ; lefatshe la sisinyeha , le mafika a kgephoha ;
40027052	mabitla a buleha , le ditopo tse ngata tsa bahalaledi ba robetseng tsa tsoha .
40027053	Eitse hobane ba tswe mabitleng , kamora tsoho ya hae , ba kena motseng o halalelang , mme ba ipontsha ho ba bangata .
40027054	Molaodi wa lekgolo , le ba nang le yena , ba ntseng ba lebela Jesu , ha ba bona tshisinyeho ya lefatshe le tse hlahileng , ba tshoha haholo , ba re : Eo e ne e le Mora wa Modimo ruri !
40027055	Basadi ba bangata ba ne ba le teng moo , ba tadimile ba le hole , e le ba neng ba mo latetse ha a etswa Galelea , ba mo sebeleditseng .
40027056	Ho bona ho ne ho le Maria Magdalena , le Maria , mma Jakobo le Jose , le mma bara ba Sebedea .
40027057	Yare mantsiboya , ha tla monna ya ruileng wa Arimathea , lebitso la hae e le Josefa ; le yena e ne e le morutuwa wa Jesu .
40027058	A ya ho Pilato , a kopa setopo sa Jesu . Yaba Pilato o laela hore a se newe .
40027059	Eitse hobane a nke setopo , a se phuthela ka lesela le lesweu ;
40027060	a se bea lebitleng la hae le letjha , leo a le betlileng lefikeng ; mme hobane a phikolosetse lejwe le leholo pela monyako wa lebitla , a ikela .
40027061	Athe Maria Magdalena o ne a le moo le Maria e mong , ba dutse pela lebitla .
40027062	Ka hosasane , e leng tsatsi le hlahlamang la hlekelo , baprista ba baholo le bafarisi ba phuthehela ho Pilato ,
40027063	ba re : Morena , re sa hopola hobane mothetsi eo , ha a sa phela , o ne a re : Ke tla tsoha ka letsatsi la boraro .
40027064	Ka baka leo , ako laele hore lebitla le tiiswe , letsatsi la boraro le be le tjhabe , esere mohlomong barutuwa ba hae ba mo utswa , mme ba re ho setjhaba : O tsohile bafung ; leshano leo la ho fela le ne le tla fetisa la pele .
40027065	Pilato a re ho bona : Le na le balebedi ; eyang , le tiise kamoo le tsebang kateng .
40027066	Yaba ba ya , ba tiisa lebitla , ba lebeletsa lejwe ka letshwao la bona , mme ba bea balebedi .
40028001	Eitse qetellong ya Sabatha , ha letsatsi le qalang veke le tla tjhaba , Maria Magdalena le Maria e mong ba tla bona lebitla .
40028002	Tshisinyeho e kgolo ya lefatshe ya eba teng ; hobane lengeloi la Morena la theoha lehodimong , la tla , la phikolosa lejwe le neng le le monyako , la ntoo dula hodima lona .
40028003	Sefahleho sa lona se ne se le jwaloka lehadima , seaparo sa lona se le sesweu jwaloka lehlwa .
40028004	Balebedi ba thothomela ke ho le tshoha , ba eba jwaloka bafu .
40028005	Lengeloi la bua , la re ho basadi : Haele lona , le se ke la tshoha , hobane ke a tseba hoba le batla Jesu , ya kileng a thakgiswa .
40028006	Ha a sa le mona , hobane o tsohile jwalokaha a ne a boletse . Tloong , le bone tao eo Morena a neng a beilwe ho yona .
40028007	Le mpe le phakise le ye ho bolella barutuwa ba hae hore o tsohile bafung ; bonang , o ya le etella pele ho ya Galelea ; le tla mmona teng . Utlwang , ke le boleletse .
40028008	Ba phakisa ba tloha lebitleng ka tshabo le ka thabo e kgolo , ba matha , ba ya bolella barutuwa ba hae .
40028009	Yare ba sa ya bolella barutuwa ba hae , ba bona Jesu a ba kgahlanyetsa , a re : Dumelang ! Yaba ba tla , ba mo tshwara maoto , ba mo kgumamela .
40028010	Jwale , Jesu a re ho bona : Se tshoheng ; eyang , le bolelle banabeso hore ba ye Galelea ; ke moo ba tla mpona teng .
40028011	Hobane ba tlohe , ba bang ho balebedi ba tla hae motseng , ho behela baprista ba baholo tsohle tse hlahileng .
40028012	Baprista eitse hobane ba phuthehe le baholo , ba etsa morero , mme ba nea bahlabani ditjhelete tse ngata ;
40028013	ba re : Ereng : Barutuwa ba hae ba tlile bosiu , ba mo utswitse re robetse .
40028014	Mme leha mmusisi a utlwa taba eo , ke rona re tla mo kgodisa , re le sireletse .
40028015	Yaba balebedi ba nka ditjhelete , ba etsa kamoo ba laetsweng kateng ; mme taba eo e tumile hara Bajuda ho fihlela kajeno .
40028016	Barutuwa ba leshome le motso o mong ba ya Galelea , thabeng eo ba e laetsweng ke Jesu .
40028017	Ha ba mmona , ba mo kgumamela ; empa ba bang ba belaela .
40028018	Yaba Jesu o atamela , a bua le bona , a re : Ke neilwe borena bohle lehodimong le lefatsheng .
40028019	Eyang ke hona , le rute ditjhaba tsohle ; le ba kolobetse ka lebitso la Ntate , le la Mora , le la Moya o Halalelang ;
40028020	mme le ba rute ho boloka tsohle tseo ke le laetseng tsona . Mme bonang , nna , ke na le lona kamehla yohle , ho isa bofelong ba lefatshe .
41001001	Tshimoloho ya Evangeli ya Jesu Kreste , Mora wa Modimo .
41001002	Jwalokaha ho ngodilwe ke moporofeta Esaia , ho thwe : Bona , ke roma lenqosa la ka pela sefahleho sa hao , le tla o etella pele ho o lokisetsa tsela ;
41001003	lentswe la ya howang feelleng le re : Hlekang mmila wa Morena , le lokise ditsela tsa hae .
41001004	Johanne o ne a le feelleng , a kolobetsa , a bolela kolobetso ya pako , ya ho tshwarelwa dibe .
41001005	Batho bohle ba naha ya Judea le ba Jerusalema , ba ne ba tswela ho yena , mme ba ne ba kolobetswa bohle ke yena nokeng ya Jordane , ba ntse ba ipolela dibe .
41001006	Johanne o ne a apere boya ba kamele , a itlamile letheka ka leqhaama la letlalo , a eja ditsie le dinotshi tsa naha .
41001007	O ne a bolela , a re : Ho sa tla kamorao ho nna e mong ya mphetang kamatla , eo ke sa lokelang ho inama pela hae ho lokolla leqhwele la dieta tsa hae .
41001008	Haele nna ke le kolobeditse ka metsi , empa yena , o tla le kolobetsa ka Moya o Halalelang .
41001009	Mehleng eo , Jesu a tswa Nasaretha , motse wa Galelea , mme a kolobetswa ke Johanne nokeng ya Jordane .
41001010	A re a sa tswa metsing , a bona lehodimo le phetlwa , mme Moya o theohela hodima hae o ka leeba .
41001011	Mme lentswe le tswang mahodimong la utlwahala , la re : Ke wena Mora wa ka , ya ratwang , eo ke kgahliswang ke yena .
41001012	Yaba Moya o phakisa o kgannela Jesu feelleng .
41001013	A nna a ba feelleng ka matsatsi a mashome a mane , a lekwa ke Satane ; o ne a le hara dibatana , mme mangeloi a ne a mo sebeletsa .
41001014	Hobane Johanne a kenngwe teronkong , Jesu a tla Galelea , a bolela Evangeli ya mmuso wa Modimo ;
41001015	a re : Nako di phethehile , mmuso wa Modimo o atametse ; bakang , mme le dumele Evangeli .
41001016	Yare ha a sika le lewatle la Galelea , a bona Simone le Andrease , ngwanabo Simone , ba akgela matlowa a bona lewatleng ; hobane e ne e le ba tshwasang dihlapi .
41001017	Jesu a re ho bona : Ntateleng , ke tla le etsa ba tshwasang batho .
41001018	Yaba ba phakisa ba tlohela matlowa a bona , ba mo latela .
41001019	A tswela pejana , a fihlela Jakobo , mora Sebedea , le Johanne , ngwanabo , ba rokahanya matlowa a bona sekepaneng .
41001020	Yaba o phakisa a ba bitsa ; ba tlohela ntata bona Sebedea sekepaneng le ba mo sebeletsang , mme ba mo latela .
41001021	Ba kena Kapernauma ; yare ka tsatsi la Sabatha , Jesu a kena sinagogeng a ruta .
41001022	Mme ba tsota thuto ya hae , hobane a ne a ba ruta jwaloka motho ya nang le borena , e seng jwaloka bangodi .
41001023	Sinagogeng ya bona , motho o ne a le teng ya kenweng ke moya o ditshila ; a howa ,
41001024	a re : Taba ya rona le wena ke efe , wena Jesu wa Nasaretha ? Hleka o tlile ho re timetsa na ? Ke a o tseba , o Mohalaledi wa Modimo .
41001025	Jesu a kgalemela moya oo , a re : Kgutsa , o tswe mothong eo .
41001026	Yaba moya o ditshila o a mo sisinya , o ntse o howa ka lentswe le leholo , wa ntoo tswa ho yena .
41001027	Ba makala bohle , ba botsana , ba re : Keng hoo ? Ke thuto e ntjha , e matla . O kgalemela le yona meya e ditshila , mme e a mo utlwa .
41001028	Mme lebitso la Jesu la phakisa la tuma ka nqa tsohle naheng ya Galelea .
41001029	Nakong eo , Jesu a tswa sinagogeng , a ya le Jakobo le Johanne tlung ya Simone le Andrease .
41001030	Mohwehadi wa Simone o ne a robetse malaong , a jewa ke febere , mme ba phakisa ba mmolela ho Jesu .
41001031	Jesu a atamela , a mo tshwara ka letsoho , mme a mo tsosa ; yaba febere e mo tlohela kapele , a ba a ba sebeletsa .
41001032	Yare mantsiboya , ha tsatsi le dikela , ha tliswa ho Jesu bohle ba seng monate le ba nang le batemona .
41001033	Motse kaofela wa bokana pela monyako .
41001034	A fodisa batho ba bangata ba jewang ke malwetse a mefutafuta , a leleka le batemona ba bangata ; mme o ne a sa dumele ha batemona ba bolela hore ba mo tseba .
41001035	Yare hosasa , a tsoha e sa le kameso , a tswa tlung , mme a ya feelleng , a rapela teng .
41001036	Mme Simone le ba nang le yena ba ya mmatla .
41001037	Yare ha ba mmona , ba mmolella , ba re : Bohle ba o batla .
41001038	Jesu a re ho bona : A re yeng metseng e re teetseng hare , ke tle ke rute le teng , hobane ke tletse hona .
41001039	A nna a ruta masinagogeng a bona , naheng yohle ya Galelea , a ntse a leleka le batemona .
41001040	Motho ya jewang ke lepera a tla ho Jesu , a mo rapela , a kgumama ka mangwele pela hae , a re : Ha o rata , o na le matla a ho nntlafatsa .
41001041	Jesu a mo utlwela bohloko , a nanabetsa letsoho la hae , a mo ama , a re ho yena : Ke a rata , o ntlafale .
41001042	Yare ha a boletse jwalo , lepera la hla la tloha ho motho eo , mme a ntlafala .
41001043	Jesu a mo laya ka matla , a ntoo mo kgutlisa kapele ;
41001044	a re ho yena : Bona ! o se ke wa bolella motho letho ; o mpe o ye , o ipontshe ho moprista , mme o ananele ntlafalo ya hao ka se laetsweng ke Moshe , e tle e be bopaki ho bona .
41001045	Empa motho eo a tloha , a qala ho bolela taba tse ngata , a hasanya se entsweng , Jesu a ba a sitwa le ho kena metseng pepeneneng , a mpa a itulela kantle , feelleng ; mme batho ba ne ba etswa kahohle , ba ya ho yena .
41002001	Eitse hobane ho fete matsatsi a mang , Jesu a boela a kena Kapernauma , mme ha utlwahala hobane o tlung .
41002002	Batho ba bangata ba phakisa ba phuthehela teng , sebaka sa ba sa hlokahala le pela monyako ; mme Jesu a ruta lentswe la Modimo .
41002003	Ha fihla ba tlisang ho yena motho ya omeletseng ditho , a jerwe ke batho ba bane .
41002004	Mme kahobane ba ne ba sitwa ke bongata ho atamela Jesu , ba phunya marulelo a ntlo eo a leng ho yona , mme ha ba a phuntse , ba lepelletsa diphate tseo ya omeletseng ditho a robetseng ho tsona .
41002005	Jesu ha a bona tumelo ya bona , a bolella ya omeletseng ditho , a re : Ngwana ka , o tshwaretswe dibe tsa hao .
41002006	Bangodi ba bang ba ne ba dutse moo , ba nyatsa ka dipelong tsa bona , ba re :
41002007	Enwa o buelang jwalo ? O a nyefola ! Ke mang ya ka tshwarelang motho dibe , haese Modimo o nnotshi ?
41002008	Jesu a lemoha kapele , ka moya wa hae , hobane ba hopotse jwalo ka ho bona , mme a re ho bona : Le hopolelang jwalo ka dipelong tsa lona ?
41002009	Na haele ho re ho ya omeletseng ditho : O tshwaretswe dibe tsa hao , e le ho re : Ema , nka diphate tsa hao , o tsamaye , ho bonolo ke hofe na ?
41002010	Jwale — hore le tsebe hoba Mora motho o na le matla lefatsheng a ho tshwarela batho dibe — a re ho ya omeletseng ditho :
41002011	Ke re ho wena : Tloha o eme , o nke diphate tsa hao , o ikele tlung ya hao .
41002012	A ema kapele , a nka diphate , a tswa pontsheng ho bona bohle . Ba hlollwa bohle , ba rorisa Modimo , ba re : Ha re eso ho ka re bona ho jwalo !
41002013	Jesu a boela a tloha , a ya nqa lewatleng , mme bongata bohle ba ya ho yena , mme a ba ruta .
41002014	Eitse ha a iphetela , a bona Levi , mora Alfea , a dutse pela ntlo ya lekgetho ; a re ho yena ; Ntatele . Yaba Levi o ema , a mo latela .
41002015	Yare ha Jesu a dutse dijong , tlung ya Levi , balekgetho ba bangata le baetsadibe ba dula dijong le Jesu le barutuwa ba hae ; hobane batho ba ne ba le bangata , mme ba ne ba mo latela .
41002016	Yare ha bangodi le bafarisi ba mmona a eja le balekgetho le baetsadibe , ba re ho barutuwa ba hae : O jelang le balekgetho le baetsadibe , o nwelang le bona ?
41002017	Jesu ha a utlwa tseo , a re ho bona : Ba phelang hantle ha ba batle ngaka , empa e batlwa ke ba kulang ; ha ke a tla ho bitsa ba lokileng , empa e le baetsadibe .
41002018	Barutuwa ba Johanne le ba bafarisi ba ne ba itima dijo , mme ba tla ho Jesu , ba re ho yena : Barutuwa ba Johanne le ba bafarisi ba itimelang dijo , kanthe barutuwa ba hao ha ba itime tsona ?
41002019	Jesu a re ho bona : Na balekane ba monyadi ba ka itima dijo , ha monyadi a sa le ho bona na ? Ba ke ke ba itima dijo , monyadi a sa le ho bona .
41002020	Empa nako e tla tla , eo monyadi a tla tloswa ho bona ; mohlang oo ba tla itima dijo .
41002021	Ha ho motho ya rokellang setsiba se setjha seaparong se tsofetseng ; ha ho ka etswa jwalo , setsiba se setjha se ka hahola ho tsofetseng , sa eketsa taboho .
41002022	Hape , ha ho motho ya tshelang veine e ntjha makukeng a kgale , hobane veine e ntjha e ka phatlola makuka , mme veine ya tsholoha , le ona makuka a timela ; empa veine e ntjha e tshelwa makukeng a matjha .
41002023	Ka tsatsi le leng , e neng e le la Sabatha , yare ha a feta hara masimo , barutuwa ba hae ba qala ho kga diqwapi ba ntse ba tsamaya .
41002024	Bafarisi ba re ho yena : Bona , ba etsetsang ka Sabatha ho sa dumellwang .
41002025	Jesu a re ho bona : Hleka ha le eso ho bale ho entsweng ke Davida , mohla a hlokang dijo , a lapile le bao a nang le bona ;
41002026	kamoo a neng a kene tlung ya Modimo kateng , mehleng ya Abiathare , moprista e moholo , a ja mahobe a pontsha , a sa lokelang ho jewa , haese ke baprista ba nnotshi , a ba a fa le ba nang le yena ?
41002027	Jesu a re ho bona : Sabatha a entswe ka baka la motho , motho ha a etswa ka baka la Sabatha .
41002028	Ha ho le jwalo , Mora motho ke morena le wa Sabatha .
41003001	Jesu a boela a kena sinagogeng , mme motho o ne a le teng moo ya omeletseng letsoho .
41003002	Ba mo ela hloko ho bona ha a tla mo fodisa ka tsatsi la Sabatha , ba tle ba mo qose .
41003003	Yaba Jesu o re ho motho ya letsoho le omeletseng : Ema mona , hare .
41003004	A ntoo re ho bona : Haele ho etsa hantle , e le ho etsa hampe , ho pholosa motho kapa ho mmolaya , ho lokelang ho etswa ka Sabatha ke hofe na ? Empa ba kgutsa .
41003005	A ba habanya ka bohale , a swabile ke bothata ba dipelo tsa bona ; yaba o re ho motho eo : Otlolla letsoho la hao . A le otlolla ; yaba letsoho la hae le a fola , la boela la loka jwaloka le leng .
41003006	Jwale , bafarisi ba tswela ntle , ba etsa morero le Baheroda hodima Jesu , ho tseba hore na ba ka mmolaya jwang .
41003007	Jesu a ikela le barutuwa ba hae , pela lewatle , mme bongata bo boholo ba mo latela , bo etswa Galelea le Judea ,
41003008	le Jerusalema , le Idumea , le mose wane wa Jordane . Le ba naheng ya Tire le Sidone , yare ha ba utlwa tse kgolo tseo a di etsang , ba tla ho yena ba le bangata haholo .
41003009	A ba a bolella barutuwa ba hae hore sekepana se nne se mo emele , ka baka la bongata , hore bo se ke ba mo hatakela .
41003010	Hobane enere ha a ntse a fodisa batho ba bangata , bohle ba nang le malwetse ba ne ba itihela ho yena , ba tle ba mo ame .
41003011	Le meya e ditshila ha e mmona , e ne e kgumama pela hae , e howe , e re : O Mora wa Modimo .
41003012	Mme o ne a e laya haholo , hore e se ke ya mmolela .
41003013	Yaba o nyolohela thabeng , a ipiletsa bao a ba ratang , mme ba tla ho yena .
41003014	A bea ba leshome le metso e mmedi , hore ba be ho yena , mme a ba rome ho bolela Evangeli ,
41003015	mme ba be le matla a ho fodisa malwetse , le a ho leleka batemona .
41003016	Ke Simone , eo a mo ekeleditseng lebitso la Petrose ;
41003017	le Jakobo , mora Sebedea , le Johanne , ngwanabo Jakobo , bao a ba ekeleditseng lebitso la Boanergese , ke ho re : Bara ba seaduma ;
41003018	le Andrease , le Filipi , le Bartholome , le Mattheu , le Thomase , le Jakobo , mora Alfea , le Thaddea , le Simone Mokanana ,
41003019	le Judase Iskariota , e leng yena ya mo ekileng .
41003020	Ba ntoo ya tlung , mme bongata ba boela ba bokana teng , Jesu le barutuwa ba hae ba ba ba sitwa le ho ja bohobe .
41003021	Bahabo ha ba utlwa hoo , ba tswela ho ya mo tshwara ; hobane ba ne ba re : Ha a sa ikutlwa .
41003022	Bangodi ba theohileng Jerusalema , ba re : O na le Beelsebule , mme o leleka batemona ka morena wa batemona .
41003023	A mpa a ba biletsa ho yena , a ntoo ba bolella ka ditshwantsho , a re : Satane a ka leleka Satane jwang ?
41003024	Mmuso ha o kgaohane ho itwantsha , mmuso oo o ke ke wa tiya ;
41003025	le ntlo ha e kgaohane ho itwantsha , ntlo eo e ke ke ya tiya .
41003026	Le yena Satane , ha a itwantsha , a kgaohana , a ke ke a tiya , empa e se e le ho fela ha hae .
41003027	Ha ho motho ya ka kenang tlung ya senatla ho phahla mesebetsi ya sona , a eso ho tlame senatla pele , ebe hona a phahlang ntlo ya sona .
41003028	Kannete ke re ho lona : Bara ba batho ba ka tshwarelwa dibe tsohle le dinyefolo tsohle tseo ba nyefotseng ka tsona .
41003029	Empa ya nyefolang Moya o Halalelang , a ke ke a tshwarelwa le ka mohla o le mong , empa o tla ba le molato wa sebe se sa feleng .
41003030	O ne a rialo kahobane ba ne ba re : O na le moya o ditshila .
41003031	Mmae le banababo ba tla , ba ema kantle , ba romela ho yena ho mmitsa .
41003032	Mme bongata bo ne bo dutse , bo mo teetse hare . Yaba ba re ho yena : Bona , mmao le banabeno ke bana kantle , ba o batla .
41003033	A ba araba , a re : Mme le banabeso ke bomang ?
41003034	A ba a habanya ba dutseng ba mo teetse hare , a re : Bonang , mme le banabeso ke bana ;
41003035	hobane ya etsang thato ya Modimo , ke yena e leng ngwaneso le kgaitsedi ya ka le mme .
41004001	Jesu a boela a qala ho ruta pela lewatle , mme bongata bo boholo ba bokana ho yena ; yaba o kena ka sekepaneng , a dula ho sona lewatleng ; haele batho bohle , ba dula fatshe , lebopong la lewatle .
41004002	A ba ruta ditaba tse ngata ka ditshwantsho , mme thutong ya hae , a ba bolella , a re :
41004003	Mamelang : Mojadi o ne a tswile ho ya jala .
41004004	Eitse ha a ntse a jala , hlaku tse ding tsa wela pela tsela , mme dinonyana tsa tla , tsa di ja kaofela .
41004005	Dihlaku tse ding tsa wela majweng , moo di se nang mobu o mongata ; tsa phakisa ho mela , hobane di se na botebo ba mobu .
41004006	Tsatsi ha le tjhaba , tsa pona , mme tsa etjha ke ho hloka metso .
41004007	Tse ding tsa wela hara meutlwa , mme meutlwa ha e hola , ya di pupetsa , tsa sitwa ho beha dijo .
41004008	Tse ding tsa wela mobung o motle , tsa beha dijo , tsa mela , tsa hola ; e nngwe ya beha tse mashome a mararo , e nngwe ya beha tse mashome a tsheletseng , e nngwe ya beha tse lekgolo .
41004009	Mme a re ho bona : Ya nang le ditsebe ho utlwa a utlwe .
41004010	Ha a le kathoko , ba nang le yena le ba leshome le metso e mmedi , ba mmotsa setshwantsho seo .
41004011	Yaba o re ho bona : Lona le neilwe ho tseba sephiri sa mmuso wa Modimo , athe ho bao ba kantle tsohle di etswa ka ditshwantsho ;
41004012	e le hore , ha ba bona , ba bone , mme ba se ke ba bontshisa ; leha ba utlwa , ba utlwe , ba mpe ba se ke ba utlwisisa ; esere mohlomong , ba sokoloha , mme ba tshwarelwa dibe .
41004013	A boela a re ho bona : Hleka ha le tsebe setshwantsho seo na ? Ha ekaba ho jwalo , le ka tseba jwang ditshwantsho tsohle ?
41004014	Mojadi ke ya jalang lentswe .
41004015	Ba pela tsela , moo lentswe le jalwang teng , ke bao , ereng ha ba le utlwile , Satane a phakise a tle ho bona , mme a ba amohe lentswe le jadilweng pelong tsa bona .
41004016	Ho jwalo le ba amohetseng peo majweng ; ke bao ereng ha ba utlwile lentswe , ba phakise ba le amohele ka thabo ;
41004017	ba mpa ba se na motso ka ho bona , e le ba motsotso o se okae feela ; mme ha tshwenyeho le hloriso di hlaha ka baka la lentswe , ba phakise ba kgoptjwe .
41004018	Ba amohetseng peo meutlweng , ke ba utlwang lentswe ;
41004019	empa ho belaella tsa lefatshe , le thetso ya lefumo , le ditakatso tsa dintho tse ding , di kene , di pupetse lentswe , mme le nyope .
41004020	Ba amohetseng peo mobung o motle , ke ba utlwang lentswe , ba le amohela , mme ba beha ; hlaku e nngwe e behe tse mashome a mararo , e nngwe e behe tse mashome a tsheletseng , e nngwe e behe tse lekgolo .
41004021	Jesu a ntoo re ho bona : Hleka lebone le tliswa hore le bewe katlasa morula , kapa katlasa malao na ? Ana hase hore le hlongwe kandelareng na ?
41004022	Hobane ha ho letho le sephiring le sa tlo ka le hlaha pontsheng ; hape , ha ho letho le patilweng , le sa tlo ka le etla pepeneneng .
41004023	Ha motho a ena le ditsebe ho utlwa , a utlwe .
41004024	A boela a re ho bona : Elang seo le se utlwang hloko . Tekanyo eo le lekanyang ka yona , le lona le tla lekanngwa ka yona ; mme ho tla phaellelwa lona ba utlwang .
41004025	Hobane ya nang le ntho , o tla boela a newe , athe ya se nang letho , ntho eo a nang le yona o tla e amohuwa .
41004026	Yaba o re : Mmuso wa Modimo o jwaloka motho ha a jadile peo tshimong .
41004027	Leha a ka robala , leha a ka tsoha , motshehare le bosiu , peo e nne e mele , e be e hole , kamoo a sa tsebeng kateng .
41004028	Hobane lefatshe le imedisetsa dijo ka ho etsa ha lona : pele ke lekgaba ; hamorao ke qwapi , hamorao ke dihlaku tse butswitseng qwaping ;
41004029	mme dijo ha di butswitse , a phakise a kenye sekele ; hobane kotulo e fihlile .
41004030	Hape a re : Mmuso wa Modimo re tla o bapisa le eng ? Re ka o tshwantsha ka setshwantsho sefe ?
41004031	O jwaloka hlaku ya mosetareta , eo , ere ha e jalwa mobung , e leng yona e nyenyane ho dipeo tsohle tse lefatsheng .
41004032	Empa , ha e se e jadilwe , e hole , mme e fete meroho yohle ka boholo , e etse makala a maholo , mme dinonyana tsa lehodimo di ahe moriting wa yona .
41004033	A nna a ba bolella lentswe la Modimo ka ditshwantsho tse ngata tse jwalo , kamoo ba neng ba ka lokela ho utlwa kateng .
41004034	O ne a se ke a ba bolella letho haese ka ditshwantsho ; ere ha a le kathoko , a qaqisetse barutuwa ba hae ditaba tsohle .
41004035	Ka tsatsi lona leo , ha e le mantsiboya , a re ho bona : A re tsheleleng mose .
41004036	Ha ba kgutlisitse bongata , ba mo nka ka sekepana seo a neng a le ho sona ; le dikepana tse ding di ne di le teng ho yena .
41004037	Jwale , ha tsoha sefefo se seholo sa moya ; maqhubu a metsi a kena sekepaneng , mme se ne se se batla se tlala .
41004038	Yena o ne a le maraong , a robetse mosamong . Ba mo tsosa , ba re ho yena : Moruti , ana hase letho ho wena leha re timela na ?
41004039	A tsoha , a kgalemela moya , a re ho lewatle : Kgutsa , o re tu ! Yaba moya o a kgutsa , mme kgutso e kgolo ya eba teng .
41004040	Yaba o re ho bona : Le boi keng hakalo ? Le hloka keng tumelo ?
41004041	Mme ba tshaba ka tshabo e kgolo , ba bolellana , ba re : Na enwa ke mang na , ha a utluwa ke moya le ke lewatle ?
41005001	Yaba ba fihla mose wane wa lewatle , naheng ya Bagerasene .
41005002	A re a sa tswa sekepaneng , motho ya nang le moya o ditshila , ya tswang mabitleng , a phakisa a mo kgahlanyetsa .
41005003	O ne a dula mabitleng , mme ho ne ho se motho ya tsebang ho mo tlama , leha e le ka mahlaahlela ;
41005004	hobane o ne a se a ile a tlangwa hangata ka ditshepe le ka mahlaahlela , a mpa a roba mahlaahlela , a tula ditshepe ; ho ne ho se motho ya tsebang ho mo thapisa .
41005005	Kamehla , motshehare le bosiu , o ne a le dithabeng le mabitleng , a ntse a howa a ikgoba ka majwe .
41005006	Ha a bona Jesu , a sa le hole , a matha , mme a mo kgumamela .
41005007	A ntoo howa ka lentswe le leholo , a re : Taba ya ka le wena keng , Jesu , Mora Modimo o moholoholo ? Ke o antsha ka Modimo , hore o se ke wa ntlhokofatsa .
41005008	Hobane Jesu o ne a re ho wona : Tswa mothong eo , moya o ditshila .
41005009	Jesu a botsa , a re : Lebitso la hao o mang ? Wa araba , wa re ho yena : Lebitso la ka ke Legione ; hobane re bangata .
41005010	Ba mo rapela haholo , hore a se ke a ba leleka naheng eo .
41005011	Mohlape o moholo wa dikolobe o ne o le teng hona moo dithabeng , o fula .
41005012	Batemona ba mo rapela , ba re : O re romele dikolobeng tseno , re kene ho tsona .
41005013	Jesu a phakisa a ba dumella . Yaba meya e ditshila eo e kena dikolobeng ; mme mohlape wa mathela selomong , wa itihela lewatleng , e batlile e eba kete tse pedi , mme tsa bipelwa lewatleng .
41005014	Ba neng ba disitse dikolobe ba baleha , ba ya tsebisa ba motseng le ba naheng ; yaba bao ba tswa ho ya bona ho hlahileng .
41005015	Eitse ha ba fihla ho Jesu , ba bona ya neng a na le batemona ba legione a dutse , a apere , a ena le ditaba ; mme ba tshaba .
41005016	Ba neng ba bone hoo ba ba bolella kamoo ho entsweng kateng ho motho ya neng a na le batemona , le ho dikolobe .
41005017	Yaba ba qala ho rapela Jesu , hore a tlohe naheng ya bona .
41005018	Ha a kena sekepaneng , motho ya neng a ile a ba le batemona , a mo rapela , hore a mo dumelle ho dula le yena .
41005019	Jesu a se ke a mo dumella , a mpa a re ho yena : Eya hae , haeno , ho banabeno , o ba tsebise tse kgolo tseo Morena a o entseng tsona , kamoo a o utlwetseng bohloko kateng .
41005020	Yaba o a ya , mme a qala ho bolela naheng ya Dekapolise ntho tse kgolo tseo a di entsweng ke Jesu ; mme bohle ba makala .
41005021	Yare hobane Jesu a boele a tshelele mose wane ka sekepana , bongata bo boholo ba bokana ho yena ; o ne a le pela lewatle .
41005022	Yaba motho ya bitswang Jairuse , e mong wa babusi ba sinagoge , a fihla ho Jesu ; ha a mmona , a itihela maotong a hae ;
41005023	a mo rapela haholo , a re : Ngwanana wa ka o se a le makgatheng a ho shwa ; ako tle , o mmee matsoho hodimo , a tle a fole , mme o tla phela .
41005024	Yaba Jesu o ya le yena , mme bongata bo boholo ba mo latela , mme ba ne ba mo hatella .
41005025	Jwale mosadi ya nang le phallo ya madi , dilemo di se di le leshome le metso e mmedi ,
41005026	ya neng a utlwile tse bohloko tse ngata ka dingaka tse ngata , a qetile ntho tsa hae kaofela , empa a sa ka a thuswa le hanyenyane , feela bohloko bo nnile ba befa ,
41005027	yare ha a utlwa taba tsa Jesu , a kena hara letshwele kamorao , mme a ama kobo ya hae ;
41005028	hobane o ne a re : Leha nka ama kobo ya hae feela , ke tla pholoha .
41005029	Yaba hang , madi a hae a kgaotsa ho phalla , mme a ikutlwa mmeleng wa hae hobane bohloko ba hae bo fodile .
41005030	Jesu a mpa a phakisa a lemoha ka ho yena matla a tswileng ho yena , mme a reteleha hara bongata , a re : Ke mang ya amileng kobo ya ka ?
41005031	Barutuwa ba hae ba re ho yena : Ha o bona hobane bongata bo a o hatella , o botsa jwang , ha o re : Ke amilwe ke mang na ?
41005032	Mme a qamaka kahohle a tle a bone ya entseng hoo .
41005033	Yaba mosadi o tshwarwa ke tshabo , a thothomela , ka ho tseba ho entsweng mmeleng wa hae ; a tla , a kgumamela Jesu , mme a mmolella nnete yohle .
41005034	Jesu a re ho yena : Moradi wa ka , tumelo ya hao e o pholositse ; eya ka kgotso , mme bohloko ba hao bo fele .
41005035	A re a sa bua , batho ba tswang ha mmusi wa sinagoge , ba fihla , ba re : Moradi wa hao o shwele ; o sa kgathaletsang moruti ?
41005036	Empa Jesu ha a ka a hlokomela se bolelwang , mme a re ho mmusi wa sinagoge : Se tshohe , dumela feela .
41005037	Mme ha a ka a dumella motho ho mo latela , haese Petrose , le Jakobo , le Johanne , ngwanabo Jakobo .
41005038	Ha a fihla tlung ya mmusi wa sinagoge , a fihlela moferefere , le ba llang , le ba bokollang haholo .
41005039	Yaba o kena , a re ho bona : Le etsetsang moferefere , mme le llelang ? Ngwanana ha a shwa , o mpa a robetse .
41005040	Ba mo tsheha ; empa Jesu a ba ntshetsa ntle kaofela , a nka ntata ngwanana le mmae le ba tlileng le yena , mme a kena moo ngwanana a robaditsweng teng .
41005041	A tshwara letsoho la ngwanana , a re ho yena : Talitha kumi ! Ke ho re , ha ho fetolwa : Ngwanana , ke re ho wena : Tsoha .
41005042	Yaba ngwanana o phakisa a tsoha , a tsamaya , hobane dilemo tsa hae di ne di se di le leshome le metso e mmedi ; mme ba hlollwa haholo .
41005043	Jesu a ba laya haholo , hore ho se ke ha tseba motho ; a ntoo re , ba fe ngwanana dijo .
41006001	Jesu a tloha moo , a boela naheng ya habo , mme barutuwa ba hae ba mo latela .
41006002	Eitse tsatsi la Sabatha ha le tjhaba , a qala ho ruta sinagogeng , mme ba bangata ba mo utlwang ba tsota , ba re : Taba tsena eo o di nkile kae ? Keng bohlale boo eo a bo neilweng , le mehlolo e kalo e etswang ka matsoho a hae ?
41006003	Na eo hase mmetli na ? Na hase mora Maria , ngwanabo Jakobo , le Jose , le Juda , le Simone ? Bokgaitsedie na ha ba moo ho rona na ? Mme ba kgoptjwa ho yena .
41006004	Empa Jesu a re ho bona : Moporofeta ha a hloke hlonepho haese naheng ya habo , le ho ba habo , le tlung ya hae .
41006005	A sitwa ho etsa mohlolo moo , haese wa ho fodisa ba kulang ba se ba kae , ka ho ba bea matsoho hodimo .
41006006	Mme a makala ke ho se dumele ha bona . A ntoo tjhalaka le metsana e kathoko , a ntse a ruta .
41006007	Yaba o bitsa ba leshome le metso e mmedi , a qala ho ba roma ka bobedi ; a ba fa matla a ho hlola meya e ditshila ;
41006008	a ba laela , hore ba se ke ba nkela tsela letho , haese lere feela ; ba se ke ba nka mokotla le bohobe , leha e le tjhelete ya koporo ka maqhaameng a bona ;
41006009	ba mpe ba rwale meqhathatso , mme ba se ke ba apara kobo tse pedi .
41006010	A re ho bona : Hohle moo le kenang tlung ha e mong , le dule teng , le tle le be le tlohe teng .
41006011	Bohle ba hanang ho le amohela , le ho le utlwa , ha le etswa ha bona , le hlohlore lerole le maotong a lona , e be bopaki ho bona .
41006012	Yaba ba tsamaya , ba bolella batho hore ba bake .
41006013	Ba leleka batemona ba bangata , mme ba tlotsa ba kulang ba bangata ka ole , ba ba fodisa .
41006014	Morena Heroda ha a utlwa taba tseo , — hobane lebitso la Jesu le ne le tumile haholo , — a re : Ke Johanne Mokolobetsi ; o tsohile bafung ; ke ka baka leo matla ao a sebetsang ka ho yena .
41006015	Ba bang ba ne ba re : Ke Elia ; ba bang ba re : Ke moporofeta , leha e le ya jwaloka e mong wa baporofeta .
41006016	Empa Heroda ha a utlwa , a re : Johanne , eo ke mo kgaotseng hlooho , o tsohile bafung .
41006017	Hobane Heroda eo o ne a rometse batho ho tshwara Johanne , mme o ne a mo tlamile teronkong , ka baka la Herodiase , mosadi wa Filipi , ngwanabo ; hobane a ne a mo nyetse .
41006018	Athe Johanne o ne a itse ho Heroda : Ha ho lokele hoba o be le mosadi wa ngwaneno .
41006019	Herodiase o ne a hloile Johanne ke hona , mme o ne a rata ho mmolaya , a mpa a sitwa ;
41006020	hobane Heroda o ne a tshaba Johanne , a mo tseba hoba ke monna ya lokileng , ya halalelang ; o ne a mo sireletsa , a be a etse ntho tse ngata , ha a mo utlwile , a rate le ho mo utlwa .
41006021	Empa ka tsatsi le loketseng , leo Heroda a etsetsang mahosana a hae , le balaodi ba sekete , le baholo ba Galelea , mokete wa tswalo ya hae ,
41006022	moradi wa Herodiase eo a kena , a etsa tjhao , a kgahlisa Heroda le ba dutseng dijong le yena . Morena a re ho morwetsana : Kopa ntho eo o e ratang , ke tla o fa yona .
41006023	A mo hlapanyetsa , a re : Ntho eo o ka e kopang , ke tla o fa yona , leha e ka ba le ho o arolela mmuso wa ka kalehare .
41006024	Yaba morwetsana o tswa , a ya re ho mmae : Ke tla kopang na ? Eo a re : Kopa hlooho ya Johanne Mokolobetsi .
41006025	Morwetsana a phakisa a kena ka mafolofolo ho morena , a kopa , a re : Ke rata ho fuwa ke wena , hona jwale , ka mokeke , hlooho ya Johanne Mokolobetsi .
41006026	Morena a swaba haholo , a mpa a tshaba ho hana ho yena ka baka la kano ya hae le la ba dutseng dijong le yena .
41006027	A phakisa a roma mohlabani , a mo laela ho tlisa hlooho ya Johanne . Yaba mohlabani o ya , a mo kgaola hlooho teronkong ;
41006028	a tlisa hlooho ya hae ka mokeke , a e nea morwetsana , mme morwetsana a e nea mmae .
41006029	Barutuwa ba Johanne , ha ba utlwa , ba ya , ba nka setopo sa hae , mme ba se bea lebitleng .
41006030	Baapostola ba phuthehela ho Jesu , ba mmolella tsohle tseo ba di entseng , le tseo ba di rutileng batho .
41006031	A ba bolella , a re : Tloong kathoko feelleng , le phomole hanyenyane . Hobane batho ba bangata ba ne ba etla , ba bang ba eya , mme baapostola ba ne ba se na sebaka le sa ho ja .
41006032	Ba kena sekepaneng , ba ya feelleng ba nnotshi .
41006033	Empa matshwele a ba bona ha ba eya , mme ba bangata ba mo tseba ; yaba ke moo ba mathelang teng hammoho , ba tswa metseng yohle ka maoto , mme ba fihla teng pele ho bona .
41006034	Jesu ha a etswa , a bona bongata bo boholo , mme a ba utlwela bohloko , hobane ba ne ba le jwaloka dinku tse se nang modisa ; mme a qala ho ba ruta taba tse ngata .
41006035	Tsatsi ha le se le ile , barutuwa ba hae ba mo atamela , ba re : Mona ke feelleng , hape e se e le mantsiboya ;
41006036	ba kgutlise , ba ye metsaneng le metseng e re teetseng hare , ba ithekele seo ba ka se jang .
41006037	A araba , a re ho bona : Ba fepeng e le lona ! Ba re ho yena : Na o re , re ye ho ba rekela bohobe ka didenare tse makgolo a mabedi , re tle re ba fepe na ?
41006038	A re ho bona : Le na le mahobe a makae ? Eyang , le bone . Ha ba tsebile , ba re : A mahlano , le dihlapi tse pedi .
41006039	Yaba o ba laela , a re , ba dudise batho bohle ka dihlophahlopha , hodima jwang bo botala .
41006040	Ba dula , ba arohile ka makgolo le ka mashome a mahlano .
41006041	Jwale ha a nkile mahobe ao a mahlano le dihlapi tseo tse pedi , a lelala hodimo , a boka ; a ntoo ngwatha mahobe , a nea barutuwa ba hae , hore ba abele batho , le dihlapi tse pedi a di arolela bohle .
41006042	Ba eja kaofela , ba ba ba kgora .
41006043	Mme ba nka diroto tse leshome le metso e mmedi , tse tletseng dingwathwana , le wona marathana a dihlapi .
41006044	Athe ba jeleng mahobe e ne e batlile e eba banna ba dikete tse hlano .
41006045	Jesu a phakisa a kganna barutuwa ba hae , a re , ba kene sekepaneng , ba mo etelle pele ho ya mose wane , ka nqa Bethsaida , ha a sa kgutlisa bongata .
41006046	Yare ha a bo kgutlisitse , a ya thabeng ho rapela .
41006047	Eitse ha ho se ho phirimile , sekepana sa be se le hara lewatle , yena a sa le mose wane a nnothsi .
41006048	A ba bona ba tsielehile haholo ke ho tsamaisa sekepana , hobane moya o ne o ba hanela . Ha e batla e eba tebelo ya bone ya bosiu , a tla ho bona , a ntse a tsamaya hodima lewatle , yaka o a ba feta .
41006049	Jwale , ha ba mmona a tsamaya hodima lewatle , ba hloma eka ke sethotsela , mme ba meketsa ;
41006050	hobane ba ne ba mmona kaofela , mme ba ne ba tshohile ; empa a phakisa a bua le bona a re ho bona : Kgothahalang , ke nna , se tshabeng !
41006051	A hlwella ho bona ka sekepaneng ; yaba moya o a kgutsa , mme ba makala kahare ho bona ka ho fetisisa , ba ba ba hlollwa ;
41006052	hobane ba ne ba sa ka ba ela mohlolo wa mahobe sedi , kahobane pelo tsa bona di ne di le thata .
41006053	Yare ha ba tsheletse mose , ba leba nqa naheng ya Genesarethe , mme ba fihla lebopong .
41006054	Eitse ha ba tswile sekepaneng , batho ba teng ba mo tseba kapele ;
41006055	mme ba mathela naheng eo yohle , ba qala ho tlisa ba bohloko ka diphate tsa bona , moo ba mo utlwang a le teng .
41006056	Kahohle moo a kenang teng , metsaneng le metseng e meholo , le naheng , ba bea ba kulang mapatlelong , ba mo rapela , hore ba ke ba ame leha e le qola feela ya kobo ya hae ; mme bohle ba e amang ba fola .
41007001	Jwale , ha phuthehela ho Jesu bafarisi le bangodi ba bang ba tswang Jerusalema .
41007002	Ba ne ba bone barutuwa ba hae ba bang ba eja bohobe ka matsoho a mabe , ke ho re , a sa kang a hatlelwa .
41007003	Hobane bafarisi le Bajuda bohle ba ke ke ba eja , ha ba eso ho hatlele haholo , ba re , ba boloka mokgwa wa baholo .
41007004	Hape , leha ba etswa moo ho rekelwang teng , ha ba je ha ba sa ka ba tola pele . Ho sa na le mekgwa e mengata e meng eo ba e nkileng ho e boloka , e kang ho hlatswa mehope , le dipitsa , le merifi ya koporo , le malao .
41007005	Bafarisi le bangodi ba botsa Jesu ke hona , ba re : Ana barutuwa ba hao ha ba ye keng ka mokgwa wa baholo , ha ba eja bohobe ka matsoho a sa hatlelwang ?
41007006	A ba araba , a re ho bona : Esaia o ne a porofete hantle bakeng sa lona , lona baikaketsi , kamoo ho ngodilweng kateng , ho thwe : Setjhaba sena se ntlhonepha ka melomo , empa dipelo tsa bona di hole le nna .
41007007	Empa ba ntshebelletsa lefeela , ha ba ruta dithuto tseo e leng melao ya batho .
41007008	Hobane le tlohela molao wa Modimo , le tle le boloke mekgwa eo batho ba e neaneng , e leng hlatsuo ya dipitsa le ya mehope , mme le etsa tse ngata tse jwalo .
41007009	A ba a re ho bona : Le tseba hantle ho fedisa molao wa Modimo ka ho boloka mokgwa oo le o neanang .
41007010	Hobane Moshe o itse : Hlonepha ntatao le mmao , mme ya buang hampe le ntatae , leha e le mmae , a bolawe .
41007011	Athe lona le re : Ha ho molato leha motho a re ho ntatae , leha e le ho mmae : Sa tsa ka seo nka beng ke o thusa ka sona , e se e le korbane ( ke ho re , neo e etsetswang Modimo ) ;
41007012	mme ha le sa mo dumella ho etsetsa ntatae kapa mmae letho .
41007013	Le fosisa lentswe la Modimo jwalo ka mokgwa wa lona oo le o neanang , mme le etsa le tse ding tse ngata tse jwalo .
41007014	Yare hobane a biletse bongata bohle ho yena , a re ho bona : Mmameleng kaofela , le utlwisise :
41007015	Ha ho letho le kantle ho motho le ka tsebang ho mo silafatsa , ha le kena ka ho yena ; empa tse tswang ka ho motho , ke tsona tse mo silafatsang .
41007016	Ha motho a ena le ditsebe ho utlwa , a utlwe .
41007017	Yare ha a kene tlung , a tlohile ho bongata , barutuwa ba hae ba mmotsa setshwantsho seo .
41007018	A re ho bona : Hleka le lona le sa hloka kelello na ? Ha le utlwisise keng hobane tsohle tse kantle , ha di kena ka ho motho , di ke ke tsa tseba ho mo silafatsa ?
41007019	Kahobane ha di kene ka pelong ya hae , di mpa di ya ka mpeng , mme di tswela mohlabeng , kamoo dijo tsohle di ntseng di hlweka kateng .
41007020	A ba a re : Tse tswang ka ho motho , ke tsona tse silafatsang motho .
41007021	Hobane kahare , pelong tsa batho , ke moo ho tswang mehopolo e mebe , le mafebe , le dipoko , le dipolao ,
41007022	le dikutso , le takatso ya leruo , le lonya , le thetso , le bohlola , le mahlo a tadimang hampe , le dinyefolo , le boikgohomoso , le bohlanya .
41007023	Manyala ao wohle a tswa kahare , mme ke wona a silafatsang motho .
41007024	Ha a tloha moo , Jesu , a ya naheng ya Tire . A kena tlung e nngwe , a sa rate ho tsejwa ke motho , a mpa a sitwa ho ipata ;
41007025	hobane mosadi e mong eo ngwanana wa hae a kenweng ke moya o ditshila , o ne a mo utlwile , mme a tla , a kgumama maotong a hae .
41007026	Mosadi eo e ne e le Mogerike , wa mofuta wa Basiro-Fenisia . A mo rapela hore a leleke motemona , a tswe ho moradi wa hae .
41007027	Empa Jesu a re ho yena : Lesa bana ba kgore pele ; hobane ha ho hotle ho amoha bana bohobe , ho bo akgella dintjanyana .
41007028	Eo a mpa a araba , a re ho Jesu : E , Morena ! empa , leha ho le jwalo , dintjanyana le tsona di ye di je makumane a bana katlasa tafole .
41007029	A re ho yena : Ka baka la polelo eo , eya , motemona o se a tswile ho moradi wa hao .
41007030	Mme ha a fihla tlung ya hae , a fumana moradi wa hae a robetse malaong , le motemona a tswile .
41007031	A boela a tloha naheng ya Tire , a leba nqa lewatleng la Galelea ka la Sidone , a haola naha ya Dekapolise .
41007032	Mme ba tlisa ho yena motho ya sa utlweng , ya semumu , mme ba rapela Jesu hore a mmee letsoho hodimo .
41007033	Jesu a mo ntsha hara bongata , a mo nkela thoko , a mo kenya menwana ditsebeng ; a tshwela mathe , a ama leleme la hae ka wona .
41007034	A ntoo lelalla lehodimong , a fehelwa , a re : Efatha ! ke ho re : Thiboloha !
41007035	Yaba ditsebe tsa hae di thiboloha hang , mothapo wa leleme la hae wa lokoloha , mme a bua hantle .
41007036	A ba laya hore ba se ke ba bolella motho , empa ha a ba laile haholo , ya eba hona ba bolelang ka ho fetisisa .
41007037	Batho ba tsota ka ho fetisisa , ba re : O entse tsohle hantle ; o utlwisa ba sa utlweng , o buisa le ba sa bueng .
41008001	Mohlang oo , bongata bo boholo bo ne bo na le Jesu , mme ba ne ba hloka se jewang . Jesu a bitsa barutuwa ba hae , a re ho bona :
41008002	Ke utlwela bongata boo bohloko , hobane matsatsi a se a le mararo ba dutse ho nna , mme ha ba na se jewang .
41008003	Ekare ha nka ba kgutlisetsa mahae a bona ba lapile , ba ka kgathala tseleng ; hobane ba bang ho bona ba tswa hole .
41008004	Barutuwa ba hae ba mo araba , ba re : Ba ka batlelwa kae mahobe ao ba ka a kgorang feelleng lena ?
41008005	A ba botsa , a re : Le na le mahobe a makae ? Ba re : A supile .
41008006	Yaba o laela bongata hore bo dule fatshe ; a nka mahobe a supileng , mme hobane a lebohe , a a ngwatha , a a nea barutuwa ba hae hore ba a abele batho , mme ba a abela bongata .
41008007	Hape , ba ne ba na le dihlapinyana di se kaenyana ; yare hobane a boke , a re , le tsona di abelwe batho .
41008008	Mme ba eja , ba kgora , ha ba ha nkwa diroto tse supileng tsa dingwathwana tse setseng .
41008009	Athe ba jeleng e batlile e eba dikete tse nne . A ntoo ba kgutlisa .
41008010	Yaba o phakisa a kena sekepaneng le barutuwa ba hae , mme a ya naheng ya Dalmanutha .
41008011	Bafarisi ba tswa , mme ba qala ho fapanya dipuo le yena , ba kopa pontsho e tswang lehodimong , e le ho mo leka .
41008012	Jesu a sisimoha moyeng wa hae , a re : Moloko ona o kopelang pontsho ? Kannete ke a le bolella , ke re : Moloko ona ha o ka ke wa newa pontsho .
41008013	A ba a ba tlohela , a boela a kena sekepaneng , a tshelela mose wane .
41008014	Barutuwa ba ne ba lebetse ho nka mahobe , ba ena le bohobe bo le bong feela sekepaneng .
41008015	Jesu a ba laya , a re : Iponeleng , le tshabe ditomoso tsa bafarisi le ditomoso tsa Heroda .
41008016	Yaba ba eletsana , ba re : Eka ke hobane re se na mahobe .
41008017	Empa Jesu a tseba , mme a re ho bona : Na le lekanya hoba ke rialo , kahobane le sa ka la nka mahobe na ? Ana ha le eso ho lemohe , le ho utlwisisa na ? Dipelo tsa lona di sa le thata le jwale na ?
41008018	Le na le mahlo , ha le bone keng ? Le na le ditsebe , ha le utlwe keng ? Ha le elellwe keng ?
41008019	Na mohla ke ngwathelang ba dikete tse hlano mahobe a mahlano , le nkile diroto tse kae tse tletseng dingwathwana ? Ba re ho yena : Tse leshome le metso e mmedi .
41008020	Le mohla ke ngwathelang ba kete tse nne mahobe a supileng , le nkile diroto tse kae , tse tletseng dingwathwana na ? Ba re : Tse supileng .
41008021	A re ho bona : Ho ya kang , ha le sa utlwisise ?
41008022	Ba ntoo fihla Bethsaida . Jwale , ba bang ba mo tlisetsa sefofu , ba mo rapela hore a se ame .
41008023	A tshwara sefofu ka letsoho , a se isa kantle ho motse , a tshwela mathe mahlong a sona , a se bea matsoho hodimo , a ntoo se botsa hore na se bonang .
41008024	Hobane se tadime , sa re : Ke bona batho , hobane ke ba bona ba tsamaya , eka difate .
41008025	A ba a boela a bea matsoho a hae mahlong a sona ; jwale sa bona ruri , se fodile , sa bona dintho tsohle hantle .
41008026	Yaba o se kgutlisetsa hae ha sona , a re : O se ke wa kena motseng , mme o se ke wa bolella motho .
41008027	Jesu le barutuwa ba hae ba ikela metsaneng ya Sesarea wa Filipi ; ba re ba sa le tseleng , a botsa barutuwa ba hae , a re ho bona : Batho ba re ke mang na ?
41008028	Ba araba , ba re : Ho thwe ke ba bang , o Johanne Mokolobetsi ; ba bang ba re , o Elia ; ba bang ba re , o e mong wa baporofeta .
41008029	Yaba o re ho bona : Hleka lona le re ke mang ? Petrose a araba , a re ho yena : O Kreste .
41008030	Mme a ba laya hore ba se ke ba mmolela ho motho le a mong .
41008031	Yaba Jesu o qala ho ba ruta hore e ka kgona Mora motho a utlwiswe bohloko bo boholo , a lahlwe ke baholo , le ke baprista ba baholo , le bangodi , a bolawe , a ntoo tsoha ka tsatsi la boraro .
41008032	A bolela taba eo pepeneneng . Petrose a mo nkela thoko , a qala ho mo kgalemela .
41008033	Empa yena a reteleha , a tadima barutuwa ba hae , a kgalemela Petrose , a re : Tloha ho nna , Satane , hobane ha o utlwe tsa Modimo , o utlwa tsa batho feela .
41008034	Yare hobane a biletse bongata le barutuwa ba hae ho yena , a re ho bona : Motho , leha e ka ba mang le mang , ya ratang ho ntatela , a ke a itele , a ipelese sefapano sa hae , mme a ntshale morao .
41008035	Hobane ya ratang ho boloka bophelo ba hae , o tla timellwa ke bona ; empa ya timellwang ke bophelo ba hae , ka baka la ka le la Evangeli , o tla bo boloka .
41008036	Hobane motho leha a ka rua lefatshe lohle , mme a timellwa ke moya wa hae , etlaba o ruileng ka lona na ?
41008037	Kapa motho moya wa hae o tla o reka kang ?
41008038	Hobane ya hlajwang ke dihlong ka nna le ka ditaba tsa mohla a tlang ka kganya ka , pela moloko wona o mofebi , o moetsadibe , le yena Mora motho o tla mo hlabelwa ke dihlong , mohla a tlang ka kganya ya Ntatae hammoho le mangeloi a halalelang .
41009001	Le hona a re ho bona : Kannete ke a le bolella , ke re : Ba bang ba teng ho ba emeng mona , ba ke keng ba utlwa ho shwa , ba eso ho bone mmuso wa Modimo o etla ka matla .
41009002	Kamora matsatsi a tsheletseng , Jesu a nka Petrose , le Jakobo , le Johanne , a ya le bona ba nnotshi hodima thaba e telele . Yaba o fetoha pontsheng ho bona ;
41009003	diaparo tsa hae tsa fetoha , tsa benya , tsa eba tshweu jwaloka lehlwa , kamoo ho seng mohlatswi lefatsheng kateng , a ka tsebang ho sweufatsa hakalo .
41009004	Mme Elia le Moshe ba hlaha ho bona , ba buisana le Jesu .
41009005	Yaba Petrose o bua , a re ho Jesu : Rabbi , ho molemo ha re ka dula mona ; ha re etseng metlotlwane e meraro : o mong e be wa hao , o mong e be wa Moshe , o mong e be wa Elia .
41009006	Hobane o ne a sa tsebe seo a se bolelang , etswe ba ne ba tshohile haholo .
41009007	Yaba leru le a tla , la ba kgurumetsa , ha ba ha tswa lentswe lerung , la re : Enwa ke Mora wa ka ya ratwang ; mo utlweng .
41009008	Ba phakisa ba qamaka , empa ba se ke ba hlola ba bona motho e mong ho bona haese Jesu a nnotshi .
41009009	Eitse ha ba theoha thabeng , a ba laya hore ba se ke ba bolella motho seo ba se boneng , haese mohla Mora motho a seng a tsohile bafung .
41009010	Ba boloka polelo eo ka ho bona , ba botsana hore ho tsoha bafung ke ho reng na ?
41009011	Yaba ba mmotsa , ba re : Bangodi ba bolela keng hore e ka kgona Elia a tle pele ?
41009012	A araba , a re ho bona : Efela Elia o tshwanetse ho tla pele , a lokise tsohle ; mme ho ngodilwe jwang bakeng sa Mora motho hore e ka kgona a utlwiswe bohloko bo boholo , mme a nyediswe ?
41009013	Empa ke re ho lona : Elia o se a tlile , mme ba mo entse kahohle kamoo ba ratileng kateng , jwalokaha ho ngodilwe bakeng sa hae .
41009014	Ha a fihla ho barutuwa ba bang , a bona bongata bo boholo bo ba teetse hare , le bangodi ba pheile kgang le bona .
41009015	Yare ha bongata bohle bo mmona , ba tshoha , mme ba mo mathela ho mo dumedisa .
41009016	A botsa bangodi , a re : Le pheile kgang ya eng le bona ?
41009017	E mong hara bongata a araba , a re : Moruti , ke tlisitse mora wa ka ho wena , o na le moya o sa bueng .
41009018	Hohle ha o mo tshwara , o mo teanya fatshe , a ntshe makweba , a tsikitlanye meno , a omelle ; ke boleletse barutuwa ba hao hore ba o leleke , ba mpa ba sitwa .
41009019	Yaba o araba , a re : Jo ! moloko o sa dumeleng , ke tla ba le lona ho isa kae ? ke tla le behela pelo ho isa kae ? Mo tliseng ho nna .
41009020	Ba mo tlisa ho yena . Yare ha ngwana a bona Jesu , moya wa mo sisinya ka bohale , a wa fatshe , a bidikana , a ntse a ntsha makweba .
41009021	Yaba Jesu o botsa ntatae , a re : Motsotso o se o le o kae a hlahetswe ke hona hoo ? A re : Ke ha a sa le monyenyane ;
41009022	mme o mo lahletse hangata mollong le metsing , o tle o mo timetse . Empa ha o ka tseba ho thusa , re utlwele bohloko , mme o re thusa , re utlwele bohloko , mme o re thuse .
41009023	Jesu a re ho yena : O reng ha o re , ha nka tseba ho thusa ? Dumela : tsohle di ka etsetswa ya dumelang .
41009024	Yaba ntata ngwana o phakisa a phahamisa lentswe ka meokgo , a re : Ke a dumela , Morena ! nthuse ho se dumeleng ha ka .
41009025	Jwale , Jesu ha a bona hobane bongata bo a mo mathela , a kgalemela moya o ditshila , a re : Moya o sa bueng , o sa utlweng , ke a o laela , nna , ke re : Tswa ho yena , mme o se ke wa hlola o kena ho yena .
41009026	Yaba o tswa , o ntse o howa , o sisinya ngwana ka bohale ; a ba jwaloka mofu , ba bangata ba ba ba re : O shwele .
41009027	Empa Jesu a mo tshwara ka letsoho , a mo tsosa , mme a ema .
41009028	Yare ha Jesu a kene tlung , barutuwa ba hae ba mmotsa ba nnotshi , ba re : Rona ha re a ka ra tseba keng ho leleka motemona eo ?
41009029	A re ho bona : Mofuta oo ha o tswe , haese ka thapelo le ka ho itima dijo .
41009030	Ha ba tloha moo , ba haola Galelea . Jesu o ne a sa rate ha a ka tsejwa ke motho .
41009031	Hobane o ne a ruta barutuwa ba hae , a re ho bona : Mora motho o tla neelwa matsohong a batho ; ba tla mmolaya , mme hobane a bolawe , o tla tsoha ka tsatsi la boraro .
41009032	Empa ba se ke ba utlwisisa taba eo , mme ba tshaba ho mmotsa .
41009033	Ba fihla Kapernauma . Ha ba le tlung , Jesu a ba botsa , a re : Le ne le tsekisana ka dife tseleng ?
41009034	Empa ba kgutsa , hobane tseleng , ba ne ba tsekile hore na e moholo ho bona ke mang .
41009035	Hobane a dule , a bitsa ba leshome le metso e mmedi , a re ho bona : Ha e mong a rata ho ba wa pele , e tla ba ya kamorao ho bohle le mohlanka wa bohle .
41009036	Yaba o nka ngwana , a mmea hara bona , mme ha a mo sikile , a re ho bona :
41009037	E mong le e mong ya amohelang e mong wa bana ba jwalo , ka lebitso la ka , o amohela nna ; mme e mong le e mong ya nkamohelang , ha a amohele nna , empa o amohela ya nthomileng .
41009038	Jwale Johanne a bua le yena , a re : Moruti , re bone e mong ya sa re lateleng a leleka batemona ka lebitso la hao , mme re mo hanetse , kahobane a sa re latele .
41009039	Empa Jesu a re : Le se ke la mo hanela ; hobane ha ho motho ya ka phakisang a mpolela hampe , ha a entse mohlolo ka lebitso la ka .
41009040	Hobane ya sa re lwantsheng , o a re emela .
41009041	E mong le e mong ya le nosang mohope wa metsi ka lebitso la ka , kahobane le le ba Kreste , kannete ke re ho lona : Ha a ka ke a timellwa ke moputso wa hae .
41009042	Haele ya ka kgopisang e mong wa ba banyenyane bana ba dumetseng ho nna , ho ka bang molemo ho yena ke ho nna , ho ka bang molemo ho yena ke ho tlamellwa lelwala le leholo molaleng , a lahlelwe lewatleng .
41009043	Letsoho la hao ha le o dihela , o le kgaole ; ho ka bang molemo ho wena ke ha o kena bophelong o le tsohane , e seng ho ya diheleng , mollong o sa timeng , o ena le matsoho a mabedi ;
41009044	moo seboko sa bona se sa shweng , le mollo o sa timeng .
41009045	Leoto la hao ha le o dihela , o le kgaole ; ho ka bang molemo ho wena ke ha o kena bophelong o le sehlotsa , e seng ho lahlelwa diheleng , mollong o sa timeng , o ena le maoto a mabedi ;
41009046	moo seboko sa bona se sa shweng , le mollo o sa timeng .
41009047	Leihlo la hao ha le o dihela , o le honye ; ho ka bang molemo ho wena ke ha o kena mmusong wa Modimo o le moihlwe , e seng ho lahlelwa mollong wa dihele o ena le mahlo a mabedi ;
41009048	moo seboko sa bona se sa shweng , le mollo o sa timeng .
41009049	Hobane e mong le e mong o tla nokwa ka mollo , mme sehlabelo se seng le se seng se tla nokwa ka letswai .
41009050	Letswai le molemo ; empa letswai ha le tapa , le ka le noka kang ? Le be le letswai ka ho lona , mme le ahisane ka kgotso .
41010001	Jesu ha a tloha moo , a ya meeding ya Judea , mose ho Jordane ; bongata ba boela ba bokana ho yena , mme a boela a ba ruta jwalokaha e ne e le mokgwa wa hae .
41010002	Bafarisi ba tla ho yena , ba mmotsa , ka ho mo leka , hore na monna o dumeletswe ho hlala mosadi wa hae .
41010003	A ba araba , a re : Moshe o le laetseng ?
41010004	Ba re : Moshe o dumetse hoba lengolo la hlalo le ngolwe , mme ho hlalwe .
41010005	Jesu a ba araba , a re : O le ngoletse taelo eo ka baka la bothata ba dipelo tsa lona .
41010006	Empa tshimolohong ya hlolo ya dintho tsohle , Modimo o ba entse e le e motona le e motshehadi .
41010007	Ka baka leo , motho o tla tlohela ntatae le mmae , a kgomarele mosadi wa hae ;
41010008	ba babedi e tla ba nama e le nngwe . Ha ho le jwalo , ha ba sa le babedi , e se e le nama e le nngwe .
41010009	Ka baka leo , seo Modimo o se kopantseng hammoho , se se ke sa arolwa ke motho .
41010010	Ka tlung , barutuwa ba hae ba boela ba mmotsa hodima taba eo .
41010011	A re ho bona : E mong le e mong ya hlalang mosadi wa hae , mme a nyala e mong , o a mo feba .
41010012	Le mosadi ha a hlala monna wa hae , a nyalwa ke e mong , o a feba .
41010013	Yaba o tlisetswa bana , hore a ba ame ; barutuwa ba hae ba ne ba kgalemela ba ba tlisang .
41010014	Jesu , ha a bona hoo , a ba bohale , a re ho bona : Lesang bana ba tle ho nna , mme le se ke la ba thibela ; hobane mmuso wa Modimo ke wa ba jwaloka bona .
41010015	Kannete ke re ho lona : E mong le e mong ya sa amoheleng mmuso wa Modimo jwaloka ngwana , a ke ke a kena teng .
41010016	Mme ha a ba sikile , a ba bea matsoho hodimo , a ba hlohonolofatsa .
41010017	Ha a tswela tseleng , e mong a mo mathela , a kgumama ka mangwele pela hae , a mmotsa , a re : Moruti ya molemo , ke tla etsang ke tle ke rue lefa la bophelo bo sa feleng ?
41010018	Jesu a re ho yena : O mpiletsang ya molemo ? Ha ho ya molemo haese a le mong , e leng Modimo .
41010019	O tseba melao e reng : O se ke wa feba , o se ke wa bolaya , o se ke wa utswa , o se ke wa bea bopaki ba bohata , o se ke wa ja tsa e mong , hlonepha ntatao le mmao .
41010020	Eo a araba , a re ho yena : Moruti , tseo tsohle ke di bolokile haesale le bonyenyaneng ba ka .
41010021	Jesu ha a mo shadima , a mo rata , mme a re ho yena : O hloka ntho e le nngwe : Tsamaya , o rekise ka tsohle tseo o nang le tsona , o di fe bafumanehi , mme o tla ba le letlotlo lehodimong ; o ntano tla , o ntatele o ipelesitse sefapano .
41010022	Eo a mpa a hlajwa ke polelo eo , a ikela a swabile ; hobane e ne e le ya nang le maruo a maholo .
41010023	Jesu a qamaka , a re ho barutuwa ba hae : Ho ya ba thata hakakang ho ba nang le maruo ho kena mmusong wa Modimo !
41010024	Barutuwa ba makala ke polelo tsa hae . Empa Jesu a boela a bua , a re ho bona : Bana , ho thata hakakang ho ba tshepileng maruo ho kena mmusong wa Modimo !
41010025	Ho ka ba bonolo ha kamele e feta ka lesoba la lemao , ho ena le hore morui a kene mmusong wa Modimo .
41010026	Jwale ho tsota ha bona ha eketseha ; ba botsana , ba re : Homme ho ka bolokeha mang ?
41010027	Jesu a ba shadima , a re : Ke ntho e sitang batho , empa ha e site Modimo ; hobane Modimo tsohle o ka di etsa .
41010028	Yaba Petrose o bua , a re ho yena : Bona , rona re tlohetse tsohle , mme re o latetse .
41010029	Jesu a araba , a re : Kannete ke re ho lona : Ha ho motho ya ka tlohelang ntlo , kapa banababo , leha e le bokgaitsedie , kapa ntatae , leha e le mmae , kapa bana , leha e le masimo , ka baka la ka le la Evangeli ,
41010030	ya ke keng a newa ha lekgolo , jwale , mehleng ena , matlo , le banababo , le dikgaitsedi , le bommae , le bana , le masimo , hammoho le dihloriso ; mme mehleng e tla tla , a newe bophelo bo sa feleng .
41010031	Empa ba bangata ba pele e tla ba ba morao , mme ba morao e tla ba ba pele .
41010032	Ba ne ba le tseleng , ba nyolohela Jerusalema , Jesu a ntse a ba eteletse pele ; ba ne ba tshohile , ba mo latela ba ntse ba tshaba . A boela a ya thoko le ba leshome le metso e mmedi , a qala ho ba bolella tse tla mo hlahela ,
41010033	a re : Bonang , re nyolohela Jerusalema , mme Mora motho o tla neelwa baprista ba baholo le bangodi , mme ba tla mo ahlolela lefu , ba mo neele baditjhaba .
41010034	Ba tla mo soma , ba mo shape , ba mo tshwele ka mathe , ba mmolaye ; mme o tla be a tsohe ka tsatsi la boraro .
41010035	Ha tla ho yena Jakobo le Johanne , bara ba Sebedea , ba re : Moruti , re rata ha o ka re etsetsa seo re tla se kopa .
41010036	A re ho bona : Le rata ha ke le etsetsang ?
41010037	Ba re ho yena : Re nee hore re dule kganyeng ya hao , e mong letsohong la hao le letona , e mong ho le letshehadi .
41010038	Empa Jesu a re ho bona : Ha le tsebe seo le se kopang . Na le ka tseba ho nwela senwelong seo ke tla nwela ho sona , le ho kolobetswa ka kolobetso eo ke tla kolobetswa ka yona na ?
41010039	Ba re ho yena : Re ka tseba . Yaba Jesu o re ho bona : Efela le tla nwela senwelong seo ke tla nwela ho sona , mme le tla kolobetswa ka kolobetso eo ke tla kolobetswa ka yona .
41010040	Empa haele ho dula letsohong la ka le letona , leha e le ho le letshehadi , ha ke na ho ho nea , ho mpa ho boloketswe ba ho lokiseditsweng .
41010041	Ba leshome ha ba utlwa taba eo , ba qala ho hlonamela Jakobo le Johanne .
41010042	Empa Jesu , yare ha a ba bileditse ho yena , a re ho bona : Le a tseba hobane ba nang le lebitso la marena a ditjhaba ba di busa , mme ba baholo ba bona ba na le puso e thata hodima tsona .
41010043	Ho se ke ha eba jwalo ho lona ; empa ya ratang ho ba moholo hara lona , e tla ba mohlanka wa lona ;
41010044	mme ya ratang ho ba wa pele hara lona e tla ba mofo wa bohle ;
41010045	hobane le yena Mora motho ha a ka a tlela ho sebeletswa , empa e le ho sebeletsa , le ho neela bophelo ba hae ho ba topollo ya ba bangata .
41010046	Ba fihla Jeriko . Jesu ha a etswa Jeriko le barutuwa ba hae , a ena le bongata bo boholo , Bartimea , mora Timea , wa sefofu , o ne a dutse pela tsela , a kopa .
41010047	Ha a utlwa hoba ke Jesu wa Nasaretha , a qala ho howa le ho re : Oho , mora Davida , Jesu , nkutlwele bohloko !
41010048	Ba bangata ba mo kgalemela , ba re , a kgutse ; a mpa a aketsa a howa , a re : Mora Davida , nkutlwele bohloko !
41010049	Jesu a ema , a re , a bitswe . Yaba ba bitsa sefofu , ba re ho sona : Kgothahala , o eme , o a o bitsa .
41010050	Yaba se lahla kobo ya sona , sa ema , sa tla ho Jesu .
41010051	Jesu a bua , a re ho sona : O rata ha ke o etsetsang ? Sefofu sa re ho yena : Rabboni , a nke ke boele ke bone .
41010052	Jesu a re ho sona : Eya , tumelo ya hao e o pholositse . Sa bona hang , sa ba sa latela Jesu tseleng .
41011001	Ha ba se ba atametse Jerusalema , le Bethefage , le Bethania , thabeng ya Mehlwaare , a roma barutuwa ba hae ba le babedi ,
41011002	a re ho bona : Eyang motsaneng oo le o lebileng ; etlare le sa kena ho wona , le tla fumana petsana e holehilweng , e esong ho kallwe ke motho ; e lokolleng , le e tlise .
41011003	Ha motho a re ho lona : Le etsetsang jwalo ? Le re : Morena o a e hloka ; mme o tla be a phakise a e romele kwano .
41011004	Yaba ba ya , ba fumana petsana e holehilwe monyako , kantle , mateanong a tsela tse pedi ; mme ba e lokolla .
41011005	Ba bang ho ba emeng moo , ba re ho bona : Ha le lokolla petsana eo , ke ho etsang na ?
41011006	Ba ba bolella jwalokaha Jesu a ba laetse ; mme ba ba lesa , ba ya .
41011007	Jwale ba tlisa petsana ho Jesu ; ba ala dikobo tsa bona hodima yona , mme Jesu a e kalla .
41011008	Ebile ba bangata ba ala dikobo tsa bona tseleng , ba bang ba rema makala difateng , mme ba a ala tseleng .
41011009	Ba eteletseng pele le ba latelang ba ne ba howa , ba re : Hosanna ! ho bokwe ya tlang ka lebitso la Morena !
41011010	Ho rokwe mmuso wa ntata rona Davida , o tlang ka lebitso la Morena ! Hosanna mahodimong a hodimodimo !
41011011	Jesu a kena Jerusalema le tempeleng ; mme yare ha a qamakile kahohle , ha e se e le nako ya mantsiboya , a tswa , a ya Bethania a ena le ba leshome le metso e mmedi .
41011012	Yare ka hosasane , ha ba etswa Bethania , a lapa .
41011013	A bonela hole sefate sa feiye se nang le mahlaku , a ya ka ho re , mohlomong a ka fihlela ho hong ho sona ; empa , ha a fihla ho sona , a se ke a fumana letho , haese mahlaku feela ; hobane e ne e se nako ya difeiye .
41011014	A bua , a re ho sona : Ho qala jwale , ho se be motho ya sa tla hlola a eja tholwana tsa hao le ka ho sa feleng ! Mme barutuwa ba hae ba utlwa .
41011015	Yaba ba fihla Jerusalema . Jesu , ha a kene tempeleng , a qala ho leleka ba bapatsang le ba rekang ka tempeleng ; a diha ditafole tsa ba ananyang ditjhelete , le ditulo tsa ba bapatsang ka maeba .
41011016	O ne a sa dumelle motho ho feta ka tempeleng a jere phahlo .
41011017	Mme a ruta , a re ho bona : Ha ke re , ho ngodilwe , ho thwe : Ntlo ya ka e tla bitswa ntlo ya thapelo ya ditjhaba tsohle ? athe lona , le e entse lehaha la mashodu !
41011018	Bangodi le baprista ba baholo ha ba utlwa a rialo , ba batla kamoo ba ka mo timetsang kateng ; hobane ba ne ba mo tshaba , kahobane setjhaba sohle se ne se tsota thuto ya hae .
41011019	Yare mantsiboya , a tswa motseng .
41011020	Hosasa , ha ba feta , ba bona sefate sela sa feiye se omeletse hohle , ho qala ka metso .
41011021	Yaba Petrose o elellwa , a re ho yena : Rabbi , bona sefate sa feiye seo o se rohakileng , se omeletse .
41011022	Jesu a araba , a re ho bona : Le be le tumelo ho Modimo .
41011023	Hobane kannete ke re ho lona : E mong le e mong ya ka reng ho thaba ena : Tloha , o itihele lewatleng , a sa belaele pelong ya hae , a mpa a dumela hoba tseo a di bolelang di ka etswa , o tla etsetswa tsona .
41011024	Ka baka leo , ke re ho lona : Se seng le se seng seo le se kopang ka thapelo , dumelang hoba le se bone , mme se tla ba ho lona .
41011025	Mme ha le ema le rapela , enore ha le ena le taba le e mong , le mo tshwarele , hore le yena Ntata lona ya mahodimong a le tshwarele ditlolo tsa lona .
41011026	Hobane ekare ha le sa tshwarele ba bang , Ntata lona ya mahodimong le yena a ke ke a le tshwarela ditlolo tsa lona .
41011027	Ba boela ba tla Jerusalema ; mme ha a itsamaela tempeleng , ha tla ho yena baprista ba baholo , le bangodi , le baholo ;
41011028	ba re ho yena : Ntho tseo o di etsa ka matla afe na ? Matla ao o a neilwe ke mang , ha o etsa ntho tseo ?
41011029	Jesu a mpa a re ho bona : Ke tla le botsa taba e le nngwe le nna ; le nkarabe ; ke tla ntoo le bolella matla ao ke etsang ntho tseo ka wona .
41011030	Kolobetso ya Johanne hleka e ne e tswa lehodimong , kapa bathong na ? Nkarabeng .
41011031	Mme ba eletsana hammoho , ba re : Ha re re : E ne e tswa lehodimong , o ya re : Ha ho le jwalo , ha le a ka la e dumela keng ?
41011032	Ha re re : E ne e tswa bathong , — teng ba ne ba tshaba setjhaba , hobane bohle ba ne ba re , Johanne ke moporofeta wa sebele .
41011033	Yaba ba araba , ba re ho Jesu : Ha re tsebe . Jesu a re ho bona : Le nna , nke ke ka le bolella matla ao ke etsang ntho tseo ka wona .
41012001	Jwale , a qala ho bua le bona ka ditshwantsho , a re : Motho o ne a hlomile tshimo ya merara , a e sireletsa ka motero ; a tjheka sehatelo teng , a haha tora , a e laeletsa balemi , a ntoo eta .
41012002	Ka nako ya dijo , a romela mohlanka ho balemi , hore a nke ditholwana tsa morara ho balemi .
41012003	Ba mpa ba mo tshwara , ba mo otla , mme ba mo kgutlisa a le feela .
41012004	A boela a romela ho bona mohlanka e mong ; empa yena ba mo betsa ka majwe , ba mmata hlooho , mme ba mo kgutlisa ka dihlong .
41012005	A boela a roma e mong ; yena ba mmolaya . A roma ba bang ba bangata ; ba otla ba bang , ba bang ba ba bolaya .
41012006	Jwaloka hobane a sa na le mora wa hae , ya leng mong , ya ratwang , le yena a mo romela ho bona e le wa qetello , a re : Ba tla hlonepha mora ka .
41012007	Empa balemi bao ba bolellana , ba re : Eo ke mojalefa ; tlong , re mmolayeng , lefa e tle e be la rona .
41012008	Ba mo tshwara , ba mmolaya , ba ntoo mo lahlela kantle ho tshimo ya merata .
41012009	Hleka monga tshimo ya merara o tla etsa jwang na ? O tla tla , a timetse balemi bao , mme tshimo ya merara o tla e nea basele .
41012010	Ana ha le eso ho ka le bala lengolo le reng : Lejwe leo bahahi ba neng ba le lahlile , ke lona le entsweng motheo wa sekgutlo ?
41012011	Le entswe le jwalo ke Morena , mme ke le makatsang mahlong a rona .
41012012	Jwale ba rata ho mo tshwara , empa ba tshaba bongata ; hobane ba ne ba tseba hore o lekantse bona ka setshwantsho seo . Ba mpa ba mo tlohela , ba ikela .
41012013	Yaba ba romela ho yena ba bang ba bafarisi le ba Baheroda , hore ba mo tshwase ka dipolelo tsa hae .
41012014	Bao ba tla , ba re ho yena : Moruti , re a tseba hoba o wa nnete , le hoba ha o re letho ka motho ; hobane ha o tadime tshobotsi ya batho , empa tsela ya Modimo o e ruta ka nnete . Hleka ho a re lokela ho ntshetsa Sesare lekgetho , kapa ha ho jwalo na ? Re ntshe , kapa re se ntshe ?
41012015	Empa yena , ka ho lemoha boikaketsi ba bona , a re ho bona : Le ntekelang na ? Ntlisetseng denare , ke e bone .
41012016	Ba e tlisa . Yaba o re ho bona : Setshwantsho sena ke sa mang , le lengolo lena ke la mang ? Ba re ho yena : Ke la Sesare .
41012017	Yaba Jesu o ba araba , a re : Ntshetsang Sesare tseo e leng tsa Sesare , mme le ntshetse Modimo tseo e leng tsa Modimo . Mme ba mo tsota .
41012018	Jwale basadusi , ba latolang tsoho ya bafu , ba tla ho yena , ba mmotsa , ba re :
41012019	Moruti , Moshe o re ngoletse , a re : Ekare ha moholwane wa mmona a shwele , mme a siile mosadi , a mpa a sa ka a siya bana , moenae a nke mosadi wa hae , a hlahisetse moholwane wa hae bana .
41012020	Ho ne ho le bara ba supileng ba motho a le mong ; e moholo a nka mosadi , mme a shwa a sa siye ngwana .
41012021	Wa bobedi le yena a mo nka , mme a shwa a sa siye ngwana le yena ; le ho wa boraro ha eba jwalo .
41012022	Ba supileng bao ba mo nka , mme ha ba ka ba siya bana ; kamora bona kaofela , mosadi le yena a shwa .
41012023	Hleka ha ho le jwalo , tsohong ya bafu , mohla ho tsohuwang , mosadi eo e tla ba wa ofe ho bona , haele mona e bile mosadi wa bona ba supileng ?
41012024	Jesu a ba araba , a re : Na ho lahleha ha lona hase kahobane le sa tsebe Mangolo , leha e le matla a Modimo na ?
41012025	Hobane mohla ho tsohuwang bafung , ha ho ka ke ha nyalwa , leha e le ho nyadiswa , empa batho ba tla ba jwaloka mangeloi mahodimong .
41012026	Haele hore bafu ba tla tsoha , hleka ha le a ka la bala bukeng ya Moshe , kamoo Modimo o buileng le yena kateng , sehlahleng , wa re : Ke nna Modimo wa Abrahama , le Modimo wa Isaaka , le Modimo wa Jakobo ?
41012027	Modimo hase Modimo wa bafu , empa ke Modimo wa ba phelang . Lona , le lahlehile haholo .
41012028	E mong wa bangodi , ya ba utlwileng ha ba arabana , ha a bona hobane o ba arabile hantle , a mo atamela , a mmotsa , a re : Molao wa pele ho melao yohle ke ofe na ?
41012029	Jesu a mo araba , a re : Molao wa pele ho melao yohle ke o reng : Utlwa , Iseraele ; Morena , Modimo wa rona , ke Morena a nnotshi ,
41012030	mme o rate Morena , Modimo wa hao , ka pelo ya hao yohle , le ka moya wa hao wohle , le ka kgopolo ya hao yohle , le ka matla a hao wohle ; ke wona molao wa pele .
41012031	Mme wa bobedi o tshwanang le wona ke o reng : Rata wa heno jwalokaha o ithata . Ha ho molao o moholo ho yona eo .
41012032	Mongodi a re ho yena : Ke hantle , moruti ; o boletse ka nnete ha o re : Modimo o mong , mme ha ho o mong haese wona ;
41012033	mme ho o rata ka pelo yohle , le ka kgopolo yohle , le ka moya wohle , le ka matla wohle , le ho rata wa habo motho jwaloka ha motho a ithata , ho fetisa ditjheso le mahlabelo wohle .
41012034	Jesu , ha a mmona hoba o arabile ka kelello , a re ho yena : Ha o hole le mmuso wa Modimo . Mme ha ho a ka ha hlola ho eba motho ya betang pelo ho mmotsa .
41012035	Jesu , ha a ntse a ruta tempeleng , a bua , a re : Bangodi ba bolela jwang hore Kreste ke mora wa Davida ?
41012036	Athe yena Davida o boletse ka Moya o Halalelang , a re : Morena o itse ho Morena wa ka : Dula letsohong la ka le letona , ke be ke bee bao e leng dira ho wena bonamelo ba maoto a hao .
41012037	Na ha yena Davida a mmitsa Morena wa hae , e ka ba mora wa hae jwang ? Mme bongata bo boholo bo ne bo mo utlwa ka thabo .
41012038	Thutong ya hae , a re ho bona : Sesefang bangodi ba ratang ho itsamaela ka kobo tse telele , le ho dumediswa mapatlelong ;
41012039	ba ratang ditulo tse kapele masinagogeng le ditulo tse kapele meketeng ;
41012040	ba metsang matlo a basadi ba bahlolohadi , ka ho re , ba ba etsetsa merapelo e melele . Ba tla ahlolwa ka kahlolo e fetisisang .
41012041	Jesu o ne a dutse malebana le polokelo ya letlotlo , a tadimile kamoo batho ba nokelang ditjhelete kateng , polokelong ya letlotlo . Barui ba bangata ba ne ba nokela tse ngata .
41012042	Yaba ho tla mosadi wa mohlolohadi ya fumanehileng , a nokela tjheletana tse pedi , tse bang farethine .
41012043	Jesu a bitsa barutuwa ba hae , a re ho bona : Kannete ke re ho lona : Mohlolohadi enwa ya fumanehileng o noketse ho fetisa bohle ba noketseng polokelong ya letlotlo .
41012044	Hobane bohle ba noketse ba nkile ho tlallweng ha bona ; empa enwa o noketse a nkile bofumanehing ba hae , o noketse hohle hoo a neng a na le hona , hohle hoo a neng a phela ka hona .
41013001	A re a sa tloha tempeleng , e mong wa barutuwa ba hae a re ho yena : Moruti , bona , ke majwe a makakang , le mehaho e mekakang !
41013002	Jesu a araba , a re ho yena : O a e bona mehaho e meholo eo ? Ha ho ka ke ha leswa mona lejwe hodima lejwe le leng , le sa heletswang .
41013003	Yare ha a dutse thabeng ya Mehlwaare , mabapa le tempele , Petrose , le Jakobo , le Johanne , le Andrease , ba mmotsa kathoko , ba re : Re bolelle nako eo taba tseo di tla etsahala ka yona , mme pontsho ya mohla tseo tsohle di tla etsahala e tla ba eng ?
41013005	Yaba Jesu o qala ho ba bolella , a re : Iponeleng hore le se ke la thetswa ke motho .
41013006	Hobane ba bangata ba tla tla ka lebitso la ka , ba re : Ke nna Kreste . Mme ba tla thetsa ba bangata .
41013007	Mohla le utlwang dintwa le medumo ya dintwa , le se ke la tshoha ; hobane e ka kgona hoo ho etsahale ; empa le moo ha e eso ho be bona bofelo .
41013008	Hobane setjhaba se seng se tla tsohela setjhaba se seng matla , mmuso o mong o lwantshe mmuso o mong ; ditshisinyeho tsa lefatshe di tla ba teng ka nqa tse ngata , le ditlala di tla ba teng le meferefere .
41013009	Tseo ke qalo ya tlokotsi . Empa lona le iponele : hobane ba tla le isa makgotleng le masinagogeng ; le tla otlwa , le emiswe pela babusisi le marena ka baka la ka , le tle le be dipaki ho bona .
41013010	E ka kgona Evangeli e bolelwe ditjhaba tsohle pele .
41013011	Mohla ba le hulang ho le isa kahlolong , le se ke la belaela pele ka seo le tla se bolela , mme le se ke la se nahana , empa seo le tla se newa nakong yona eo , le bolele sona ; hobane e ke ke ya eba lona le buang , empa e tla ba Moya o Halalelang .
41013012	Ngwanabo motho o tla neela ngwanabo polaong , ntata motho a etse ngwana hae jwalo , mme bana ba tla tsohela batswadi ba bona matla , ba ba bolaye .
41013013	Le tla hlouwa ke bohle ka baka la lebitso la ka ; empa ya tiisetsang ho fihlela qetellong , ke yena ya tla bolokeha .
41013014	Etlare ha le bona manyala a bofediso , a boletsweng ke moporofeta Daniele , a eme moo a sa lokelang — ya balang a lemohe — mohlang oo , ba leng Judea ba balehele dithabeng ;
41013015	ya leng hodima ntlo , a se ke a theohela tlung , a se ke a kena ho nka letho tlung ya hae ;
41013016	le ya leng naheng , a se ke a kgutlela hae ho nka kobo ya hae .
41013017	Ho mpa ho tla ba madimabe basadi ba baimana le ba anyesang mehleng eo .
41013018	Hape , le rapele hore paleho ya lona e se hlahe mariha .
41013019	Hobane mehla eo e tla ba ya mahlomola ao ho esong ho ka ho bonwa a makalo haesa le tshimolohong ya hlolo , ha Modimo o ne o hlola dintho , ho fihlela jwale , mme ho ke ke ha eba teng a jwalo le ka mohla o le mong .
41013020	Le hojane Morena a sa ka a kgutshofatsa matsatsi ao , ekabeba ho ne ho ke ke ha phela motho ; empa ka baka la bakgethwa bao a ba kgethileng , o kgutsofaditse matsatsi ao .
41013021	Mohlang oo , ha motho a re ho lona : Bonang , Kreste o mona , kapa : Bonang , o mane , le se ke la dumela .
41013022	Hobane ho tla hlaha Bokreste ba bohata , le baporofeta ba bohata , mme ba tla etsa dipontsho le mehlolo , ba tle ba thetse le bona bakgethwa , hola ke ntho e ka etswang .
41013023	Lona , le iponele . Bonang , ke le boleletse tsohle pele .
41013024	Empa mehleng eo , kamora mahlomola ao , letsatsi le tla fifala ; kgwedi e ke ke ya kgantsha lesedi la yona ;
41013025	dinaledi di tla wa lehodimong , mme tse matla tse mahodimong di tla sisinyeha .
41013026	Ke moo ba tla bona Mora motho a etla ka maru , ka matla a maholo le ka kganya .
41013027	Ke moo a tla roma mangeloi a hae , le ho bokella bakgethwa ba hae meyeng e mene , ho qala pheletsong ya lefatshe ho isa pheletsong ya lehodimo .
41013028	Ithuteng , ho lekanya ditaba ka sefate sa feiye . Lekala la sona ha le se le le bonolo , mme le se le hlahisa mahlaku , le tseba kahoo hobane lehlabula le haufi .
41013029	Ka mokgwa o jwalo , le lona , etlare ha le bona tseo di hlaha , le tsebe hoba Mora motho o haufi , o monyako .
41013030	Kannete ke re ho lona : Moloko wona o ke ke wa feta , tseo tsohle di eso ho etsahale .
41013031	Lehodimo le lefatshe di tla feta , empa dipolelo tsa ka di ke ke tsa feta .
41013032	Empa haele bakeng sa letsatsi leo le hora eo , ha ho ya tsebang , leha e le mangeloi a lehodimong , leha e le Mora , haese Ntate feela .
41013033	Iponeleng , le fadimehe , mme le rapele , hobane ha le tsebe mohla e tla ba nako .
41013034	Ho jwaloka motho ha a etile , a tlohetse ntlo ya hae , a neile bahlanka ba hae ditaelo tsa hae , a laetse e mong le e mong mosebetsi wa hae , mme a laetse molebedi wa monyako ho lebela .
41013035	Lebelang ke hona ; hobane ha le tsebe mohla monga ntlo a tla tla , kapa mantsiboya , kapa bosiu bo boholo , kapa mokoko ha o lla , kapa kameso ;
41013036	esere , ha a etla ka ho le tsometsa , a le fihlela le robetse .
41013037	Seo ke le bolellang sona , ke se bolella bohle : Lebelang !
41014001	Matsatsi a ne a sa tla ba mabedi , e ntoo ba Paseka le mahobe a se nang ditomoso . Baprista ba baholo le bangodi ba ne ba batla mokgwa wa ho tshwara Jesu ka bohlale , ba tle ba mmolaye .
41014002	Empa ba ne ba re : A e se be mohla mokete , esere mohlomong moferefere wa eba teng hara setjhaba .
41014003	Yare ha a le Bethania , tlung ya Simone molepera , a dutse dijong , ha fihla mosadi ya nang le pitsa ya alebastera , e tletseng setlolo sa nareda ya sebele , se theko e thata ; a bolaya pitsa ya alebastera , a se tshela hloohong ya Jesu .
41014004	Ba bang ba itlhonamela , ba re : Tshenyeho eo ya setlolo e thusitseng ?
41014005	athe se ka be se rekile didenare tse fetang makgolo a mararo , tsa newa bafumanehi . Ba itshena ho mosadi eo jwalo .
41014006	Empa Jesu a re : Mo leseng ; le mo utlwisetsang bohloko ? O nketseditse ketso e molemo .
41014007	Hobane haele bafumanehi , le tla nne le be le bona kamehla , mme le tla tseba ho ba etsa hantle mohla le ratang ; empa nna , le ke ke la ba le nna kamehla .
41014008	O entse seo a neng a ka se etsa ; o tlile pele ho tlotsetsa mmele wa ka ho epelwa .
41014009	Kannete ke re ho lona : Hohle lefatsheng moo Evangeli ena e tla bolelwa teng , se entsweng ke yena le sona se tla bolelwa , a tle a hopolwe ka sona .
41014010	Judase Iskariota , e mong wa ba leshome le metso e mmedi , a ya ho baprista ba baholo , a tle a ba neele Jesu .
41014011	Ha ba mo utlwa , ba thaba , mme ba mmalla hore ba tla mo nea ditjhelete . Jwale , a batla sebaka sa ho ba neela yena .
41014012	Ka letsatsi la pele la mokete wa mahobe a se nang ditomoso , e leng leo ho hlajwang Paseka ka lona , barutuwa ba hae ba re ho yena : O rata ha re ya o lokisetsa kae , o tle o je Paseka ?
41014013	Yaba o roma barutuwa ba hae ba le babedi , a re ho bona : Eyang motseng , mme le tla kgahlana le motho ya jereng nkgo ya metsi ; le mo latelle .
41014014	Moo a kenang teng , le bolelle monga ntlo , le re : Moruti o re : Ntlo e kae eo ke tla jela Paseka ho yona le barutuwa ba ka ?
41014015	O tla le bontsha ntlo e kgolo , e kahodimo , e kgabisitsweng , e lokisitsweng ; le re lokisetse hona teng .
41014016	Barutuwa ba hae ba tloha , ba kena motseng , ba fumana ho le jwalokaha a ba boleletse ; mme ba lokisa Paseka .
41014017	Ha e se e le ka shwalane , a ya teng le ba leshome le metso e mmedi .
41014018	Ha ba dutse ba eja , Jesu a re : Kannete ke re ho lona : E mong wa lona , ya jang le nna , o tla nkeka .
41014019	Yaba ba qala ho swaba , le ho mmotsa e mong le e mong , ka ho re : A ke nna na ? A ke nna na ?
41014020	A araba , a re ho bona : Ke e mong wa ba leshome le metso e mmedi , yena ya kenyang letsoho le nna morifing .
41014021	Haele Mora Motho , o ikela jwalokaha ho ngodilwe bakeng sa hae ; empa ho madimabe motho eo , eo Mora motho a ekwang ke yena ! Ho ka be ho le molemo ho motho eo , hola a se ke a tswalwa .
41014022	Ba re ba sa ja , Jesu a nka bohobe , mme eitse hobane a boke , a bo ngwatha , a ba nea bona , a re : Nkang , le je ; hona ke mmele wa ka .
41014023	A ntoo nka senwelo , a leboha , a ba nea sona ; mme ba nwela ho sona bohle .
41014024	A re ho bona : Hona ke madi a ka , a selekane se setjha , a tshollelwang ba bangata .
41014025	Kannete ke re ho lona : Ha ke sa tla hlola ke enwa se behwang ke morara , ho tla be ho fihle tsatsi leo ke tla se nwa se le setjha mmusong wa Modimo .
41014026	Eitse hobane ba bine dithoko , ba ya thabeng ya Mehlwaare .
41014027	Jesu a re ho bona : Bohle le tla kgoptjwa ho nna bosiung bona ; hobane ho ngodilwe , ho thwe : Ke tla otla modisa , mme dinku di tla qhalana .
41014028	Empa , etlare hobane ke tsohe , ke tla le etella pele ho ya Galelea .
41014029	Petrose a re ho yena : Leha bohle ba ka kgoptjwa , haele nna , tjhe !
41014030	Jesu a re ho yena : Kannete ke re ho wena : Wena , kajeno , ka bona bosiu bona , mokoko ha o eso ho lle habedi , o tla be o se o ntatotse hararo .
41014031	Ebile Petrose o tlodisa puo , a re : Leha ho ka thwe , ke shwe le wena , nke ke ka ba ka o latola . Mme bohle ba rialo le bona .
41014032	Ba ya nqalong e bitswang Gethesemane . Jwale , a re ho barutuwa ba hae : Dulang mona , ke tle ke be ke rapele .
41014033	A ntoo ya le Petrose , le Jakobo , le Johanne , mme a qala ho tshoha haholo le ho tsieleha .
41014034	A re ho bona : Moya wa ka o tshwerwe ke maswabi a isang lefung ; salang mona , mme le fadimehe .
41014035	A ya pejana , a wela fatshe , a rapela hore , ha ho ka etswa , hora eo e mo fete .
41014036	O ne a re : Abba , Ntate ! tsohle o ka di etsa ; tlosa senwelo sena pela ka ; empa , ho se ke ha etswa seo nna ke se ratang , ho etswe seo wena o se ratang .
41014037	A boya , a ba fumana ba robetse ; a re ho Petrose : Simone , na o robetse ? O sitilwe ho fadimeha hora e le nngwe na ?
41014038	Fadimehang , le rapele , hore le se kene molekong ; hobane moya o mafolofolo , empa nama yona e a fokola .
41014039	A boela a ya , a rapela , a bolela wona mantswe ao .
41014040	Eitse hobane a kgutle , a ba fumana ba boetse ba robetse ; hobane mahlo a bona a ne a le boima ; ba ne ba sa tsebe seo ba ka mo arabang sona .
41014041	A tla la boraro , a re ho bona : Robalang jwale , le kgatholohe ! Ho a lekana ; hora e tlile . Bonang , Mora motho o se a ya neelwa matsohong a baetsadibe .
41014042	Emang , a re yeng ; bonang , ya nkekang o se a le haufi .
41014043	Kapelepele , ha a sa rialo , ha hlaha Judase , e mong wa ba leshome le metso e mmedi , a ena le sehlopha se seholo , se tshwereng disabole le melamu , se rometswe ke baprista ba baholo le bangodi le baholo .
41014044	Ya mo ekang o ne a ba neile pontsho , a re : Eo ke tla mo aka , ke yena ; le mo tshware , mme le ye le yena , le mo tiisitse .
41014045	Ha a fihla , a phakisa a atamela Jesu , a re : Rabbi ! Rabbi ! a ba a mo aka .
41014046	Yaba ba isa matsoho a bona ho yena , ba mo tshwara .
41014047	Jwale e mong wa ba leng teng a tsomola sabole , a hlatha mohlanka wa moprista e moholo , a mo kgaola tsebe .
41014048	Jesu a bua , a re ho bona : Le tswile hae ho tla ntshwara ka disabole le ka melamu , jwalokaha eka ke leshodu .
41014049	Ke ne ke ntse ke dula le lona ka tsatsi le leng le le leng tempeleng , ke ruta , mme ha le a ka la ntshwara ; empa e le hore Mangolo a phethahale .
41014050	Jwale , barutuwa bohle ba mo tlohela , ba baleha .
41014051	Mohlankana e mong o ne a mo latela , a apere kobo ya bosiu feela ; bahlanka ba mo tshwara ;
41014052	empa yena a ba tlohella kobo , a baleha a le feela .
41014053	Jwale ba isa Jesu ho moprista e moholo . Baprista ba baholo bohle le baholo le bangodi ba phuthehela teng .
41014054	Petrose yena a mo latela a le hole , a ba a kena lebaleng la moprista e moholo ; a dula le bahlanka , a ikomosa mollong .
41014055	Jwale , baprista ba baholo le lekgotla lohle ba batla bopaki bo ka qosang Jesu , ba tle ba mmolaye ; empa ha ba ka ba bo fumana .
41014056	Hobane ba bangata ba ne ba mo qosa ka bohata , empa taba tsa bopaki ba bona di ne di sa dumellane .
41014057	Ba bang ba ema , ba mo qosa ka bohata , ba re :
41014058	Re mo utlwile a re : Ke tla qhaqha tempele ena e entsweng ka matsoho , ke hahe e nngwe ka matsatsi a mararo , e sa etswang ka matsoho .
41014059	Empa le teng taba tsa dipaki tseo di ne di sa dumellane .
41014060	Yaba moprista e moholo o ema kahare , a botsa Jesu , a re : Na ha o arabe letho na ? Seo bao ba o qosang ka sona keng ?
41014061	A mpa a kgutsa , a se ke a araba letho . Moprista e moholo a boela a mmotsa , a re ho yena : Na ke wena Kreste , Mora wa Modimo o bokwang na ?
41014062	Jesu a re : Ke yena ; mme le tla bona Mora motho a dutse letsohong le letona la matla a Modimo , a etla ka maru a lehodimo !
41014063	Jwale , moprista e moholo a hahola dikobo tsa hae , a re : Re sa batlelang dipaki ?
41014064	Le utlwile nyefolo . Lona , le reng ? Bohle ba mo tswa , ba re , o tshwanelwa ke lefu .
41014065	Yaba ba bang ba qala ho mo tshwela ka mathe , ba mo kwahela mahlo , ba mo jabela , ba re ho yena : Porofeta ! Mme bahlanka ba mo otla ka dithupa .
41014066	Petrose a sa ntse a le katlase , lebaleng , ha fihla lekgabunyane le leng la moprista e moholo .
41014067	Ha le bona Petrose a ntse a ikomosa , la mo tadima , la re : Le wena o ne o na le Jesu wa Nasaretha .
41014068	A mpa a latola , a re : Ha ke tsebe , ha ke utlwe seo o se bolelang . Mme a tswela ntle , kgotlwaneng . Yaba mokoko o a lla .
41014069	Lekgabunyane ha le mmona , le boela la qala ho re ho ba emeng moo : Enwa ke wa bona !
41014070	Yena a mpa a boela a latola . Ho se hokaenyana , ba emeng moo ba re ho Petrose : O wa bona ruri , hobane le wena o Mogalelea , le puo ya hao eka ya teng .
41014071	Jwale , a qala ho hlapanya le ho ana , a re : Motho eo le mmolelang ha ke mo tsebe .
41014072	Yaba mokoko o lla la bobedi . Jwale Petrose a elellwa seo Jesu a neng a mmoleletse sona , kamoo a neng a itse kateng : Mokoko ha o eso ho lle habedi , o tla be o se o ntatotse hararo . Mme a qala ho lla .
41015001	E sa le hosasa , baprista ba baholo ba etsa morero le baholo , le bangodi , le lekgotla kaofela . Eitse hobane ba tlame Jesu , ba ya le yena , mme ba mo neela Pilato .
41015002	Pilato a mmotsa , a re : Na o morena wa Bajuda na ? A araba , a re ho yena : O boletse teng .
41015003	Yaba baprista ba baholo ba mo qosa ka taba tse ngata .
41015004	Pilato a boela a mmotsa , a re : Na ha o arabe letho na ? Bona , ba o qosa ka ditaba tse ngata hakakang !
41015005	Empa Jesu a se ke a araba letho , Pilato a ba a makala .
41015006	Mohla mokete , o ne a ba lokollela motlamuwa e mong , eo ba mo qelang .
41015007	Ho ne ho na le e mong , ya bitswang Barabase , ya holehilweng le ba bang ba entseng moferefere , ba bolaile motho moferefereng .
41015008	Bongata ha bo nyolohile , ba qala ho kopa hore Pilato a etse jwalokaha a ne a ba etsetsa kamehla .
41015009	Pilato a ba araba , a re : Hleka le rata ha ke le lokollela morena wa Bajuda na ?
41015010	Hobane o ne a tseba hoba baprista ba baholo ba mo neetse yena ka baka la mona .
41015011	Empa baprista ba baholo ba hlohlelletsa bongata hore a ba lokollele Barabase .
41015012	Pilato a boela a bua , a re ho bona : Ha ho le jwalo , le rata hore ke etseng ka eo le reng ke morena wa Bajuda ?
41015013	Yaba ba boela ba howa , ba re : Mo thakgise !
41015014	Pilato a re ho bona : Na o entse bobe bofe ? Jwale ba totisa ho howa , ba re : Mo thakgise !
41015015	Mme kahobane Pilato a ne a rata ho kgahlisa bongata , a ba lokollela Barabase , mme eitse hobane a shape Jesu , a mo neela ho thakgiswa .
41015016	Bahlabani ba mo isa lebaleng , ke ho re , lekgotla le leholo , mme ba bokella sehlopha sohle .
41015017	Ba mo apesa kobo ya purepera ; ba loha mofapahlooho wa meutlwa , ba mo rwesa wona hloohong ;
41015018	mme ba qala ho mo dumedisa , ba re : Dumela , morena wa Bajuda !
41015019	Ba mmata hloho ka leqala , ba mo tshwela ka mathe , ba wa ka mangwele , ba mo kgumamela .
41015020	Eitse hobane ba mo some , ba mo hlobodisa kobo ya purepera , ba mo apesa diaparo tsa hae , mme ba ya le yena ho mo thakgisa .
41015021	Ba qobella e mong ya fetang , a etswa masimong , hore a jare sefapano sa Jesu ; e ne e le Simone wa Sirene , ntata Aleksandere le Rufuse .
41015022	Ba mo isa thoteng ya Golgotha ; ha ho fetolwa , ke ho re , thota ya lehata .
41015023	Mme ba mo nea veine e tswakilweng ka mira , hore a e nwe ; empa a se ke a e nka .
41015024	Ha ba mo thakgisitse , ba arolelana diaparo tsa hae , ba di laola ka lotho , ho tseba seo e mong le e mong a tla se nka .
41015025	E ne e le hora ya boraro ha ba mo thakgisa .
41015026	Lengolo la molato wa hae le ne le ngodilwe , le re : Morena wa Bajuda .
41015027	Hammoho le yena ba thakgisa le disenyi tse pedi , se seng ka letsohong la hae le letona , se seng ka ho le letshehadi .
41015028	Kahoo , ha etsahala lengolo le itseng : O badilwe le bakgopo .
41015029	Ba fetang ba ne ba mo nyefola , ba sisinya dihlooho tsa bona , ba re : Hela ! wena ya qhaqhang tempele , ya e tsosang ka matsatsi a mararo ,
41015030	o ipholose ka ho theoha sefapanong !
41015031	Ka mokgwa o jwalo , le bona baprista ba baholo ba buisana le bangodi ka ditshomo hodima hae , ba re : O pholositse ba bang , yena o sitwa ho ipholosa !
41015032	Kreste , morena wa Iseraele , a ke a theohe jwale sefapanong , re tle re bone , mme re dumele . Le ba thakgisitsweng le yena ba ne ba mo hlapaola .
41015033	Ha ho tlile hora ya botshelela , lefifi la eba teng lefatsheng lohle , ho fihlela hora ya boroba mono o le mong .
41015034	Ka hora ya boroba mono o le mong , Jesu a howa ka lentswe le leholo , a re : Eloi , Eloi , lamma sabakthani ? Ha ho fetolwa , ke ho re : Modimo wa ka , Modimo wa ka , o ntloheletseng na ?
41015035	Ba bang ho ba leng moo , ha ba utlwa , ba re : Utlwang , o bitsa Elia .
41015036	Yaba e mong o a matha , mme hobane a tlatse seponse ka asene , a se hloma leqaleng , a mo nwesa , a re : Lesang , re ke re bone ha ekaba Elia o tla tla mo fanyolla .
41015037	Empa Jesu a meketsa ka lentswe le leholo , a neela moya .
41015038	Yaba lesela la tempele le hahoha kalehare , ho qala hodimo ho isa tlase .
41015039	Molaodi wa lekgolo ya emeng moo , malebana le yena , eitse ha a bona kamoo a neetseng moya kateng , hobane a meketse , a bolela , a re : Motho enwa e ne e le Mora wa Modimo ruri .
41015040	Le basadi ba ne ba le teng , ba tadimile ba le hole ; hara bona ho ne ho le Maria Magdalena , le Maria , mma Jakobo e monyenyane le Jose , le Salome .
41015041	Ke bao , e neng ere ha a sa le Galelea , ba neng ba mo latela , ba mo sebeletsa , ba ena le ba bang ba bangata , mme ba ne ba nyolohetse le yena Jerusalema .
41015042	Ha e se e le mantsiboya , kahobane e ne e le hlekelo , ke ho re , letsatsi le hlahlangwang ke la Sabatha ,
41015043	ha tla Josefa wa Arimathea , monna wa lekgotla ya kgabane , ya neng a lebeletse mmuso wa Modimo le yena ; a beta pelo , a kena ho Pilato , mme a qela setopo sa Jesu .
41015044	Pilato a makala ha a se a shwele . Yaba o bitsa molaodi wa lekgolo , a mmotsa hore na ho se ho le motsotso a shwele .
41015045	Eitse hobane a utlwe ho molaodi wa lekgolo , a nea Josefa setopo .
41015046	Josefa a reka lesela , a fanyolla setopo sa Jesu , a se phuthela leseleng , a se bea lebitleng le betlilweng lefikeng , a ntoo phikolosetsa lejwe pela monyako wa lebitla .
41015047	Mme Maria Magdalena le Maria , mma Jose , ba ne ba tadima moo se bewang .
41016001	Eitse ha Sabatha a fetile , Maria Magdalena , le Maria mma Jakobo , le Salome , ba reka dinoko , ba tle ba ye ho mo tlotsa .
41016002	Ka meso ya letsatsi le qalang veke , ba ya lebitleng , letsatsi ha le sa tswa tjhaba .
41016003	Ba ne ba botsana , ba re : Ke mang ya tla re phikolosetsa lejwe , ho le tlosa monyako wa lebitla ?
41016004	Empa ha ba tadima , ba bona hoba lejwe le se le phikolositswe ; athe le ne le le leholo haholo .
41016005	Ha ba kena lebitleng , ba bona mohlankana a dutse ka letsohong le letona , a apere seaparo se sesweu ; mme ba tshoha .
41016006	Eo a mpa a re ho bona : Le se ke la tshoha . Le batla Jesu wa Nasaretha ya thakgisitsweng ; o tsohile , ha a yo mona . Bonang , moo ba neng ba mmeile teng ke mona .
41016007	Le mpe le ye , le bolelle barutuwa ba hae le Petrose , hore o ya le etella pele ho ya Galelea ; ke moo le tla mmona teng , jwalokaha a kile a le bolella .
41016008	Yaba ba tswa , ba baleha lebitleng ; hobane ba ne ba tshwerwe ke ho thothomela le ho hlollwa ; mme ha ba ka ba bolella motho letho , ke hobane ba ne ba tshohile .
41016009	[ Jesu ha a tsohile kameso ya letsatsi le qalang veke , a itlhahisa pele ho Maria Magdalena , eo a neng a lelekile bademona ba supileng ho yena .
41016010	Eo a ya , a bolella ba neng ba na le Jesu , ba le bofifing , ba lla .
41016011	Bao , ha ba utlwa hore a boetse o a phela , le hore o bonwe ke yena , ha ba ka ba kgolwa .
41016012	Kamora tseo , a itlhahisa ka sebopeho sesele ho ba babedi ba bona , ba neng ba tsamaya ba ya naheng .
41016013	Le bona ba kgutla , ba phetela ba bang ; empa le bona ha ba ka ba ba dumela .
41016014	Ho feleng , a itlhahisa ho ba leshome le motso o mong , ba dutse dijong ; a nyatsa ho se dumele ha bona le bothata ba dipelo tsa bona , kahobane ba sa ka ba dumela ba mmoneng a tsohile .
41016015	A ba a re ho bona : Eyang ka lefatsheng lohle , le bolelle babopuwa bohle Evangeli .
41016016	Ya dumelang , mme a kolobetswa , o tla bolokeha ; empa ya sa dumeleng , o tla tsuwa .
41016017	Mehlolo e tla tsamaya le ba dumetseng ke yona ena : ba tla leleka batemona ka lebitso la ka ; ba tla bua dipuo tse ntjha ;
41016018	ba tla tshwara dinoha , mme leha ba nwele ntho e ka ba bolayang , ha e ka ke ya ba etsa letho ; ba tla bea matsoho hodima ba kulang , mme ba tla fola .
41016019	Eitse hobane Morena a bue le bona jwalo , a nkelwa lehodimong , mme a dula letsohong le letona la Modimo .
41016020	Haele bona , ba tloha , ba ya bolela Evangeli kahohle , Morena a ntse a sebetsa le bona , a tiisa lentswe ka mehlolo o le felehetsang . ]
42001001	Erekaha ba bangata ba se ba lekile ho pheta ka hlomahanyo ditaba tse phethahetseng hara rona ,
42001002	kamoo re di neilweng kateng , ke ba iponetseng tsona ka sebele esale ho qaleng ha tsona , bao e bileng e leng bahlanka ba lentswe ,
42001003	le nna , eitse hobane ke botsisise ditaba tsohle ho tloha ho hlaheng ha tsona , ke re , ho a ntshwanela hore ke o ngolle tsona ka lenaneo la tsona , Theofile ya kgabane ,
42001004	o tle o tsebe ho tiya ha ditaba tseo o di rutilweng .
42001005	Mehleng ya Heroda , morena wa Judea , ho ne ho le moprista ya bitswang Sakaria , wa sehlopha sa Abia ; mosadi wa hae e ne e le wa baradi ba Aarone , lebitso la hae e le Elisabetha .
42001006	Ba ne ba lokile pela Modimo ba babedi , ba tsamaya melaong yohle le ditaelong tsohle tsa Morena , ho se kamoo ba ka nyatsuwang kateng .
42001007	Empa ba ne ba se na ngwana , kahobane Elisabetha e ne e le nyopa , hape ba ne ba se ba hodile ba babedi .
42001008	Yare Sakaria ha a sebetsa tsa boprista pela Modimo ka tsatsi la sehlopha sa hae ,
42001009	kamoo e leng mokgwa wa boprista kateng , a abelwa ho kena tempeleng ya Morena ho tjhesa dibano .
42001010	Bongata bohle ba setjhaba bo ne bo eme kantle , bo rapela nakong eo ho tjheswang dibano ka yona .
42001011	Yaba lengeloi la Morena le ipontsha ho Sakaria , le eme lehlakoreng le letona la aletare ya dibano .
42001012	Sakaria ha a le bona , a tshoha , mme tshabo ya mo wela hodimo .
42001013	Empa lengeloi la re o yena : Se tshabe , Sakaria , hobane thapelo ya hao e utlwilwe , mme mosadi wa hao Elisabetha o tla o tswalla mora , mme o tla mo rea lebitso la Johanne .
42001014	E tla ba thabo le nyakallo ho wena , mme ba bangata ba tla thabela ho tswalwa ha hae .
42001015	Hobane o tla ba moholo pela Morena , ha a ka ke a nwa veine le seno se tahang ; o tla tlala Moya o Halalelang a sa le popelong ya mmae .
42001016	O tla sokollela bana ba Iseraele ba bangata ho Morena , Modimo wa bona ;
42001017	o tla mo etella pele ka moya le ka matla a Elia , a tle a busetse dipelo tsa bontate baneng ba bona , le bahanyetsi bohlaleng ba ba lokileng , a tle a lokisetse Morena setjhaba se hlekehileng hantle .
42001018	Sakaria a re ho lengeloi : Taba tseo ke tla di tseba kang ? hobane ke se ke hodile , mosadi wa ka le yena o se a tsofetse .
42001019	Lengeloi la araba , la re ho yena : Nna ke Gabriele , ya emang pela Modimo ; ke romilwe ho bua le wena , le ho o bolella ditaba tsena tse monate .
42001020	Mme bona , o tla ba semumu , o sitwe ho bua , ho be ho fihle matsatsi ao ditaba tseo di tla etsahala ka wona , kahobane o sa ka wa dumela dipolelo tsa ka , tse tla etsahala nakong ya tsona .
42001021	Batho bona ba ne ba ntse ba lebeletse Sakaria kantle , ba maketse ke ho dieha ha hae ka tempeleng .
42001022	Yare ha a etswa , a sitwa ho bua le bona , mme ba lemoha hobane o bone mohlolo tempeleng , le yena a ba lekanyetsa jwalo ; mme a sala e le semumu .
42001023	Yare matsatsi a tshebetso ya hae ha a fedile , a tloha , a kgutlela tlung ya hae .
42001024	Kamora matsatsi ao , Elisabetha , mosadi wa hae , a emola , mme a ipata ka kgwedi tse hlano , a re :
42001025	Ke sona seo Morena a nketseditseng sona , mohla a ntekotseng ho tlosa sekgobo sa ka hara batho .
42001026	Ka kgwedi ya botshelela , lengeloi Gabriele la romelwa ke Modimo motseng o mong wa Galelea , o bitswang Nasaretha ,
42001027	ho morwetsana ya lebeleditsweng ke monna ya bitswang Josefa , wa ntlo ya Davida . Lebitso la morwetsana e ne e le Maria .
42001028	Lengeloi la kena ho yena , la re : Dumela , mohauhelwa : Morena o na le wena ! O lehlohonolo hara basadi !
42001029	Maria , eitse ha a le bona , a tshoha ke polelo ya lona , mme a nahana hore tumediso ya lona e reng ?
42001030	Lengeloi la re ho yena : Maria , se tshohe , hobane o bone mohau ho Modimo .
42001031	Bona , o tla emola , mme o tla tswala mora , mme o tla mo rea lebitso la Jesu .
42001032	O tla ba moholo , mme o tla bitswa Mora wa Ya hodimodimo ; Morena Modimo o tla mo nea terone ya Davida ntatae .
42001033	O tla busa ntlo ya Jakobo ka ho sa feleng , mme borena ba hae ha bo ka ke ba eba le bofelo .
42001034	Empa Maria a re ho lengeloi : Taba eo e tla etsahala jwang , athe ha ke tsebe monna ?
42001035	Lengeloi la araba , la re ho yena : Moya o Halalelang o tla theohela hodima hao , mme matla a Ya hodimodimo a tla o kgurumetsa ; ka baka leo , ho halalelang ho tla tswalwa ke wena ho tla bitswa Mora Modimo .
42001036	Mme bona , Elisabetha , motswalao , le yena o emere mora botsofading ba hae ; kgwedi ena e se e le ya botshelela ya ya neng a bitswa nyopa .
42001037	Hobane ha ho letho le ke keng la etswa ke Modimo .
42001038	Maria a re : Bona , ke lekgabunyane la Morena , a nke ke etswe ka polelo ya hao ! Yaba lengeloi le tloha ho yena .
42001039	Matsatsing wona ao , Maria a tloha , a phakisa a ya maloting , motseng o mong wa Juda .
42001040	A kena tlung ya Sakaria , a dumedisa Elisabetha .
42001041	Eitse Elisabetha ha a utlwa tumediso ya Maria , ngwana a hlasimoloha popelong ya hae . Yaba Elisabetha o tlala Moya o Halalelang ,
42001042	a phahamisa lentswe , a re : Ho lehlohonolo wena hara basadi , ho lehlohonolo le yona tholwana ya popelo ya hao .
42001043	Mme ho ntlhahela kae ha ke etelwa ke mma Morena ka ?
42001044	O ka bona , lentswe la tumediso ya hao etsware ha le kena ditsebeng tsa ka , ngwana a hlasimoloha ke ya dumetseng ; hobane ditaba tseo a di boleletsweng ke Morena di tla etsahala .
42001045	Ho lehlohonolo ya dumetseng ; hobane ditaba tseo a di boleletsweng ke Morena di tla etsahala .
42001046	Yaba Maria o re : Moya wa ka o rorisa Morena ;
42001047	moya wa ka o inyakalletse ho Modimo , Mmoloki wa me ;
42001048	hobane o tadimile bofutsana ba lekgabunyane la hae ; mme jwale , meloko yohle e tla re , ke lehlohonolo ,
42001049	hobane Ya matla o nketseditse tse kgolo . Lebitso la hae le a halalela ;
42001050	mohau wa hae o melokong ya meloko ya ba mo tshabang .
42001051	O sebeditse ka matla ka letsoho la hae ; o qhalantse ba ikgohomositseng mehopolong ya dipelo tsa bona ;
42001052	o dihile babusi diteroneng tsa bona , mme o phahamisitse ba ikokobeditseng ;
42001053	ba lapileng o ba kgorisitse molemo , mme ba ruileng o ba kgutlisitse ba le feela ;
42001054	o hlokometse Iseraele , mohlanka wa hae , a tle a hopole mohau ,
42001055	oo a neng a o etsetse Abrahama le leloko la hae ka ho sa feleng , kamoo a neng a boleletse baholo ba rona kateng .
42001056	Maria a hlola le Elisabetha dikgwedi tse batlileng ho ba tharo , a ntoo boela tlung ya hae .
42001057	Elisabetha a hlahelwa ke nako ya hae ya ho beleha , mme a tswala mora .
42001058	Ba ahisaneng le yena le bahabo ba utlwa hoba Morena o tumisitse mohau wa hae ka yena , ba thaba le yena .
42001059	Ka tsatsi la boroba meno e le mmedi , ba tla ho bolotsa ngwana , mme ba mo rea Sakaria , lebitso la ntatae .
42001060	Mmae a araba , a re : Tjhe , empa o tla rewa la Johanne .
42001061	Ba re ho yena : Ha ho motho hara ba heno ya reilweng lebitso leo .
42001062	Yaba ba lekanyetsa ntatae hore a ba tsebise lebitso leo a ratang ba ka mo rea lona .
42001063	Sakaria , hobane a kope lematjana la ho ngola , a ngola , a re : Lebitso la hae ke Johanne . Mme ba makala kaofela .
42001064	Ka nako yona eo molomo wa hae wa buleha , le leleme la raroloha , mme a bua , a boka Modimo .
42001065	Ba ahisaneng le yena ba tshwarwa bohle ke tshabo ; ditaba tseo tsa hasana kahohle maloting a Judea .
42001066	Mme bohle ba di utlwang ba di boloka dipelong tsa bona , ba re : Ha ho le jwalo , ngwana eo e tla ba eng ? Hobane letsoho la Morena le ne le le ho yena .
42001067	Yaba Sakaria , ntatae , o tlala Moya o Halalelang , a porofeta , a re :
42001068	Ho bokwe Morena , Modimo wa Iseraele , hobane o etetse setjhaba sa hae , mme o se lopolotse .
42001069	O re tsoseditse lenaka la poloko tlung ya Davida , mohlanka wa hae ;
42001070	jwalokaha a ne a boletse ka molomo wa baporofeta ba halalelang ba hae , ba bileng teng mehleng ya pele ,
42001071	a re , o tla re lwela ho bao e leng dira ho rona , le matsohong a bohle ba re hloileng ;
42001072	hore a hauhele bontata rona , mme a hopole selekane sa hae se halalelang ,
42001073	e leng kano eo a neng a e anetse ntata rona Abrahama ,
42001074	ya hore , ha re lwetswe matsohong a bao e leng dira ho rona , re mo sebeletse , re sa tshabe letho ,
42001075	kgalalelong le ho lokeng , pontsheng ho yena , ka matsatsi wohle a ho phela ha rona .
42001076	Haele wena , lesea , o tla bitswa moporofeta wa Ya hodimodimo ; hobane o tla etella sefahleho sa Morena pele , ho lokisa ditsela tsa hae ,
42001077	o tle o nee setjhaba sa hae tsebo ya poloko , tshwarelong ya dibe tsa bona ,
42001078	ka baka la pelo e mohau wa Modimo wa rona , eo mafube a meso a lehodimo a re etetseng ka yona ,
42001079	hore a bonese ba dutseng lefifing le moriting wa lefu , mme a tsamaise maoto a rona tseleng ya kgotso .
42001080	Haele ngwana , a nna a hola , a ipha matla moyeng ; a nna a dula mafeelleng , ha ba ha fihla letsatsi leo a hlahileng pela Iseraele ka lona .
42002001	Mehleng eo , ha hlaha taelo ya Sesare Augusto , e reng , ho ngolwe palo ya baahi ba lefatshe lohle .
42002002	Palo eo ke ya pele , ya etswa Kuirine e le mmusisi wa Siria .
42002003	Yaba batho bohle ba ya ho ngolwa , e mong le e mong motseng wa habo .
42002004	Josefa le yena a tloha Galelea , motseng wa Nasaretha , a ya Judea , motseng wa Davida , o bitswang Bethlehema , etswe e ne e le motho wa ntlo ya Davida le wa leloko la hae ;
42002005	ba ya ho ngolwa le Maria , mosadi eo a mo lebeleditseng , e neng e le moimana .
42002006	Ba sa le moo , matsatsi a ho beleha ha hae a phetheha ;
42002007	a beleha mora wa hae wa letsibolo ; a mo phuthela maseleng , mme a mo robatsa sejelong , kahobane ho ne ho se sebaka sa bona tlung ya baeti .
42002008	Ho ne ho le badisa naheng eo , ba phelang metebong , ba lebetse mehlape ya bona bosiu .
42002009	Jwale hang , lengeloi la Morena la ba hlahela , kganya ya Morena ya ba teela hare , mme ba tshaba ka tshabo e kgolo .
42002010	Lengeloi la re ho bona : Se tshabeng , hobane bonang , ke le bolella thabo e kgolo , e monate , eo e tla ba ya setjhaba kaofela ;
42002011	ke ho re , kajeno , le tswaletswe Mmoloki , motseng wa Davida ; ke Kreste , Morena .
42002012	Seo e tla ba pontsho ho lona , le tla fihlela lesea le phuthetsweng , le robaditsweng sejelong .
42002013	Yaba bongata ba makgotla a lehodimo bo phakisa bo eba le lengeloi leo , ba boka Modimo , ba re :
42002014	Kganya e be ho Modimo mahodimong a hodimo , kgotso e be lefatsheng ho batho bao o kgahlwang ke bona .
42002015	Eitse hobane mangeloi a ba tlohele ho kgutlela lehodimong , badisa ba buisana , ba re : A re hle re yeng Bethlehema , re tle re bone taba eo e hlahileng teng , eo Morena a re tsebisitseng yona .
42002016	Yaba ba phakisa ba eya , ba fihlela Maria , le Josefa , le lesea le robaditsweng sejelong .
42002017	Eitse hobane ba le bone , ba bolela kahohle taba tsa ngwana , tseo ba di boleletsweng .
42002018	Bohle ba utlwang , ba makala ke ditaba tseo ba di bolellwang ke badisa .
42002019	Haele Maria , a boloka ditaba tseo tsohle , a di nahana pelong ya hae .
42002020	Badisa bona ba kgutla , ba ntse ba rorisa Modimo , ba o boka ka baka la tsohle tseo ba di utlwileng , le tseo ba di boneng , kamoo ba di boleletsweng kateng .
42002021	Matsatsi a robileng meno e le mmedi a ho tla bolotsa ngwana ha a fetile , ba mo rea lebitso la Jesu , leo a neng a le reilwe ke lengeloi , a eso ho emolwe popelong .
42002022	Hobane ho fete matsatsi ao ba itlhatswang ka wona , ka molao wa Moshe , ba isa ngwana Jerusalema , ho mo hlahisa pela Morena ;
42002023	jwalokaha ho ngodilwe molaong wa Morena , ho thwe : Ngwana e mong le e mong e motona wa letsibolo o tla bitswa mokgethwa wa Morena .
42002024	Ba ya le hore ba hlahise sehlabelo se laetsweng molaong wa Morena , sa maebanakgorwana a mabedi , leha e le sa madinyane a mabedi a maeba .
42002025	Ho ne ho na le monna Jerusalema , ya bitswang Simeone ; monna eo o ne a lokile , a hlonepha Modimo , a lebeletse tshediso ya Iseraele ; mme Moya o Halalelang o ne o le ho yena .
42002026	O ne a senoletswe pele ke Moya o Halalelang hoba a ke ke a bona lefu , a eso ho bone Kreste wa Morena .
42002027	A iswa tempeleng ke Moya o Halalelang ; mme ngwana Jesu ha a tliswa ke baholo ba hae , ho tle ho etswe bakeng sa hae ka taelo ya molao ,
42002028	a mo nkela matsohong a hae , a boka Modimo , a re :
42002029	Jwale , Monghadi , o lese mohlanka wa hao , a ye ka kgotso , ka polelo ya hao ;
42002030	hobane mahlo a ka a bone poloko ya hao ,
42002031	eo o e lokisitseng pontsheng ya ditjhaba kaofela ,
42002032	hore e be lesedi le tla bonesa ditjhaba , le kganya ya Iseraele , setjhaba sa hao .
42002033	Josefa le mma ngwana ba ne ba makala ke ditaba tsohle tseo a bolelwang ka tsona .
42002034	Simeone a ba hlohonolofatsa , a re ho Maria , mma ngwana : Bona , ngwana enwa o beetswe ho wa le ho tsoha ha ba bangata Iseraeleng , le ho ba pontsho e hanyetswang ;
42002035	le hona , lerumo le tla hlaba pelo ya hao , hore mehopolo ya dipelo tse ngata e tle e senolwe .
42002036	Hape , ho ne ho le Anna , moporofeta wa mosadi , moradi wa Fanuele , wa leloko la Asere ; o ne a se a hodile haholo , a kile a ba le monna ka dilemo tse supileng ho tloha borwetsaneng ba hae ;
42002037	mme jwale , e ne e se e le mohlolohadi wa dilemo tse batlileng ho ba mashome a robileng meno e le mmedi a metso e mene ; o ne a sa tlohe tempeleng , empa o ne a sebeletsa Modimo ka ho itima dijo le ka ho rapela bosiu le motshehare .
42002038	Le yena a hlaha nakong yona eo , a boka Morena , mme a bolela tsa Jesu ho bohle ba lebeletseng topollo Jerusalema .
42002039	Eitse hobane ba phethe tsohle tse laetsweng molaong wa Morena , ba kgutlela Galelea , ba ya Nasaretha , motseng wa habo .
42002040	Haele ngwana a nna a hola , a ipha matla , a tlala bohlale ; mme molemo wa Modimo wa nna wa dula ho yena .
42002041	Baholo ba hae ba ne ba eya Jerusalema ka dilemo tsohle , moketeng wa Paseka .
42002042	Eitse ha a le dilemo tse leshome le metso e mmedi , ba nyolohela Jerusalema ka mokgwa wa mokete .
42002043	Hobane ba qete matsatsi a mokete , ha ba se ba boela ha habo , ngwana Jesu a sala Jerusalema , Josefa le mmae ba sa tsebe .
42002044	Empa , ka ho re , ekaba o letshweleng , ba tsamaya letsatsi le le leng , ba ntoo mmatla hara metswalle ya bona le bao ba tsebanang le bona .
42002045	Ha ba sa mmone , ba boela Jerusalema , ba ntse ba mmatla .
42002046	Kamora matsatsi a mararo , ba mo fumana tempeleng , a dutse hara baruti , a ba mamela , a ba botsa .
42002047	Bohle ba mo utlwang ba ne ba tsota hlalefo ya hae le dikarabo tsa hae .
42002048	Ha ba mmona , ba makala haholo ; mmae a re ho yena : Ngwana ka , o re etseditseng jwalo ? O ka bona , ntatao le nna , re ne re o batla re tshohile haholo .
42002049	A re ho bona : Le ne le mpatlelang ? Na le ne le sa tsebe hoba ke tshwanetse ho ba teng ditabeng tsa Ntate na ?
42002050	Empa ha ba ka ba utlwisisa taba eo a ba bolellang yona .
42002051	Yaba o theoha le bona , a ya Nasaretha . O ne a ba utlwa ; mme mmae a nna a boloka ditaba tseo kaofela pelong ya hae .
42002052	Mme Jesu a nna a hola hlalefong , le boemong , le molemong , pela Modimo le batho .
42003001	Ka lemo sa leshome le metso e mehlano sa puso ya Tibere Sesare , ha Ponse Pilato e le mmusisi wa Judea , Heroda yena e le moteterareke wa Galelea , Filipi , ngwanabo , e le moteterareke wa Iturea le wa naha ya Trakonita , Lisaniase e le moteterareke wa Abilene ;
42003002	ha Anna le Kaiafa e le baprista ba baholo , lentswe la Modimo la tla ho Johanne , mora wa Sakaria , feelleng .
42003003	A ya le lefatshe lohle le mathoko a Jordane , a ntse a bolela kolobetso ya pako , ya ho tshwarelwa dibe ;
42003004	jwalokaha ho ngodilwe bukeng ya ditaba tsa moporofeta Esaia , ho thwe : Lentswe la ya howang feelleng , le re : Hlekang mmila wa Morena , le lokise ditsela tsa hae .
42003005	Diphula tsohle di katwe , dithaba tsohle le maralla wohle a kokobetswe ; ho kgopamileng ho lokiswe ; ditsela tse makukuno di latswe ;
42003006	mme nama yohle e bone poloko ya Modimo .
42003007	O ne a re ho matshwele a tswelang ho kolobetswa ke yena : Madinyane a marabe , le tshositswe ke mang ho balehela bohale bo tlang ?
42003008	Ha ho le jwalo , behang ditholwana tse tshwanelang pako . Le se ke la qala la re ka ho lona : Abrahama ke ntata rona ; hobane ke re ho lona : Modimo o ka tsosetsa Abrahama bana le ka majwe ana .
42003009	Hape , selepe se se se beilwe metsong ya difate . Mme jwale , sefate ka seng se sa beheng ditholwana tse molemo , se tla rengwa , se lahlelwe mollong .
42003010	Bongata ba mmotsa , ba re : Ha ho le jwalo , re tla etsa eng na ?
42003011	A araba , a re ho bona : Ya nang le dikobo tse pedi a abele ya se nang yona , le ya nang le dijo a etse jwalo .
42003012	Balekgetho le bona ba tla ho kolobetswa , mme ba re ho yena : Moruti , re tla etsang na ?
42003013	a re ho bona : Le se ke la lefisa ho fetisa hoo le ho laetsweng .
42003014	Masole le wona a mmotsa , a re : Le rona , re tla etsa eng ? A re ho wona : Le se ke la etsa motho ka matla , leha e le ka thetso ; hape le kgolwe ke moputso wa lona .
42003015	Jwale , kahobane setjhaba se ne se dutse ka tebello , bohle ba hakanya ka dipelong tsa bona , ka ho re : Na mohlomong Johanne e ke se be ke yena Kreste ,
42003016	Johanne a ba araba bohle , a re : Nna , ke fela ke le kolobetsa ka metsi ; empa e mong o a tla , ya mphetang ka matla , eo ke sa lokelang ho lokolla leqhwele la dieta tsa hae ; ke yena ya tla le kolobetsa ka Moya o Halalelang le ka mollo .
42003017	Seoloso sa hae se letsohong la hae , mme seotlo sa hae o tla se fiela ruri ; o tla bokella koro modikong wa hae ; haele mooko , o tla o tjhesa mollong o sa timeng .
42003018	A nna a ba kgothatsa le ka ditaba tse ding tse ngata , a ntse a bolella setjhaba Evangeli .
42003019	Empa , eitse hoba Heroda moteterareke a kgalemelwe ke Johanne , bakeng sa Herodiase , mosadi wa Filipi , ngwanabo , le bakeng sa tsohle tse mpe tseo a neng a di entse ,
42003020	a eketsa tsohle tseo ka ho kenya Johanne teronkong .
42003021	Yare ha batho bohle ba kolobetswa , Jesu a kolobetswa le yena ; ha a ntse a rapela , lehodimo le phetlwa ,
42003022	mme Moya o Halalelang wa theohela hodima hae ka sebopeho se bonahalang se jwaloka sa leeba ; mme lentswe la tswa lehodimong , la re : O Mora ka ya ratwang ; ke kgahliswa ke wena .
42003023	Jesu o ne a batla ho ba le dilemo tse mashome a mararo , ha a qala ho ruta . Ka ho lekanya ha batho , e ne e le mora wa Josefa , wa Heli ,
42003024	wa Mathate , wa Levi , wa Melki , wa Janai , wa Josefa ,
42003025	wa Matathia , wa Amose , wa Nahume , wa Esli , wa Naggai ,
42003026	wa Maathe , wa Matathia , wa Semei , wa Joseke , wa Juda ,
42003027	wa Joanane , wa Rhesa , wa Sorobabele , wa Salathiele , wa Neri ,
42003028	wa Melki , wa Adi , wa Kosame , wa Elmadame , wa Ere ,
42003029	wa Jose , wa Eliesere , wa Jorime , wa Mathate , wa Levi ,
42003030	wa Simeone , wa Juda , wa Josefa , wa Joname , wa Eliakime ,
42003031	wa Melea , wa Mainane , wa Matatha , wa Nathane , wa Davida ,
42003032	wa Jese wa Obede , wa Boase , wa Salmone , wa Naasone ,
42003033	wa Aminadabe , wa Arame , wa Esrome , wa Farese , wa Juda ,
42003034	wa Jakobo , wa Isaaka , wa Abrahama , wa Thera , wa Nakore ,
42003035	wa Seruge , wa Rehu , wa Pelege , wa Hebere , wa Shela ,
42003036	wa Kainane , wa Arpaksade , wa Sema , wa Nowe , wa Lemeke ,
42003037	wa Methusela , wa Henoke , wa Jerede , wa Mahalaleele , wa Kenane ,
42003038	wa Enose , wa Setha , wa Adama , wa Modimo .
42004001	Jwale Jesu , a tletse Moya o Halalelang , a tloha Jordane , a iswa ke Moya feelleng .
42004002	A lekwa teng ke Diabolose ka matsatsi a mashome a mane , a sa je letho ka matsatsi ao ; a ntoo lapa ho feleng ha wona .
42004003	Yaba Diabolose o re ho yena : Ekare ha o le Mora Modimo , ere , lejwe lena le fetohe bohobe .
42004004	Jesu a mo araba , a re : Ho ngodilwe , ho thwe : Motho a ke ke a phela ke bohobe feela , o tla phela le ke dipolelo tsohle tsa Modimo .
42004005	Yaba Diabolose o mo isa thabeng e telele , a mmontsha mebuso yohle ya lefatshe ka motsotso o le mong .
42004006	Diabolose a re ho yena : Ke tla o nea borena boo bohle , le kganya ya mebuso eo , etswe ke di neilwe , mme ke di nea eo ke ratang ho mo nea .
42004007	Mme jwale , wena , ha o kgumama pela ka , tsohle e tla ba tsa hao .
42004008	Jesu a mo araba a re : Tloha ho nna , Satane , hobane ho ngodilwe , ho thwe . O tla kgumamela Morena , Modimo wa hao , o sebeletse yena feela .
42004009	Jwale , Diabolose a mo isa Jerusalema , a mmea hlorong ya tempele , a re ho yena : Ekare ha o le Mora Modimo , o itihele fatshe o le mona ;
42004010	hobane ho ngodilwe , ho thwe : O tla o laella mangeloi a hae , a o boloke ;
42004011	mme a tla o kgakeletsa matsohong a wona , hore leoto la hao le se ke la kgoptjwa ke lejwe .
42004012	Jesu a mo araba , a re : Ho boletswe , ho thwe : O se ke wa leka Morena , Modimo wa hao .
42004013	Eitse hobane Diabolose a qete moleko wohle , a mo tlohela , nako e nngwe e tle e be e fihle .
42004014	Yaba Jesu o boela Galelea ka matla a Moya ; mme botumo ba hae ba utlwahala mathokong wohle a naha eo .
42004015	O ne a ruta masinagogeng a bona , a ntse a roriswa ke bohle .
42004016	A fihla Nasaretha , moo a neng a holetse teng . Ka letsatsi la Sabatha , a kena sinagogeng ka mokgwa wa hae ; mme a ema hore a bale .
42004017	Yaba o newa buka ya moporofeta Esaia ; mme ha a phutholotse buka , a fihlela sebaka moo ho ngodilweng , ho thwe :
42004018	Moya wa Morena o ho nna , kahobane o ntlotsitse ; o nthomile ho bolella mafutsana Evangeli , ho fodisa ba pelo tse bohloko , ho bolella ba holehilweng hore ba tla lokollwa , le ba foufetseng hore ba tla boela ba bone , ho nea ba hloriswang sebaka sa ho ikela ,
42004019	le ho bolela selemo sa Morena se molemo .
42004020	Eitse hobane a phuthe buka , a e nea mohlanka , mme a dula ; mahlo a bohle ba leng sinagogeng a nna a tadima yena .
42004021	Yaba o qala ho ba bolella , a re : Kajeno , lengolo leo le etsahetse , le a ikutlwela .
42004022	Ba mo pakela bohle , ba makala ke mantswe a molemo a tswang molomong wa hae , ba re : Enwa na hase mora wa Josefa na ?
42004023	A re ho bona : Efela le sa tla mpolella setshwantsho se reng : Ngaka , o iphodise e le wena ; ntho tseo re di utlwileng di etseditswe Kapernauma , o etse tse kalo le mona naheng ya heno .
42004024	A mpa a re : Kannete ke re ho lona : Ha ho moporofeta ya amohelwang naheng ya habo .
42004025	Kannete ke re ho lona : Basadi ba bahlolohadi ba bangata ba ne ba le teng Iseraeleng , mehleng ya Elia , mohla lehodimo le kwalwang ka dilemo tse tharo le dikgwedi tse tsheletseng , mme tlala e kgolo ya eba teng lefatsheng lohle ;
42004026	mme ha ho a ka ha eba eo Elia a rongwang ho yena , haese mosadi wa mohlolohadi wa Sarepta , naheng ya Sidone .
42004027	Le balepera ba bangata ba ne ba le teng Iseraeleng mehleng ya moporofeta Elisha , empa ha ho a ka ha eba e mong wa bona ya ntlafaditsweng , haese Naamane wa Mosiria .
42004028	Ba leng sinagogeng ba tlala bohale kaofela , ha ba utlwa dipolelo tseo .
42004029	Ba ema , ba mo lelekela kantle ho motse , ba mo isa selomong sa thaba eo motse wa bona o hahilweng hodima yona , ba re , ba ya mo dihela .
42004030	Empa yena a iphetela hara bona , a ikela .
42004031	Yaba o theohela Kapernauma , motse wa Galelea ; mme o ne a ruta batho ka matsatsi a Sabatha .
42004032	Ba ne ba tsota thuto ya hae ; hobane a ne a bua ka borena .
42004033	Monna o ne a le teng sinagogeng , ya nang le moya wa motemona o ditshila ; a howa ka lentswe le leholo ,
42004034	a re : Tloha ! taba ya rona le wena ke efe , Jesu wa Nasaretha ? Na o tlile ho re timetsa ? Ke a o tseba hoba o mang : o Mohalaledi wa Modimo .
42004035	Jesu a kgalemela motemona , a re : Kgutsa , o tswe ho yena . Yaba motemona , hobane a mo dihele hare , a tswa ho yena , a sa mo ntshe kotsi .
42004036	Ba makala bohle , ba botsana , ba re : Lentswe lena ke eng , ha a kgalemela meya e ditshila ka borena le ka matla , mme e etswa ?
42004037	Mme botumo ba hae ba utlwahala mathokong wohle a naha eo .
42004038	Yaba o tswa sinagogeng , a kena tlung ya Simone . Mohwehadi wa Simone o ne a tshwerwe ke febere e kgolo ; ba mo rapella ho yena .
42004039	Jesu a inama hodima hae , a kgalemela febere , mme ya mo tlohela ; mme a phakisa a tsoha , a ba sebeletsa .
42004040	Letsatsi ha le dikela , bohle ba nang le ba jewang ke malwetse a mefuta , ba ba tlisa ho yena ; a bea matsoho a hae hodima e mong le e mong , a ba fodisa .
42004041	Le batemona ba tswa ho ba bangata , ba howa , ba re : Ke wena Kreste , Mora wa Modimo . Jesu a mpa a ba kgalemela , a se ke a ba dumella ho bua , kahobane ba ne ba mo tseba hobane ke yena Kreste .
42004042	Letsatsi ha le tjhaba , a tswa , a ya feelleng . Matshwele a mmatla . Mme ha ba mo fihlela , ba ne ba re , ba mo thibela hore a se ke a tloha ha bona .
42004043	A mpa a re ho bona : E ka kgona ke bolelle le metse e meng Evangeli ya mmuso wa Modimo ; hobane ke rometswe hona .
42004044	Mme a nna a ruta masinagogeng a Galelea .
42005001	Ka tsatsi le leng , bongata bo ne bo mo hatella ho utlwa lentswe la Modimo ; o ne a eme lebopong la letsha la Genesarethe .
42005002	A bona dikepana tse pedi tse emeng haufi le lebopo , batshwasi ba tswile ho tsona , ba hlatswa matlowa a bona .
42005003	A kena ho se seng , e leng sa Simone , mme a mo rapela hore a se suthise hanyenyane lebopong . Yaba o dula sekepaneng , a ruta matshwele .
42005004	Ha a qetile ho bua , a re ho Simone : Sesisetsa kwetseng , mme le akgele matlowa a lona , le tshwase .
42005005	Empa Simone a araba , a re ho yena : Monghadi , re hlotse bosiu bohle re sebetsa , mme ha re a ka ra tshwasa letho ; leha ho le jwalo , ka polelo ya hao ke tla akgela letlowa .
42005006	Ha ba entse jwalo , ba tshwasa bongata bo boholo ba dihlapi , letlowa la ba la kgaoha .
42005007	Ba hwehla balekane ba bona ba sekepaneng se seng hore ba tle ho ba thusa . Yaba ba tla , ba tlatsa dikepana tse pedi tseo , tsa batla di teba .
42005008	Simone Petrose , eitse ha a bona hoo , a itihela maotong a Jesu , a re : Morena , tloha ho nna , hobane ke monna wa moetsadibe .
42005009	A rialo kahobane tshwaso eo ya dihlapi e ne e mo makaditse , le bohle ba nang le yena .
42005010	Ha eba jwalo le ho bara ba Sebedea , Jakobo le Johanne , balekane ba Simone . Jesu a re ho Simone : Se tshabe ; ho tloha jwale , o tla ba motshwasi wa batho .
42005011	Mme ha ba buseditse dikepana lebopong , ba tlohela tsohle , ba mo latela .
42005012	Eitse ha a le motseng o mong , monna ya tletseng lepera , ha a bona Jesu , a itihela fatshe ka sefahleho , a mo rapela , a re : Morena , ha u rata , o na le matla a ho nntlafatsa .
42005013	A nanabetsa letsoho , a mo ama , a re : Ke a rata , o ntlafale . Mme lepera la hla la tloha hang ho yena .
42005014	A mo laela , a re , a se ke a bolella motho , a re : O mpe o yo ipontsha ho moprista , mme o ananele ho ntlafala ha hao kamoo Moshe a laetseng kateng , e tle e be bopaki ho bona .
42005015	Botumo ba hae ba eketsa ho ata , mme matshwele a maholo a tla hammoho ho mo utlwa , le ho fodiswa malwetse a bona ke yena .
42005016	Haele yena , o ne a dula mafeelleng , a ntse a rapela .
42005017	Ka tsatsi le leng , Jesu o ne a ruta ; bafarisi le baruti ba molao , ba tswang metsaneng yohle ya Galelea , le Judea , le Jerusalema , ba ne ba dutse ho yena , mme matla a Morena a ne a bonahala ka ho fodisa .
42005018	Yaba ho tla banna ba jereng ka diphate motho ya omeletseng ditho , ba leka ho mo kenya ka tlung , a tle a bewe pela Jesu .
42005019	Yare ha ba sa bone hoba ba tla mo kenya le kae , ka baka la bongata , ba hlwella hodima ntlo , ba phunya marulelo , ba mo theolela kahare , pela Jesu , a robetse diphateng tsa hae .
42005020	Jesu , ha a bona tumelo ya bona , a re ho yena : Motho , dibe tsa hao o di tshwaretswe .
42005021	Bangodi le bafarisi ba qala ho bolela dipelong tsa bona , ba re : Enwa ke mang , ya bolelang dinyefolo ? Ke mang ya nang le matla a ho tshwarela dibe , haese Modimo o nnotshi ?
42005022	Yare ha Jesu a lemoha mehopolo ya bona , a araba , a re ho bona : Le hopolelang jwalo ka dipelong tsa lona ?
42005023	Na haele ho re : O tshwaretswe dibe tsa hao , e le ho re : Ema , o tsamaye , ho bonolo ke hofe na ?
42005024	Jwale , — hore le tle le tsebe hobane Mora motho o na le matla lefatsheng a ho tshwarela dibe , — a re ho ya omeletseng ditho : Ke re ho wena : Ema , o nke diphate tsa hao , o ikele tlung ya hao .
42005025	Eo a phakisa a ema pontsheng ho bona , a nka diphate tseo a neng a robetse ho tsona , a ikela tlung ya hae a ntse a rorisa Modimo .
42005026	Ba hlollwa kaofela , ba rorisa Modimo , mme ba tlala tshabo , ba re : Re bone dimakatso kajeno .
42005027	Kamora tseo , a tswa moo , a bona molekgetho , ya bitswang Levi , a dutse pela ntlo ya lekgetho ; a re ho yena : Ntatele !
42005028	Yena a tlohela tsohle , a ema , a mo latela .
42005029	Levi a mo etsetsa mokete o moholo tlung ya hae , mme ho ne ho le sehlopha se seholo sa balekgetho , le sa ba bang ba dutseng le bona dijong .
42005030	Bangodi le bafarisi ba teng ba rorela barutuwa ba hae , ba re : Na le jelang le balekgetho le baetsadibe , le nwelang le bona ?
42005031	Jesu a araba , a re ho bona : Ba phelang hantle ha ba batle ngaka ; empa e batlwa ke ba kulang .
42005032	Ha ke a tla ho biletsa ba lokileng pakong , empa e le baetsadibe .
42005033	Yaba ba re ho yena : Barutuwa ba Johanne ba itimelang dijo hangata , ba etsetsang merapelo , le ba bafarisi ba etsetsang jwalo le bona , kanthe ba hao ba ja , ba nwa ?
42005034	A re ho bona : Na le ka re , balekane ba monyadi ba itime dijo , ha monyadi a sa na le bona na ?
42005035	Empa matsatsi a tla tla , ao monyadi a tla tloswa ho bona , mme ke hona ba tla itima dijo matsatsing ao .
42005036	Hape , a ba bolella setshwantsho , a re : Ha ho motho ya ka tabolang setsiba seaparong se setjha ho se rokella seaparong se tsofetseng ; ha ho ka etswa jwalo , se setjha se ka hahola se tsofetseng ; hape , setsiba se setjha se ke ke sa dumellana le ho tsofetseng .
42005037	Ha ho motho ya tshelang veine e ntjha makukeng a kgale ; ha ho ka etswa jwalo , veine e ntjha e ka phatlola makuka , ya tsholoha , mme makuka a senyeha .
42005038	Empa veine e ntjha e tshelwa makukeng a matjha , mme a bolokana hammoho le yona .
42005039	Hape , ha ho motho , ekareng ha a enwa veine ya kgale , ya ka phakisang a batla e ntjha ; hobane o re : Ya kgale e fetisa ka monate .
42006001	Ka Sabatha e bitswang ya bobedi ho ya pela , Jesu o ne a feta hara masimo ; barutuwa ba hae ba ekga diqwapi , mme ba di hohla diatleng tsa bona , ba di ja .
42006002	Bafarisi ba bang ba re ho bona : Le etsetsang ho sa dumellwang ho etswa ka Sabatha ?
42006003	Yaba Jesu o ba araba , a re : Na ha le a ka la bala ho entsweng ke Davida , mohla a neng a lapile le ba nang le yena ,
42006004	kamoo a kileng a kena tlung ya Modimo kateng , a nka mahobe a pontsha , a a ja , a nea le ba nang le yena , leha a sa lokele ho jewa ke motho , haese ke baprista ba nnotshi ?
42006005	A ba a re ho bona : Mora motho ke morena le wa Sabatha .
42006006	Ka Sabatha e nngwe hape , o ne a kene sinagogeng , a ruta ; mme motho o ne a le teng , ya letsoho le letona le omeletseng .
42006007	Bangodi le bafarisi ba mo ela hloko ho bona hore na o tla mo fodisa ka Sabatha na , ba tle ba fumane seo ba ka mo qosang ka sona .
42006008	Empa o ne a tseba mehopolo ya bona , a ba a re ho motho ya letsoho le omeletseng : Tsoha , o eme hare . Yaba o tsoha , a ema .
42006009	Jwale , Jesu a re ho bona : Ha nke ke le botse taba . Na haele ho etsa hantle , e le ho etsa hampe , ho pholosa motho , kapa ho mmolaya , ho loketseng Sabatha ke hofe na ?
42006010	Eitse hobane a ba habanye bohle , a re ho motho eo : Otlolla letsoho la hao . A etsa jwalo ; yaba letsoho la hae le a fola , la boela la loka jwaloka le leng .
42006011	Ba tlala bohale , mme ba rera hammoho seo ba tla se etsa ho Jesu .
42006012	Matsatsing ao , a tswela thabeng ho rapela , mme a qeta bosiu a ntse a rapela Modimo .
42006013	Ha letsatsi le tjhabile , a bitsa barutuwa ba hae , mme hara bona a ikgethela ba bang ba leshome le metso e mmedi , bao a ba reileng baapostola .
42006014	Ke Simone , eo a mo reileng Petrose , le Andrease , ngwanabo , Jakobo le Johanne , Filipi le Bartholome ;
42006015	Matheu le Thomase , Jakobo , mora Alfea , le Simone , ya reilweng Selote ;
42006016	Judase , mora Jakobo , le Judase Iskariota , ya ileng a fetoha moeki .
42006017	Ha a theohile le bona , a ema lehwatateng le bongata ba barutuwa ba hae , le batho ba bangata ba setjhaba ba tswang Judea yohle , le Jerusalema , le mathokong a lewatle la Tire le Sidone , ba neng ba tlile ho mo utlwa le ho fodiswa malwetse a bona ;
42006018	le ba neng ba tshwenyeha ke meya e ditshila ba ne ba fodiswa le bona .
42006019	Bongata bohle bo ne bo rata ho mo ama , hobane matla a ne a etswa ho yena , a fodisang bohle .
42006020	Yaba o emisa mahlo , a tadima barutuwa ba hae , a re : Ho lehlohonolo lona bafumanehi , hobane mmuso wa Modimo ke wa lona .
42006021	Ho lehlohonolo lona ba lapileng jwale , hobane le tla kgoriswa . Ho lehlohonolo lona ba llang jwale , hobane le tla tsheha .
42006022	Le tla ba le lehlohonolo mohla batho ba le hloyang , ba le kgethang , ba le hlapaolang , mme ba lahla lebitso la lona jwaloka eka le lebe , ka baka la Mora motho .
42006023	Mohlang oo , le thabe , le nyakalle , hobane moputso wa lona o tla ba moholo lehodimong ; le bontata bona ba ne ba etsa baporofeta jwalo .
42006024	Empa ho madimabe lona barui , hobane le se le bone tshediso ya lona .
42006025	Ho madimabe lona ba kgotsheng jwale , hobane le tla lapa . Ho madimabe lona ba tshehang jwale , hobane le tla lla , le be le bokolle .
42006026	Ho madimabe lona , mohla batho bohle ba le rorisang , hobane bontata bona ba ne ba etsa baporofeta ba bohata jwalo .
42006027	Empa ke re ho lona ba mamelang : Ratang bao e leng dira ho lona ; ba le hloyang le ba etse hantle .
42006028	Hlohonolofatsang le ba le rohakang , mme le rapelle ba le tsohelang matla .
42006029	Ya o jabelang lerama , o mo sekehele le leng ; ya o amohang kobo , o se ke wa mo hanela le kojwana .
42006030	Nea e mong le e mong ya qelang ho wena , mme ha motho a o hlakotse tsa hao , o se ke wa boela wa di lata ho yena .
42006031	Jwalokaha le rata ho etswa ke batho , ba etseng jwalo le lona .
42006032	Hobane ekare ha le rata ba le ratang , ho bokwa ha lona ke hofe na ? Athe baetsadibe le bona ba rata ba ba ratang .
42006033	Ekare ha le etsa hantle ba le etsang hantle , ho bokwa ha lona ke hofe na ? Athe baetsadibe le bona ba etsa jwalo .
42006034	Ha le adimana le bao le tshepang hoba le tla boela le nke ho bona , ho bokwa ha lona ke hofe na ? Athe baetsadibe le bona ba adimana le baetsadibe , ba tle ba boele ba nke ho lekanang le ha bona .
42006035	Empa lona , ratang bao e leng dira ho lona , le etse batho hantle , le adimane le se balaele ; mme moputso wa lona o tla ba moholo ; le tla ba bana ba Ya hodimodimo ; hobane yena o mohau ho ba sa leboheng le ho ba lonya .
42006036	Mme jwale , ebang lereko , jwalokaha Ntata lona le yena a le lereko .
42006037	Hape , se ahloleng , le tle le se ke la ahlolwa ; le se ke la tswa , le tle le se ke la tsuwa ; rekolohelang , mme le tla rekolohelwa ;
42006038	fanang , mme le tla fuwa ; le tla felwa sefubeng ka tekanyo e kgolo , e hlohlilweng , e katilweng , e tsholohang ; hobane tekanyo eo le lekanyang ka yona , le tla lekanngwa ka yona le lona .
42006039	A ba bolella setshwantsho , a re : Na sefofu se ka tsamaisa sefofu se seng na ? Di ke ke tsa wela sekoting tse pedi na ?
42006040	Morutuwa ha a moholo ho moruti wa hae ; empa morutuwa e mong le e mong ya phethehileng o tla ba jwaloka moruti wa hae .
42006041	Na o tadimelang lehlokwana le leihlong la ngwaneno , athe ha o lemohe tshiya e ka leihlong la hao ?
42006042	Kapa o ka bolella ngwaneno jwang , wa re : Ngwaneso , ntumelle , ke ntshe lehlokwana le leihlong la hao , kanthe wena , ha o tadime tshiya e leihlong la hao ? Moikaketsi , qala ka ho ntsha tshiya e leihlong la hao , ke moo o tla bontshisa ho ntsha lehlokwana le leihlong la ngwaneno .
42006043	Hobane ha ho sefate se monate se ka behang ditholwana tse mpe , leha e le sefate se sebe se ka behang ditholwana tse monate .
42006044	Efela sefate se seng le se seng se tsejwa ka ditholwana tsa sona . Hobane difeiye di ke ke tsa kgolwa meutlweng , le morara o ke ke wa kgolwa dibajweng .
42006045	Motho ya molemo o ntsha ditaba tse molemo letlotlong le molemo la pelo ya hae , mme motho e mobe o ntsha ditaba tse mpe letlotlong le lebe la pelo ya hae ; hobane molomo wa motho o bolela seo pelo e tletseng sona .
42006046	Na le mpiletsang Morena ! Morena ! kanthe ha le etse tseo ke di bolelang ?
42006047	E mong le e mong ya tlang ho nna , ya utlwang dipolelo tsa ka , mme a di etsa , ke tla le lekanyetsa eo a tshwanang le yena .
42006048	O tshwana le motho ya hahang ntlo , eo , eitseng ha a tjheka moralo , a o etsa sekoti , a e thea letlapeng ; yare sekgohola ha se etla , phororo ya otla ntlo eo , empa e se ke ya e sisinya , kahobane e theilwe letlapeng .
42006049	Empa ya utlwang , mme a sa etse , o tshwana le motho ya hahileng ntlo ya hae hodima mobu , e se na motheo ; yare ha phororo e e kgahlela , ya phakisa ya wa , mme ho senyeha ha ntlo eo ya eba ho hoholo .
42007001	Yare ha a qetile dipolelo tsa hae tsohle ditsebeng tsa setjhaba , a kena Kapernauma .
42007002	Molaodi wa lekgolo o ne a ena le mohlanka ya kulang , ya leng makgatheng a ho shwa , eo a mo ratang haholo .
42007003	Eitse ha a utlwa taba tsa Jesu , a roma baholo ba Bajuda ho yena , ho mo rapela hore a tle ho fodisa mohlanka wa hae .
42007004	Ha ba fihla ho Jesu , ba mo rapela ka matla , ba re : O tshwanelwa ke ho rapela ka matla , ba re : O tshwanelwa ke ho etswa jwalo ke wena ;
42007005	hobane o rata setjhaba sa rona , e bile ke yena ya re hahetseng sinagoge .
42007006	Yaba Jesu o ya le bona . Ha a se a le haufi le ntlo , molaodi wa lekgolo a roma metswalle ya hae ho yena , ho re ho yena : Morena , o se ke wa ikgathatsa ; hobane ha ke a tshwanela hore o kene tlung ya ka .
42007007	Ke ka baka leo ke itekantseng ya sa tshwaneleng ho ya ho wena ; o mpe o bue polelo , mme mohlanka wa ka o tla fola .
42007008	Hobane le nna , ke leng motho ya laolwang ke ba bang , ke na le bahlabani ba katlase ho nna ; ha ke re ho e mong : Eya , o a ye : Le ho e mong : Tloo , o a tle ; le ho mohlanka wa ka : Etsa hoitseng , o a ho etse .
42007009	Eitse ha Jesu a utlwa taba tseo , a mo tsota ; mme a retelehela ho bongata bo mo latetseng , a re : Ke a le bolella , ke re : Ha ke eso ho bone tumelo e kalo , le Iseraeleng .
42007010	Ba neng ba romilwe , yare ha ba kgutletse hae , ba fihlela mohlanka ya neng a kula , a se a fodile .
42007011	Yare ka tsatsi le hlahlamang , a etela motseng o bitswang Naine ; barutuwa ba bangatanyana ba hae ba ne ba mo latela le bongata bo boholo ba batho .
42007012	Yare ha a atamela kgoro ya motse , ha bo ho jerwe mofu , ngwana ya nnotshi wa mmae , le hona mosadi eo e le mohlolohadi ; o ne a latetswe ke bongata bo boholo ba batho ba motse .
42007013	Eitse ha Morena a mmona , a mo utlwela bohloko , a ba a re ho yena : Se lle .
42007014	Mme a atamela , a ama mojaro wa mofu . Yaba ba mo jereng ba ema . A re : Mohlankana , ke re ho wena : Tsoha !
42007015	Yaba mofu o a dula , a qala ho bua ; mme Jesu a mo nea mmae .
42007016	Mme bohle ba tshwarwa ke tshabo , ba rorisa Modimo , ba re : Moporofeta e moholo o hlahile hara rona ; Modimo o etetse setjhaba sa wona .
42007017	Taba eo a bolelwang ka yona ya tuma Judea yohle le naheng yohle e kamathoko .
42007018	Taba tseo kaofela tsa phetelwa Johanne ke barutuwa ba hae .
42007019	Yaba Johanne o bitsa barutuwa ba hae ba babedi , a ba romela ho Jesu , a re : Nake wena ya boletsweng , ho thwe , o tla tla , kapa re sa lebeletse e mong na ?
42007020	Banna bao , ha ba fihla ho yena , ba re : Johanne Mokolobetsi o re romile ho wena , a re : Na ke wena ya boletsweng , ho thwe , o tla tla , kapa re sa lebeletse e mong na ?
42007021	Ka yona nako eo , Jesu o ne a fodisa ba bangata malwetse , le mafu a bona , le meya e mebe , mme ba bangata ba neng ba foufetse o ne a ba sitsa ka pono .
42007022	Yaba Jesu o araba , a re ho bona : Eyang , le tsebise Johanne tseo le di boneng , le tseo le di utlwileng : difofu di a bona , dihlotsa di a tsamaya , balepera ba ntlafala , ba thibaneng ditsebe ba utlwa , bafu ba tsoha , mme Evangeli e bolellwa mafutsana .
42007023	Mme ho lehlohonolo ya sa tlo ka a kgoptjwa ho nna .
42007024	Eitse hobane ba romilweng ke Johanne ba tlohe , Jesu a qala ho bolella bongata bakeng sa Johanne , a re : Le ne le ile ho bonang feelleng ? A e ne e le lehlaka le tsukutlwang ke moya na ?
42007025	Le mpa le ne le ile ho bonang na ? A e ne e le motho ya apereng dikobo ? A e ne e le motho ya apereng dikobo tse bonolo na ? Bonang ba apereng dikobo tsa bokgabane , ba iphepang ka tse monate , ba matlung a marena .
42007026	Ana le ne le ile ho bonang na ? A e ne e le moporofeta na ? E , ke rialo ho lona , le hona e le ya fetisang moporofeta .
42007027	Ke yena eo ho ngodilweng tsa hae , ha ho thwe : Bona , ke roma pela sefahleho sa hao lenqosa la ka , le tla lokisa tsela pela hao .
42007028	Ke re ho lona : Hara ba tswetsweng ke basadi , moporofeta e moholo ho Johanne Mokolobetsi ha a yo . Feela , e monyenyane mmusong wa Modimo o moholo yo Yena .
42007029	Bohle ba mo utlwileng le balekgetho , ha ba kolobetswa ka kolobetso ya Johanne , ba tlotlisitse ho loka ha Modimo .
42007030	Empa bafarisi le baruti ba molao ba itshenyeleditse morero wa Modimo , ha ba sa ka ba kolobetswa ke yena .
42007031	Yaba Morena o re : Batho ba moloko wona ke tla ba lekanya le eng ? ba tshwana le eng ?
42007032	Ba tshwana le bana ba dutseng lepatlelong , ba howanang , ba re : Re le teetse phala , mme ha le a ka la etsa tjhao ; re le binetse mahlomola , mme ha le a ka la lla .
42007033	Hobane Johanne Mokolobetsi o tlile a sa je bohobe , a sa nwe veine , mme le re : O na le motemona .
42007034	Mora motho yena o tlile a eja , a enwa , mme le re : A le ke le boneng motho wa moji le wa monwi , motswalle wa balekgetho le wa baetsadibe .
42007035	Empa bohlale bo ipaketswe ke bana ba jona bohle .
42007036	Mofarisi e mong a mo rapela hore a tle ho ja le yena , mme Jesu a kena ka tlung ya mofarisi , a dula dijong .
42007037	Mme bonang , mosadi wa motse , eo e neng e le moetsadibe , yare ha a utlwa hobane o dutse dijong tlung ya mofarisi , a tlisa pitsa ya alebastera , e tletseng setlolo .
42007038	A ema maotong a hae kamora hae , a ntse a lla ; a qala ho mo kolobisa maoto ka meokgo ya hae , a ntoo a hlakola ka moriri wa hlooho ya hae ; a mo aka maoto , a a tlotsa ka setlolo .
42007039	Yaba mofarisi ya neng a mmitsitse , ha a bona hoo , o ipuella , a re : Motho enwa , hoja ke moporofeta , a ka be a tseba mosadi eo , ya mo amang , hoba ke mang , le hoba ke ya jwang ; hobane ke moetsadibe .
42007040	Jesu a mo araba , a re ho yena : Simone , ke na le seo ke o bolellang sona . A re : Bua , moruti .
42007041	Morui o ne a le teng ya nametsweng ke batho ba le babedi ; e mong o ne a namile ka didenare tse makgolo a mahlano , e mong ka tse mashome a mahlano .
42007042	Yare ha ba hloka seo ba ka lefang ka sona , a ba tlohella molato ba babedi . Ako bolele hore ke ofe ho bona ya tla mo rata haholo .
42007043	Simone a mo araba , a re : Nka re : Ke ya tloheletsweng ho hoholo . Jesu a re ho yena : O ahlotse hantle .
42007044	Yaba o retelehela ho mosadi , a re ho Simone : Mosadi enwa o a mmona na ? Ke kene tlung ya hao , mme ha o a ka wa nnea metsi ho itlhatswa maoto ; empa enwa o kolobisitse maoto a ka ka meokgo , o a hlakotse ka moriri wa hlooho ya hae .
42007045	Ha o a ka wa nkaka ; empa enwa , esale a kena , ha a ka a phetsa ho aka maoto a ka .
42007046	Ha o a ka wa ntlotsa hlooho ka ole ; empa enwa o tlotsitse maoto a ka ka setlolo ,
42007047	ka baka leo , ke re ho wena : Dibe tse ngata tsa hae o di tshwaretswe ; ke ka baka leo a ratileng haholo ; empa ya tlohellwang ho honyenyane , o rata hanyenyane .
42007048	Yaba o re ho mosadi : O tshwaretswe dibe tsa hao .
42007049	Ba dutseng le yena dijong ba qala ho ipuella , ba re : Enwa ke mang , ha a bile a tshwarela batho dibe ?
42007050	Jesu a mpa a re ho mosadi : Tumelo ya hao e o pholositse ; eya ka kgotso .
42008001	Kamora tseo , a nna a ya le metse le metsana , a ntse a ruta , a bolela Evangeli ya mmuso wa Modimo ; ba leshome le metso e mmedi ba ya le yena .
42008002	le basadi ba bang , ba neng ba fodisitswe meya e mebe le malwetse : e le Maria , ya bitswang Magdalena , eo batemona ba supileng ba neng ba tswile ho yena ;
42008003	le Johanna , mosadi wa Khusa , qhoku ya Heroda , le Susanna , le ba bang ba bangata ba neng ba sebeletsa Jesu ka tseo ba nang le tsona .
42008004	Yare ha bongata ba boholo ba batho ba tswang metseng bo phuthehetse ho yena , a bua le bona ka setshwantsho , a re :
42008005	Mojadi o ne a tswile ho ya jala dijalo tsa hae ; eitse ha a ntse a jala , dijalo tse ding tsa wela pela tsela ; tsa hatwa ke batho , mme dinonyana tsa lehodimo tsa di ja kaofela .
42008006	Tse ding tsa wela majweng ; tsa mela , tsa ba tsa pona ke ho hloka leswe .
42008007	Tse ding tsa wela hara meutlwa ; meutlwa ya mela hammoho le tsona , ya di pupetsa .
42008008	Tse ding tsa wela mobung o motle ; tsa mela , tsa beha ha lekgolo . Yare hobane a bolele tseo , a howa , a re : Ya nang le ditsebe ho utlwa , a utlwe .
42008009	Barutuwa ba hae ba mmotsa hore na setshwantsho seo se re eng ?
42008010	A re : Lona , le neilwe ho tseba diphiri tsa muso wa Modimo ; ba bang ba mpa ba di utlwa ka ditshwantsho , hore ho boneng ba se ke ba bontshisa , le ho utlweng ba se ke ba utlwisisa .
42008011	Jwale , setshwantsho ke sena : Dijalo , ke lentswe la Modimo ;
42008012	ba pela tsela ke ba utlwang ; hamorao , Diabolose o a tle , a hlakole lentswe dipelong tsa bona , hore ba se ke ba dumela , le ho bolokeha .
42008013	Ba majweng , ke bao e reng ha ba utlwile , ba amohele lentswe ka thabo ; empa bao ha ba na metso , ke ba dumelang ka mehla e seng mekae ; mme ere mohla moleko , ba kwenehe .
42008014	Tse wetseng meutlweng , ke ba utlwileng lentswe ; empa ha ba ntse ba eya , ba pupetswa ke dipelaelo tsa lefatshe , le lerato la lefumo , le menyaka ya bophelo bona , mme ba se ke ba beha dijo .
42008015	Mme tse wetseng mobung o motle , ke ba utlwileng lentswe ka dipelo tse ntle , tse molemo ; ba le boloka , mme ba beha dijo ka tiisetso .
42008016	Ha ho motho , ekareng ha a hoteditse lebone , ya le kwahelang ka pitsa , leha e le ho le bea tlasa malao ; empa o le hloma kandelareng , hore ba kenang ba bone lesedi .
42008017	Hobane ha ho letho le sephiring , le sa tlo ka le bonahala , mme ha ho letho le patilweng , le sa tlo ka le tsejwa le ho hlahela pepeneng .
42008018	Ka baka leo , bonang kamoo le utlwang kateng ; hobane ho tla newa ya setseng a ena le ntho ; empa ya se nang letho o tla amohuwa le seo a lekanyang hoba o na le sona .
42008019	Jwale , mmae le banababo ba tla ho yena ; empa ba sitwa ho mo atamela ka baka la bongata .
42008020	A tsebiswa , ha thwe : Mmao le banabeno ba eme kantle , ba rata ho o bona .
42008021	Empa a araba , a re ho bona : Mme le banabeso ke ba utlwang lentswe la Modimo , ba etsang ka lona .
42008022	Ka tsatsi le leng , a kena sekepaneng le barutuwa ba hae ; a re ho bona : A re tsheleleng mose wane . Mme ba tloha .
42008023	Ba re ba sa ya , a ithoballa ; mme sefefo sa moya sa ba tsohela letsheng , sekepana se ne se tlala metsi , mme ba ne ba tsielehile .
42008024	Yaba ba atamela , ba mo tsosa borokong , ba re : Monghadi , Monghadi , re a timela ! Empa yena hobane a tsohe , a kgalemela moya le maqhubu a metsi ; mme a kgutsa , ha esa hantle .
42008025	A ba a re ho bona : Tumelo ya lona e kae ? Ba mpa ba tshaba , ba makala , ba bolellana , ba re : Na enwa ke mang , ha a laela le yona meya le metsi , mme di mo utlwe ?
42008026	Ba fihla naheng ya Bagergesene , e tadimaneng le Galelea .
42008027	Yare ha Jesu a theohetse fatshe , a kgahlanyetswa ke monna e mong wa motse , ya nang le batemona ; e ne e se e le kgale a sa apare kobo , a sa dule le tlung , empa a le mabitleng .
42008028	Eitse ha a bona Jesu , a howa , a itihela pela hae , a re ka lentswe le leholo : Taba ya ka le wena ke efe , Jesu , Mora Modimo o hodimodimo ? Ke a o rapela , o se ke wa ntlhokofatsa .
42008029	A rialo kahobane Jesu a ne a laela moya o ditshila ho tswa mothong eo . Hobane e ne e se e le kgale o mo tshwere ; mme o ne a kile a holehuwa ka mahlaahlela , a tlangwa maoto ka ditshepe ; empa o ne a robile ditlamo tseo , a susumeletswa feelleng ke motemona .
42008030	Jesu a mmotsa , a re : Lebitso la hao o mang ? A re : Ke Legione . Hobane batemona ba bangata ba ne ba kene ho yena .
42008031	Ba mo rapela , ba re , a se ke a ba laela ho ya sekoting .
42008032	Mohlape wa dikolobe tse ngata o ne o le teng moo , o fula thabeng ; ba mo rapela , ba re , a ba dumelle , ba kene ho tsona , a ba a ba dumelle , ba kene ho tsona , a ba a ba dumella .
42008033	Jwale , batemona ba tswa mothong eo , ba kena dikolobeng ; mme mohlape wa mathela selomong , wa itihela letsheng , mme wa bipelwa .
42008034	Yare ba di alositseng , ha ba bona ho entsweng , ba baleha , mme ba ya bolela motseng le naheng .
42008035	Yaba batho ba tswela ho ya bona ho entsweng ; ba fihla ho Jesu , ba fumana motho eo batemona ba tswileng ho yena a dutse maotong a Jesu , a apere , a ena le ditaba : mme ba tshaba .
42008036	Ba boneng ba ba phetela kamoo ya neng a kile a ba le batemona a fodisitsweng kateng .
42008037	Yaba batho bohle ba kamathoko a naha ya Bagergesene ba rapela Jesu hore a tlohe ho bona ; hobane ba ne ba tshwerwe ke tshabo e kgolo . Haele yena a kena sekepaneng , a kgutla .
42008038	Monna eo batemona ba tswileng ho yena a mo rapela , hore a mo dumelle ho ya le yena ; empa Jesu a mo kgutlisa , ka ho re :
42008039	Boela tlung ya hao , o bolele tse kgolo tseo Modimo o o etseditseng tsona . A ya , a bolella ba motse kaofela tseo a di etseditsweng ke Jesu .
42008040	Eitse hobane Jesu a kgutle , a amohelwa ke bongata ; hobane ba ne ba mo lebeletse bohle .
42008041	Jwale , bonang , ha tla monna ya bitswang Jairuse , eo e leng mmusi wa sinagoge ; a itihela maotong a Jesu , a mo rapela hore a kene tlung ya hae ;
42008042	hobane o ne a ena le ngwanana a le mong , eo dilemo tsa hae di batlileng ho ba leshome le metso e mmedi , ya neng a le makgatheng a ho shwa . Yare ha Jesu a sa ya , a petetswa ke batho .
42008043	Yaba mosadi ya neng a kula ke phallo ya madi e se e le dilemo tse leshome le metso e mmedi , ya neng a neile dingaka dintho tsa hae kaofela , a sa ka a fodiswa le ke e nngwe ,
42008044	o atamela Jesu kamorao , a ama qola ya seaparo sa hae ; yaba phallo ya hae ya madi e kgaotsa hang .
42008045	Jesu a re : Ke amilwe ke mang na ? Ha ba latola bohle , Petrose le ba nang le yena ba re : Monghadi , bongata bo o peteditse , bo a o hatella , mme o bolela jwang , ha o re : Ke amilwe ke mang ?
42008046	Empa Jesu a re : E mong o nkamile , hobane ke tsebile hoba matla a mang a tswile ho nna .
42008047	Yare mosadi eo ha a bona hobane ha a ka a pateha , a tla ka ho thothomela , a itihela pela hae , a bolela pontsheng ho batho kaofela seo a mo amileng ka baka la sona , le kamoo a phakisitseng a fodiswa kateng .
42008048	Jesu a re ho yena : Beta pelo , moradi wa ka ; tumelo ya hao e o pholositse ; eya ka kgotso .
42008049	A re a sa bua , ha fihla e mong ya tswang ha mmusi wa sinagoge , a re ho yena : Moradi wa hao o shwele ; o se ke wa kgathatsa moruti .
42008050	Empa Jesu ha a utlwa , a mo araba , a re : Se tshohe , dumela feela , mme o tla pholoha .
42008051	Eitse ha a fihlile tlung , a se ke a dumella le a mong ho kena , haese Petrose le Jakobo le Johanne , le ntata ngwanana le mmae .
42008052	Ba ne ba lla kaofela , ba mo llela ; empa Jesu a re : Se lleng ; ha a shwa , o mpa a robetse .
42008053	Mme ba mo tsheha , hobane ba ne ba tseba hoba o shwele .
42008054	Empa yena a ba ntshetsa bohle kantle , a mo tshwara letsoho , a phahamisa lentswe , a re : Ngwanana , tsoha .
42008055	Yaba moya wa hae o kgutlela ho yena , a tsoha kapele . Jesu a laela hore ba mo fe dijo .
42008056	Batswadi ba hae ba tsota ; a mpa a ba laela hore ba se ke ba bolella motho se entsweng .
42009001	Jesu a bokella barutuwa ba hae ba leshome le metso e mmedi , a ba fa matla le borena ho hlola batemona bohle , le ho fodisa malwetse .
42009002	A ba roma ho bolela mmuso wa Modimo , le ho fodisa ba kulang ;
42009003	a re ho bona : Le se ke la nkela tsela letho , leha e le mare , leha e le mokotla , kapa bohobe , kapa tjhelete , le hona le se ke la ba le dikobo tse pedi .
42009004	Ntlo efe le efe eo le tla kena ho yona , le dule teng , le be le tlohe teng .
42009005	Haele bohle ba sa le amoheleng , etlare ha le etswa motseng oo , le hlohlore lerole la dieta tsa lona , e be bopaki ho bona .
42009006	Yaba ba tswa , ba ya le metse le metsana , ba bolela Evangeli , ba fodisa batho kahohle .
42009007	Heroda moteterareke a utlwa tsohle tse entsweng ke Jesu , mme a tsieleha , hobane ba bang ba ne ba re : Johanne o tsohile bafung ,
42009008	ba bang ba re : Elia o hlahile ; mme ba bang ba re : E mong wa baporofeta ba kgale o tsohile bafung .
42009009	Empa Heroda o ne a re : Haele Johanne ke mo kgaotse hlooho , nna ; mme jwale , eo ke mang eo ke utlwang ditaba tse kalo hodima hae ? Mme o ne a rata a ka mmona .
42009010	Yare ha baapostola ba kgutlile , ba bolella Jesu tsohle tseo ba di entseng ; mme a ba nka le yena , a ya le bona kathoko , lefeelleng le bapileng le motse o bitswang Bethsaida .
42009011	Eitse hobane batho ba tsebe , ba mo latela . Jesu a ba amohela , a ba bolella taba tsa mmuso wa Modimo , mme a fodisa ba batlang phodiso .
42009012	Letsatsi ha le qala ho rapama , ba leshome le metso e mmedi ba tla , ba re ho yena : Kgutlisa bongata , ba tle ba ye metseng le metsaneng e re teetseng hare , mme ba bone dijo teng , hobane mona re feelleng .
42009013	Empa a re ho bona : Ba fepeng , e le lona . Ba re : Re na le mahobe a mahlano feela le dihlapi tse pedi ; haese hore e be rona re ka yang ho rekela setjhaba sena sohle dijo !
42009014	Hobane e ne e batla ho ba banna ba dikete tse hlano . Yaba o re ho barutuwa ba hae : Ba dudiseng ka dihlopha tsa ba mashome a mahlano .
42009015	Ba etsa jwalo , mme ba ba dudisa kaofela .
42009016	Yaba Jesu o nka mahobe a mahlano le dihlapi tse pedi , a lelala hodimo , a boka ; a ntoo ngwatha mahobe , a a nea barutuwa ba hae , hore ba a abele bongata .
42009017	Ba eja , ba kgora bohle ; mme ha nkwa diroto tse leshome le metso e mmedi tse tletseng dingwathwana tse setseng .
42009018	Ha a le kathoko , a rapela , a ena le barutuwa ba hae , a ba botsa , a re : Batho ba re , ke mang ?
42009019	Ba araba , ba re : Ho thwe ke ba bang : O Johanne Mokolobetsi ; ba bang ba re : O Elia ; empa ba bang ba re : E mong wa baporofeta ba kgale o tsohile bafung .
42009020	A re ho bona : Lona , le re ke mang ? Yaba Simone Petrose o araba , a re : O Kreste wa Modimo .
42009021	A mpa a ba laya haholo , hore ba se ke ba bolella motho jwalo ;
42009022	a re : E ka kgona Mora motho a utlwe bohloko bo boholo , a lahlwe ke baholo , le ke baprista ba baholo , le ke bangodi , a bolawe , a ntoo tsoha bafung ka letsatsi la boraro .
42009023	A ba a bolella bohle , a re : Ekare ha e mong a rata ho ntatela , a ke a itele , a ipelese sefapano sa hae ka tsatsi le leng le le leng , mme a ntshale morao .
42009024	Hobane ya ratang ho boloka bophelo ba hae , o tla timellwa ke bona ; empa ya timellwang ke bophelo ba hae ka baka la ka , ke yena ya tla bo boloka .
42009025	Molemo ho motho e ka ba eng , leha a rua lefatshe kaofela , ha a itimetsa , leha a itahla ?
42009026	Hobane e mong le e mong ya hlajwang ke dihlong ka nna le ka ditaba tsa ka , Mora motho le yena o tla mo hlabelwa ke dihlong , mohla a tlang ka kganya ya hae , le ya Ntatae , le ya mangeloi a halalelang .
42009027	Kannete , ke re ho lona : Ba bang ba teng ho ba emeng mona , ba ke keng ba utlwa ho shwa , ba eso ho bone mmuso wa Modimo .
42009028	Kamora taba tseo , hobane ho fete matsatsi a batlang ho roba meno e le mmedi , Jesu a ya le Petrose , le Johanne , le Jakobo , a nyolohela thabeng ho rapela .
42009029	A re a sa ntse a rapela , ponahalo ya sefahleho sa hae ya fetoha , mme diaparo tsa hae tsa sweufala , tsa kganya .
42009030	Banna ba babedi ba eba teng moo , ba buisana le yena , e le Moshe le Elia ,
42009031	ba hlahile ka kganya ; ba ne ba bolela lefu la hae , leo a tla le phetha Jerusalema .
42009032	Empa Petrose , le ba nang le yena , ba ne ba tshwerwe ke boroko . Yare ha ba tsoha , ba bona kganya ya hae , le banna ba babedi ba nang le yena .
42009033	Bao ba re ba sa tloha ho yena , Petrose a bolella Jesu , a re : Monghadi , ho molemo ha re ka dula mona ; a re etseng metlotlwane e meraro ; o mong e be wa hao , o mong e be wa Moshe , o mong e be wa Elia . O ne a sa tsebe seo a se bolelang .
42009034	Yare a sa rialo , leru la hlaha , la ba kgurumetsa ; mme ba tshwarwa ke tshabo , ha bao ba kena lerung .
42009035	Yaba lentswe le tswa lerung , la re : Ke enwa Mora ka ya ratwang , mo utlweng .
42009036	Yare lentswe leo le sa bua , Jesu a sala a nnotshi . Barutuwa ba kgutsa , ba se ke ba bolella motho , mehleng eo , letho la tseo ba di boneng .
42009037	Yare hosasa , ha ba theoha thabeng , bongata bo boholo ba mo kgahlanyetsa .
42009038	Monna e mong ya hara bongata a howa , a re : Moruti , ke a o rapela , tadima mora ka ; hobane o nnotshi ho nna .
42009039	O ka bona , moya o ye o mo tshware ; ebe ke ha a se a bokolla ; o mo sisinye haholo , o mo ntshise makweba , mme o hane ho mo tlohela , leha o se o mo tepeleditse hampe .
42009040	Ke rapetse barutuwa ba hao , ka re , ba o leleke ; ba mpa ba sitwa .
42009041	Jesu a bua , a re : Wee ! moloko o sa dumeleng , o kgopo , ke tla ba le lona ho le hokae na ? ke tla le behela pelo ho le hokae na ? Tlisa mora wa hao mona .
42009042	A re a sa tla , motemona a mo idibanya , a ba a mmipetsa ; empa Jesu a kgalemela moya o ditshila , a fodisa ngwana , mme a mo nea ntatae .
42009043	Mme bohle ba tsota borena bo matla ba Modimo . Bohle ha ba tsota tsohle tseo Jesu a di etsang , a bolella barutuwa ba hae , a re :
42009044	Le ikenye ditaba tsena ditsebeng tsa lona . Hobane Mora motho o ya neelwa matsohong a batho .
42009045	Empa ha ba ka ba utlwisisa polelo eo , ya ba sirela , hore ba se ke ba e utlwisisa , mme ba tshaba ho mmotsa hodima lentswe leo .
42009046	Ha hlaha kgang hara bona , ya ho tseba hore e moholo hara bona ke mang .
42009047	Eitse Jesu ha a bona mehopolo ya dipelo tsa bona , a nka ngwana , a mmea pela hae ,
42009048	a re ho bona : E mong le e mong ya amohelang ngwana eo ka lebitso la ka , o amohela nna ; mme ya nkamohelang , o amohela ya nthomileng ; hobane eo e leng e monyenyane ho lona bohle , ke yena eo e leng e moholo .
42009049	Yaba Johanne o bua , a re : Monghadi , re bone e mong ya lelekang batemona ka lebitso la hao , mme re mo hanetse , hobane ha a o latele hammoho le rona .
42009050	Empa Jesu a re ho yena : Le se ke la mo hanela ; hobane ya sa re lwantsheng , o a re lwanela .
42009051	Yare matsatsi ao a tla nkelwa kganyeng ka wona ha a ntse a atamela , a itiisa ho ya Jerusalema .
42009052	A roma manqosa a mo etellang pele ; bao ba tloha , ba kena motseng wa Basamaria , ho mo lokisetsa .
42009053	Empa ba teng ha ba ka ba mo amohela , kahobane sefahleho sa hae se ne se lebile nqa Jerusalema .
42009054	Barutuwa ba hae , boJakobo le Johanne , yare ha ba bona hoo , ba re : Morena , na o rata ha re ka re , mollo o theohe lehodimong , o ba tjhese , jwalokaha Elia a entse le yena na ?
42009055	Empa Jesu a reteleha , a ba kgalemela , a re : Ha le tsebe hoba le ba moya o jwang !
42009056	Hobane Mora motho o tlile , e seng ho timetsa meya ya batho , empa e le ho e pholosa . Ba ntoo fetela motsaneng o mong .
42009057	Yare ha ba tsamaya tseleng , motho e mong a re ho yena : Morena , ke tla o latela hohle moo o ka yang teng .
42009058	Empa Jesu a re ho yena : Diphokojwe di na le mesima , le dinonyana tsa lehodimo di na le matlo ; empa Mora motho ha a na moo a ka samelang hlooho ya hae teng .
42009059	A re ho e mong : Ntatele . Empa eo a re : Morena , ako ntumelle , ke ye ho epela ntate pele .
42009060	Jesu a re ho yena : Lesa bafu ba epele bafu ba bona ; haele wena , eya bolela mmuso wa Modimo .
42009061	E mong hape a re : Ke tla o latela , Morena ; o mpe o ntumelle , ke ye ho dumedisa ba ntlo ya ka pele .
42009062	Empa Jesu a re ho yena : Ya beang letsoho la hae mohomeng , mme a boela a hetla , ha a tshwanele mmuso wa Modimo .
42010001	Kamora taba tseo , Morena a boela a bea ba bang ba mashome a supileng , mme a ba roma ka bobedi , hore ba mo etelle pele metseng yohle , le nqalong tsohle moo yena a neng a tla ya teng .
42010002	A ba a re ho bona : Kotulo e kgolo ; basebetsi empa ha ba bakae ; rapelang ke hona monga kotulo , hore a romele basebetsi kotulong ya hae .
42010003	Tsamayang ! Bonang , nna ke le roma jwaloka dikonyana hara diphiri .
42010004	Le se ke la nka mokotlana wa tjhelete , leha e le mokotla wa mofaho , kapa dieta ; le se ke la dumedisa motho tseleng .
42010005	Leha e le ntlo efe le efe , eo le kenang ho yona , le qale ka ho re : Kgotso e be tlung ena .
42010006	Ha mora wa kgotso a le teng moo , kgotso ya lona e tla dula ho yena , ha ho se jwalo , e tla kgutlela ho lona .
42010007	Le dule tlung eo , le ntse le eja , le enwa se ntshwang ke bona ; hobane ya sebetsang o lokelwa ke moputso wa hae . Le se ke la ya tlung e nngwe le e nngwe .
42010008	Leha e le motseng ofe le ofe , oo le kenang ho wona , mme ba le amohela , le je se bewang pela lona .
42010009	Le fodise ba kulang ba teng , mme le ba bolelle , le re : Mmuso wa mahodimo o atametse ho lona .
42010010	Empa leha e le motse ofe le ofe , oo le kenang ho wona , mme ba sa le amohele , le tswele diterateng tsa wona , le re :
42010011	Esita lona lerole la motse wa lona , le kgomaretseng maoto a rona , re le hlohlorela ho lona ; leha ho le jwalo , le tsebe hobane mmuso wa Modimo o atametse ho lona .
42010012	Ke a le bolella hore : Ka tsatsi lela , motse oo o tla fihlelwa ke bothata bo fetisang ba Sodoma .
42010013	Ho madimabe wena , Korasine ! Ho madimabe wena , Bethsaida ! Hobane mehlolo e entsweng hara lona , hoja ya be e entswe Tire le Sidone , metse eo e ka ba e bakile kgale ka masela a mahwashe le ka molora .
42010014	Ka baka leo , le tla fihlelwa ke bothata bo fetisang bo tla hlahela Tire le Sidone , ka tsatsi la kahlolo .
42010015	Haele wena Kapernauma , ya phahamisitsweng ho fihlela lehodimong , o tla kokobetswa ho fihlela nqalong ya bafu .
42010016	Ya le utlwang , o a nkutlwa ; mme ya le lahlang , o a ntahla ; mme ya ntahlang , o lahla ya nthomileng .
42010017	Ba mashome a supileng ba kgutla ba thabile , ba re : Morena , re hlotse le bona batemona ka lebitso la hao .
42010018	A re ho bona : Ke ne ke tadima Satane a ewa lehodimong jwaloka lehadima .
42010019	Bonang , ke le neile matla a ho hata dinoha , le diphepheng , le matla wohle a sera ; mme ha ho letho le tla le etsa hampe .
42010020	Leha ho le jwalo , le se ke la thaba kahobane le hlola meya , haholo le thabe kahobane mabitso a lona a ngodilwe mahodimong .
42010021	Ka yona nako eo , Jesu a inyakallela moyeng , a re : Ke a o rorisa , Ntate , Morena wa lehodimo le wa lefatshe , kahobane ditaba tsena o di patetse ba bohlale le ba kelello , mme o di senoletse masea . Ho jwalo , Ntate , hobane ke kamoo o ithatetseng kateng .
42010022	Dintho tsohle ke di neilwe ke Ntate ; mme ha ho ya tsebang hoba Mora ke mang , haese Ntate , le hoba Ntate ke mang , haese Mora , le eo Mora a ka ratang ho mo senolela yena .
42010023	A ntoo retelehela ho barutuwa ba hae , a re ho bona , ba le kathoko : Ho lehlohonolo mahlo a bonang tseo le di bonang !
42010024	Hobane ke re ho lona : Baporofeta ba bangata le marena ba ratile ho bona tseo le di bonang , mme ha ba ka ba di bona , le ho utlwa tseo le di utlwang , mme ha ba ka ba di utlwa .
42010025	Yaba moruti e mong wa molao o ema , a leka Jesu , a re : Moruti , ke tla rua bophelo bo sa feleng ha ke etsa eng ?
42010026	A re ho yena : Na ho ngodilweng molaong ? O balang teng ?
42010027	A araba , a re : O tla rata Morena , Modimo wa hao , ka pelo ya hao yohle , le ka moya wa hao wohle , le ka matla a hao wohle , le ka kgopolo ya hao yohle ; le wa heno , o mo rate jwalokaha o ithata .
42010028	Jesu a re ho yena : O arabile hantle ; etsa hoo , mme o tla phela .
42010029	Empa yena , kahobane a rata ho ipea ya lokileng , a re ho Jesu : Mme wa heso ke mang na ?
42010030	Jesu a bua , a re : Motho e mong o ne a theohile Jerusalema ho ya Jeriko ; a wela hara dihlola ; tsa mo hlobodisa , tsa mo ntsha dikotsi , tsa ntoo ikela , tsa mo siya a le makgatheng a ho shwa .
42010031	Moprista a tshoha a theoha ka tsela eo ; yare ha a mmona , a mo kwekwetla .
42010032	Ka mokgwa o jwalo le Molevi a fihla moo , mme ha a mmona , a mo kwekwetla .
42010033	Empa Mosamaria e mong , wa moeti , ha a etla moo a leng teng , yare ha a mmona , a mo utlwela bohloko .
42010034	A atamela , a tlamella maqeba a hae , a a tshela ka ole le ka veine ; mme a mmea peleseng ya hae eo a e kaletseng , a mo isa tlung ya baeti , a mo okela teng .
42010035	E sa le hosasa , ha a tloha , a ntsha didenare tse pedi , a di nea monga ntlo , a re ho yena : Mo oke , mme seo o tla se ntsha ka ho fetisa sena , ke tla se lefa mohla ke kgutlang .
42010036	Jwale , wena , ha o lekanya , ke mang ho ba bararo bao e bileng wa habo ya wetseng hara dihlola na ?
42010037	A re : Ke ya mo etseditseng mohau . Yaba Jesu o re ho yena : Eya , mme o etse jwalo le wena .
42010038	Ba re ba ntse ba tsamaya , a kena motsaneng o mong . Mosadi e mong , ya bitswang Maretha , a mo amohela tlung ya hae .
42010039	O ne a na le ngwanabo , ya bitswang Maria , ya bileng a tla , a dula maotong a Jesu , a mamela lentswe la hae .
42010040	Empa Maretha o ne a tshwerwe haholo ke ho sebetsa tse ngata , a ba a tla ho Jesu , a re : Morena , hleka ha o re letho ha ngwaneso a ntesa ke sebetsa ke le mong ? O mmolelle hle hore a nthuse .
42010041	Empa Jesu a araba , a re ho yena : Maretha , Maretha , o belaela , o ikgathatsa ka tse ngata ;
42010042	kanthe ntho e hlokwang e nngwe feela ; mme Maria o ikgethetse kabelo e ntle , eo a ke keng a e amohuwa .
42011001	Mohlomong , ha Jesu a le bakeng se seng , a rapela ; eitse hobane a qete thapelo ya hae , e mong wa barutuwa ba hae , a re ho yena : Morena , re rute ho rapela , jwalokaha Johanne le yena a rutile barutuwa ba hae .
42011002	A re ho bona : Ha le rapela , le no re : Ntata rona ya mahodimong , lebitso la hao a le ke le kgethehe ; ho tle mmuso wa hao ; thato ya hao e etswe lefatsheng jwalokaha e etswa lehodimong ;
42011003	o re fe , ka matsatsi wohle , bohobe ba rona , bo lekanang letsatsi le leng le le leng ;
42011004	o re tshwarele dibe tsa rona , hobane le rona re tshwarela bohle ba re sitetsweng ; o se ke wa re isa molekong ; o mpe o re lwele ho e mobe .
42011005	A re ho bona : Ekare ha e mong ho lona a ena le motswalle , mme a ya ho yena bosiu bo boholo , a re ho yena : Motswalle , nkadime mahobe a mararo ;
42011006	hobane molekane wa ka wa moeti o fapohetse ha ka , mme ke hloka seo nka se beang pela hae ;
42011007	mme eo , ya leng kateng , ha a ka mo araba , a re : Se nkgathatse , hobane monyako o se o kwetswe , mme bana ba ka ba banyenyane ba robetse le nna diphateng , ke sitwa ho tsoha ho o fa ;
42011008	ke re ho lona : Leha a ne a ke ke a tsoha ho mo fa kahobane ke motswalle wa hae , o tla tsoha , a mo fe hohle hoo a ho hlokang ka baka la phehello ya hae .
42011009	Le nna ke re ho lona : Kopang , mme le tla fuwa ; batlang , mme le tla fumana ; kokotang , mme le tla bulelwa ;
42011010	hobane e mong le e mong ya kopang o a fuwa , mme ya batlang o a fumana , mme ho tla bulelwa ya kokotang .
42011011	Ntata motho ke ofe hara lona , ekareng ha ngwana hae a kopa bohobe ho yena , a ka mo fang lejwe ? Leha a kopa hlapi , a ka hla a mo fa noha bakeng sa hlapi na ?
42011012	Leha a kopile lehe , a ka mo fa phepheng na ?
42011013	Mme ha esita lona ba lonya , le tseba ho nea bana ba lona dintho tse molemo , Ntata lona ya lehodimong o tla fetisisa hakakang ka ho nea Moya o Halalelang ho ba o kopang ho yena !
42011014	O ne a leleka motemona ya semumu ; eitse hobane motemona a tswe , semumu sa bua , mme bongata ba makala .
42011015	Empa ba bang ho bona ba re : O lelekisa batemona ka Beelsebule , morena wa batemona .
42011016	Ba bang hape ba mo leka , ka ho qela pontsho e tswang lehodimong .
42011017	Empa Jesu a tseba mehopolo ya bona , mme a re ho bona : Mmuso o mong le o mong o arohaneng ho itwantsha , o tla fetoha lesupi ; mme ntlo e nngwe le e nngwe e arohaneng ho itwantsha , e tla wa .
42011018	Ka baka leo , Satane le yena , ha a ka arohana ho itwantsha , mmuso wa hae o tla tiya jwang , haele moo lona le bolela hore ke leleka batemona ka Beelsebule ?
42011019	Ha efela nna ke leleka batemona ka Beelsebule , bara ba lona ba ba leleka ka mang ? E tla ba bona baahlodi ba lona ke hona .
42011020	Empa , ekare ha ke leleka batemona ka monwana wa Modimo , mmuso wa Modimo o le fihletse ruri .
42011021	Mohla senatla se tshwereng marumo , se lebelang ntlo ya sona , mesebetsi ya sona kaofela e ituletse hantle ;
42011022	empa , ha ho ka tla e mong ya se fetisang ka matla , a se hlola , o tla se amoha dihlomo tsohle tseo se di tshepileng , a hapisise tse hapilweng ke sona .
42011023	Ya sa ntwaneleng o a ntwantsha ; le ya sa bokelleng le nna o a hasanya .
42011024	Moya o ditshila ha o tswile ho motho , o ikela dithoteng tse tjheleng o ntse o batla phomolo ; empa ha o e hlokile , o re : A nke ke boele tlung ya ka eo ke tswileng ho yona .
42011025	Ere ha o fihla teng , o e fumane e fietswe , hape e hlophilwe .
42011026	Jwale o ye , o late meya e mong e supileng , e o fetisang ka bolotsana , mme e kene , e dule teng ; mme taba tsa motho eo tsa morao di fetise tsa pele ka ho dula hampe .
42011027	Jesu a re a sa bolela taba tseo , mosadi e mong ya hara bongata a phahamisa lentswe , a re ho yena : Ho lehlohonolo popelo e o emereng , le matswele ao o a antseng .
42011028	A mpa a re : E , empa haholo ho lehlohonolo ba utlwang lentswe la Modimo , mme ba le boloka .
42011029	Eitse ha bongata bo petahana , Jesu a qala ho re : Moloko wona ke moloko o lonya ; o qela mohlolo ; mme ha o ka ke wa newa mohlolo , haese mohlolo wa moporofeta Jonase .
42011030	Hobane jwalokaha Jonase e bile mohlolo ho ba Ninive , Mora motho le yena o tla ba jwalo , ho moloko wona .
42011031	Mofumahadi wa Borwa o tla ema kahlolong le banna ba moloko wona , mme o tla ba tswa ; hobane o ne a tlohe pheletsong tsa lefatshe ho tla mamela bohlale ba Salomone , mme bonang , e moholo ho Salomone o teng mona .
42011032	Banna ba Ninive ba tla ema kahlolong le moloko ona , mme ba tla o tswa ; hobane ba kile ba baka ka mokgosi wa Jonase , mme bonang , e moholo ho Jonase o teng mona .
42011033	Ha ho motho ya hotetsang lebone ho le bea sephiring , leha e le katlasa morula ; empa o le hloma kandelareng , hore ba kenang ba bone lesedi .
42011034	Lebone la mmele ke leihlo ; ka baka leo , ekare ha leihlo la hao le lokile , mmele wohle wa hao o na le lesedi ; empa ha le le lebe , mmele wohle wa hao o lefifing .
42011035	O iponele ke hona , hore lesedi le ho wena e se ke ya eba lefifi .
42011036	Ekare ha mmele wohle wa hao o ena le lesedi , ho se moo ho leng lefifi , ke hona o tla ba le lesedi hohle , jwalokaha lebone le o bonesa ka lesedi la lona .
42011037	A re a sa bua , mofarisi e mong a mo rapela , hore a ke a tle ho ja le yena ; a ya , a dula dijong .
42011038	Empa mofarisi a makala , ha a bona hobane ha a ka a itlhatswa , ha ho tla jewa .
42011039	Morena a re ho yena : Lona bafarisi , le hlatswa sejana le mokeke kantle , kanthe kahare ho lona ho tletse boshodu le lonya .
42011040	Mawatla ting ! ya entseng bokantle , na ha a ka a etsa le bokahare na ?
42011041	Le mpe le fane ka dintho tsa lona , mme dintho kaofela di tla hlweka ho lona .
42011042	Empa ho madimabe lona , bafarisi , hobane le ntsha karolo ya leshome ya kwena , le ya serue , le ya meroho yohle , mme le feta ho loka le lerato la Modimo ! Anthe le ne le tshwanetse ho etsa ntho tsena , le ntse le sa tlohele ho etsa tseno .
42011043	Ho madimabe lona , bafarisi , hobane le rata ditulo tse kapele masinagogeng , le ho dumediswa mapatlelong .
42011044	Ho madimabe lona , bangodi le bafarisi , baikaketsi , hobane le jwaloka mabitla a sa bonahaleng , ao batho ba a hatang ba sa tsebe .
42011045	Yaba e mong wa baruti ba molao o araba , a re ho yena : Moruti , ha o bua jwalo , o a re omanya le rona .
42011046	Jesu a re : Ho madimabe le lona , baruti ba molao ; hobane le jarisa batho diphahlo tse ba imelang , mme lona , le hana ho ama diphahlo tseo leha e le ka o mong wa menwana ya lona .
42011047	Ho madimabe lona , hobane le haha mabitla a baporofeta ba bolailweng ke bontata lona ;
42011048	le fela le iketsa dipaki le ho dumela diketso tsa bontata lona ; hobane ba ba bolaile , mme lona , le haha mabitla a bona .
42011049	E sa le ka baka leo bohlale ba Modimo bo boletsweng , ba re : Ke tla ba romela baporofeta le baapostola , mme ba tla bolaya ba bang ho bona , ba hlorise ba bang ;
42011050	hore madi a baporofeta bohle a tsholotsweng , haesale lefatshe le thewa , a batlwe ho moloko ona ,
42011051	ho qala ka madi a Abele , ho qetella ka madi a Sakaria , ya bolailweng mahareng a aletare le tempele . E , ke rialo ho lona , ke re : A tla batlwa ho moloko ona .
42011052	Ho madimabe lona , baruti ba molao , hobane le nkile senotlolo sa tsebo ; ka sebele sa lona , ha le a ka la kena ; hape , le thibetse le ba kenang .
42011053	Eitse hobane a bolele taba tseo , bangodi le bafarisi ba qala ho mmuisa haholo , ba tle ba mmoledise hodima tse ngata .
42011054	Ba ne ba mo laletse , ba tle ba tshware taba e ka tswang molomong wa hae , eo ba ka mo qosang ka yona .
42012001	Ho sa le jwalo , batho ba dikete ba ne ba phuthehile hammoho , ba bile ba hatellana ; mme Jesu a qala ho bua le barutuwa ba hae pele , a re : Le tshabe ditomoso tsa bafarisi , e leng boikaketsi .
42012002	Hobane ha ho letho le kwahetsweng le sa tlo ka le kwahollwa , leha e le ntho e patilweng e sa tlo ka e tsejwa .
42012003	Ka baka leo , tsohle tseo le di buileng lefifing di tla utlwahala leseding ; le tseo le di nyenyeletsang tsebeng diphaposing , di tla bolelwa dihlorong tsa matlo .
42012004	Empa ke re ho lona le leng metswalle ya ka : Le se ke la tshaba ba bolayang mmele , mme kamorao ha ba na ho hong hoo ba ka ho etsang .
42012005	Empa ke tla le lekanyetsa eo le tshwanetseng ho mo tshaba ; tshabang eo , ereng hobane a bolaye mmele , a nang le matla a ho dihela motho diheleng . E , ke re ho lona : Eo le mo tshabe .
42012006	Dirobele tse hlano hleka ha di rekwe ka peni tse pedi na ? Leha ho le jwalo , Modimo ha o lebale le se seng sa tsona .
42012007	Esita le qoba tsa moriri wa dihlooho tsa lona di badilwe kaofela . Se tshabeng ke hona ; le fetisa dirobele tse ngata .
42012008	Ke re ho lona : E mong le e mong ya tla mpolela pela batho , Mora motho le yena o tla mmolela pela mangeloi a Modimo ;
42012009	empa ya ntatolang pela batho , o tla latolwa pela mangeloi a Modimo .
42012010	E mong le e mong ya sebileng Mora motho , a ka tshwarelwa ; empa ya nyefotseng Moya o Halalelang , a ke ke a tshwarelwa .
42012011	Etlare ha ba le isa masinagogeng , le pela baholo le babusi , le se ke la belaella mokgwa oo le tla ikarabela ka wona , leha e le seo le tla se bolela ;
42012012	hobane Moya o Halalelang o tla le ruta , ka yona nako eo , seo le tshwanetseng ho se bolela .
42012013	E mong hara bongata a re ho yena : Moruti , bolella ngwaneso hore a arolelane lefa le nna .
42012014	Empa Jesu a re ho yena : Monna , ke mang ya mpeileng moahlodi , leha e le moaroledi wa lona ?
42012015	A eketsa a re ho bona : Iponeleng , le ipoloke bakeng sa takatso ya leruo ; hobane bophelo ba motho bo ke ke ba tswa bongateng ba dintho tseo a di ruileng , leha di mo atetse haholo .
42012016	A ba bolella le setshwantsho , a re : Masimo a morui a ne a beile haholo .
42012017	Yaba o nahana ka ho yena , a re : Ke tla etsa jwang ; hobane ha ke na moo nka bokellang dijo tsa ka teng ?
42012018	A re : Seo ke tla se etsa ke sena : Ke tla qhaqha mediko ya ka , ke hahe e meholo ; mme ke tla bokella teng dijo tsa ka kaofela le mesebetsi ya ka ;
42012019	mme ke tla re ho moya wa ka : Moya , o na le mesebetsi e mengata e bokelletsweng dilemo tse ngata ; phomola , o je , o nwe , o nyakalle .
42012020	Empa Modimo wa re ho yena : Lewatla towe ! Ka bosiu bona , moya wa hao o tla latwa ho wena ; mme dintho tseo o di lokisitseng , e tla ba tsa mang na ?
42012021	Ya ipokellelang matlotlo , a mpa a sa ruele ho Modimo , o jwalo .
42012022	Yaba o re ho barutuwa ba hae : Ka baka leo , ke re ho lona : Le se ke la belaela ka tsa ho phela ha lona , ka seo le tla se ja , leha e le ka sa mmele , ka seo le tla se apara .
42012023	Bophelo bo fetisa dijo , le mmele o fetisa diaparo .
42012024	Lemohang makgwaba ; ha a leme , ha a kotule , ha a na ntlo moo a bolokelang teng , leha e le modiko ; mme Modimo o a a fepa . Le fetisa dinonyana hakakang !
42012025	Ke mang hara lona ya ka eketsang boemo ba hae ka setswe se le seng ka ho belaella teng ?
42012026	Mme jwale , ha esita tse nyenyane di le hlola , le ipelaetsa keng ka tse ding ?
42012027	Lemohang dikgahla kamoo di melang kateng ; ha di sebetse , ha di ohle ; leha ho le jwalo , ke re ho lona : Esita le Salomone , kganyeng yohle ya hae , ha a ka a ba le seaparo se jwaloka sa e nngwe ya tsona .
42012028	Mme jwale , erekaha Modimo o apesa jwalo jwang ba naheng , bo leng teng kajeno , mme hosasane bo se bo tla lahlelwa seboping , na haholo o ke ke wa le apesa lona batho ba tumelo e nyenyane !
42012029	Ka baka leo , le se ke la batla seo le tla se ja le seo le tla se nwa , mme le se ke la ipelaetsa ;
42012030	hobane dintho tseo kaofela di batlwa ke ditjhaba tsa lefatshe ; empa Ntata lona o tseba hobane le a di hloka ;
42012031	le mpe le batle mmuso wa Modimo pele , mme ntho tseo kaofela le tla di ekeletswa .
42012032	Mohlatswana , se tshabe , hobane ho kgahlile Ntata lona ho le fa mmuso .
42012033	Bapatsang ka tseo le nang le tsona , mme le fane ; iketsetseng mekotla e sa tsofaleng , letlotlo le sa feleng mahodimong , moo leshodu le sa atameleng teng , le moo tshwele e sa senyeng .
42012034	Hobane , moo letlotlo la lona le leng teng , ke moo le dipelo tsa lona di tla ba teng .
42012035	Matheka a lona a tlangwe , mme mabone a lona a tuke .
42012036	Le lona le be jwaloka batho ba lebeletseng morena wa bona hore na o tla kgutla neneng bohading , hore , etlere ha a fihla , a kokota , ba mmulele hanghang .
42012037	Ho lehlohonolo bahlanka bao , morena ha a fihla , a tla ba fumana ba fadimehile ! Kannete ke re ho lona : O tla itlama , a ba dudise dijong , mme o tla atamela , a ba sebeletse .
42012038	Leha a ka tla tebelong ya bobedi , leha a ka tla tebelong ya boraro , mme a ba fumana ba le jwalo , ho lehlohonolo bahlanka bao .
42012039	Le lemohe hoba , hola monga ntlo a ka tseba nako eo leshodu le tla tla ka yona , a ka lebela , a se ke a lesa ntlo ya hae ya phunngwa .
42012040	Jwale , le lona le itokise ; hobane Mora motho o tla tla ka nako eo le sa e hopolang .
42012041	Yaba Petrose o re ho yena : Morena , setshwantsho seo hleka o se bolella rona feela kapa u se bolella le bohle na ?
42012042	Morena a re : Mohlahlobi ke ofe ya kgabane , ya bohlale , eo monga hae a mmeileng moalosi wa bahlanka ba hae , ho ba nea dijo tsa bona ka nako e tshwanelang ?
42012043	Ho lehlohonolo mohlanka eo , etlareng ha morena wa hae a etla , a mo fumane a ntse a etsa jwalo .
42012044	Kannete ke re ho lona : O tla mmea moalosi wa mesebetsi ya hae kaofela .
42012045	Empa ekare ha mohlanka eo a ka bua pelong ya hae , a re : Morena wa ka o diehile ho tla ; mme jwale a qala ho otla bahlanka ba batona le ba batshehadi , a eja , a enwa , a tahwa ,
42012046	morena wa mohlanka eo o tla tla ka tsatsi leo a sa mo lebellang , le ka hora eo a sa e tsebeng ; mme o tla mo pomahanya dikoto , a mo fe kabelo ya hae le ba sa tshepeheng .
42012047	Mohlanka ya tsebileng thato ya morena wa hae , mme a sa ka a lokisa letho , le ho etsa thato ya morena wa hae , o tla otlwa haholo .
42012048	Empa ya sa kang a tseba , mme a entse ditaba tse tshwanelwang ke kotlo , o tla otlwa hanyenyane . E mong le e mong ya neilweng haholo , ho tla batlwa haholo ho yena ; mme ya laeleditsweng haholo , ho tla botswa haholo ho yena .
42012049	Ke tlile ho dihela mollo lefatsheng ; mme ke sa batlang , ha o se o tukile ?
42012050	Ke na le kolobetso eo ke tla kolobetswa ka yona ; mme ke e hlolohetswe hakakang , e be e phethehe !
42012051	Na le lekanya hoba ke tlile ho kenya kgotso lefatsheng na ? Ke re ho lona : Tjhe , empa e le karohano .
42012052	Hobane ho tloha jwale , batho ba bahlano ba ntlo e le nngwe ba tla arohana , ba bararo ba lwantshe ba babedi , ba babedi ba lwantshe ba bararo .
42012053	Ntata motho o tla arohana le mora wa hae , le mora a arohane le ntatae ; mma motho o tla arohana le moradi wa hae , le moradi a arohane le mmae ; matsala motho o tla arohana le ngwetsi ya hae , mme ngwetsi e arohane le matsala yona .
42012054	A ntoo re ho bongata : Mohla le bonang leru le nyoloha Bophirimela , le ye le phakise le re : Pula e tla na . Mme ho fele ho be jwalo .
42012055	Ere ha le bona ha foka moya o tswang nqa Borwa , le re : Ho tla futhumala . Mme ho fele ho be jwalo .
42012056	Baikaketsi ! le tseba ho lemoha tshobotsi ya lehodimo le ya lefatshe , mme nako ena ha le tsebe keng ho e lemoha ?
42012057	Mme ha le ikgethele keng se lokileng e le lona ?
42012058	Jwale , ha o eya ho morena le eo le tsekisanang le yena , o phehelle ho fedisa taba le yena le sa le tseleng le yena , esere mohlomong a o hulela pela moahlodi , moahlodi yena a o neela mohlanka wa lekgotla , mme mohlanka a o kgarameletsa teronkong .
42012059	Ke a o bolella , o ke ke wa tswa teng , o eso ho lefe le tjheletana e horeletseng .
42013001	Mehleng yona eo , ba bang ba ne ba le teng ba mo phetelang tsa Bagalelea bano , bao madi a bona a neng a kopantswe ke Pilato le mahlabelo a bona .
42013002	Jesu a araba , a re ho bona : Hleka le lekanya hoba Bagalelea bao e ne e le baetsadibe ho fetisa Bagalelea bohle , ha ba wetswe ke kotsi e kalo na ?
42013003	Tjhe , ke a le bolella . Empa ekare ha le sa bake , le tla timela jwalo kaofela .
42013004	Leha e le bano ba leshome le metso e robileng meno e le mmedi , bao tora e ba wetseng hodimo Silowe , ya ba bolaya , hleka le lekanya hoba ba ne ba le molato ho fetisa batho bohle ba ahileng Jerusalema na ?
42013005	Tjhe , ke a le bolella . Empa ekare ha le sa bake , le tla timela jwalo kaofela .
42013006	A ba bolella le setshwantsho se reng : E mong o ne a na le sefate sa feiye se hlomilweng tshimong ya hae ya merara , mme a ya batla ditholwana ho sona , mme a se ke a di fumana .
42013007	Yaba o re ho molemi wa merara : Bona ; e se e le dilemo tse tharo ke ntse ke tla ho batla ditholwana sefateng sena sa feiye , mme ha ke di fumane ; se reme , se thibile keng mobu feela ?
42013008	Molemi a araba , a re ho yena : Morena , ako se lese ka sona selemo sena hape , nke ke se leme , ke se tshele ka moitedi .
42013009	Ekaba se tla beha ditholwana ; ha ho se jwalo , o tla se rema .
42013010	O ne a ruta sinagogeng se seng ka Sabatha .
42013011	Mme bonang , mosadi o ne a le teng , ya kenweng ke moya o mo kudisitseng ka dilemo tse leshome le metso e robileng meno e le mmedi ; o ne a futahane , a sitwa ho inamoloha le hanyenyane .
42013012	Yare ha Jesu a mmona , a mmiletsa ho yena , a re : Mosadi , o lokolotswe lefung la hao !
42013013	A ba a mmea matsoho . Yaba mosadi o phakisa a inamoloha , a rorisa Modimo .
42013014	Empa mmusi wa sinagoge a hlonama ke hobane Jesu a fodisitse motho ka Sabatha , mme a bolella batho , a re : Matsatsi a tsheletse ao e ka kgonang ho sebetswe ka wona ; le no tla ka wona ho tla fodiswa , e seng ka letsatsi la Sabatha .
42013015	Empa Morena a mo araba , a re : Baikaketsi ! na e mong le e mong wa lona ha a ke a lokolla kgomo ya hae , leha e le esele ya hae sejelong ka Sabatha , a tle a e ise ho nwa na ?
42013016	Mme mosadi enwa , e leng moradi wa Abrahama , ya bofilweng ke Satane dilemo di se di le leshome le metso e robileng meno e le mmedi , o ne a sa tshwanele keng ho lokollwa tlamong eo ka letsatsi la Sabatha na ?
42013017	A re a sa bolela taba tseo , bahanyetsi ba ha e ba swaba bohle ; mme bongata bohle ba thabela mesebetsi yohle ya bokgabane e etswang ke yena .
42013018	A boela a re : Mmuso wa Modimo o tshwana le eng , mme ke tla o tshwantsha kang ?
42013019	O tshwana le hlaku ya mosetareta , eo motho a e nkileng , a e sunya tshimong ya hae ; ya mela , ya eba sefate se seholo , mme dinonyana tsa lehodimo tsa aha makaleng a sona .
42013020	A boela a re : Mmuso wa Modimo ke tla o tshwantsha kang ?
42013021	O tshwana le ditomoso tseo mosadi a di nkileng , a di kenya phofong e tekanyo tse tharo , ho fihlela ha e kokomohile kaofela .
42013022	Jesu a nna a ya le metse le metsana , a ntse a ruta , a lebile Jerusalema .
42013023	E mong a re ho yena : Morena , hleka ba tlang ho bolokeha ha ba bakae na ? A re ho bona :
42013024	Etsang ka matla ho kena ka monyako o patisaneng ; hobane ke a le bolella , ba bangata ba tla rata ho kena , mme ba tla sitwa .
42013025	Etlare monga ntlo ha a se a tsohile , mme a kwetse monyako , lona le tla qala ho ema kantle , le ho kokota monyako , le re : Morena , Morena , re bulele ! Mme o tla araba , a re ho lona : Ha ke le tsebe moo le tswang teng .
42013026	Etlaba hona le qalang ho re : Re kile ra ja , ra ba ra nwa re ena le wena , mme o rutile diterateng tsa metse ya rona .
42013027	Mme o tla re : Ke a le bolella , ke re : Ha ke le tsebe hore na le ba hokae ; ntloheleng , lona bohle ba etsang ho sa lokang .
42013028	Ke moo ho tla ba dillo le ditsikitlano tsa meno , ha le bona Abrahama , le Isaaka , le Jakobo , le baporofeta bohle , mmusong wa Modimo , mme lona la lahletswe ntle .
42013029	Ba tla tswa botjhabela , le bophirimela , le leboya le borwa , mme ba tla dula dijong mmusong wa Modimo .
42013030	Mme bonang , ba morao ba teng bao e tla ba ba pele , mme ba pele ba teng bao e tla ba ba morao .
42013031	Ka tsatsi lona leo , ha tla bafarisi ba bang ho yena , ba re ho yena : Tloha mona , o ikele , hobane Heroda o rata ho o bolaya .
42013032	A re ho bona : Eyang , le bolelle phokojwe eo , le re : Bona , ke leleka batemona , mme ke sa fodisa batho kajeno le hosasane ; mme ka la boraro ke ya phetheha .
42013033	Empa e ka kgona ke tsamaye kajeno , le hosasane , le kamoso ; hobane ha ho lokele hore moporofeta a bolawe kantle ho Jerusalema .
42013034	Jerusalema , Jerusalema , ya bolayang baporofeta , ya tlepetsang ka majwe ba rongwang ho wena , ke ratile hangata hakakang ho bokella bana ba hao hammoho , jwaloka kgoho ha e bokella ditsuanyana tsa yona tlasa mapheo a yona , empa le hanne !
42013035	Bonang , ntlo ya lona e tla sala e le lesupi ; mme kannete ke a le bolella , ke re : Ha le ka ke la hlola le mpona , ho be ho fihle mohla le tla re : Ho bokwe ya tlang ka lebitso la Morena .
42014001	Ya na yare ha a kene , ka Sabatha , tlung ya e mong wa baholo ba bafarisi ho ja bohobe teng , ba mo ela hloko .
42014002	Mme motho ya kgotsheng seema o ne a le pela hae .
42014003	Yaba Jesu o bua , a re ho baruti ba molao le ho bafarisi : Na ho ka lokela ho fodisa motho ka Sabatha na ? Kapa tjhe ?
42014004	Empa ba kgutsa . Yaba o mo nka , a mo fodisa , mme a mo kgutlisa .
42014005	Yaba o bua , a re ho bona : Ke mang ho lona , ekareng ha esele ya hae , leha e le kgomo ya hae , e wetse mokoting , a ke keng a phakisa ho e nyolla ka tsatsi la Sabatha na ?
42014006	Mme ba sitwa ho mo araba mantsweng ao .
42014007	Ha a lemoha kamoo ba bileditsweng dijong ba ikgethelang ditulo tse kapele kateng , a ba bolella setshwantsho , a re :
42014008	Enore ha motho a o bileditse bohading , o se ke wa dula tulong e kapele , esere mohlomong e mong ya o fetisang ka ho hlomphuwa a ka tshoha a bitsitswe le yena ke monga dijo ;
42014009	mme ya le bitsitseng , wena le yena , a ka tla o bolella , a re : Suthela enwa tulo ; mme jwale , o qale ho ya dula tulong e kamorao ka dihlong .
42014010	Empa enore ha o bitsitswe , o ye , o dule tulong e kamorao , hore ya o bitsitseng ha a etla , a re ho wena : Motswalle , fetela pele . Mme jwale , e tla ba hlompho ho wena hara ba dutseng dijong le wena .
42014011	Hobane e mong le e mong ya ikgodisang , o tla kokobetswa ; mme e mong le e mong ya ikokobetsang , o tla hodiswa .
42014012	Hape , a re ho ya mmitsitseng : Enore ha o etsa mmoka wa motshehare , leha e le wa ho lalla , o se ke wa bitsa metswalle ya hao , leha e le banabeno , leha e le ba heno , leha e le barui bao o ahisaneng le bona ; esere mohlomong le bona ba o bitsa , ba ananya tsa hao .
42014013	Empa enore ha o etsa mmoka , o bitse bahloki , le dihole , le dihlotsa , le difofu ;
42014014	mme o tla ba motho ya lehlohonolo , kahobane ha ba na seo ba ka o buseletsang sona ; mme tsa hao di tla buseletswa tsohong ya ba lokileng .
42014015	E mong wa ba dutseng le yena dijong , ha a utlwa taba tseo , a re ho yena : Ho lehlohonolo ya tla ja bohobe mmusong wa Modimo !
42014016	Empa Jesu a re ho yena : Motho e mong a etsa selallo se seholo , mme a mema ba bangata .
42014017	A roma mohlanka wa hae ka nako ya ho lalla , ho bolella ba bitsitsweng , ho re : Tloong , hobane ntho tsohle di se di lokisitswe .
42014018	Empa bohle ba eba ntswe le le leng ho itatola . Wa pele a re ho yena : Ke rekile tshimo , mme ke tshwanetse ho ya e bona . Ke a o rapela , o ntatolele hantle .
42014019	E mong a re : Ke rekile dipholo tse lekanang joko tse hlano , mme ke sa ya di leka . Ke a o rapela , o ntatolele hantle .
42014020	E mong hape a re : Ke nyetse mosadi , ke sitwa ho ya ke hona .
42014021	Mohlanka eo a kgutla , a tsebisa monga hae ditaba tseo . Yaba monga ntlo o a halefa , a re ho mohlanka wa hae : Phakisa o tswele mapatlelong le diterateng tsa motse , mme o tlise kwano mafutsana , le dihole , le dihlotsa , le difofu .
42014022	Mohlanka a re : Morena , ho se ho entswe kamoo o laetseng kateng , empa sebaka se sa le teng .
42014023	Morena a re ho mohlanka : Tswela ditseleng le pela metero , mme o kganne batho , ba kene , ntlo ya ka e be e tlale .
42014024	Hobane ke re ho lona : Ha ho le a mong wa banna bale ke ba bitsitseng , ya tla latswa selallo sa ka .
42014025	Bongata bo boholo bo ne bo tsamaya le Jesu . Yaba o reteleha , a re ho bona :
42014026	Ekare ha e mong a etla ho nna a sa hloye ntatae , le mmae , le mosadi wa hae , le bana ba hae , le banababo , le bokgaitsedie , le bona bophelo ba hae , o sitwa ho ba morutuwa wa ka .
42014027	E mong le e mong ya sa jareng sefapano sa hae , a ntatela , o sitwa ho ba morutuwa wa ka .
42014028	Hobane ke mang hara lona , ha a rata ho haha tora , a ke keng a dula pele ho bala se tla ntshetswa yona , a tle a bone ha a ena le seo a ka e phethang ka sona ?
42014029	Esere mohlomong , ha a theile motheo , mme a sitwa ho phetha , bohle ba bonang ba qala ho mo soma ,
42014030	ba re : Motho enwa o qadile ho haha , mme o sitilwe ho phetha .
42014031	Kapa morena ke ofe , ya futuhelang morena e mong , a ke keng a dula pele , a nahana hore na ka batho ba dikete tse leshome le le leng , a ka ya kgahlanyetsa ya tlang ho mo lwantsha ka dikete tse mashome a mabedi na ?
42014032	Ha ho se jwalo , eo ha a sa le hole , a ka roma manqosa ho yena ho ya botsa tsa kgotso .
42014033	Ka mokgwa o jwalo , e mong le e mong hara lona , ya sa teleng tsohle tseo a nang le tsona , o sitwa ho ba morutuwa wa ka .
42014034	Letswai ke ntho e monate ; empa letswai ha le tapile , le ka nokwa kang ?
42014035	Ha le na mosebetsi bakeng sa mobu , kapa bakeng sa moitedi ; ba le lahlela ntle . Ya nang le ditsebe ho utlwa , a utlwe .
42015001	Jwale , balekgetho bohle le baetsadibe ba ne ba mo atamela ho mo mamela .
42015002	Bafarisi le bangodi bona ba ne ba seba ke hona , ba re : Eno o amohela baetsadibe , o ja le bona .
42015003	Yaba o ba bolella setshwantsho sena , a re :
42015004	Ke ofe motho hara lona , ya nang le dinku tse lekgolo , ha a lahlehetswe ke e nngwe ya tsona , a ke keng a tlohela tse mashome a robileng mono o le mong a metso e robileng mono o le mong feelleng , a ye ho batla e lahlehileng , a tle a be a e bone ?
42015005	Mme ha a e fumane , a e nke , a e jare mahetleng a hae , a thabile .
42015006	Mme ha a fihla hae , a bokelle metswalle ya hae le ba ahisaneng le yena , a re ho bona : Thabang le nna , hobane ke fumane nku ya ka e neng e lahlehile .
42015007	Ke a le bolella , ka mokgwa o jwalo thabo e tla ba teng lehodimong ka baka la moetsadibe a le mong ya bakang , e fetisang e bang teng ka baka la ba lokileng ba mashome a robileng mono o le mong a metso e robileng mono o le mong ba sa hlokeng pako .
42015008	Kapa mosadi ke ofe ya nang le didrakema tse leshome , ha a lahlehetswe ke e nngwe ya tsona , a ke keng a hotetsa lebone , a fiela ntlo , a e batlisisa , a be a e fumane ?
42015009	Mme ha a e fumane , a bokelle metswalle ya hae le ba ahisaneng le yena , a re ho bona : Thabang le nna , hobane ke fumane drakema eo ke neng ke lahlehetswe ke yona .
42015010	Ke a le bolella , ka mokgwa o jwalo thabo e teng pela mangeloi a Modimo ka moetsadibe a le mong ya bakang .
42015011	Le hona a re : Motho wa horeng o ne a na le bara ba babedi .
42015012	E monyenyane wa bona a re ho ntatae : Ntate , mphe karolo ya letlotlo eo e tla ba ya ka . Mme a ba arolela dintho tsa hae .
42015013	Ha feta matsatsi a se makae , mora wa hae e monyenyane a bokella tsohle , a fallela naheng e hole , a qhalanya letlotlo la hae teng ka ho phela ka bohlola .
42015014	Eitse hobane a qete tsohle , ha wa tlala e kgolo lefatsheng leo ; mme a qala ho hloka .
42015015	A ya tholwa ke e mong wa batho ba naha eo ; eo a mo romela merakeng ya hae ho alosa dikolobe .
42015016	O ne a lakatsa ho kgorisa mpa ya hae ka makgapetla a jewang ke dikolobe ; empa o ne a sa fuwe ke motho .
42015017	Yaba moo a ikgopolang , a re : Bahlanka ba bangata hakakang ha ntate ba hlolwang ke bohobe ; mme nna mona ke bolawa ke tlala !
42015018	Ke tla tsoha , ke ye ho ntate ; mme ke tla re ho yena : Ntate , ke sitetswe lehodimo le wena ;
42015019	ha ke sa tshwanela ho bitswa mora wa hao ; o nketse ya jwaloka e mong wa bahlanka ba hao .
42015020	Yaba o tloha , a ya ho ntatae . Yare ha a sa le hole , ntatae a mmona , a mo utlwela bohloko , a matha , a itihela molaleng wa hae , a mo aka .
42015021	Empa mora a re ho yena : Ntate , ke sitetswe lehodimo le wena , mme ha ke sa tshwanela ho bitswa mora wa hao .
42015022	Empa ntatae a re ho bahlanka ba hae : Phakisang , le tlise seaparo se selelele sa bohlokwa , le mo apese sona ; le mo kenye lesale monwaneng , le be le mo rwese dieta maotong ;
42015023	mme le tlise namane e nontshitsweng , le e hlabe , re tle re je , re nyakalle .
42015024	Hobane mora enwa wa ka o ne a shwele , mme jwale o boetse o pholohile ; o ne a lahlehile , mme jwale o boetse o fumanwe . Mme ba qala ho nyakalla .
42015025	Empa mora wa hae e moholo o ne a le naheng ; eitse ha a fihla a atamela ntlo , a utlwa dipina le mehobelo .
42015026	A bitsa e mong wa bahlanka , a mmotsa , a re : Taba tseo ke eng ?
42015027	Eo a re ho yena : Moenao o fihlile , mme ntatao o hlabile namane e nontshitsweng , hobane o bile a mmona a sa phela .
42015028	Yaba o a halefa , a hana ho kena . Ntatae a mpa a tswa , a mo rapela , a re , a kene .
42015029	Yena a araba , a re ho ntatae : Bona ! Ke o sebeleditse dilemo tse kalo , ke sa tlole ditaelo tsa hao , mme ha o eso ho nnee le potsanyane hore ke thabe le metswalle ya ka .
42015030	Empa enwa mora wa hao , ya jeleng letlotlo la hao kaofela le dinyatsi , ere a sa fihla , o mo hlabetse namane e nontshitsweng .
42015031	Yaba ntatae o re ho yena : Ngwana ka , o ho nna kamehla , mme tsohle tsa ka ke tsa hao .
42015032	Empa re ne re tshwanetse ho nyakalla le ho thaba , hobane enwa , ngwaneno , o na be a shwele , mme o bile o pholohile ; o na be a lahlehile , mme o bile o fumanwe .
42016001	Le hona Jesu a bolella barutuwa ba hae , a re : Motho wa morui o ne a le teng , ya nang le qhoku , mme ya qoswa ho yena , ha thwe , e qhalantse letlotlo la hae .
42016002	Yaba o e bitsa , a re ho yona : Taba tseo tsa hao tseo ke di utlwang ke dife . Hlahisa tsa bolebedi ba hao ; hobane o ke ke wa hlola o eba molebedi wa ntho tsa ka .
42016003	Mme qhoku ya re ka pelong ya yona : Ke tla etsa eng , haele mona monga ka a nkamoha bolebedi ba ka ? Ke hloka matla a ho lema ; haele ho kopa , nka hlajwa ke dihlong .
42016004	Ke tseba seo ke tla se etsa , hore , etlere ha ke amohilwe bolebedi ba ka , batho ba nkamohele matlung a bona .
42016005	Yaba o bitsa ba namileng ho morena wa hae ka bonngwe , a re ho wa pele : O namile ho morena wa ka ka ho le hokae ?
42016006	Eo a re : Ka dibathe tsa ole tse lekgolo . A re ho yena : Nka lengolo la hao la molato , mme o dule , o phakise o ngole tse mashome a mahlano .
42016007	A ntoo re ho e mong : Na wena , o namile ka ho le hokae ? Eo a re : Ka dikore tsa koro tse lekgolo . A re ho yena : Nka lengolo la hao , mme o ngole tse mashome a robileng meno e le mmedi .
42016008	Mme monga hae a rorisa qhoku e sa lokang , hobane e entse ka bohlale . Efela bana ba lefatshe lena , molokong oo e leng wa bona , ba fetisa bana ba lesedi ka bohlale .
42016009	Le nna ke re ho lona : Iketsetseng metswalle ka matlotlo a sa lokang ; hore , etlere mohla a hlokahalang , ba le amohele meahong e sa feleng .
42016010	Ya leng kgabane ho tse nyenyane , le ho tse kgolo o tla ba kgabane ; mme ya sa lokang ho tse nyenyane , a ke ke a loka le ho tse kgolo .
42016011	Ha esita maruong a sa lokang le sa ka la ba kgabane , ke mang ya tla le tshepela maruo a nnete ?
42016012	Mme ha esita ho tsa e mong le sa ka la ba kgabane , ke mang ya tla le nea tsa lona ?
42016013	Ha ho mohlanka ya ka sebeletsang marena a mabedi ; hobane a ka hloya e mong , a rata e mong ; mohlomong a ka kgomarela e mong , a nyedisa e mong . Le ka sitwa ho sebeletsa Modimo le Mamona .
42016014	Bafarisi bao e leng ba ratang tjhelete haholo , le bona ba utlwa taba tseo kaofela ; mme ba mo soma .
42016015	Yaba o re ho bona : Haele lona , le ipea ba lokileng pela batho , empa Modimo o tseba dipelo tsa lona ; hobane se phahameng ho batho , ke manyala pela Modimo .
42016016	Molao le baporofeta di ile tsa tiya ho fihlela ho Johanne ; mme haesale mohlang oo , mmuso wa Modimo o a bolelwa , mme e mong le e mong o o kena ka matla .
42016017	Ho bonolo ha ho ka feta lehodimo le lefatshe , ho ena le hore ho wele fatshe hlaku ya molao , leha e ka ba nngwe .
42016018	E mong le e mong ya hlalang mosadi wa hae , a nyala e mong , o a feba , mme e mong le e mong ya nyalang ya hladilweng ke monna wa hae , o a feba .
42016019	Morui e mong o ne a le teng ya apereng purepera le lene e ntle , ya iketlileng menateng ka matsatsi wohle .
42016020	Mofutsana e mong le yena o ne a le teng , ya bitswang Lasaro , ya neng a bewa pela monyako wa eo , a tletse dibebe ;
42016021	o ne a lakatsa a ka kgora makumane a wang tafoleng ya morui ; hape le tsona dintja di ne di tla , di nyeka dibebe tsa hae .
42016022	Ha isaisa , mofutsana a shwa , mme mangeloi a mo nkela sefubeng sa Abrahama .
42016023	Morui le yena a shwa , a epelwa lebitleng . Jwale , ha a le nqalong ya bafu , a lelala hodimo , a dutse bohlokong , mme a bonela Abrahama hole , le Lasaro a le sefubeng sa hae .
42016024	A howa , a re : Ntate Abrahama , nkgauhele ; o rome Lasaro , hore a qopetse ntlha ya monwana wa hae metsing , a tle a mphodise leleme ; hobane ke utlwa bohloko bo boholo kgabong ena .
42016025	Empa Abrahama a re : Ngwana ka , hopola hobane o bone tse monate tsa hao bophelong ba hao ; mme ka mokgwa o jwalo , Lasaro o bone tse mpe ; jwale yena , o tshediswa mona , empa wena , o utlwiswa bohloko .
42016026	Ho fetisa tseo tsohle , selomo se seholo se beilwe mahareng a rona le lona , hore ba mona ba ka ratang ho tshelela ho lona ba sitwe , leha e le ba ho lona ha ba rata ho tla ho rona , ba sitwe le bona .
42016027	Yaba o re : Ntate , ha ho le jwalo , ke a o rapela , o mo romele tlung ya ntate ;
42016028	hobane ke na le banabeso ba bahlano ; a ke a ba kgodise , hore ba tle ba se ke ba tla le bona nqalong ena e bohloko .
42016029	Abrahama a re ho yena : Ba na le Moshe le baporofeta ; ba ke ba utlwe bona .
42016030	A mpa a re : Tjhe , ntate Abrahama , empa ekare ha e mong wa ba shweleng a ka ya ho bona , ba ka baka .
42016031	Abrahama a re ho yena : Ekare ha ba sa utlwe Moshe le baporofeta , ba ke ke ba kgolwa , leha e mong wa bafu a ka tsoha .
42017001	Jesu a bolella barutuwa , a re : Haele hore dikgopiso di se hlahe , ho ke ke ha etswa ; empa ho madimabe eo di hlahang ka yena .
42017002	Ho ka bang molemo ho yena , ke ho tlamellwa lelwala le leholo molaleng , le ho dihelwa lewatleng , ho ena le hore a kgopise e mong wa ba banyenyane bana .
42017003	Iponeleng ! Ekare ha ngwaneno a o sitetswe , o mo kgalemele ; ha a baka , o mo tshwarele .
42017004	Mme leha a ka o sitelwa hasupa ka tsatsi le le leng , mme a kgutlela ho wena hasupa , a re : Ke bakile ; o mo tshwarele .
42017005	Baapostola ba re ho Morena : Totisa tumelo ya rona .
42017006	Morena a re : Hojane le na le tumelo e ka ka hlaku ya mosetareta , le ne le ka re ho sefate seo sa sikomora : Fothoha , o ye ho itlhoma lewatleng ; mme se ne se tla le utlwa .
42017007	Ke mang ho lona , ya nang le mohlanka ya lemang , kapa ya disang dikgomo , a ka reng ho yena , ha a sa tswa oroha naheng : Tloo kapele , o dule dijong ?
42017008	Na haholo a ke ke a re ho yena : Lokisa seo ke tla lalla ka sona , o itlame , o ntshebeletse , ke tle ke be ke je , ke nwe ; kamora tseo , wena o tla ja , o nwe ?
42017009	Na o tla boka mohlanka eo , kahobane a entse ntho tseo a di laetsweng ? Ha ke lekanye jwalo .
42017010	Ka mokgwa o jwalo , le lona , etlare ha le entse ntho tsohle tseo le di laetsweng , le re : Re bahlanka ba se nang thuso , hobane re entse seo re neng re tshwanetse ho se etsa .
42017011	Enereha a eya Jerusalema , a sika le moedi wa Samaria le Galelea .
42017012	Eitse ha a kena motsaneng o mong , a kgahlana le banna ba leshome , e leng balepera , ba neng ba eme hojana .
42017013	Ba phahamisa mantswe , ba re : Jesu , Monghadi , re hauhele .
42017014	Mme ha a ba bona , a re ho bona : Eyang , le ipontshe ho baprista . Ba re ba sa ya , ba hla ba ntlafala .
42017015	E mong wa bona , eitse ha a fihlela hobane o fodile , a kgutla le mehlala ya hae , a ntse a rorisa Modimo ka lentswe le leholo ;
42017016	mme a itihela maotong a Jesu ka sefahleho , a mo leboha . Athe eo e ne e le Mosamaria .
42017017	Yaba Jesu o bua , a re : Na ha ba ka ba ntlafala ba le leshome na ? Ba robileng mono o le mong ba kae na ?
42017018	Ha ba ka ba boya , ba tle ba tlotlise Modimo , haese motho enwa wa mofuta osele ?
42017019	Yaba o re ho yena : Ema , o ikele ; tumelo ya hao e o pholositse .
42017020	Eitse ha Jesu a botswa ke bafarisi , hore mmuso wa Modimo o tla tla neng , a ba araba , a re : Mmuso wa Modimo ha o tle ka ho lemohuwa .
42017021	Ho ke ke ha thwe : Bonang , o mona ; kapa : Bonang , o mane ; hobane mmuso wa Modimo o se o le kahare ho lona .
42017022	A re ho barutuwa : Ho tla matsatsi ao le tla lakatsa ho bona le leng la matsatsi a Mora motho , mme le ke ke la le bona .
42017023	Ho tla thwe ho lona : Bonang , o mona ; kapa : Bonang , o mane . Le se ke la ya teng , mme le se ke la mathela teng .
42017024	Hobane jwaloka lehadima , ha le hadima , le ye le hadime ho qala nqa e nngwe tlasa lehodimo , ho isa nqa e nngwe tlasa lehodimo , ho tla ba jwalo le Mora motho tsatsing la hae .
42017025	Empa e ka kgona a utlwiswe bohloko bo boholo pele , a lahlwe ke moloko ona .
42017026	Jwalokaha ho ne ho etsahale mehleng ya Nowe , ho tla ba jwalo mehleng ya Mora motho .
42017027	Ho ne ho jewa , ho nowa , ho nyalwa , ho nyadiswa , ho fihlela letsatsi leo Nowe a ileng a kena arekeng ka lona , morwallo wa metsi wa ba wa fihla , wa ba timetsa kaofela .
42017028	Le hona ho tla ba jwalokaha ho kile ha etsahala mehleng ya Lota : Ho ne ho jewa , ho nowa , ho rekwa , ho rekiswa , ho lengwa , ho hahuwa matlo .
42017029	Empa ka letsatsi leo Lota a tswang Sodoma ka lona , lehodimo la neswa mollo le sebabole , ba ba ba timetswa kaofela ke tsona .
42017030	Ho tla ba jwalo ka letsatsi leo Mora motho a tla hlaha ka lona .
42017031	Ka tsatsi leo , ya leng hodima ntlo , mme phahlo tsa hae di leng ka tlung , a se ke a theohela ho di nka ; ka mokgwa o jwalo ya leng naheng , le yena a se ke a kgutlela hae .
42017032	Elellwang mosadi wa Lota .
42017033	E mong le e mong ya tla batla ho boloka bophelo ba hae , o tla timellwa ke jona , mme e mong le e mong ya tla timellwa ke jona , ke yena ya tla bo boloka .
42017034	Ke a le bolella , ke re : Ka bosiu boo , ho ba babedi ba robetseng phateng e le nngwe , e mong o tla nkwa , e mong a tlohelwe .
42017035	Ho basadi ba babedi ba silang hammoho , e mong o tla nkwa , e mong a tlohelwe .
42017036	Ho ba babedi ba masimong , e mong o tla nkwa , e mong a tlohelwe .
42017037	Yaba ba bua , ba re ho yena : Morena , e tla ba kae ? A re ho bona : Moo setopo se leng teng , ke moo le manong a tla bokana teng .
42018001	Le hona Jesu a ba bolella setshwantsho sa ho re , e ka kgona ba rapele kamehla , mme ba se ke ba kgathala !
42018002	A re : Moahlodi o ne a le teng motseng o itseng , ya sa tshabeng Modimo , mme le batho a sa re letho ka bona .
42018003	Hape , ho ne ho le mosadi wa mohlolohadi motseng oo , ya neng a etla ho yena , a re : Nkahlolele ho ya ntsekisang .
42018004	A hana halelele ; empa kamorao , a imamela , a re : Leha ke sa tshabe Modimo , ke sa re letho ka batho ,
42018005	leha ho le jwalo , kahobane mohlolohadi eo o a nkgathatsa , ke tla mo ahlolela , a tle a se ke a nngamola hlooho ka ho nna a etla kamehla .
42018006	Morena a re : Utlwang se bolelwang ke moahlodi eo ya sa lokang .
42018007	Mme Modimo wona , na o ke ke wa ahlolela bakgethwa ba wona , ba bitsang ho wona motshehare le bosiu , leha o dieha ho halefa ka baka la bona na ?
42018008	Ke a le bolella , o tla phakisa ho ba ahlolela . Leha ho le jwalo , etlare ha Mora motho a etla , na o tla fumana tumelo e le teng lefatsheng na ?
42018009	Hape , a bolela setshwantsho sena ho ba bang ba itshepisang hore ba lokile , mme ba nyedisa ba bang ; a re :
42018010	Batho ba babedi ba ne ba nyolohetse tempeleng ho ya rapela , e mong e le mofarisi , e mong e le molekgetho .
42018011	Mofarisi a ema , mme a iketsetsa thapelo , a re : Modimo , ke a o leboha ha ke se jwaloka batho ba bang , e leng mashodu , le bakgopo , le bafebi , leha e le jwaloka molekgetho enwa .
42018012	Ke itima dijo habedi ka veke ; ke ntsha karolo ya leshome ya ntho tsohle tseo ke di ruang .
42018013	Molekgetho yena a ema hole , a tshaba le ho lelaletsa mahlo a hae lehodimong , a mpa a iteta sefuba , a re : Modimo , nkgauhele , nna ke leng moetsadibe .
42018014	Ke a le bolella , enwa o theohetse tlung ya hae a beilwe ya lokileng ho feta wa pele . Hobane e mong le e mong ya ikgodisang o tla kokobetswa ; empa ya ikokobetsang o tla hodiswa .
42018015	Ha tliswa le bana ba banyenyane ho yena hore a ba ame ; empa barutuwa , eitse ha ba bona hoo , ba ba kgalemela .
42018016	Yaba Jesu o ba bitsa , a re : Lesang bana ba tle ho nna , mme le se ke la ba thibela , hobane mmuso wa Modimo ke wa ba jwaloka bona .
42018017	Kannete ke re ho lona : Leha e ka ba mang , ya sa amoheleng mmuso wa Modimo jwaloka ngwana , a ke ke a kena teng .
42018018	Yaba mmusi e mong wa sinagoge o mmotsa , a re : Moruti ya molemo , ke tla etsa eng ho rua lefa la bophelo bo sa feleng ?
42018019	Jesu a re ho yena : O mpiletsang ya molemo ? Ha ho ya molemo , haese a le mong , e leng Modimo .
42018020	O tseba melao e reng : O se ke wa feba ; o se ke wa bolaya ; o se ke wa utswa ; o se ke wa bea bopaki ba bohata ; hlonepha ntatao le mmao .
42018021	A re : Ntho tseo kaofela ke di bolokile haesale bonyenyaneng ba ka .
42018022	Eitse hobane Jesu a utlwe hoo , a re ho yena : O sa hloka ntho e le nngwe : Rekisa ka dintho tsa hao tsohle , mme o di abele bafumanehi , mme o tla ba le letlotlo lehodimong ; o ntano tla , o ntatele .
42018023	Empa eo , hoba a utlwe taba tseo , a swaba haholo ; hobane a ne a ruile haholo .
42018024	Eitse ha Jesu a bona hobane o swabile haholo , a re : Ho thata hakakang ho ba nang le maruo ho kena mmusong wa Modimo !
42018025	Ho ka ba bonolo hore kamele e kene ka lesoba la lemao , ho ena le hore morui a kene mmusong wa Modimo .
42018026	Ba utlwileng tseo ba re : Ho ka bolokeha mang na ?
42018027	Jesu a re : Tse sitang batho ha di site Modimo .
42018028	Yaba Petrose o re : Bona , re tlohetse hohle , mme re o latetse .
42018029	Jesu a re ho bona : Kannete ke re ho lona : Ha ho motho ya tlohetseng ntlo , leha e le baholo ba hae , leha e le banababo , leha e le mosadi , kapa bana , ka baka la mmuso wa Modimo ,
42018030	a sa tlo ka a bona , mehleng ena , haholoholo ho tseo , le mehleng e tlang a bone bophelo bo sa feleng .
42018031	A nkela ho yena ba leshome le metso e mmedi , a ba bolella , a re : Bonang , re nyolohela Jerusalema , mme tsohle tsa Mora motho tse ngodilweng ke baporofeta di tla phethahala .
42018032	Hobane o tla neelwa baditjhaba , mme o tla songwa , a etswe hampe , a tshwelwe ka mathe .
42018033	Mme etlare hobane ba mo shape , ba tla mmolaya ; mme o tla tsoha bafung ka letsatsi la boraro .
42018034	Empa ha ba ka ba utlwisisa taba tseo ; polelo eo e ne e patehile ho bona , ba se ke ba utlwisisa tse bolelwang .
42018035	Eitse ha a atamela Jeriko , sefofu se kopang se ne se dutse pela tsela .
42018036	Yare ha se utlwa bongata bo feta , sa botsa , sa re : Ke eng ?
42018037	Ba se bolella hore ke Jesu wa Nasaretha ya fetang .
42018038	Yaba se howa , se re : Jesu , mora Davida , nkutlwele bohloko !
42018039	Ba eteletseng pele ba se kgalemela , ba re , se kgutse ; empa ke ha se tla eketsa ho howa , se re : Mora Davida , nkutlwele bohloko !
42018040	Jesu a ema , a ba laela hore ba se tlise ho yena ; eitse ha se atametse , a se botsa ,
42018041	a re : O rata ha ke o etsang na ? Sa re : Morena , ke re , ke tutubolohe .
42018042	Jesu a re ho sona : Tutuboloha , tumelo ya hao e o pholositse .
42018043	Sa hla sa bona hang , sa mo latela , se ntse se rorisa Modimo . Mme batho kaofela ba boneng hoo , ba boka Modimo .
42019001	Jesu a kena Jeriko , a pholletsa hara motse .
42019002	Mme bonang , monna o ne a le teng ya bitswang Sakea ; e ne e le molaodi wa balekgetho , hape e ne e le morui .
42019003	a rata ho bona Jesu hoba ke mang , a mpa a sitwa ka baka la bongata ; hobane a ne a le mokgutshwanyane boemong .
42019004	Yaba o mathela pele , a hlwella sefateng sa sikomora , hore a tle a mmone , hobane o ne a tla feta ho sona .
42019005	Yare ha Jesu a etla moo , a lelala hodimo , a mmona , mme a re ho yena : Sakea , phakisa o theohe ; hobane e ka kgona ke fapohele tlung ya hao kajeno .
42019006	Yaba o phakisa a theoha , a mo amohela ka thabo .
42019007	Bohle , ha ba bona hoo , ba seba , ba re : O fapohetse ha monna wa moetsadibe .
42019008	Empa Sakea a ema , a re ho Morena : Bona , Morena , leruo la ka ke le arolela mafutsana kalehare ; mme ha ke amohile motho ntho e nngwe ka thetso , ke busetsa ho yena tse nne .
42019009	Jesu a re ho yena : Kajeno , poloko e kene tlung ena ; hobane enwa le yena ke mora wa Abrahama .
42019010	Hobane Mora motho o tlile ho batla le ho pholosa ho timetseng .
42019011	Eitse ha ba sa mametse taba tseo , Jesu a eketsa ho bolela setshwantsho , hobane a ne a le haufi le Jerusalema , mme ba ne ba lekanya hobane mmuso wa Modimo o tla hlaha kapele .
42019012	A re : Motho e moholo o ne a etela fatsheng le hole ho inkela borena , a ntoo boya .
42019013	A bitsa bahlanka ba hae ba leshome , a ba nea ponto tse leshome , a re ho bona : Le nne le bapatse ka tsona , ke be ke fihle .
42019014	Empa batho ba motse wa hae ba ne ba mo hloile ; ba roma manqosa mehlaleng ya hae , a reng : Ha re rate ha enwa a re busa .
42019015	Eitse mohla a kgutlang a se a nkile borena , a laela hore bahlanka ba hae , bao a ba neileng ditjhelete , ba bitswe , a tle a tsebe hoba e mong le e mong o ruile ho le hokae ka papatso ya hae .
42019016	Ha fihla wa pele , a re : Morena , ponto ya hao e hlahisitse ponto tse leshome .
42019017	A re ho yena : Ho lokile , mohlanka ya molemo ; ereka ha o bile kgabane ka ntho e nyenyane , busa metse e leshome .
42019018	Wa bobedi a tla , a re : Morena , ponto ya hao e hlahisitse ponto tse hlano .
42019019	a re ho yena : Le wena , o buse metse e mehlano .
42019020	Mme e mong a tla , a re : Morena , ponto ya hao e sa le yona ena eo ke neng ke e phuthetse leseleng ;
42019021	hobane ke o tshabile , ka hobane o le motho ya thata : o nka seo o sa kang wa se bea , mme o kotula seo o sa kang wa se jala .
42019022	A re ho yena : Mohlanka e mobe , ke tla o ahlola ka polelo ya hao . O ne o tseba hobane ke motho ya thata , ke nkang seo ke sa kang ka se bea , ke kotulang seo ke sa kang ka se jala !
42019023	Ha ho le jwalo , ha o ka wa bea keng tjhelete ya ka bankeng , mme ho kgutleng ha ka nka be ke e latile le phaello ya yona ?
42019024	Yaba o re ho ba leng teng : Mo amoheng ponto eo , le e nee ya nang le diponto tse leshome .
42019025	Ba re ho yena : Morena , o se a ena le diponto tse leshome .
42019026	Ke fela ke re ho lona : Ho tla fuwa e mong le e mong ya nang le ntho ; empa ya se nang letho o tla amohuwa le seo a nang le sona .
42019027	Haele dira tseo , tse sa kang tsa rata hoba ke di buse , di tliseng mona , le di bolaye pela ka .
42019028	Eitse hobane a bue taba tseo , a ba etella pele , a nyolohela Jerusalema .
42019029	Eitse ha a atametse Bethefage le Bethania , pela thaba e bitswang ya Mehlwaare , a roma barutuwa ba hae ba le babedi ,
42019030	a re : Eyang motsaneng oo le o lebileng ; etlare ha le sa kena ho wona , le tla fumana petsana ya esele e holehilweng , e esong ho kallwe ke motho le ka mohla o le mong ; e lokolleng , le e tlise .
42019031	Ha e mong a ka le botsa , a re : Le e lokollelang ? le re ho yena : Ke hobane Morena o a e hloka .
42019032	Ba romilweng ba ya , ba fihlela ho le jwalokaha ba boleletswe .
42019033	Eitse ha ba lokolla petsana , beng ba yona ba ba botsa , ba re : Petsana eo le e lokollelang ?
42019034	Ba re : Morena o a e hloka .
42019035	Jwale ba tla le yona ho Jesu , ba ala dikobo tsa bona hodima petsana , mme ba hlwesa Jesu hodima yona .
42019036	Ha a ntse a tsamaya , ba ala dikobo tsa bona tseleng .
42019037	Ha a se a atametse motheo wa thaba ya Mehlwaare , bongata jwa barutuwa kaofela ba qala ho thaba , ba boka Modimo ka mantswe a maholo , ka baka la mehlolo yohle eo ba e boneng ;
42019038	ba re : Ho bokwe monghadi ya tlang ka lebitso la Morena ! Kgotso e be lehodimong , le kganya mahodimong a hodimodimo !
42019039	Bafarisi ba bang , ba hara bongata , ba re ho yena : Moruti , kgalemela barutuwa ba hao .
42019040	A ba araba , a re ho bona : Ke a le bolella , ke re : Bao ha ba ka kgutsa , majwe a ka howa .
42019041	Ha a atametse Jerusalema , a bona motse , a o llela ,
42019042	a re : Jo ! hoja ebe le wena o tsebile , le ka tsatsi lena la hao , tse ka beng di o hlahisetsa kgotso ! Empa jwale di patetswe mahlo a hao .
42019043	Hobane matsatsi a tla o wela hodimo , ao bao e leng dira ho wena ba tla tjheka lengope , ba o teele hare ka lona , ba o thibelle ka nqa tsohle ;
42019044	ba tla o dihela fatshe , wena le bana ba hao ba ho wena , mme ba ke ke ba lesa ha hao lejwe hodima lejwe le leng ; hobane ha o a ka wa tseba nako eo o etetsweng ka yona .
42019045	Yaba o kena tempeleng , a qala ho phahlela ntle ba bapatsang le ba rekang teng ;
42019046	a re ho bona : Ho ngodilwe , ho thwe : Ntlo ya ka ke ntlo ya thapelo ; empa lona , le e entse lehaha la mashodu .
42019047	O ne a ruta tempeleng ka matsatsi wohle ; mme baprista ba baholo , le bangodi , le baholo ba setjhaba , ba ne ba rata ho mo timetsa .
42019048	Empa ba ne ba sa bone hore na ba tla etsa jwang kahobane setjhaba kaofela se ne se mo kgomaretse , se tle se mo mamele .
42020001	Mohlang oo , ka tsatsi le leng , ha a ntse a ruta batho tempeleng , a ba bolella Evangeli , baprista ba baholo , le bangodi , le baholo ba setjhaba ba tla ,
42020002	ba bua le yena , ba re : Ako re bolelle matla ao o etsang ntho tseo ka wona , le hoba ya o fileng matla ao ke mang na ?
42020003	A araba , a re ho bona : Ke tla le botsa taba le nna .
42020004	Mpolelleng , na kolobetso ya Johanne e ne e tswa lehodimong , kapa e ne e tswa bathong na ?
42020005	Jwale ba eletsana hammoho , ba re : Ha re ka re : E ne e tswa lehodimong , o tla re : Ha le a ka la e dumela keng ?
42020006	Mme ha re ka re : E ne e tswa bathong , setjhaba kaofela se tla re tlepetsa ka majwe ; hobane se kgotswe hoba Johanne e ne e le moporofeta .
42020007	Ba araba , ba re : Ha re tsebe moo e tswang teng .
42020008	Yaba Jesu o re ho bona : Le nna nke ke ka le bolella matla ao ke etsang ntho tseo ka wona .
42020009	Yaba o qala ho bolella batho setshwantsho sena : Motho wa horeng o ne a hlome tshimo ya merara ; a e laeletsa balemi , a ntoo eta ka tshiu tse teletsana .
42020010	Ka nako ya ho kotula , a romela mohlanka wa hae ho balemi , hore ba mo fe ditholwana tsa merara ; empa balemi ba mo otla , mme ba mo kgutlisa a le feela .
42020011	A eketsa a roma mohlanka e mong ; le yena ba mo otla , ba mo hlabisa dihlong , mme ba mo kgutlisa a le feela .
42020012	A eketsa a roma wa boraro ; mme hobane ba mo ntshe kotsi , ba mo lelekisa .
42020013	Yaba monga tshimo ya merara o re : Ke tla etsa jwang ? Ke tla roma mora wa ka , eo ke mo ratang ; ha ba mmona , ekaba ba tla mo hlonepha .
42020014	Empa balemi , yare ha ba mmona , ba bolellana , ba re : Enwa ke mojalefa ; tloong , re mmolayeng , lefa e tle e be la rona .
42020015	Eitse hobane ba mo lahlele kantle ho tshimo ya merara , ba mmolaya . Mme jwale , monga tshimo ya merara o tla ba etsa jwang ?
42020016	O tla tla , a timetse balemi bao ; mme tshimo ya merara o tla e nea ba bang . Ha ba utlwa hoo , ba re : ho se ke ha eba jwalo !
42020017	A mpa a ba tjamela , a re : Mme ke eng hona ho ngodilweng : Lejwe le lahlilweng ke dihahi , ke lona le entsweng la motheo la sekgutlo ?
42020018	E mong le e mong ya tla wela hodima lejwe leo , o tla robeha ; mme le tla pitla eo le mo welang hodimo .
42020019	Baprista ba baholo le bangodi ba batla ho isa matsoho ho yena ka yona nako eo , empa ba tshaba batho ; hobane efela ba ne ba tsebile hoba o lekantse bona ka setshwantsho seo .
42020020	Yaba ba mo ela hloko , ba roma dihlwela , tsa iketsa batho ba lokileng , hore di tle di mo tshwase dipolelong tsa hae , hore ba mo neele matleng le matsohong a mmusisi .
42020021	Ba mmotsa , ba re : Moruti , re a tseba hobane o bua le ho ruta ka ho loka ; ha o tadime tshobotsi ya motho , o mpa o hlile o ruta tsela ya Modimo kannete .
42020022	Na ho a re lokela ho ntshetsa Sesare lekgetho , kapa tjhe ?
42020023	Eitse ha a lemoha mano a bona , a re ho bona : Le ntekelang ?
42020024	Mpontsheng denare . E na le setshwantsho sa mang , le lengolo la mang ? Ba araba , ba re : La Sesare .
42020025	Yaba o re ho bona : Ha ho le jwalo , ntshetsang Sesare tseo e leng tsa Sesare , le Modimo tseo e leng tsa Modimo .
42020026	Ba sitwa ho mo tshwasa polelong tseo tsa hae pela batho ; ba makatswa feela ke karabo ya hae , mme ba kgutsa .
42020027	Yaba ba bang ba basadusi , ba latolang tsoho ya bafu , ba tla ho yena , ba mmotsa ,
42020028	ba re : Moruti , Moshe o re ngoletse , a re : Moholwane wa motho ha a shwele a ena le mosadi , empa a se na bana , e ka kgona moenae a nke mohlolohadi eo wa hae , a tle a hlahisetse ngwanabo bana .
42020029	Jwale , bara ba motho ba ne ba le teng , ba supile ; wa pele ho bona a nyala mosadi , a shwa a se na bana .
42020030	Wa bobedi a nka mosadi eo , mme a shwa a se na bana le yena .
42020031	Le wa boraro a mo nka ; mme ha eba jwalo ho bona ba supileng : ba eshwa , ba sa siye bana .
42020032	Kamora bona kaofela , le yena mosadi eo a shwa .
42020033	Hleka mohla tsoho ya bafu , mosadi e tla ba wa ofe ho bona , haele moo ba supileng ba ne ba mo nyetse ?
42020034	Jesu a araba , a re ho bona : Bana ba lefatshe lena ba nyala , mme ba nyalwa ;
42020035	empa ba tlang ho newa tokelo ya ho bona lefatshe le tlang le tsoho ya bafu , ba ke ke ba nyala , le hona ba ke ke ba nyalwa .
42020036	Hobane ha ba sa tla hlola ba eshwa ; hobane ba tla tshwana le mangeloi , mme e tla ba bara ba Modimo , ha e se e le bara ba tsoho .
42020037	Haele hobane bafu ba tla tsoha , Moshe le yena o ho bonahaditse , mohla a leng pela sehlahla , ha a bitsa Morena , Modimo wa Abrahama , le Modimo wa Isaaka , le Modimo wa Jakobo .
42020038	Athe Modimo hase Modimo wa bafu , ke wa ba phelang ; hobane ho wona batho kaofela ke ba phelang .
42020039	Yaba ba bang ho bangodi ba bua , ba re : Moruti , o arabile hantle .
42020040	Hobane ba ne ba tshaba ho boela ba mmotsa taba leha e le nngwe .
42020041	Empa a ba bolella , a re : Ho thwe , Kreste ke mora wa Davida jwang ,
42020042	kanthe Davida yena o boletse bukeng ya Dipesaleme , a re : Morena o boleletse Morena wa ka , a re : Dula letsohong la ka le letona ,
42020043	ke be ke bee bao e leng dira ho wena bonamelo ba maoto a hao ?
42020044	Ana jwale , Davida ha a mmitsa Morena wa hae , e ka ba mora wa hae jwang ?
42020045	Yaba o bolella barutuwa ba hae , batho bohle ba ntse ba mametse ,
42020046	a re : Phemang bangodi , ba ratang ho itsamaela ka dikobo tse telele , le ho dumediswa mapatlelong ; ba ratang ditulo tse kapele masinagogeng , le ditulo tse kapele meketeng .
42020047	Ba metsa matlo a basadi ba bahlolohadi ka ho re , ba ba etsetsa merapelo e melelele . Ba tla ahlolwa ka kahlolo e fetisisang .
42021001	Eitse ha Jesu a ntse a tadima , a bona barui ba nokelang dimpho tsa bona polokelong ya letlotlo .
42021002	A bona le mosadi wa mohlolohadi ya fumanehileng a nokela ditjheletana tse pedi .
42021003	A re : Kannete ke re ho lona : Mohlolohadi eo ya fumanehileng , o noketse ho feta ba bang bohle ;
42021004	hobane bao kaofela ba noketse dikabelong tsa Modimo , ba nkile ho tlallweng ha bona ; kanthe enwa seo a se noketseng o se nkile bofumanehing ba hae , o noketse hohle hoo a neng a phela ka hona .
42021005	Ba bang ha ba ntse ba bolela tempele , ba re , e kgabisitswe ka majwe a matle le ka dikabelo , a re :
42021006	Haele ka tseo le di tadimileng , ho ya tla matsatsi ao lejwe le sa tlo ka le leswa hodima lejwe le leng , le sa heletswa .
42021007	Yaba ba mmotsa , ba re : Moruti , na tseo di tla etsahala neng , mme pontsho e tla ba efe ya hoba tseo di se di tla hlaha ?
42021008	A re : Iponeleng , le tle le se ke la thetswa ; hobane ba bangata ba tla tla ka lebitso la ka , ba re : Ke nna Kreste , nako e atametse . Empa le se ke la ba latela .
42021009	Mohla le utlwang dintwa le meferefere , le se ke la tshoha ; hobane tseo di tshwanetse ho hlaha pele , empa le moo , bofelo bo ke ke ba hlaha kapele .
42021010	Jwale a re ho bona : Setjhaba se tla tsohela setjhaba se seng matla , mmuso o mong o lwantshe mmuso o mong .
42021011	Ditshisinyeho tse kgolo tsa lefatshe di tla ba teng , le ditlala ka nqa tse ngata , le mafu a akaretsang ; mme matshabeho le mehlolo e meholo e tla ba teng e tswang lehodimong .
42021012	Empa pele ho tseo tsohle , ba tla le tshwara ka matsoho a bona , ba le hlorise , ba le hulanyetse masinagogeng le diteronkong , ba le ise pela marena le babusisi , ka baka la lebitso la ka .
42021013	Hoo ho tla le fihlela hore le bee bopaki .
42021014	Ka baka leo , ikenyeng pelong tsa lona taba ya hore ha le na ho rera pele seo le tla ikarabela ka sona ;
42021015	hobane nna , ke tla le nea molomo le bohlale boo ba ipeileng dira ho lona ba tla sitwa ho bo fetola le ho bo hanyetsa .
42021016	Le tla ekwa le ke batswadi ba lona , le ke banababo lona , le bahabo lona , le metswalle ya lona ; ba tla bolaya ba bang ho lona ;
42021017	mme le tla hlouwa ke batho bohle ka baka la lebitso la ka .
42021018	Empa qoba leha e le nngwe ya moriri wa dihlooho tsa lona , e ke ke ya timela .
42021019	Le tla boloka meya ya lona ka sebete sa lona .
42021020	Etlare ha le bona Jerusalema o teetswe hare ke makgotla a dira , le tsebe hoba tshenyeho ya wona e se e atametse .
42021021	Mohlang oo , ba leng Judea ba balehele dithabeng ; ba hara Jerusalema ba tswe ; ba naheng ba se ke ba kena teng .
42021022	Hobane matsatsi ao ke a tefetso , hore tsohle tse ngodilweng di phethahale .
42021023	Empa ho tla ba madimabe baimana le ba anyesang mehleng eo , hobane tsietsi e tla ba kgolo lefatsheng , mme bohale bo tla wela setjhaba sena .
42021024	Ba tla wa ka bohale ba sabole , ba iswe kgolehong ditjhabeng tsohle ; mme Jerusalema o tla hatakelwa ke ditjhaba , ho be ho phethwe mehla ya ditjhaba .
42021025	Dipontsho di tla ba teng letsatsing , le kgweding , le dinaleding ; le lefatsheng ditjhaba di tla tsieleha , di be le matswalo , lewatle le ntse le duma le maqhubu a lona .
42021026	Batho ba tla neela moya ke tshabo le ke tebello ya tse tla tla lefatsheng ; hobane tse matla tsa lehodimo di tla sisinyeha .
42021027	Ke moo ba tla bona Mora motho a etla ka leru , ka matla le ka kganya e kgolo .
42021028	Etlare ha tseo di qala ho hlaha , emisang dihlooho , mme le lelale hodimo , hobane topollo ya lona e tla be e atametse .
42021029	A ba bolella setshwantsho , a re : Bonang sefate sa feiye le difate tsohle .
42021030	Ha le di bona di se di hlahisa mahlaku , le ye le tsebe le lona hoba lehlabula le haufi .
42021031	Ka mokgwa o jwalo le lona , etlare ha le bona tseo di hlaha , le tsebe hoba mmuso wa Modimo o haufi .
42021032	Kannete ke re ho lona : Moloko ona o ke ke wa feta , tseo di eso ho hlahe .
42021033	Lehodimo le tla feta le lona lefatshe , empa dipolelo tsa ka di ke ke tsa ba tsa feta .
42021034	Empa le iponele , hore dipelo tsa lona di se ke tsa imelwa ke ho ja le ho nwa hampe , le ke dipelaelo tsa bophelo bona , mme letsatsi leo la le tshwara sehloho ;
42021035	hobane le tla wela ba ahileng lefatsheng lohle jwaloka sefi .
42021036	Fadimehang ke hona , mme le rapele kamehla , le tle le newe tokelo ya ho phonyoha ho tseo tsohle tse tla etsahala , le ya ho ema pela Mora motho .
42021037	Jesu o ne a ruta tempeleng motshehare ; bosiu o ne a etswa , a ya dula thabeng e bitswang ya Mehlwaare .
42021038	Mme batho kaofela ba ne ba etla ho yena tempeleng ho mo mamela , e sa le ka meso .
42022001	Mokete wa mahobe a se nang ditomoso , o bitswang Paseka , o ne o atametse .
42022002	Baprista ba baholo le bangodi ba ne ba batla kamoo ba ka bolayang Jesu kateng ; hobane ba ne ba tshaba setjhaba .
42022003	Yaba Satane o kena ho Judase , ya bitswang Iskariota , eo e neng e le wa palo ya ba leshome le metso e mmedi .
42022004	A ya ho baprista ba baholo , le ho balaodi ba makgotla , ho rera le bona kamoo a tla ba neela yena kateng .
42022005	Ba thaba haholo , mme ba dumellana hammoho ho mo nea tjhelete .
42022006	Mme ha a se a dumetse , a batla sebaka sa ho ba neela yena , setjhaba se sa tsebe .
42022007	Eitse letsatsi la mahobe a se nang ditomoso ha le fihlile , leo batho ba tshwanetseng ho hlaba Paseka ka lona ,
42022008	Jesu a roma Petrose le Johanne , a re : Eyang , le re lokisetse Paseka , re tle re e je .
42022009	Ba re ho yena : O rata hore re e lokise kae ?
42022010	A re ho bona : Etlare ha le kena motseng , le tla kgahlana le motho ya jereng nkgo ya metsi ; le mo latelle tlung eo a tla kena ho yona ;
42022011	mme le re ho monga ntlo : Moruti o re ho wena : Ntlo e kae eo ke tla jela Paseka le barutuwa ba ka ho yona ?
42022012	O tla le bontsha ntlo e kahodimo e kgolo , e kgabisitsweng . Le lokise Paseka teng .
42022013	Eitse ha ba ile , ba fihlela ho le jwalokaha a ba boleletse ; mme ba lokisa Paseka .
42022014	Nako ha e tlile , a dula tafoleng le baapostola ba leshome le metso e mmedi .
42022015	A re ho bona : Ke lakaditse haholo ho ja Paseka ena le lona , ke eso ho utlwe bohloko .
42022016	Hobane ke re ho lona : Ha ke sa tla hlola ke e ja , e tle e be e phethehe mmusong wa Modimo .
42022017	Jwale a nka senwelo , a leboha , a re : Se nkeng , le se sielane .
42022018	Hobane ke re ho lona : Ha ke sa tla hlola ke enwa se behwang ke morara , ho tle ho be ho fihle mmuso wa Modimo .
42022019	A ntoo nka bohobe , mme eitse hobane a lebohe , a bo ngwatha , a ba nea bona , a re : Hona ke mmele wa ka , o neelwang lona ; etsang hona hore le tle le nne le nkgopole .
42022020	A etsa jwalo le ka senwelo , ha ba se ba laletse , a re : Senwelo sena ke selekane se setjha mading a ka , a tshollelwang lona .
42022021	Empa , bonang , letsoho la ya nkekang le na le nna tafoleng .
42022022	Haele Mora motho , o ikela jwalokaha ho laetswe ; empa ho madimabe motho ya mo ekang .
42022023	Mme ba qala ho botsana hore na ekaba ke mang hara bona ya tla etsa hona !
42022024	Kgang le yona ya eba teng hara bona ya ho tseba hore na ke ofe wa bona ya ka lekanngwang hoba ke e moholo .
42022025	Empa a re ho bona : Marena a ditjhaba a di busa , mme ba di busang ho thwe , ke bababalli ba tsona .
42022026	Ho se ke ha eba jwalo ho lona ; empa e moholo hara lona a be jwaloka e monyenyane , mme ya busang a be jwaloka ya sebeletsang .
42022027	Hobane e moholo ke mang ? A ke ya dutseng tafoleng , kapa a ke ya sebeletsang na ? Na hase ya dutseng tafoleng na ? Empa nna , ke hara lona jwaloka ya sebeletsang .
42022028	Ke lona ba tiiseditseng le nna melekong ya ka .
42022029	Mme nna ke le nea mmuso , jwalokaha Ntate a nneile wona ,
42022030	le tle le be ba jang le ba nwang tafoleng ya ka mmusong wa ka ; mme le tle le dule diteroneng , le ahlole meloko e leshome le metso e mmedi ya Iseraele .
42022031	Morena a re : Simone ! Simone ! bona , Satane o le qetse hore a le hlokole jwaloka koro ;
42022032	empa nna ke o rapeletse hore tumelo ya hao e tle e se ke ya fela . Jwale , wena , etlere hobane o bake , o tiise banabeno .
42022033	Simone a re ho yena : Morena , ke itokisitse ho ya le wena teronkong , leha e le lefung .
42022034	Empa Jesu a re : Petrose , ke a o bolella hoba mokoko o ke ke wa lla kajeno , o eso ho latole hararo hore o a ntseba .
42022035	Yaba o re ho bona : Mohla ke neng ke le romile le se na mokotlana wa ditjhelete , le mokotla wa tsela , le dieta , na le kile la hloka ho hong na ? Ba re : Ha ho letho leo re kileng ra le hloka .
42022036	A re ho bona : Empa jwale , ya nang le mokotlana wa ditjhelete a o nke le wona makotla wa tsela ; ya hlokang sabole a ithekele yona ka kobo ya hae .
42022037	Hobane ke le bolella hore taba e ngodilweng e tshwanetse ho phethehala ho nna , e reng : O badilwe le bakgopo . Hobane ditaba tsa ka di ya ho feleng ha tsona .
42022038	Yaba ba re : Morena , bona , disabole tse pedi ke tsena . A re ho bona : Ho lekane .
42022039	Yaba o a tloha , a ya thabeng ya Mehlwaare , ka temalo ya hae ; mme barutuwa ba hae ba mo latela .
42022040	Yare ha a fihlile teng , a re ho bona : Rapelang , hore le se kene molekong .
42022041	A ntoo ya hojana le bona , sebaka se ka fihlewang ke lejwe ha le betswa ; a kgumama ka mangwele a rapela ,
42022042	a re : Ntate , hoja o ka rata ho suthisa senwelo sena pela ka ! empa ho se ke ha etswa thato ya ka , ho etswe ya hao .
42022043	Yaba lengeloi le hlaha ho yena , le etswa lehodimong , la mo matlafatsa .
42022044	Eitse ha a le matswalong a maholo , a eketsa ho rapela ka matla ; mme dikgororo tsa hae tsa eba jwaloka marothodi a madi a rothelang fatshe .
42022045	Yare ha a tsoha thapelong , a tla ho barutuwa ba hae , a ba fumana ba robetse ke ho swaba ;
42022046	a re ho bona : Na le robetse keng ? Tsohang , le rapele , hore le se kene molekong .
42022047	A re a sa bua , sehlopha sa hlaha , mme ya bitswang Judase , e mong wa ba leshome le metso e mmedi , o ne a se eteletse pele ; a atamela ho Jesu ho mo aka .
42022048	Empa Jesu a re ho yena : Judase , hleka o eka Mora motho ka kako na ?
42022049	Yaba ba nang le yena , ha ba bona se tla hlaha , ba re ho yena : Morena , a re tla hlatha ka sabole na ?
42022050	Yaba e mong wa bona o hlatha mohlanka wa moprista e moholo , a mo kgaola tsebe e tona .
42022051	Empa Jesu a bua , a re : Ba leseleng ho fihlela hona ! Mme a ama tsebe ya motho eo , a mo fodisa .
42022052	Yaba Jesu o bolella baprista ba baholo , le balaodi ba tempele , le baholo ba tlileng ho mo tshwara , a re : Le tlile ka disabole le ka melamu , jwalokaha eka le batla leshodu !
42022053	Ke ne ke ntse ke na le lona tempeleng ka tsatsi le leng le le leng , mme ha le a ka la bea matsoho ho nna ; empa ke yona nako ya lona le matla a lefifi .
42022054	Jwale ba phakisa ba mo tshwara , ba ya le yena , ba mo isa tlung ya moprista e moholo . Haele Petrose a latela a le hole .
42022055	Eitse ha ba besitse mollo kahara lebala , ba dutse hammoho , Petrose a dula hara bona .
42022056	Jwale , lekgabunyane le leng , ha le mmona a dutse pela mollo , la mo hlaba ka mahlo , la re : Le enwa o ne a na le yena .
42022057	Empa a mo latola , a re : Mosadi , ha ke mo tsebe .
42022058	Hamoraonyana , e mong a mmona , a re : Le wena o wa bona . Empa Petrose a re : Monna towe , ha ke wa bona .
42022059	Ha ya motsotso o kang wa hora e le nngwe , e mong a omela , a re : Kannete le enwa o ne a na le yena ; hobane ke Mogalelea .
42022060	Empa Petrose a re : Monna towe , ha ke tsebe seo o se bolelang . Empa hanghang , a re a sa bua , mokoko wa lla .
42022061	Morena a reteleha , a sheba Petrose . Mme Petrose a elellwa polelo ya Morena kamoo a neng a mmolelete kateng , a re : Mokoko ha o eso ho lle , o tla be o se o ntatotse hararo .
42022062	Yaba Petrose o tswela ntle , a lla habohloko .
42022063	Banna ba tshwereng Jesu ba ne ba mo soma , mme ba mo otla .
42022064	Ba mo kwahela mahlo , ba mo wahlela , ba mmotsa , ba re : Porofeta ! ke mang ya o otlileng .
42022065	Ba mo nyefola le ka ditaba tse ding tse ngata , tseo ba mo hlabang ka tsona .
42022066	Eitse hobane bo se , baholo ba setjhaba , le baprista ba baholo , le bangodi , ba bokana , mme ba mo isa lekgotleng la bona .
42022067	Ba re ho yena : Ha o le Kreste , o re bolelle . Empa a re ho bona : Leha nka le bolella , le ke ke la dumela ;
42022068	mme leha nka le botsa , le ke ke la nkaraba le hona , mme le ke ke la ntesa ka ya .
42022069	Ho qala jwale , Mora motho o tla be a dule letsohong le letona la matla a Modimo .
42022070	Yaba bohle ba re : Na ke ho re , o Mora Modimo na ? A re ho bona : Le a bolela ; ke yena .
42022071	Ba re : Dipaki re sa di batlelang , ha e le moo re ikutlwetse molomong wa hae ?
42023001	Jwale ba phuthehileng kaofela ba ema , ba mo isa ho Pilato .
42023002	Teng ba qala ho mo qosa , ba re : Re bone motho enwa a kgelosa setjhaba , o hana ha ho ntshetswa Sesare lekgetho ; hape o ipitsa Kreste , morena .
42023003	Yaba Pilato o mmotsa , a re : Na ke wena morena wa Bajuda na ? Jesu a araba , a re : O a bolela .
42023004	Pilato a bolella baprista ba baholo le bongata , a re : Ha ke fumane molato ho motho eo .
42023005	Empa ba phehella , ba re : O ferekanya setjhaba ka ho ruta Judea kaofela ; esale a qala ka Galelea ho fihlela mona .
42023006	Pilato , ha a utlwa ba bolela Galelea , a botsa hore na ke motho wa Galelea na ?
42023007	Eitse ha a utlwile hoba ke wa mmuso wa Heroda , a mo romela ho Heroda , ya neng a le Jerusalema mehleng eo le yena .
42023008	Heroda , eitse ha a bona Jesu , a thaba haholo ; hobane e ne e le kgale a rata ho mmona , ka baka la taba tse ngata tseo a di utlwileng hodima hae ; o ne a tshepa hoba o tla mmona a etsa mohlolo o mong .
42023009	A mmotsa ditaba tse ngata ; empa Jesu ha a ka a mo araba letho .
42023010	Baprista ba baholo le bangodi ba ema , ba mo qosa ka matla .
42023011	Mme Heroda a mo nyedisa a ena le bahlabani ba hae , a mo soma ; mme eitse hobane a mo apese kobo e ntlentle , a mo kgutlisetsa ho Pilato .
42023012	Ka lona letsatsi leo , Pilato le Heroda ba qala ho ratana ; athe pele ba ne ba hloyane .
42023013	Jwale Pilato a bokella hammoho baprista ba baholo , le mahosana , le setjhaba ;
42023014	a re ho bona : Le tlisitse motho enwa ho nna , la re , o kgelosa setjhaba ; bonang , nna ke mmotsisitse le le teng , mme ha ke a ka ka fihlela molato leha o le mong ho motho enwa , wa ditaba tseo le mo qosang ka tsona .
42023015	Ho dutse jwalo le Heroda , hobane o mo kgutliseditse ho rona ; mme bonang motho enwa ha a ka a etsa letho le tshwanelwang ke lefu .
42023016	Ka baka leo , ke tla mo shapa , ke ntoo mo lokolla .
42023017	Pilato o ne a tshwanetse ho ba lokollela e mong ka mokete o mong le o mong .
42023018	Yaba bongata bo howa kaofela , ba re : Tlosa enwa , o re lokollele Barabase .
42023019	Eo e ne e le monna ya kenntsweng teronkong ka baka la moferefere oo a neng a o tsositse hara motse , le ka baka la polao .
42023020	Pilato , ka ho rata ho lokolla Jesu , a boela a bua le bona .
42023021	Empa ba eketsa ho howa , ba re : Mo thakgise ! Mo thakgise !
42023022	A bua le bona la boraro , a re : Enwa o entse bobe bofe ? Ha ke fihlele molato ho yena , o tshwanelwang ke lefu . Ke tla mo shapa , ke ntoo mo lokolla .
42023023	Empa ba howa ka mantswe a maholo , ba kopa hore a thakgiswe . Mehoo ya bona le ya baprista ba baholo ya hlola .
42023024	Pilato a kgaola , a re , ho etswe kamoo ba kopang kateng .
42023025	A ba lokollela ya qetsweng ke bona , ya neng a kenntswe teronkong ka baka la moferefere le la polao ; mme a ba neela Jesu hore a etswe kamoo ba ratang kateng .
42023026	Eitse ha ba mo isa polaong , ba tshwara e mong ya bitswang Simone , wa Sirene , ya neng a etswa masimong , ba mo jarisa sefapano kamora Jesu .
42023027	Jesu a latelwa ke bongata bo boholo ba batho , le ke basadi ba itetang difuba , ba mo llelang .
42023028	Empa Jesu a retelehela ho bona , a re ho bona : Baradi ba Jerusalema , se nteleleng , le mpe le llele lona le bara ba lona ;
42023029	hobane , bonang , mehla e a tla eo ho tla thwe : Ho lehlohonolo dinyopa , le mala a sa kang a tswala , le matswele a sa kang a anyesa .
42023030	Mohlang oo , ba tla qala ho re ho dithaba : Le re wele hodimo ; le ho maralla : Le re pupetse ;
42023031	hobane ekare ha ba etsa tseo ho sefate se setala , ho tla etswa jwang ho se omileng ?
42023032	Mme ba ne ba isa le ba bang ba babedi e leng disenyi , ho ya bolawa le yena .
42023033	Eitse hobane ba fihle thoteng e bitswang Lehata , ba mo thakgisa moo le disenyi tseo , se seng ka letsohong le letona , se seng ka ho le letshehadi .
42023034	Empa Jesu o ne a re : Ntate , o ba tshwarele , hobane ha ba tsebe seo ba se etsang . Mme ba arolelana diaparo tsa hae ka ho di laola ka lotho .
42023035	Batho ba ne ba eme ba tadimile ; babusi le bona ba ne ba mo soma , ba re : O pholositse ba bang ; a a ipholose le yena , haele yena Kreste , mokgethwa wa Modimo !
42023036	Le bona bahlabani ba ne ba mo soma , ba mo atamela , ba mo nea asene ;
42023037	ba re : Ekare ha o le morena wa Bajuda , o ipholose .
42023038	Hape , ho no ho manehilwe lengolo kahodimo ho yena , le ngodilweng ka diletere tsa Segerike , le tsa Seroma , le tsa Seheberu , le reng : Enwa ke morena wa Bajuda .
42023039	Se seng sa disenyi tse thakgisitsweng se ne se mo soma le sona , se re : Ekare haele wena Kreste , o ipholose , le rona o re pholose .
42023040	Empa se seng sa kgalemela seo , sa re : Na wena ha o tshabe Modimo keng , kanthe o tsuong e le nngwe le enwa ?
42023041	Athe haele rona , ho re loketse , hobane re nka se tshwanetseng tseo re di entseng ; empa enwa ha a ka a etsa letho le kgopo .
42023042	Yaba se re ho Jesu : Morena , o nkgopole ha o kena mmusong wa hao !
42023043	Jesu a re ho sona : Kannete ke re ho wena : O tla ba le nna kajeno Paradeiseng .
42023044	E ne e le hora e batlileng ho tshelela , mme lefifi la eba teng naheng yohle , ho fihlela hora ya boroba mono o le mong .
42023045	Letsatsi la fifala , mme lesela la tempele la hahoha ka lehare .
42023046	Jesu hobane a meketse ka lentswe le leholo , a re : Ntate , ke neela moya wa ka matsohong a hao ! Eitse hobane a rialo , a neela moya .
42023047	Yare molaodi wa lekgolo ha a bona se hlahileng , a rorisa Modimo , a re : Ruri motho eo o ne a lokile !
42023048	Batho kaofela ba neng ba phuthehile ho tla boha , ba kgutla , ha ba bone tse hlahileng , ba ntse ba iteta difuba .
42023049	Haele ba tsebanang le yena kaofela , le basadi ba neng ba mo latetse ha a etswa Galelea , ba ne ba eme kathoko , ba tadimile tse etswang .
42023050	Monna ya bitswang Josefa , monna wa lekgotla , o ne a le teng , e le monna ya molemo , ya lokileng .
42023051	O ne a sa ka a dumela morero wa ba bang le diketso tsa bona . E ne e le wa Arimathea , motse wa Bajuda , mme le yena o ne a lebeletse mmuso wa Modimo .
42023052	Motho eo a ya ho Pilato , a kopa setopo sa Jesu .
42023053	Eitse hobane a se fanyolle , a se phuthela leseleng , a se pata lebitleng le tjhekilweng lefikeng , moo ho neng ho eso ho patwe motho teng .
42023054	Tsatsi leo e ne e le la hlekelo , mme e ne e se e tla ba Sabatha .
42023055	Athe basadi ba neng ba tswile Galelea ba latela Jesu , ba tadima lebitla , le kamoo setopo sa Jesu se bewang kateng .
42023056	Ba kgutla , ba lokisa dinoko le ditlolo ; mme ka letsatsi la Sabatha , ba phomola ka molao .
42024001	Ka tsatsi le qalang veke , e sa le kameso , ba ya lebitleng ho isa dinoko tseo ba di lokisetseng , ba ena le ba bang .
42024002	Empa ba fihlela lejwe le phikolositswe lebitleng .
42024003	Yare hobane ba kene , ha ba ka ba fumana setopo sa Morena Jesu teng .
42024004	Ba re ba sa tsielehile ke hoo , bonang , banna ba babedi ba ne ba eme pela bona ka diaparo tse hadimang .
42024005	Eitse basadi ha ba sa tshohile , ba kobotetse fatshe , ba re ho bona : Ya phelang na le mmatlelang hara bafu ?
42024006	Ha a yo mona , empa o tsohile . Hopolang kamoo a le boleletseng kateng , ha a sa le Galelea ,
42024007	a re : Mora motho o tshwanetse ho neelwa matsohong a baetsadibe , a thakgiswe , mme a tsohe bafung ka letsatsi la boraro .
42024008	Yaba ba elellwa ditaba tseo tsa hae .
42024009	Jwale ba kgutla lebitleng , ba ya bolela taba tseo tsohle ho ba leshome le motso o mong , le ho ba bang bohle .
42024010	Ba boleletseng baapostola ditaba tseo , e ne e le Maria Magdalena , le Johanna , le Maria mma Jakobo , le bang ba nang le bona .
42024011	Empa taba tsa basadi bao tsa eba jwaloka tshomo ho bona , mme ha ba ka ba dumela .
42024012	Leha ho le jwalo , Petrose a tloha , a mathela lebitleng ; eitse hobane a nyarele , a bona masela a beilwe a nnotshi fatshe ; a ntoo kgutla , a ntse a maketse ka ho yena ke se hlahileng .
42024013	Ka lona tsatsi leo , ba babedi ba bona ba ne ba ya motsaneng o mong , o bitswang Emmause , bohole ba wona le Jerusalema e le stadia tse mashome a tsheletseng ;
42024014	ba ne ba buisana ka tseo tsohle tse hlahileng .
42024015	Ba re ba sa buisana , le ho botsana , Jesu ka sebele a ba atamela , mme a tsamaya le bona .
42024016	Empa mahlo a bona a ne a sirelwa , ba ba ba sitwa ho mo tseba .
42024017	A re ho bona : Le ntse le buisana ka taba dife le ntse le tsamaya , le bileng le swabile hahakale ?
42024018	E mong , lebitso la hae e le Kleopa , a araba , a re : Ke wena o le mong hara ba ahileng Jerusalema ya sa tsebeng taba tse hlahileng teng tshiung tsena ?
42024019	A re ho bona : Dife ? Ba re : Tsa Jesu wa Nasaretha , eo e neng e le monna wa moporofeta ya matla mesebetsing le dipolelong tsa hae pela Modimo le pela setjhaba sohle ;
42024020	le kamoo baprista ba baholo le babusi ba rona ba mo neetseng kateng , ho ahlolelwa lefu , ba ba ba mo thakgisa .
42024021	Haele rona , re ne re tshepile hobane ke yena ya tla lopolla Iseraele ; leha ho le jwalo , e se e le letsatsi la boraro taba tseo di hlahile .
42024022	Kwana , basadi ba bang ba sehlopha sa rona ba re makaditse haholo ; ba ile lebitleng e sa le ka meso ,
42024023	mme ha ba ka ba fumana setopo sa hae , ba ba ba tla , ba bolela hore ba bone mohlolo wa mangeloi a itseng , o a phela .
42024024	Ba bang ba rona ba ile lebitleng , mme ba fihletse ho le jwalokaha basadi ba boletse ; empa yena , ha ba ka ba mmona .
42024025	Yaba o re ho bona : Jo ! batho ba se nang kutlwisiso , ba pelo tse diehang ho dumela tsohle tse boletsweng ke baporofeta !
42024026	Hleka e ne e se tshwanelo hore Kreste a utlwiswe bohloko boo , a ntoo kena kganyeng ya hae na ?
42024027	Yaba o qala ka Moshe , a isa ho baporofeta bohle , a ntse a ba hlalosetsa Mangolong wohle tseo a boletsweng ka tsona .
42024028	Ba atamela motsana oo ba yang ho wona ; empa Jesu a etsa jwaloka hoja a fetela pele .
42024029	Ba mo qophella , ba re : Hlola le rona , hobane e se e le mantsiboya , le letsatsi le se le rapame . A ba a kena , a dula le bona .
42024030	Eitse ha a dutse dijong le bona , a nka bohobe , a boka , a bo ngwatha , a ba nea bona .
42024031	Yaba mahlo a bona a tutuboloha , mme ba mo tseba ; empa a ba nyamella .
42024032	Ba ba ba bolellana , ba re : Ana dipelo tsa rona di ne di sa tjhese kahare ho rona , ha a ntse a bua le rona tseleng , a re hlalosetsa Mangolo na ?
42024033	Ka yona nako eo ba tloha , ba kgutlela Jerusalema , mme ba fihlela ba leshome le motso o mong ba phuthehile le ba nang le bona , ba re :
42024034	Morena o tsohile bafung kannete ; o bile o bonwe ke Simone .
42024035	Le bona ba pheta tse ba hlahetseng tseleng , le kamoo a itsebisitseng ho bona kateng , ka ho ngwatha bohobe .
42024036	Ba re ba sa bolela tseo , Jesu a hla a ema hara bona ka sebele sa hae , a re ho bona : Kgotso e be le lona !
42024037	Ba mpa ba tshoha , ba tshaba haholo , ba hloma eka ba bona seriti .
42024038	A re ho bona : Le tshohelang ? mme mehopolo e jwalo e hlahelang dipelong tsa lona ?
42024039	Bonang diatla tsa ka le maoto a ka , hobane ke nna ka sebele . Ntoboketseng , le bone ; hobane seriti ha se na nama le masapo , jwalokaha le mpona ke ena le wona .
42024040	Eitse ha a sa ba bolella hoo , a ba bontsha diatla tsa hae le maoto .
42024041	Mme kahobane ba ne ba sa belaela ka baka la ho thaba le ho makala , a re ho bona : Na mona le na le ntho e jewang na ?
42024042	Ba mo nea sesuma sa hlapi e besitsweng le kgekge ya dinotshi ;
42024043	mme a di nka , a ja pela bona .
42024044	A ntoo re ho bona : Ke tsona ditaba tseo nkileng ka le bolella tsona , ha ke sa na le lona , ka re : Tsohle tseo ke ngodilweng ka tsona molaong wa Moshe le baporofeteng le dipesalemeng , e ka kgona di etsahale .
42024045	Ya eba hona a bulang kutlwisiso ya bona , hore ba utlwisise Mangolo .
42024046	A ntoo re ho bona : Ho ne ho ngodilwe jwalo , mme ho ne ho tshwanela hore Kreste a utlwiswe bohloko , mme a tsohe bafung ka letsatsi la boraro ;
42024047	ho tle ho bolelwe ka lebitso la hae pako le tshwarelo ya dibe ho ditjhaba tsohle , ho qala ka Jerusalema .
42024048	Lona , le dipaki tsa taba tseo .
42024049	Mme bonang , nna ke tla le romela pallo ya Ntate ; le mpe le sale motseng wa Jerusalema , le tle le be le apeswe ka matla a tswang hodimo .
42024050	A ba isa kantle , ho ya fihla Bethania , a emisa matsoho a hae , a ba hlohonolofatsa .
42024051	A re a sa ba hlohonolofatsa , a kgaohana le bona , a nyolosetswa lehodimong .
42024052	Haele bona , ba mo kgumamela , ba ntoo kgutlela Jerusalema ka thabo e kgolo .
42024053	Ba ne ba le tempeleng kamehla , ba ntse ba boka Modimo , ba o rorisa .
43001001	Lentswe le ne le le tshimolohong , mme Lentswe le ne le le ho Modimo , mme Lentswe e ne e le Modimo .
43001002	Le ne le le ho Modimo tshimolohong .
43001003	Dintho tsohle di entswe ke lona , mme hara dintho tse leng teng , ha ho letho le entsweng kantle ho lona .
43001004	Bophelo bo ne bo le ho lona , mme bophelo e ne e le lesedi la batho .
43001005	Mme lesedi le kganya lefifing , mme lefifi ha le a ka la le amohela .
43001006	Monna a hlaha , a romilwe ke Modimo , lebitso la hae e le Johanne .
43001007	Eo a tla ho ba paki , hore a pake tsa lesedi , bohle ba tle ba dumele ka yena .
43001008	E ne e se yena lesedi , empa o ne a romilwe hore a tle ho paka tsa lesedi .
43001009	E ne e le lona lesedi la nnete , le bonesetsang motho e mong le e mong ya hlahang lefatsheng .
43001010	Le ne le le lefatsheng , mme lefatshe le hlahile ka lona , mme lefatshe ha le a ka la le tseba .
43001011	Le ne le tle habo lona , mme ba habo lona ha ba ka ba le amohela .
43001012	Empa bohle ba le amohetseng , le ba neile tokelo ya ho ba bana ba Modimo , e leng ba dumelang lebitso la lona ;
43001013	ba sa kang ba tswalwa ke madi , leha e le ka ho rata ha nama , leha e le ka ho rata ha monna , ba mpa ba tswetswe ke Modimo .
43001014	Lentswe le ne le etswe nama , mme la aha hara rona le tletse mohau le nnete , mme re bohile kganya ya lona , e kang kganya ya Mora a nnotshi ya tswang ho Ntate .
43001015	Johanne o mo pakile ; a phahamisa lentswe , a re : Ke yena eo ke neng ke mmolela , ha ke re : Ya tlang kamorao ho nna , o moholo ho nna , kahobane a ne a le pele ho nna .
43001016	Mme re amohetse bohle mohau hodima mohau , ho tletseng ho yena .
43001017	Hobane molao o neilwe ka Moshe , mohau le nnete di hlahisitswe ka Jesu Kreste .
43001018	Modimo ha o a ka wa bonwa ke motho le ka mohla o le mong ; Mora a nnotshi , ya sefubeng sa Ntate , ke yena ya re tsebisitseng wona .
43001019	Ke bona bopaki ba Johanne , mohla Bajuda ba romileng baprista le Balevi , ba etswa Jerusalema , ho ya mmotsa , ho re : Wena o mang ?
43001020	A ipolela , a se ke a latola , a bolela , a re : Hase nna Kreste .
43001021	Ba mmotsa , ba re : Ke ho reng ? A o Elia na ? A re : Ha ke yena . A o moporofeta eo na ? A araba , a re : Tjhe .
43001022	Yaba ba re ho yena : O mang , re tle re nee ba re romileng karabo ? O reng , ha o ipolela ?
43001023	A re : Nna , ke lentswe la ya howang feelleng , le re : Lokisang tsela ya Morena ; jwalokaha moporofeta Esaia a boletse .
43001024	Mme ba romilweng e ne e le ba bafarisi .
43001025	Ba boela ba mmotsa , ba re ho yena : Ha o se Kreste , o se Elia , o se moporofeta eo , ke ka baka lang ha o kolobetsa na ?
43001026	Johanne a ba araba , a re : Haele nna , ke kolobetsa ka metsi ; empa e mong o teng hara lona , eo le sa mo tsebeng ;
43001027	ke yena ya tlang kamorao ho nna , ya bileng teng pele ho nna , eo ke sa lokelang ho lokolla leqhwele la seeta sa hae .
43001028	Taba tseo di etsahetse Bethania , mose wa Jordane , moo Johanne a neng a kolobetsa teng .
43001029	Ka hosasane , Johanne a bona Jesu a etla ho yena , mme a re : Bonang , ke Konyana ya Modimo e tlosang dibe tsa lefatshe .
43001030	Ke enwa eo ke mmoletseng , ka re : Kamorao ho nna ho tla monna ya bileng teng pele ho nna , kahobane a ne a le pele ho nna .
43001031	Le nna ke ne ke sa mo tsebe ; empa ke tlile ho kolobetsa ka metsi , a tle a bonahatswe ho Iseraele .
43001032	Johanne a paka , a re : Ke bone Moya o theoha lehodimong , o kang leeba , wa ba wa dula hodima hae .
43001033	Le nna ke ne ke sa mo tsebe ; empa ya nthomileng ho kolobetsa ka metsi , ke yena ya neng a mpoleletse , a re : Eo o tla bona Moya o theohela ho yena , mme o dula hodima hae , ke yena ya kolobetsang ka Moya o Halalelang .
43001034	Le nna ke bone , mme ke pakile hore enwa ke Mora Modimo .
43001035	Ka hosasane , Johanne o ne a eme teng hape hammoho le barutuwa ba hae ba le babedi .
43001036	A tadima Jesu a feta , a re : Bonang , ke Konyana ya Modimo .
43001037	Barutuwa ba babedi bao ba mo utlwa a rialo , ba ba ba latela Jesu .
43001038	Jesu eitse ha a reteleha , mme a ba bona ba mo latela , a re ho bona : Le batlang ? Ba re ho yena : Rabbi , — ke ho re , moruti , ha ho fetolwa — o dutse kae ?
43001039	A re ho bona : Tlong , le bone . Yaba ba ya , ba bona moo a dutseng teng , mme ba hlola letsatsi leo le yena ; e ne e batla ho ba hora ya leshome .
43001040	Andrease , ngwanabo Simone Petrose , e ne e le e mong wa ba babedi bao ba utlwileng Johanne ha a bolela , mme ba latela Jesu .
43001041	Yena a fumana pele Simone , ngwanabo ka sebele ; a re ho yena : Re bone Messia — ke ho re , Kreste , ha ho fetolwa .
43001042	A mo isa ho Jesu . Jesu ha a mo tadima , a re : O Simone , mora Jona : o tla bitswa Kefase — ke ho re , Petrose , ha ho fetolwa .
43001043	Ka hosasane , Jesu a rata ho ya Galilea , mme a fihlela Filipi ; a re ho yena : Ntatele !
43001044	Athe Filipi eo e ne e le motho wa Bethsaida , motse wa habo Andrease le Petrose .
43001045	Filipi a fihlela Nathanaele , a re ho yena : Re fumane eo Moshe a ngodileng taba tsa hae molaong , le baporofeta ba di ngodile ; ke Jesu wa Nasaretha , mora Josefa .
43001046	Nathanaele a re ho yena : Na ntho e molemo e ka tswa Nasaretha na ? Filipi a re ho yena : Tloo , o bone .
43001047	Jesu a bona Nathanaele a etla ho yena , a mmolela , a re : Bonang Moiseraele wa sebele , eo ho seng mano ho yena .
43001048	Nathanaele a re ho yena : O ntsebela kae ? Jesu a araba , a re ho yena : Ke o bone , Filipi a eso ho o bitse , o le tlasa sefate sa feiye .
43001049	Nathanaele a araba , a re ho yena : Rabbi , o Mora wa Modimo , o morena wa Iseraele !
43001050	Jesu a araba , a re ho yena : O dumela kahobane ke o boleletse hore ke o bone tlasa sefate sa feiye ; o tla bona tse kgolo ho tseo .
43001051	A ba a re ho yena : Kannetenete ke re ho lona : Ho qala jwale , le ya nne le bone lehodimo le phetlilwe , le mangeloi a Modimo a nyoloha , a ba a theohela hodima Mora motho .
43002001	Ka letsatsi la boraro , bohadi ba eba teng Kana wa Galelea ; mma Jesu o ne a le teng .
43002002	Jesu le yena a biletswa bohading le barutuwa ba hae .
43002003	Mme veine ya fela . Yaba mma Jesu o re ho yena : Ha ba na veine .
43002004	Jesu a re ho yena : Mosadi , taba ya ka le wena ke efe ? Nako ya ka ha e eso ho tle .
43002005	Mmae a re ho bahlanka : Etsang kahohle kamoo a tla le bolella kateng .
43002006	Dinkgo tsa majwe tse tsheletseng di ne di le teng , tseo Bajuda ba itlhatswang ho tsona ; e nngwe le e nngwe e ne e tlatswa ke ditekanyo tse pedi , kapa tse tharo .
43002007	Jesu a re ho bona : Tlatsang dinkgo tseo ka metsi . Ba di tshela , tsa ba tsa tlala .
43002008	Yaba o re ho bona : Kgang jwale , le isetse monga mokete . Mme ba mo isetsa .
43002009	Yare ha monga mokete a latswa metsi a fetohileng veine , a sa tsebe moo e tswang teng , ho tsejwa ke bahlanka feela ba kgileng metsi , monga mokete a bitsa monyadi ,
43002010	a re ho yena : Batho bohle ba ye ba bee veine e monate pele , mme ere hobane ho nowe haholo , ebe hona ho tliswang e botswa : wena veine e monate o e bolokile ho fihlela jwale .
43002011	Mohlolo ona , oo Jesu a qadileng ka wona , o ne a o etse Kana wa Galelea ; a bontsha kganya ya hae , mme barutuwa ba hae ba dumela ho yena .
43002012	Kamora tseo , ba theohela Kapernauma , e le yena le mmae , le banababo , le barutuwa ba hae ; mme ba hlola teng matsatsi a se makae .
43002013	Paseka ya Bajuda e ne e le haufi ; yaba Jesu o nyolohela Jerusalema .
43002014	A fumana tempeleng batho ba bapatsang ka dikgomo le ka dinku le ka maeba , le ba ananyang ditjhelete ba dutse teng .
43002015	Hobane a etse phafa ya maratswana , a ba phahla kaofela tempeleng , le dinku le dikgomo ; mme ditjhelete tsa ba ananyang a di tsholla , a rapalatsa le ditafole .
43002016	A ba a re ho ba bapatsang ka maeba : Tlosang dintho tsena mona , mme ntlo ya Ntate le se ke la e etsa ntlo ya ho rekela .
43002017	Jwale barutuwa ba hae ba elellwa hobane ho ngodilwe , ho thwe : Tjheseho ya ntlo ya hao e ntjele .
43002018	Yaba Bajuda ba bua , ba re ho yena : O ya re bontsha pontsho efe , haele moo o etsa tse jwalo ?
43002019	Jesu a araba , a re ho bona : Qhaqhang tempele ena , mme ke tla e tsosa ka matsatsi a mararo .
43002020	Yaba Bajuda ba re : Tempele ena e hahilwe ka dilemo tse mashome a mane a metso e tsheletseng , mme wena o re , o tla e tsosa ka matsatsi a mararo na ?
43002021	Athe yena o ne a bolela tempele ya mmele wa hae .
43002022	Eitse hobane a tsohe bafung , barutuwa ba hae ba elellwa hobane o ne a ba boleletse taba eo ; mme ba dumela Lengolo , le taba e neng e boletswe ke Jesu .
43002023	Yare a sa le Jerusalema , ka Paseka , mohla mokete , batho ba bangata ba dumela lebitso la hae , ha ba bona mehlolo eo a e etsang .
43002024	Empa Jesu yena o ne a sa ba tshepe , kahobane a ne a ba tseba kaofela ,
43002025	le kahobane a ne a sa tshwanele a ka bolellwa tsa motho ke e mong ; hobane o ne a itsebela se leng teng ka ho motho .
43003001	Monna e mong wa bafarisi , e leng kgosana ya Bajuda , o ne a le teng , lebitso la hae e le Nikodema .
43003002	A tla ho Jesu bosiu , a re ho yena : Rabbi , re a tseba hobane o moruti ya tswang ho Modimo ; hobane ha ho motho ya ka etsang mehlolo eo o e etsang , ha Modimo o se ho yena .
43003003	Jesu a araba , a re ho yena : Kannetenete ke re ho wena : Motho ha a sa tswalwe la bobedi , o sitwa ho bona mmuso wa Modimo .
43003004	Nikodema a re ho yena : Na motho a ka tswalwa jwang ha a se a tsofetse ? Na a ka boela a kgutlela popelong ya mmae , a boela a tswalwa ?
43003005	Jesu a araba , a re : Kannetenete ke re ho wena : Motho ha a sa tswalwe ka metsi le ka Moya , o sitwa ho kena mmusong wa Modimo .
43003006	Se tswetsweng ke nama , ke nama ; mme se tswetsweng ke Moya , ke moya .
43003007	Se makale , ha ke re ho wena : E ka kgona le tswalwe la bobedi .
43003008	Moya o fokela moo o ratang teng , mme o utlwa modumo wa wona , empa ha o tsebe moo o tswang teng , le moo o yang teng . Ho jwalo le ho bohle ba tswetsweng ke Moya .
43003009	Nikodema a araba , a re ho yena : Tseo di ka etswa jwang na ?
43003010	Jesu a araba , a re ho yena : Wena o moruti wa Iseraele , mme ha o tsebe taba tseo !
43003011	Kannetenete ke re ho wena : Re bolela seo re se tsebang , mme re paka seo re se boneng ; empa ha le amohele bopaki ba rona .
43003012	Ekare ha ke le bolella tsa lefatshe , mme le sa dumele , na le tla dumela jwang ha ke le bolella tsa lehodimo ?
43003013	Ha ho ya kileng a nyolohela lehodimong , haese ya theohileng lehodimong , e leng Mora motho , ya leng lehodimong .
43003014	Mme jwalokaha Moshe a ne a fanyehe noha feelleng , Mora motho e ka kgona a fanyehwe jwalo ;
43003015	hore e mong le e mong ya dumelang ho yena a se ke a timela , a mpe a be le bophelo bo sa feleng .
43003016	Hobane Modimo o ratile lefatshe hakalo , o bile wa le nea Mora wa wona ya tswetsweng a nnotshi ; hore e mong le e mong ya dumelang ho yena , a se ke a timela , a mpe a be le bophelo bo sa feleng .
43003017	Hobane Modimo o romile Mora wa wona lefatsheng , e seng hore a ahlole lefatshe , empa e le hore lefatshe le bolokwe ke yena .
43003018	Ya dumelang ho yena ha a ahlolwe ; empa ya sa dumeleng o se a ahlotswe , kahobane ha a ka a dumela lebitso la Mora Modimo ya tswetsweng a nnotshi .
43003019	Mme kahlolo ke yona ena : Lesedi le tlile lefatsheng , mme batho ba ratile lefifi ho lesedi , kahobane mesebetsi ya bona e ne e le mebe .
43003020	Hobane e mong le e mong ya etsang bobe , o hloile lesedi , mme ha a tle leseding , mesebetsi ya hae e tle e se ke ya kgalemelwa .
43003021	Empa ya etsang nnete , o tla leseding , mesebetsi ya hae e tle e bonahatswe hore e etseditswe Modimo .
43003022	Kamora tseo , Jesu a tla lefatsheng la Judea , a ena le barutuwa ba hae , mme a hlola teng le bona , a kolobetsa .
43003023	Johanne le yena o ne a kolobetsa Enone , haufi le Salime , kahobane metsi a ne a le mangata teng , mme batho ba ne ba etla teng , ba kolobetswa .
43003024	Hobane Johanne o ne a eso ho kenngwe teronkong .
43003025	Yaba ho hlaha kgang ka taba ya phekolo mahareng a barutuwa ba Johanne le Mojuda e mong .
43003026	Ba ya ho Johanne , ba re ho yena : Rabbi , ya neng a na le wena mose wane wa Jordane , eo o neng o mo pake , bona , ke enwa o a kolobetsa , mme bohle ba ya ho yena .
43003027	Johanne a araba , a re : Motho o sitwa ho nka letho , ha a sa le newe ke lehodimo .
43003028	Ke lona ka sebele le leng dipaki tsa ka tsa hobane ke boletse , ka re : Hase nna Kreste , ke mpa ke romilwe ho mo etella pele .
43003029	Ya nang le monyaduwa ke monyadi ; empa motswalle wa monyadi ya emeng teng le ho mo utlwa , o ye a thabe ka thabo e kgolo , ha a utlwa lentswe la monyadi . Thabo ya ka , e leng e jwalo , e phethehile .
43003030	E ka kgona yena a hole , mme nna ke bobe .
43003031	Ya tswang lehodimong o kahodimo ho bohle , ya tswang lefatsheng ke wa lefatshe , mme o bua e le wa lefatshe ; ya tswang lehodimong o kahodimo ho bohle .
43003032	Seo a se boneng , le seo a se utlwileng , o a se paka ; empa ha ho motho ya amohelang bopaki ba hae .
43003033	Ya amohetseng bopaki ba hae , o tiisitse hore Modimo ke wa nnete .
43003034	Hobane ya romilweng ke Modimo o bolela mantswe a Modimo , hobane Modimo ha o mo nee Moya ka tekanyo .
43003035	Ntate o rata Mora , mme o mo neile dintho tsohle matsohong .
43003036	Ya dumelang ho Mora , o na le bophelo bo sa feleng ; mme ya sa dumeleng ho Mora , a ke ke a bona bophelo , empa bohale ba Modimo bo sala hodima hae .
43004001	Eitse ha Morena a tseba hobane bafarisi ba utlwile ha ho thwe : Jesu o fetisa Johanne ka ho etsa barutuwa le ka ho kolobetsa , —
43004002	leha e ne e se yena Jesu ya kolobetsang , empa e le barutuwa ba hae , —
43004003	a tloha Judea , mme a boela a ya Galelea .
43004004	E ne e ka kgona a haole ka Samaria .
43004005	Yaba o fihla motseng wa Samaria , o bitswang Sikare , haufi le naha eo Jakobo a neng a e nee Josefa , mora wa hae .
43004006	Sediba sa Jakobo se teng moo . Jesu , kahobane a ne a kgathetse ke tsela , a dula pela sediba ; e ne e batla e le hora ya botshelela .
43004007	Jwale mosadi e mong wa Samaria a tla kga metsi , Jesu a re ho yena : Mphe , ke nwe .
43004008	Hobane barutuwa ba hae ba ne ba ile motseng ho reka dijo .
43004009	Mosadi eo wa Samaria a re ho yena : Ere o le Mojuda , o qela jwang metsi ho nna , ke le mosadi wa Samaria ? Athe Bajuda ha ba kopane le Basamaria .
43004010	Jesu a mo araba , a re : Hoja o tsebile neo ya Modimo , le ya reng ho wena : Mphe , ke nwe , ke wena o ka beng o qetse ho yena , mme a ka be a o file metsi a kollang .
43004011	Mosadi a re ho yena : Morena , ha o na sekgello sa ho kga , le sediba se sekoti ; metsi ao a kollang o a nkile kae na ?
43004012	Na o moholo ho ntata rona Jakobo , ya re neileng sediba sena , a ba a nwa ho sona ka sebele sa hae , le bara ba hae , le dikgomo tsa hae ?
43004013	Jesu a mo araba , a re : E mong le e mong ya nwang metsi ana , o tla boela a nyorwe .
43004014	Empa e mong le e mong ya nwang metsi ao ke mo neang wona , a ke ke a hlola a nyorwa le ka mohla o le mong , mme metsi ao nna ke mo neang wona , e tla ba ka ho yena sediba sa metsi a phallelang bophelong bo sa feleng .
43004015	Mosadi a re ho yena : Morena , mphe metsi ao , ke tle ke se hlole ke nyorwa , mme ke se hlole ke tla kga mona .
43004016	Jesu a re ho yena : Ya bitsa monna wa hao , mme le tle kwano .
43004017	Mosadi a araba , a re : Ha ke na monna . Jesu a re ho yena : O boletse hantle , ha o itse : Ha ke na monna .
43004018	Hobane o kile wa ba le banna ba bahlano , mme eo o nang le yena jwale hase monna wa hao ; moo o boletse nnete .
43004019	Mosadi a re ho yena : Morena , ke a bona hobane o moporofeta .
43004020	Bontata rona ba ne ba rapela thabeng eo ; mme lona le re , nqalo eo ho tshwanetsweng ho rapelwa teng , e Jerusalema .
43004021	Jesu a re ho yena : Mosadi , ntumele , nako e a tla , eo le sa tlo ka le rapela Ntate thabeng eo , leha e le Jerusalema .
43004022	Lona , le rapela seo le sa se tsebeng ; rona re rapela seo re se tsebang ; hobane poloko e tswa ho Bajuda .
43004023	Empa nako e a tla , le jwale e setse e le yona , eo barapedi ba nnete ba tla rapela Ntate ka moya le ka nnete ; hobane Ntate o batla ba mo rapelang jwalo .
43004024	Modimo ke Moya : ba o rapelang e ka kgona ba rapele ka moya le ka nnete .
43004025	Mosadi a re ho yena : Ke a tseba hobane Messia , ya bitswang Kreste , o tla tla ; mohla eo a tlileng , o tla re tsebisa tsohle .
43004026	Jesu a re ho yena : Ke nna , ya buang le wena .
43004027	Yaba barutuwa ba hae ba fihla , mme ba makala ka hoba a ne a bua le mosadi ; leha ho le jwalo , ha ho a ka ha eba ya reng ho yena : O batlang ? kapa : O buelang le yena ?
43004028	Yaba mosadi o siya nkgo ya hae , a ya motseng , a re ho batho :
43004029	Tloong , le bone motho ya mopleletseng tsohle tseo ke di entseng . Na e ke se be ke yena Kreste ?
43004030	Yaba ba tswa motseng , mme ba tla ho Jesu .
43004031	Lekgatheng leo , barutuwa ba hae ba ne ba mo rapela , ba re : Rabbi , ako je .
43004032	A re ho bona : Nna ke na le sejo seo ke se jang , seo lona le sa se tsebeng .
43004033	Yaba barutuwa ba botsana , ba re : Hleka e mong o kile a mo tlisetsa dijo na ?
43004034	Jesu a re ho bona : Sejo sa ka ke ho etsa thato ya ya nthomileng , le ho phetha mosebetsi wa hae .
43004035	Ana ha le re , kgwedi di sa le nne , mme etlaba e se e le kotulo ? Empa ke re ho lona : Emisang mahlo a lona , le tadime masimo , hobane a se a sweufaletse ho kotulwa .
43004036	Ya kotulang o nka moputso , mme o bokellela bophelo bo sa feleng dijo , hore ya jalang a thabe hammoho le ya kotulang .
43004037	Hobane ke moo ho netahalang polelo ena e reng : E mong o a jala , mme e mong o a kotula .
43004038	Ke le romile ho kotula moo le sa kang la sebetsa teng ; ba bang ba sebeditse , mme lona le keneletse mosebetsing wa bona .
43004039	Basamaria ba bangata ba motse oo ba dumela ho yena , ka baka la polelo e boletsweng ke mosadi eo , ha a itse : O mpoleletse tsohle tseo ke di entseng .
43004040	Ka baka leo , eitse ha Basamaria ba fihla ho yena , ba mo rapela , ba re , a dule le bona ; mme a hlola ditshiu di le pedi teng .
43004041	Ha ba ha dumela ho yeua ka baka la polelo ya hae ba bangata ho fetisa ba pele .
43004042	Ba ne ba re ho mosadi : Ha re sa dumela ka baka la polelo ya hao ; hobane re ikutlwetse , mme re a tseba hobane enwa ke Kreste ruri , Mmoloki wa lefatshe .
43004043	Eitse ha matsatsi a mabedi a fetile , a tloha teng , a ya Galelea .
43004044	Hobane le yena Jesu o ne a boletse , a re : Moporofeta ha a bokwe naheng ya habo .
43004045	Eitse ha a fihla Galelea , Bagalelea ba mo amohela , kahobane ba ne ba bone tsohle tseo a di entseng Jerusalema mohla mokete ; hobane le bona ba ne ba ile moketeng .
43004046	Jesu a boela a tla Kana wa Galelea , moo a neng a fetotse metsi veine . Mme kgosana e ne e le teng , eo mora wa yona a kulang Kapernauma .
43004047	Monna eo eitse ha a utlwa hobane Jesu o fihlile Galelea , a etswa Judea , a tla ho yena , a mo rapela , a re , a theohe , a ye ho fodisa mora wa hae ; hobane o ne a se a le makgatheng a ho shwa .
43004048	Yaba Jesu o re ho yena : Ha le sa bone mehlolo le meeka , ha le ke le dumela .
43004049	Kgosana ya re ho yena : Morena , ako theohe , ngwana ka a eso ho shwe .
43004050	Jesu a re ho yena : Eya ; mora wa hao o pholohile . Monna eo a dumela taba eo Jesu a mmolellang yona , a ikela .
43004051	Yare ha a sa theoha , a kgahlanyetswa ke ba hlanka ba hae , ba mo tsebisa , ba re : Mora wa hao o pholohile .
43004052	A ba botsa hora eo a ikutlwileng ho thuseha ka yona . Ba re ho yena : Maobane , ka hora ya bosupa , febere e mo tlohetse .
43004053	Yaba ntata ngwana o lemoha hobane ke ka yona hora eo Jesu a neng a re ho yena : Mora wa hao o pholohile . A ba a dumela le ba ntlo ya hae kaofela .
43004054	Jesu a etsa mohlolo oo wa bobedi , ha a fihla Galelea , a etswa Judea .
43005001	Kamora tseo , mokete o mong wa Bajuda wa eba teng ; mme Jesu a nyolohela Jerusalema .
43005002	Letsha le teetsweng hare ke mekgoro e mehlano le ne le le teng Jerusalema , monyakong wa Dinku , le bitswang Bethesda ka Seheberu .
43005003	Ho ne ho sekame ho yona bongata bo boholo jwa batho ba kulang , difofu , le dihlotsa , le ba omeletseng ditho , [ ba neng ba ntse ba lebeletse phuduo ya metsi .
43005004	Hobane lengeloi le ne le ye le theohele letsheng ka mehla e meng , le fudue metsi , mme ya neng a kena letsheng pele , hobane metsi a fuduwe , o ne a fodiswa , leha a ne a kula ke lefu lefe le lefe ] .
43005005	Monna e mong o ne a le teng moo , ya kutseng ka dilemo tse mashome a mararo a metso e robileng meno e le mmedi .
43005006	Jesu ha a mmona a sekame , mme a tseba hobane e se e le nako e telele a kula , a re ho yena : Na o rata ho fola na ?
43005007	Ya kulang a mo araba , a re : Morena , ha ke na motho ya nkenyang letsheng , ha metsi a sa tswa fuduwa ; ke re ke sa tla teng , e mong a theohele pele ho nna .
43005008	Jesu a re ho yena : Ema , nka diphate tsa hao , o tsamaye .
43005009	Monna eo a hla a fola hang , a nka diphate tsa hae , a tsamaya .
43005010	Athe letsatsi leo ya be e le Sabatha . Yaba Bajuda ba re ho ya fodisitsweng : Ke Sabatha , ha o a lokela ho jara diphate tsa hao .
43005011	A ba araba , a re : Ya mphodisitseng ke yena ya itseng ho nna : Nka diphate tsa hao , o tsamaye .
43005012	Ba mmotsa , ba re : Ke mang motho ya itseng ho wena : Nka diphate tsa hao , o tsamaye ?
43005013	Ya fodisitsweng o ne a sa mo tsebe hore ke mang ; hobane Jesu o ne a nyametse hara bongata bo neng bo le moo .
43005014	Kamora tseo , Jesu a mo fumana tempeleng , a re ho yena : Bona , o fodisitswe ; o se ke wa hlola o etsa sebe , hore se sebe haholo ho sa pele se tle se se o hlahele .
43005015	Monna eo a ya tsebisa Bajuda hobane ya mo fodisitseng ke Jesu .
43005016	Ka baka leo , Bajuda ba hlorisa Jesu , ba rata ho mmolaya , kahobane a ne a etsa tse jwalo ka Sabatha .
43005017	Empa Jesu a ba araba , a re : Ntate o sa sebetsa le jwale , le nna ke a sebetsa .
43005018	Ka baka leo , Bajuda ba thoothelwa ho mmolaya , ka hore , ha a tlole molao wa Sabatha feela , empa o bile o re , Modimo ke Ntatae ka sebele , mme o iketsa ya lekanang le Modimo .
43005019	Jesu a araba ke hona , a re ho bona : Kannetenete ke re ho lona : Mora o sitwa ho etsa letho a nnotshi , ha a sa ka a le bona le etswa ke Ntatae ; hobane tsohle tse etswang ke Ntate , Mora o di etsa jwalo le yena .
43005020	Hobane Ntate o rata Mora , mme o mmontsha tsohle tseo yena a di etsang ; o tla mmontsha le mesebetsi e meholo ho ena , le tle le makale .
43005021	Hobane , jwalokaha Ntate a tsosa bafu , le ho ba pholosa , le yena Mora o pholosa bao a ratang ho ba pholosa .
43005022	Hobane Ntate ha a ahlole motho le a mong , empa o neile Mora kahlolo yohle ,
43005023	hore bohle ba hlonephe Mora , jwalokaha ba hlonepha Ntate . Ya sa hlonepheng Mora , ha a hlonephe le Ntate ya mo romileng .
43005024	Kannetenete ke re ho lona : Ya utlwang lentswe la ka , mme a dumela ya nthomileng , o na le bophelo bo sa feleng ; ha a ka ke a tla kahlolong , empa o tlohile lefung ho kena bophelong .
43005025	Kannetenete ke re ho lona : Nako e a tla , le jwale e se e tlile , eo bafu ba tla utlwa lentswe la Mora Modimo , mme ba le utlwang ba tla phela .
43005026	Hobane jwalokaha Ntate a ena le bophelo ka ho yena , o neile le yena Mora hore a be le bophelo ka ho yena ;
43005027	o mo neile le matla a ho ahlola , kahobane e le yena Mora motho .
43005028	Se makaleng ke hoo ; hobane nako e a tla eo bohle ba mabitleng ba tla utlwa lentswe la hae ;
43005029	mme ba tla tswa ho wona , ba entseng hantle ba tsohele bophelo , mme ba entseng hampe ba tsohele tsuo .
43005030	Ke sitwa ho etsa letho ke nnotshi ; ke ahlola kamoo ke utlwang kateng , mme kahlolo ya ka e lokile , kahobane ha ke batle ho ratwang ke nna , ke mpa ke batla ho ratwang ke Ntate ya nthomileng .
43005031	Ekare ha ke ipaka , ho paka ha ka hase ha nnete .
43005032	E mong o teng ya mpakang , mme ke tseba hobane bopaki boo a mpakang ka jona ke ba nnete .
43005033	Lona le rometse ho Johanne , mme o pakile nnete .
43005034	Haele nna , ha ke amohele bopaki ho motho , ke mpa ke bolela taba tsena hore le tle le bolokehe .
43005035	Johanne e ne e le lebone le tukang , le kganyang , mme lona le ithatetse ho nyakalla leseding la hae ka mehla e se mekae .
43005036	Empa nna , ke na le bopaki bo boholo ho ba Johanne ; hobane mesebetsi eo ke e neilweng ke Ntate hore ke e etse , yona mesebetsi eo ke e etsang , ke yona e mpakang hore Ntate o nthomile .
43005037	Le yena Ntate ya nthomileng o a mpaka ; ha le eso ho ka le utlwa lentswe la hae , mme ha le eso ho ka le bona sefahleho sa hae le ka mohla o le mong .
43005038	Mme lentswe la hae ha le dule ho lona , hobane ha le dumele eo a mo romileng .
43005039	Le botsisisa Mangolo , kahobane le lekanya hore le na le bophelo bo sa feleng ho wona ; athe ke wona a mpakang .
43005040	Empa ha le rate ho tla ho nna le tle le be le bophelo .
43005041	Ha ke amohele thoriso e tswang ho batho ;
43005042	empa ke a le tseba hobane lerato la Modimo ha le yo ho lona .
43005043	Nna ke tlile ka lebitso la Ntate , mme ha le nkamohele ; ekare ha e mong a etla ka lebitso leo e leng la hae , feela yena le tla mo amohela .
43005044	Le ka dumela jwang , lona le ratang ho rorisana , le sa batle thoriso e tswang ho Modimo feela ?
43005045	Le se ke la lekanya ekaba ke nna ke tla le qosa pela Ntate ; ya le qosang o teng , ke Moshe eo le mo tshepileng .
43005046	Hola le dumela ho Moshe , le ho nna le ka be le dumela ; hobane o ngodile taba tsa ka .
43005047	Empa ekare ha le sa dumele mangolo a hae , le ka dumela mantswe a ka jwang ?
43006001	Kamora tseo , Jesu a ya mose wane wa lewatle la Galelea , e leng la Tiberiase .
43006002	Bongata bo boholo ba mo latela , kahobane ba ne ba bona mehlolo eo a e etsang ho ba kulang .
43006003	Mme Jesu a nyolohela thabeng , a dula teng le barutuwa ba hae .
43006004	Mme Paseka , mokete wa Bajuda , e ne e le haufi .
43006005	Yaba Jesu o emisa mahlo a hae , mme ha a bona hobane bongata bo boholo bo ntse bo etla ho yena , a re ho Filipi : Na re tla reka mahobe kae , batho bana ba tle ba je ?
43006006	O ne a bua jwalo ka ho mo leka , hobane a ne a tseba seo a tla se etsa .
43006007	Filipi a mo araba , a re : Mahobe a didenare tse makgolo a mabedi a ke ke a ba lekana , hore e mong le e mong wa bona a nke ho honyenyane .
43006008	E mong wa barutuwa ba hae , Andrease , ngwanabo Simone Petrose , a re ho yena :
43006009	Moshanyana o teng mona , ya nang le mahobe a mahlano a harese , le dihlatswana tse pedi ; empa hoo e ka ba eng , ha ba le bangata hakalo ?
43006010	Yaba Jesu o re : Dudisang batho fatshe . Mme jwang bo ne bo le boholo bakeng seo . Yaba banna ba dula , ba batlile ho ba dikete tse hlano palong .
43006011	Jwale Jesu a nka mahobe , mme eitse hobane a lebohe , a a nea barutuwa ba hae , mme barutuwa ba abela ba dutseng ; ba aba le tsona dihlatswana , e mong le e mong kamoo o ratang kateng .
43006012	Eitse ha ba kgotshe , a re ho barutuwa ba hae : Bokellang dingwthwana tse setseng , ho tle ho se ke ha senyeha letho .
43006013	Yaba ba di bokella , ba tlatsa diroto tse leshome le metso e mmedi ka dingwathwana tsa mahobe a mahlano a harese , tse siilweng ke ba jeleng .
43006014	Mme batho bao , eitse ha ba bone mohlolo o entsweng ke Jesu , ba re : Kannete enwa ke moporofeta eo ho itsweng , o tla tla lefatsheng .
43006015	Jesu ha a tseba hobane ba se ba ya mo nka ka matla ba tle ba mmee morena , a boela a ya thabeng a notshi .
43006016	Yare mantsiboya barutuwa ba hae ba theohela lewatleng .
43006017	Ba kena sekepaneng se seng , ba re ba tshela lewatle ho ya Kapernauma . Shwalane ya ba tshwara , Jesu a eso ho tle ho bona ,
43006018	lewatle la ba la kokomoswa ke moya o moholo o fokang .
43006019	Yare hobane ba sesise sekepana distadia tse ka bang mashome a mabedi a metso e mehlano , kapa mashome a mararo , ba tshoba ba bona Jesu a tsamaya hodima metsi , a fihla haufi le sekepana ; mme ba tshaba .
43006020	A mpa a re ho bona : Ke nna ; se tshoheng .
43006021	Yaba ba mo nkela sekepaneng ka thabo ; mme sekepana sa hla sa fihla hang lebopong la moo ba neng ba ya teng .
43006022	Ka hosasane , eitse ha bongata bo setseng mose wane wa lewatle bo lemoha hobane ho ne ho se sekepana moo , haese seo barutuwa ba hae ba keneng ho sona , le hobane Jesu a ne a sa ka a kena le barutuwa ba hae sekepaneng seo , barutuwa ba hae ba mpa ba ile ba nnotshi ,
43006023	empa dikepana tse ding tse tswang Tiberiase di ne di fihlile haufi le moo ba jeleng bohobe teng , hobane Morena a lebohe ,
43006024	jwale , bongata ha bo bona hobane Jesu le bona barutuwa ba hae ha ba sa le yo moo , ba kena le bona dikepaneng , ba ya Kapernauma , ba ntse ba batla Jesu .
43006025	Eitse ha ba mo fumana mose wane wa lewatle , ba re ho yena : Rabbi , o tlile neng mona ?
43006026	Jesu a ba araba , a re : Kannetenete ke re ho lona : Le a mpatla , e seng kahobane le bone mehlolo , empa e le kahobane le jele mahobe , la ba la kgora .
43006027	Se sebeletseng dijo tse felang , empa le sebeletse dijo tse tla ba teng le bophelong bo sa feleng , tseo le tla di fuwa ke Mora motho : hobane ke yena eo Ntate , e leng Modimo , a mo tshwaileng .
43006028	Ba re ho yena : Re tla etsang hore re sebetse mesebetsi ya Modimo na ?
43006029	Jesu a ba araba , a re : Mosebetsi wa Modimo ke hoba le dumele ho eo o mo romileng .
43006030	Yaba ba re ho yena : Hleka o etsa mohlolo ofe , re tle re o bone , mme re dumele ho wena ? O sebetsa eng na ?
43006031	Bontata rona ba jele manna feelleng , jwalokaha ho ngodilwe , ho thwe : O ba file bohobe bo tswang lehodimong , ba eja .
43006032	Yaba Jesu o re ho bona : Kannetenete ke re ho lona : Hase Moshe ya le neileng bohobe bo tswang lehodimong , empa ke yena Ntate ya le neang bohobe ba nnete bo tswang lehodimong .
43006033	Hobane bohobe ba Modimo ke bo theohileng lehodimong , bo neang lefatshe bophelo .
43006034	Yaba ba re ho yena : Morena , re fe bohobe boo kamehla yohle .
43006035	Jesu a re ho bona : Ke nna bohobe ba bophelo ; ya tlang ho nna a ke ke a lapa , mme ya dumelang ho nna a ke ke a nyorwa le ka mohla o le mong .
43006036	Empa ke le boleletse hore le mpone , empa ha le dumele .
43006037	Hohle hoo ke ho newang ke Ntate , ho tla fihla ho nna ; mme ya tlang ho nna , nke ke ka mo lahlela ntle .
43006038	Hobane ke theohile lehodimong , e seng ho etsa ho ratwang ke nna , empa e le ho etsa ho ratwang ke ya nthomileng .
43006039	Mme ho rata ha Ntate ya nthomileng ke hore ke se lahle letho la tsohle tseo a nneileng tsona , ke mpe ke di tsose ka letsatsi la bofelo .
43006040	Ho ratwang ke ya nthomileng ke hore , e mong le e mong ya tadimang Mora , mme a dumela ho yena , a be le bophelo bo sa feleng ; mme nna , ke tla mo tsosa ka letsatsi la bofelo .
43006041	Yaba Bajuda ba mo seba ka hobane a kile a re : Ke nna bohobe bo theohileng lehodimong .
43006042	Mme ba re : Na eo hase Jesu , mora Josefa , eo re tsebang ntatae le mmae ? Jwale o bolela jwang , ha a re : Ke theohile lehodimong ?
43006043	Empa Jesu a ba araba , a re : Le se ke la seba hammoho .
43006044	Ha ho motho ya ka tlang ho nna , ha a sa hulwe ke Ntate ya nthomileng ; mme nna , ke tla mo tsosa ka letsatsi la bofelo .
43006045	Ho ngodilwe mangolong a baporofeta , ho thwe : Ba tla rutwa bohle ke Modimo . Ka baka leo , e mong le e mong ya utlwileng Ntate , ya ithutileng ho yena , o tla ho nna .
43006046	Hase hore motho o kile a bona Ntate , haese ya tswang ho Modimo ; yena o bone Ntate .
43006047	Kannetenete ke re ho lona : Ya dumelang ho nna o na le bophelo bo sa feleng .
43006048	Ke nna bohobe ba bophelo .
43006049	Bontata lona ba jele manna feelleng , mme ba shwele .
43006050	Ke bona bohobe bo theohang lehodimong , hore motho a bo je , mme a se ke a shwa .
43006051	Ke nna bohobe bo phelang , bo theohileng lehodimong ; ekare ha motho a eja bohobe bona , o tla phela kamehla ; mme bohobe boo ke tla mo nea bona , ke nama ya ka , eo ke tla e nea lefatshe , le tle le phele .
43006052	Yaba Bajuda ba tsekisana hammoho , ba re : Na eo a ka re nea nama ya hae jwang , ra e ja ?
43006053	Jesu a re ho bona : Kannetenete ke re ho lona : Ekare ha le sa je nama ya Mora motho , le sa nwe madi a hae , le ke ke la ba le bophelo ka ho lona .
43006054	Ya jang nama ya ka , le ho nwa madi a ka , o na le bophelo bo sa feleng ; mme ke tla mo tsosa ka letsatsi la bofelo .
43006055	Hobane nama ya ka ke sejo kannete , mme madi a ka ke seno kannete .
43006056	Ya jang nama ya ka , le ho nwa madi a ka , o dula ho nna , le nna ho yena .
43006057	Jwalokaha Ntate ya phelang a nthomile , mme ke phela ka Ntate , le yena ya jang nna o tla phela ka nna .
43006058	Bohobe bo theohileng lehodimong ke bona bona ; ha ho jwaloka bontata lona ba jeleng manna , mme ba shwele ; ya jang bohobe bona , o tla phela ka ho sa feleng .
43006059	A bolela taba tseo Kapernauma , a ntse a ruta sinagogeng .
43006060	Barutuwa ba hae ba bangata , hobane ba utlwe a rialo , ba re : Taba eo e thata , ya ka e utlwang ke mang ?
43006061	Yare ha Jesu a tseba ka ho yena hobane barutuwa ba hae ba seba ka taba eo , a re ho bona : Na hoo ho a le kgopisa na ?
43006062	Ho tla ba jwang , ha le bona Mora motho a nyolohela moo a neng a le teng pele ?
43006063	Moya ke wona o phedisang : nama ha e thuse letho . Taba tseo ke le bolellang tsona ke moya , e bile ke bophelo .
43006064	Empa ba bang ba teng ho lona ba sa dumeleng . Hobane Jesu o ne a tseba , esale ho qaleng , ba sa dumeleng le ya tlang ho mo eka .
43006065	A ba a re : Ke ka baka leo ke le boleletseng , ka re : Ha ho motho ya ka tlang ho nna , ha a sa ho fuwe ke Ntate .
43006066	Haesale mohlang oo , barutuwa ba bangata ba hae ba kgutlela morao , ba se ke ba hlola ba tsamaya le yena .
43006067	Yaba Jesu o re ho ba leshome le metso e mmedi : Na le lona le rata ho ikela na ?
43006068	Yaba Simone Petrose o mo araba , a re : Morena , re ka ya ho mang ? ke wena ya nang le mantswe a bophelo bo sa feleng .
43006069	Mme re dumetse , ra ba ra tseba hobane ke wena Kreste , Mokgethwa wa Modimo !
43006070	Jesu a ba araba , a re : Ana hase nna ke le kgethileng , lona ba leshome le metso e mmedi ? athe e mong wa lona ke Diabolose !
43006071	O ne a bolela Judase Iskariota , mora Simone ; hobane ke yena ya neng a tla mo eka , e le e mong wa ba leshome le metso e mmedi .
43007001	Kamora tseo , Jesu a nna a ya le Galelea ; hobane a ne a sa rate ho ya le Judea , ke hobane Bajuda ba ne ba batla ho mmolaya .
43007002	Mokete wa Bajuda wa Metlotlwane o ne o le haufi .
43007003	Yaba banababo ba re ho yena : Tloha mona , o ye Judea , barutuwa ba hao le bona ba tle ba bone mesebetsi eo o e etsang .
43007004	Hobane motho a ke ke a etsa letho sephiring , a be a rate ho tsejwa ; ha o etsa tseo , o iponahatse ho lefatshe .
43007005	Hobane le bona banababo ba ne ba sa dumele ho yena .
43007006	Jesu a re ho bona : Nako ya ka ha e eso ho tle ; empa nako ya lona e ntse e le yona kamehla .
43007007	Lefatshe le ke ke la le hloya ; empa nna , le ntlhoile , hobane ke ntse ke le pakela hore mesebetsi ya lona e mebe .
43007008	Lona , nyolohelang moketeng ; nna ha ke eso ho be le ho nyolohela moketeng oo , kahobane nako ya ka ha eso ho phethehe .
43007009	Eitse hobane a ba bolelle taba tseo , a itulela Galilea .
43007010	Empa banababo ha ba se ba nyolohile , le yena a nyolohela moketeng , e seng pontsheng , a mpa a ya ka mokgwa wa sephiri .
43007011	Bajuda ba ne ba mmatla moketeng , ba re : Elwa o kae ?
43007012	Mme phapang e ne e le kgolo hodima hae hara setjhaba . Ba bang ba ne ba re : O molemo ; ba bang ba re : Tjhe ; empa o thetsa batho .
43007013	Leha ho le jwalo , ho ne ho se motho ya buang tsa hae pepeneneng , ka baka la ho tshaba Bajuda .
43007014	Ha e se e le mahareng a mokete , Jesu a nyolohela tempeleng , a ruta .
43007015	Bajuda ba makala ke hona , ba re : Na eo o tseba Mangolo jwang , athe ha a ka a ithuta ?
43007016	Jesu a ba araba , a re : Thuto ya ka hase ya ka , empa e le ya ya nthomileng .
43007017	Ekare ha motho a rata ho etsa thato ya hae , o tla tseba thuto hore na e tswa ho Modimo , kapa ke bua ke iqalla tsa ka .
43007018	Ya iqallang tsa hae o ipatlela thoriso ya hae ; empa ya batlang thoriso ya ya mo romileng , ke yena e leng wa nnete , mme bokgopo ha bo yo ho yena .
43007019	Ha ke re , Moshe o le neile molao na ? Leha ho le jwalo , ha ho e mong wa lona ya phethang molao . Le batlelang ho mpolaya ?
43007020	Bongata ba mo araba , ba re : O na le motemona ; ke mang ya batlang ho o bolaya ?
43007021	Jesu a ba araba , a re : Ke entse mosebetsi o le mong , mme le maketse kaofela ke wona .
43007022	Moshe o le file lebollo — hase hore le tswa ho Moshe , empa le tswa ho bontate moholo , — mme le bolotsa motho ka Sabatha .
43007023	Na ha motho a bolotswa ka Sabatha , ho tle ho se ke ha tlolwa molao wa Moshe , le nkgalefetse keng ha ke fodisitse motho kahohle Sabatha na ?
43007024	Se ahloleng ka ho bona feela , le mpe le ahlole ka kahlolo e lokileng .
43007025	Yaba ba bang ba Jerusalema ba re : Na hase yena eo ba mmatlang ho mmolaya na ?
43007026	Athe bonang , ke enwa o bua pepeneneng , mme ha ba mo araba ka letho ; na baholo ba tsebile ruri hobane ke yena e leng Kreste na ?
43007027	Enwa re mpa re mo tseba moo a tswang teng , athe Kreste , mohla a tlang , ha ho motho ya tla tseba moo a tswang teng .
43007028	Yaba Jesu o phahamisa lentswe tempeleng , a ruta , a re : Le a ntseba , le bile le tseba le moo ke tswang teng ; ha ke a itlisa , empa ya nthomileng ke wa nnete , mme ha le mo tsebe .
43007029	Empa nna ke a mo tsebe , kahobane ke tswa ho yena , mme ke romilwe ke yena .
43007030	Yaba ba rata ho mo tshwara ; empa ho se ke ha eba motho ya isang letsoho ho yena , kahobane nako ya hae e ne e eso ho tle .
43007031	Ba bangata hara bongata ba dumela ho yena , ba re : Etlare hobane Kreste a tle , na o tla etsa mehlolo e fetisang e entsweng ke enwa na ?
43007032	Yare ha bafarisi ba utlwa kamoo ba mo sebang kateng , bona bafarisi le baprista ba boholo ba roma bahlanka ho mo tshwara .
43007033	Yaba Jesu o re ho bona : Ke sa dutse le lona motsotso o se mokae , ke ntoo ya ho ya nthomileng .
43007034	Le tla mpatla , mme ha le ka ke la mpona ; le moo ke leng teng , le tla sitwa ho tla .
43007035	Yaba Bajuda ba botsana , ba re : Eo o tla ya kae , moo re ke keng ra mo fumana teng . Na o tla ya ho ba farasitseng hara Bagerike , a rute Bagerike na ?
43007036	Taba eo a e boletseng e reng , ha a re : Le tla mpatla , mme ha le ka ke la mpona , le moo nna ke leng teng , lona le sitwa ho tla ?
43007037	Ka letsatsi la ho qetella mokete , e leng le leholo , Jesu a ema , a howa , a re : Ekare ha e mong a nyorilwe , a tle ho nna , a nwe .
43007038	Ya dumelang ho nna , dinoka tsa metsi a kollang di tla kolla mpeng ya hae , jwalokaha Lengolo le boletse .
43007039	Ka taba eo , o ne a lekanya Moya oo ba dumelang ho yena ba tlang ho o newa ; hobane Moya o Halalelang o ne o eso ho hlahe , kahobane Jesu a ne a eso ho tlotliswe .
43007040	Ba bangata hara batho ba bokaneng , eitse ha ba utlwa polelo eo , ba re : Kannete enwa ke moporofeta .
43007041	Ba bang ba re : Enwa ke Kreste . Empa ba bang ba re : Na Kreste a ka tswa Galelea na ?
43007042	Na lengolo ha le bolele hobane Kreste o tla tswa lelokong la Davida , le motseng wa Bethlehema , moo Davida a neng a le teng na ?
43007043	Yaba bongata bo fapana ka baka la hae .
43007044	Mme ba bang ho bona ba ne ba rata ho mo tshwara ; empa ho se ke ha eba motho ya isang matsoho ho yena .
43007045	Bahlanka ha ba kgutletse ho baprista le ho bafarisi , ba botswa , ha thwe : Ha le a ka la mo tlisa keng ?
43007046	Bahlanka ba araba , ba re : Ha ho eso ho be motho ya buang jwaloka motho eo , le ka mohla o le mong .
43007047	Yaba bafarisi ba ba araba , ba re : Hleka le lona le thetsitswe na ?
43007048	Ke mang ho baholo le ho bafarisi ya dumetseng ho yena ?
43007049	Empa bongata boo , bo sa tsebeng molao , bo rohakilwe .
43007050	E mong wa bona , Nikodema , ya neng a tlile ho Jesu bosiu , a re ho bona :
43007051	Na molao wa rona o ka hla wa ahlola motho a eso ho utluwe , ho eso ho tsejwe seo a se entseng na ?
43007052	Ba araba , ba re ho yena : Na le wena o tswa Galelea na ? Botsisisa , o lemohe hobane ha ho moporofeta ya hlahileng Galelea .
43007053	[ Jwale ba ikela e mong le e mong tlung ya hae .
43008001	Mme Jesu a ya thabeng ya Mehlwaare .
43008002	Kameso , a boela a ya tempeleng ; yaba batho ba tla ho yena kaofela ; mme a dula , a ba ruta .
43008003	Yaba bangodi le bafarisi ba mo tlisetsa mosadi ya tshwerweng a boka ; mme ha ba mmeile hare ,
43008004	ba re ho yena : Moruti , mosadi enwa o tshwerwe a boka .
43008005	Jwale , Moshe o re laetse molaong ho tlepetsa ba jwalo ka majwe ; na wena , o re eng ?
43008006	Ba bua jwalo ho mo leka , le ho bona seo ba ka mo qosang ka sona . Empa Jesu o ne a ngola fatshe ka monwana a inamile .
43008007	Mme kahobane ba ne ba phehella ho mmotsa , a inamoloha , a re ho bona : Ya se nang sebe ho lona e be yena ya qalang ho mmetsa ka lejwe .
43008008	A ntoo boela a inama , a nna a ngola fatshe .
43008009	Eitse hobane ba utlwe polelo eo , ba kgalemelwa ke matswalo a bona , mme ba tswa ba salane morao , ho qala ka ba baholo ho qetella ka ba morao ; mme Jesu a siuwa a nnotshi , mosadi a ntse a eme hare .
43008010	Yaba Jesu o a inamoloha , mme yare ha a bona ho se motho , e le mosadi feela , a re ho yena : Mosadi , baqosi bale ba hao ba kae na ? Na ha ho motho ya o tswileng ?
43008011	A re : Ha ho motho , Morena . Jesu a re ho yena : Le nna ha ke o tswe . Eya , mme o se ke wa boela wa etsa sebe . ]
43008012	Yaba Jesu o boela a bua le bona , a re : Ke nna lesedi la lefatshe ; ya ntatelang a ke ke a tsamaya lefifing , empa o tla ba le lesedi la bophelo .
43008013	Empa bafarisi ba re ho yena : O a ipaka e le wena ; bopaki ba hao hase ba nnete .
43008014	Jesu a araba , a re ho bona : Leha ke ipaka , bopaki ba ka ke ba nnete ; hobane ke tseba moo ke tswang teng le moo ke yang teng ; empa lona , ha le tsebe moo ke tswang teng le moo ke yang teng .
43008015	Le ahlola ka nama ; nna ha ke ahlole motho .
43008016	Mme leha nka ahlola , kahlolo ya ka ke ya nnete ; hobane ha ke nnotshi , ke mpa ke na le Ntate ya nthomileng .
43008017	Esita le molaong wa lona ho ngodilwe hore bopaki ba batho ba babedi ke ba nnete .
43008018	Ke nna ke ipakang , mme Ntate ya nthomileng o a mpaka le yena .
43008019	Yaba ba re ho yena : Ntatao o kae ? Jesu a araba , a re : Ha le ntsebe , ha le tsebe le Ntate ; hoja le a ntseba , le ka be le tseba le yena Ntate .
43008020	Jesu a bolela taba tseo polokelong ya letlotlo , a ruta tempeleng ; mme ha ho a ka ha eba motho ya mo tshwarang , kahobane nako ya hae e ne e eso ho tle .
43008021	Yaba Jesu o boela a re ho bona : Ke a ya , mme le tla mpatla , mme le tla shwa sebeng sa lona ; moo nna ke yang teng , lona le sitwa ho tla .
43008022	Jwale , Bajuda ba re : Hleka o tla ipolaya , ha a re : Moo nna ke yang teng , lona le sitwa ho tla ?
43008023	A mpa a re ho bona : Lona , le ba tlase , nna , ke wa hodimo ; lona , le ba lefatshe lena , nna , ha ke wa lefatshe lena .
43008024	Ke ka baka leo ke le boleletseng , ka re : Le tla shwa dibeng tsa lona . Ekare ha le sa dumele hobane ke nna enwa , le tla shwa dibeng tsa lona .
43008025	Yaba ba re ho yena : O mang , wena ? Jesu a re ho bona : Ke hlile ke seo ke le boleletseng sona ho qaleng .
43008026	Ke na le ditaba tse ngata tsa ho le bolela , le tsa ho le ahlola ka tsona ; empa ya nthomileng ke wa nnete ; mme ditaba tseo ke di utlwileng ho yena ke di bolella lefatshe .
43008027	Ha ba ka ba utlwisisa hore o bua tsa Ntatae ho bona .
43008028	Jwale , Jesu a re ho bona : Etlare hobane le fanyehe Mora motho , ke moo le tla tseba hobane ke nna enwa , le hobane ha ke etse letho ke nnotshi , ke mpa ke bolela ditaba tseo jwalokaha Ntate a nthutile .
43008029	Ya nthomileng o na le nna . Ntate ha a ka a ntlohela ke nnotshi , kahobane ke ntse ke etsa kamehla se mo kgahlisang .
43008030	Ha a ntse a bolela tseo , ba bangata ba dumela ho yena .
43008031	Yaba Jesu o re ho Bajuda ba dumetseng ho yena : Ekare ha le tiisetsa lentsweng la ka , le tla ba barutuwa ba ka ka nnete ;
43008032	le tla tseba nnete , mme nnete e tla le lokolla .
43008033	Ba mo araba , ba re : Re leloko la Abrahama , ha re eso ho be bahlanka ba motho le ka mohla o le mong ; o bolela jwang , ha o re : Le tla lokollwa ?
43008034	Jesu a ba araba , a re : Kannetenete ke re ho lona : E mong le e mong ya etsang sebe , ke mohlanka wa sebe .
43008035	Mohlanka a ke ke a nna a dula hae kamehla , empa mora ke yena ya dulang teng kamehla .
43008036	Ka baka leo , ekare ha Mora a le lokolla etlaba le lokolotswe ka sebele .
43008037	Ke a tseba hobane le leloko la Abrahama ; empa le rata ho mpolaya , kahobane lentswe la ka ha le na tulo ho lona .
43008038	Nna ke bolela seo ke se boneng ho Ntate ; le lona he le etsa seo le se boneng ho ntata lona .
43008039	Ba araba , ba re ho yena : Ntata rona ke Abrahama . Jesu a re ho bona : Holane le bana ba Abrahama , le ka be le etsa mesebetsi ya Abrahama .
43008040	Athe jwale le rata ho mpolaya , nna ke leng motho ya le boleletseng nnete , eo ke e utlwileng ho Modimo ; Abrahama ha a ka a etsa hona .
43008041	Lona , le etsa mesebetsi ya ntata lona . Yaba ba re ho yena : Rona ha re a tswalwa bonyatsing ; ntata rona o mong feela , ke Modimo .
43008042	Jesu a re ho bona : Holane Modimo ke ntata lona , le ka be le nthata , kahobane ke tswile ho Modimo , mme ke tlile . Ha ke a itlisa , empa ke wona o nthomileng .
43008043	Ha le utlwisise puo ya ka keng ? Ke hobane le sitwa ho utlwa lentswe la ka .
43008044	Lona , le tswa ho ntata lona , e leng Diabolose , mme le rata ho phetha ditakatso tsa ntata lona . Yena ke mmolai haesale ho qaleng ; ha a dule nneteng hobane ha ho nnete ho yena . Ha a bolela leshano , o ipuella tsa hae ; hobane ke yena ya leshano , le ntate wa ya leshano .
43008045	Empa nna , kahobane ke bolela nnete , ha le ntumele .
43008046	Ke mang ho lona ya tla nkgodisa hore ke na le sebe ? Ha ke bua nnete , ha le ntumele keng ?
43008047	Eo e leng wa Modimo o utlwa mantswe a Modimo ; ke ka baka leo le sa utlweng , hobane le se ba Modimo .
43008048	Yaba Bajuda ba araba , ba re ho yena : Na ha re bue hantle , ha re re : O Mosamaria , mme o na le motemona na ?
43008049	Jesu a araba , a re : Nna , ha ke na motemona , ke mpa ke hlonepha Ntate , empa lona , le a nthlompolla .
43008050	Ha ke batle thoriso ya ka ; o teng ya e batlang , ya ahlolang .
43008051	Kannetenete ke re ho lona : Ekare ha motho a boloka lentswe la ka , a ke ke a bona lefu le ka mohla o le mong .
43008052	Yaba Bajuda ba re ho yena : Jwale , re a tseba hobane o na le motemona ; Abrahama o shwele , le bona baporofeta ; mme wena o re : Ekare ha motho a boloka lentswe la ka , a ke ke a utlwa lefu le ka mohla o le mong .
43008053	Na o moholo ho ntata rona Abrahama na ? Yena o shwele , le baporofeta ba shwele ; wena , o ipea mang na ?
43008054	Jesu a araba , a re : Ekare ha ke ithorisa e le nna , thoriso ya ka hase letho ; ya nthorisang ke Ntate , eo le reng ke Modimo wa lona .
43008055	Athe ha le mo tsebe . Nna , ke a mo tseba ; ha nka re , ha ke mo tsebe , nka ba leshano jwaloka lona ; empa ke a mo tseba , mme lentswe la hae ke a le boloka .
43008056	Abrahama , ntata lona , o nyakalletse ho bona letsatsi la ka , mme o le bone , a ba a thaba .
43008057	Yaba Bajuda ba re ho yena : Dilemo tsa hao ha di eso ho be mashome a mahlano , mme o re o bone Abrahama ?
43008058	Jesu a re ho bona : Kannetenete ke re ho lona : Abrahama ha a eso ho hlahe , ke ntse ke le teng .
43008059	Jwale , ba thola majwe hore ba mmetse ; empa Jesu a ipata , a tswa tempeleng , a iphetela hara bona ; mme a itsamaela jwalo .
43009001	Eitse Jesu ha a feta , a bona monna esale a tswalwa a foufetse .
43009002	Barutuwa ba hae ba mmotsa , ba re : Rabbi , ke mang ya sitilweng , kapa yena , kapa batswadi ba hae , haele moo a tswetswe a foufetse ?
43009003	Jesu a araba , a re : Ha ho a sitwa yena , leha e le batswadi ba hae , empa e le hore mesebetsi ya Modimo e bonahatswe ka yena .
43009004	E ka kgona ke etse mesebetsi ya ya nthomileng , letsatsi le eso ho dikele ; bosiu bo a tla , boo motho a sitwang ho sebetsa ka jona .
43009005	Ha ke sa le lefatsheng , ke lesedi la lefatshe .
43009006	Eitse hobane a bue jwalo , a tshwela mathe fatshe , a duba seretse ka mathe ao , mme a neta mahlo a sefofu ka seretse seo ,
43009007	a re ho sona : Ya iphotla letsheng la Silowe — ke ho re , ha ho fetolwa : Morongwa . — Mme sa ya , sa iphotla , sa kgutla se bona .
43009008	Ba ahisaneng le yena , le ba neng ba mmone pele hore ke mokopi , ba re : Na enwa hase ya neng a dula a kopa na ?
43009009	Ba bang ba ne ba re : Ke yena . Ba bang ba ne ba re : O tshwana le yena . Empa yena a re : Ke nna .
43009010	Yaba ba re ho yena : Mahlo a hao a tutubolohile ka mokgwa o jwang ?
43009011	A araba , a re : Motho ya bitswang Jesu o entse seretse , mme o nnetile mahlo ka sona , a ntoo re ho nna : Eya letsheng la Silowe , o iphotle . Ke ile , mme hobane ke iphotle , ka bona .
43009012	Yaba ba re ho yena : Eo o kae ? A re : Ha ke tsebe .
43009013	Ba isa ho bafarisi ya neng o foufetse pele .
43009014	Athe e be e le ka Sabatha Jesu a entseng seretse , a tutubolla mahlo a hae .
43009015	Jwale , bafarisi le bona ba mmotsa kamoo a kileng a bona kateng . A re ho bona : O mpeile seretse mahlong , mme ka iphotla , ka ba ka bona .
43009016	Ka baka leo , bafarisi ba bang ba re : Motho eo hase wa Modimo , hobane ha a boloke Sabatha . Ba bang ba re : Motho wa moetsadibe a ka etsa jwang mehlolo e kale ka eo na ? Mme phapang e ne e le teng hara bona .
43009017	Ba boela ba re ho sefofu : Wena , o reng ka yena , ha a o tutubolotse mahlo ? A re : Ke moporofeta .
43009018	Empa Bajuda ha ba ka ba dumela hobane o ne a foufetse , mme a bile a bona , ho fihlela ha ba bitsa batswadi ba ya neng a boetse a bona .
43009019	Ba ba botsa , ba re : Na enwa ke mora wa lona , eo le reng o ne a tswalwe a foufetse na ? O bona jwang jwale ?
43009020	Batswadi ba hae ba ba araba , ba re : Re a tseba hobane enwa ke mora wa rona , le hobane o hlahile a foufetse .
43009021	Empa haele mokgwa oo a bonang ka wona jwale , ha re o tsebe ; le ya tutubolotseng mahlo a hae , ha re mo tsebe ; mmotseng e le yena ; o se a na le dilemo , o tla ikarabela .
43009022	Batswadi ba hae ba bua jwalo ke ho tshaba Bajuda ; kahobane Bajuda ba ne ba se ba rerile hore , ekare ha motho ofe le ofe a ka bolela hore eo ke Kreste , o tla ntshwa sinagogeng .
43009023	Ke ka baka leo batswadi ba hae ba itseng : O se a na le dilemo , botsang yena .
43009024	Ba boela ba bitsa la bobedi motho ya neng a foufetse , ba re ho yena : Nea Modimo thoriso ; rona re a tseba hobane motho eo ke moetsadibe .
43009025	A araba , a re : Ha ekaba ke moetsadibe , teng ha ke tsebe ; ke tseba taba e le nngwe , ke hobane ke ne ke foufetse , mme jwale ke a bona .
43009026	Yaba ba boela ba re ho yena : O ile a o etsa eng ? O tutubolotse mahlo a hao jwang ?
43009027	A ba araba , a re : Ke se ke le boleletse , mme ha le a ka la mamela . Na taba eo le boetse le rata ho e utlwa ka baka lang na ? Na le lona le rata ho ba barutuwa ba hae na ?
43009028	Jwale , ba mo rohaka , ba re : Ke wena o leng morutuwa wa hae ; rona , re barutuwa ba Moshe .
43009029	Rona , re a tseba hobane Modimo o buile le Moshe ; haele eo , ha re tsebe moo a tswang teng .
43009030	Motho eo a ba araba , a re : Taba e makatsang ke ena ya hore ha le tsebe moo a tswang teng , athe o ntutuboletse mahlo .
43009031	Re a tseba hobane Modimo ha o utlwe baetsadibe ; empa ekare ha e mong a hlonepha Modimo , a etsa thato ya wona , o ye o mo utlwe .
43009032	Ha ho eso ho utlwahale le ka mohla o le mong hobane motho o tutubolotse mahlo a motho ya tswetsweng e le sefofu .
43009033	Hojane eo hase wa Modimo , o ne a ke ke a tseba ho etsa letho .
43009034	Ba mo araba , ba re : O tswaletswe dibeng kahohle , mme o ka hla wa re ruta na ! Yaba ba mo lelekela ntle .
43009035	Jesu a utlwa hobane ba mo lelekile ; yare ha a mo fumana , a re ho yena : Na o dumela ho Mora wa Modimo na ?
43009036	A araba , a re : Ke mang , Morena , ke tle ke dumele ho yena ?
43009037	Jesu a re ho yena : O mmone , mme e bile ke yena ya buang le wena .
43009038	Yaba o re : Ke a dumela , Morena . Mme a mo kgumamela .
43009039	Jesu a re : Ke tlile lefatsheng lena ho etsa kahlolo ya hore ba sa boneng ba bone , mme ba bonang ba fetohe difofu .
43009040	Bafarisi ba bang ba nang le yena , yare ha ba utlwa taba tseo , ba re ho yena : Na le rona re difofu na ? Jesu a re ho bona :
43009041	Hojane le difofu , le ka be le se na sebe ; empa jwale le re : Re a bona ; sebe sa lona se sala ke hona .
43010001	Kannetenete ke re ho lona : Ya sa keneng ka monyako lesakeng la dinku , a mpa a tlolela teng kahosele , ke leshodu le senokwane .
43010002	Empa ya kenang ka monyako , yena ke modisa wa dinku .
43010003	Molebedi wa monyako o ye a mmulele , mme dinku di utlwe lentswe la hae , mme a bitse dinku tsa hae ka mabitso a tsona , a di ise kantle .
43010004	Ere hobane a ntshe dinku tsa hae , a di etelle pele , mme dinku di mo latele , kahobane di tseba lentswe la hae .
43010005	Osele di ke ke tsa mo latela , empa di ka mmalehela , kahobane di sa tsebe lentswe la osele .
43010006	Jesu a ba bolella papiso eo , empa bona ha ba ka ba utlwisisa tseo a ba bolellang tsona hore na ke dife .
43010007	Jesu a boela a re ho bona : Kannetenete ke re ho lona : Ke nna monyako wa dinku .
43010008	Bohle ba tlileng pele ho nna , e ne e le mashodu le dinokwane , empa dinku ha di a ka tsa ba utlwa .
43010009	Ke nna monyako ; ekare ha motho a kena ka nna , o tla bolokeha ; o tla nne a kene , a tswe , a bone makgulo .
43010010	Senokwane ha se tle haese ho utswa , le ho hlaba , le ho timetsa feela ; nna , ke tlile hore di be le bophelo , di bo bone ka ho fetisisa .
43010011	Ke nna modisa ya molemo ; modisa ya molemo o beela dinku bophelo ba hae .
43010012	Empa ya ruilweng , eo e seng modisa , eo dinku e seng tsa hae ka sebele , ha a bona phiri e etla , o tlohela dinku , o a baleha ; mme phiri e tshwara dinku , e a di hasanya .
43010013	Ya ruilweng o a baleha , kahobane , e le ya ruilweng feela , mme ha a re letho ka dinku .
43010014	Ke nna modisa ya molemo , ke tseba dinku tsa ka , le dinku tsa ka di a ntseba .
43010015	Jwalokaha Ntate a ntseba , le nna ke tseba Ntate ; mme ke beela dinku bophelo ba ka .
43010016	Ke sa na le dinku tse ding , tseo e seng tsa lesaka lena ; le tsona e ka kgona ke di tlise , mme di tla utlwa lentswe la ka , mme mohlape o tla ba mong , modisa le yena a be mong .
43010017	Seo ke ratwang ke Ntate ka baka la sona ke hobane ke bea bophelo ba ka , ke tle ke boele ke bo nke .
43010018	Ha ho motho ya nkamohang bona ; ke nna ke bo beang ka ho rata ha ka ; ke na le matla a ho bo bea , le matla a ho boela ke bo nka . Taelo eo ke e nkile ho Ntate .
43010019	Yaba phapang e boela e eba teng hara Bajuda ka baka la dipolelo tseo .
43010020	Ba bangata ho bona ba ne ba re : O na le motemona , o a hlanya ; le mo mamellang na ?
43010021	Ba bang ba ne ba re : Ditaba tseo hase tsa motho ya nang le motemona . Na motemona a ka tutubolla mahlo a difofu na ?
43010022	Mokete wa Ntjhafalo ya tempele o no o etswa Jerusalema ; e ne e le mariha .
43010023	Jesu o ne a itsamaela tempeleng , mathuleng a Salomone .
43010024	Yaba Bajuda ba mo teela hare , ba re ho yena : O tla re dikadikisa ho fihlela neneng ? Ekare ha o le Kreste , o re bolelle phatlalatsa .
43010025	Jesu a ba araba , a re : Ke se ke le boleletse , mme ha le a ka la dumela ; mesebetsi eo ke e etsang ka lebitso la Ntate ke yona e mpakang .
43010026	Empa lona ha le dumele , kahobane ha le dinku tsa ka , jwalokaha ke se ke le boleletse .
43010027	Dinku tsa ka di utlwa lentswe la ka ; ke a di tseba , mme di a ntatela .
43010028	Nna ke di fa bophelo bo sa feleng , mme di ke ke tsa timela le ka mohla o le mong , mme ha ho motho ya ka di utlang letsohong la ka .
43010029	Ntate ya nneileng tsona o moholo ho bohle ; mme ha ho motho ya ka di utlang letsohong la Ntate .
43010030	Nna le Ntate , re bang feela .
43010031	Jwale , Bajuda ba boela ba thola majwe , ba tle ba mo tlepetse .
43010032	Jesu a ba araba , a re : Ke le bontshitse mesebetsi e mengata e metle , e tswang ho Ntate ; ke tlepeletswa ofe ho yona na ?
43010033	Bajuda ba mo fetola , ba re : Ha o tlepeletswe mosebetsi o motle , empa ke ka baka la nyefolo , kahobane o re o le motho , o iketsa Modimo .
43010034	Jesu a ba araba , a re : Na ha ho a ngolwa molaong wa lona , ho thwe : Ke itse : Le medimo ?
43010035	Ekare ha molao o bitsitse medimo bao lentswe la Modimo le tletseng bona , athe Lengolo ha le na ho tlolwa ,
43010036	haele nna ya halaleditsweng , ya romilweng lefatsheng ke Ntate , le ka bolela jwang , la re , ke a nyefola , ha ke itse , ke Mora wa Modimo ?
43010037	Ekare ha ke sa etse mesebetsi ya Ntate , se ntumeleng ;
43010038	empa ekare ha ke e etsa , mme le sa dumele ho nna , dumelang mesebetsi , hore le tle le tsebe , mme le dumele hobane Ntate o ka ho nna , le nna ke ka ho yena .
43010039	Ka baka leo , ba boela ba batla ho mo tshwara , empa a phonyoha matsohong a bona .
43010040	Yaba o boela a ya mose wane wa Jordane , moo Johanne a neng a kolobetsa teng pele ; mme a dula teng .
43010041	Ba bangata ba ya ho yena , ba re : Johanne yena ha a ka a etsa mohlolo leha o le mong ; empa taba tsohle tse boletsweng ke Johanne hodima enwa ke tsa nnete .
43010042	Mme moo , ha dumela ba bangata ho yena .
43011001	Monna ya kulang , ya bitswang Lasaro , o ne a le teng Bethania , motsaneng wa Maria le Maretha , ngwanabo .
43011002	Maria ke yena ya neng a tlotsitse Morena ka setlolo , a mo hlakola maoto ka moriri wa hae ; Lasaro ya kulang e ne e le kgaitsedi ya hae .
43011003	Bokgaitsedie ba romela ho Jesu , ba re : Bona , Morena , eo o mo ratang o a kula .
43011004	Yare ha Jesu a utlwa , a re : Ho kula hoo ha ho ise ho shweng , empa ho isa tlotlisong ya Modimo , hore Mora wa Modimo a tlotliswe ka hona .
43011005	Jesu o ne a rata Maretha , le Maria , ngwanabo , le Lasaro .
43011006	Mme leha a ne a utlwile hobane o a kula , a hla a dula matsatsi a mabedi moo a leng teng .
43011007	A ntoo re ho barutuwa ba hae : A re boeleng re yeng Judea .
43011008	Barutuwa ba re ho yena : Rabbi , Bajuda ha ba sa tswa batla ho o tlepetsa ka majwe , o se o boela teng na ?
43011009	Jesu a araba , a re : Na hora ha di leshome le metso e mmedi ho letsatsi le le leng na ? Ekare ha motho a tsamaya motshehare , a ke ke a kgoptjwa , kahobane o bona lesedi la lefatshe lena .
43011010	Empa ha motho a tsamaya bosiu , a ka kgoptjwa , kahobane ha ho lesedi ho yena .
43011011	Eitse hobane a bolele tseo , a re ho bona : Lasaro , motswalle wa rona , o robetse ; empa ke ya mo tsosa borokong .
43011012	Barutuwa ba hae ba re ho yena : Morena , ha a robetse , o tla fola .
43011013	Athe Jesu o ne a bolela ho shwa ha hae ; empa bona ba ne ba lekanya hore o bolela boroko ba ho robala .
43011014	Jwale , Jesu a ba bolella phatlalatsa , a re : Lasaro o shwele .
43011015	Mme ke thaba ka baka la lona , ha ke ne ke se teng , le tle le dumele ; empa a re yeng ho yena .
43011016	Yaba Thomase , ya bitswang Didima , o re ho balekane ba hae : A re yeng le rona , re tle re shwe le yena .
43011017	Jesu ha a fihla , a fumana matsatsi a se a le mane a le lebitleng .
43011018	Mme Bethania o ne a le haufi le Jerusalema , sebaka e le sa distadia tse ka bang leshome le metso e mehlano .
43011019	Bajuda ba bangata ba ne ba tlile ho Maretha le ho Maria , ho ba tshedisa bakeng sa ho shwa ha kgaitsedi ya bona .
43011020	Yare ha Maretha a utlwa hobane Jesu o a tla , a ya mo kgahlanyetsa ; empa Maria a sala tlung .
43011021	Maretha a re ho Jesu : Morena , hojane wa ba teng , kgaitsedi ya ka a ka be a sa ka a shwa .
43011022	Empa le jwale ke a tseba , hobane tsohle tseo o tla di kopa ho Modimo , Modimo o tla o fa tsona .
43011023	Jesu a re ho yena : Kgaitsedi ya hao o tla tsoha .
43011024	Maretha a re ho yena : Ke a tseba hobane o tla tsoha mohla tsoho , letsatsing la bofelo .
43011025	Jesu a re ho yena : Ke nna tsoho le bophelo ; ya dumelang ho nna , leha a shwele , o tla phela .
43011026	E mong le e mong ya phelang , mme a dumetse ho nna , a ke ke a shwa le ka mohla o le mong . Na o dumela hona na ?
43011027	Yena a re ho Jesu : E , Morena , ke a dumela hobane ke wena Kreste , Mora wa Modimo , eo ho itsweng , o tla tla lefatsheng .
43011028	Eitse hobane a bue jwalo , a ya bitsa Maria , ngwanabo , sephiring , a re : Moruti o teng , o a o bitsa .
43011029	Yare ha Maria a utlwa , a phakisa a tloha , a ya ho yena .
43011030	Jesu o ne a eso ho fihle motseng , empa o ne a sa dutse moo Maretha a mo kgahlanyeditseng teng .
43011031	Jwale , Bajuda ba neng ba le tlung le yena ba mo tshedisa , ha ba bona hoba Maria o phakisitse a tloha , a ba a tswela ntle , ba mo latela , ba re , o ya lebitleng ho lla teng .
43011032	Maria eitse ha a fihla moo Jesu a leng teng , ha a mmona , a itihela maotong a hae , a re ho yena : Morena , hojane oa ba teng , kgaitsedi ya ka a ka be a sa ka a shwa .
43011033	Jesu ha a mmona a lla , le Bajuda ba mo feheleditseng ba lla , a hlabeha moyeng , a sisimoha ,
43011034	a re : Le mmeile kae ? Ba re ho yena : Morena , tloo , o bone .
43011035	Yaba Jesu o a lla .
43011036	Yaba Bajuda ba re : A le ke le boneng ! o ne a mo rata hakakang !
43011037	Ba bang ho bona ba mpa ba re : Eo ya tutubolotseng mahlo a sefofu , o ne a sitwa keng ho etsa hore enwa a se ke a shwa ?
43011038	Jwale , Jesu a boela a hlabeha kahare ho yena , mme a ya lebitleng . Lebitla e ne e le lehaha , mme lejwe le ne le thibile monyako wa lona .
43011039	Jesu a re : Tlosang lejwe leo ! Maretha , kgaitsedi ya mofu , a re ho yena : Morena , o se a nkga ; hobane e se e le la bone a le mona .
43011040	Jesu a re ho yena : Na ha ke a ka ka o bolella hore , ekare ha o dumela , o tla bona kganya ya Modimo na ?
43011041	Jwale , ba tlosa lejwe moo mofu a beilweng teng . Yaba Jesu o emisetsa mahlo a hae hodimo , a re : Ntate , ke a o leboha hobane o nkutlwile .
43011042	Ke a tseba hobane o nkutlwa kamehla ; empa ke buile jwalo ka baka la bongata bo nteetseng hare , bo tle bo dumele hobane ke wena ya nthomileng .
43011043	Eitse hobane a bolele tseo , a howa ka lentswele le holo , a re : Lasaro , tswa moo !
43011044	Yaba mofu o tswa a thatilwe matsoho le maoto ka masela , a kgurumeditswe sefahleho ka tuku . Jesu a re ho bona : Mo lokolleng , le mo lesele a itsamaele .
43011045	Ba bangata hara Bajuda ba neng ba tlile ho Maria , ha ba bona tse entsweng ke Jesu , ba dumela ho yena .
43011046	Empa ba bang ho bona ba ya ho bafarisi , ba ba phetela tseo Jesu a di entseng .
43011047	Yaba baprista ba baholo le bafarisi ba bokella lekgotla , ba re : Re tla etsang , haele mona motho eo a etsa mehlolo e mengata na ?
43011048	Ekare ha re mo lesela jwalo , bohle ba tla dumela ho yena , mme Baroma ba tla tla , ba timetse motse wa rona le setjhaba sa rona .
43011049	E mong wa bona , Kaiafa , eo e neng e le moprista e moholo ka selemo seo , a re ho bona : Lona , ha le utlwisise letho .
43011050	Ha le hopole hobane ho ka ba molemo ho rona ha setjhaba se ka shwelwa ke motho a le mong , setjhaba kaofela se se ke sa timela .
43011051	O ne a sa bue jwalo a iqalla , empa , kahobane e ne e le moprista e moholo ka selemo seo , a poforeta hore Jesu o tshwanetse ho tla shwela setjhaba ,
43011052	e seng setjhaba feela , empa le hore a bokelle hammoho bana ba Modimo ba qhalaneng .
43011053	Ho qala mohlang oo , ba rera hammoho hore ba tle ba mmolaye .
43011054	Ka baka leo , Jesu ha a ka a hlola a tsamaya pontsheng hara Bajuda ; a mpa a tloha moo , a ya motseng o bitswang Efraime , naheng e haufi le nahathote , mme e hlola teng le barutuwa ba hae .
43011055	Paseka ya Bajuda ha e se e le haufi , ba bangata ba nyolohela Jerusalema , e eso ho be Paseka , ba tle ba itlhwekise .
43011056	Ba ne ba batla Jesu , ba botsana ba eme tempeleng , ba re : Lona , ha le lekanya , le reng ? Na a ke ke a tla moketeng ?
43011057	Mme baprista ba baholo le bafarisi ba ne ba entse molao wa hore , ekare ha motho a tseba moo a leng teng , e ka kgona a mmolele , ba tle ba mo tshware .
43012001	Eitse ha ho se ho tla feta matsatsi a tsheletseng , e ntoo ba Paseka , Jesu a fihla Bethania , moo Lasaro ya neng a shwele , a bileng a tsoswa ke yena , a neng a le teng .
43012002	A etsetswa selallo teng ; Maretha o ne a ba sebeletsa ; mme Lasaro e ne e le e mong wa ba dutseng dijong le yena .
43012003	Yaba Maria o nka ponto ya setlolo sa nareda e hlwekileng e theko e thata , a tlotsa maoto a Jesu , mme a mo hlakola maoto ka moriri wa hae . Ntlo ya ya ba ya tlala monkgo wa setlolo .
43012004	Yaba e mong wa barutuwa ba hae , Judase Iskariota , mora Simone , ya neng a tla mo eka , o re :
43012005	Setlolo seo se ne se sa rekeleng didenare tse makgolo a mararo , tsa newa bafumanehi na ?
43012006	A rialo , e seng kahobane a ne a hlokomela bafumanehi , empa e le kahobane e ne e le leshodu ; ke yena ya neng a na le mokotlana wa ditjhelete , mme o ne a inkela se kenngwang teng .
43012007	Empa Jesu a re : Mo lese ; o se boloketse letsatsi la ho epelwa ha ka .
43012008	Hobane haele bafumanehi , le tla nne le be le bona kamehla ; empa nna , le ke ke la ba le nna kamehla .
43012009	Bajuda ba bangata haholo ba utlwa hore o hona moo , mme ba tla , e seng ho bona Jesu feela , ba tla le ho bona Lasaro eo a neng a mo tsositse bafung .
43012010	Baprista ba baholo ba mpa ba rera hammoho ho bolaya le yena Lasaro .
43012011	Hobane Bajuda ba bangata ba ne ba ba tlohela ka baka la hae , mme ba ne ba dumela ho Jesu .
43012012	Ka hosasane , bongata bo boholo bo tlileng moketeng , yare ha bo utlwa hore Jesu o tla Jerusalema ,
43012013	ba nka makala a difate tsa palema , mme ba tswela ho mo kgahlanyetsa , ba howa , ba re : Hosanna ! ho bokwe morena wa Iseraele , ya tlang ka lebitso la Morena !
43012014	Jesu a fumana petsana ya esele , a e kalla ; jwalokaha ho ngodilwe , ho thwe :
43012015	Se tshabe , moradi wa Sione ; bona , Morena wa hao ke eo ya tlang , a kaletse petsana ya esele .
43012016	Barutuwa ba hae ha ba ka ba utlwisisa taba tseo , hona mohlang oo ; empa , eitse hobane Jesu a tlotliswe , ba elellwa hobane taba tseo di ne di ngodilwe hodima hae , le hobane ba mo entse tsona .
43012017	Bongata bo nang le yena bo ne bo paka hore o bitsitse Lasaro lebitleng , mme o mo tsositse bafung .
43012018	Ke ka baka leo hape ba bangata ba ileng ho mo kgahlanyetsa , kahobane ba ne ba utlwile mohlolo oo o entsweng ke yena .
43012019	Bafarisi ba bolellana ke hona , ba re : Lemohang hobane ha le thuse letho ; bonang , lefatshe lohle le mo setse morao .
43012020	Ha bo ho le Bagerike hara ba tlileng moketeng ho rapela .
43012021	Ba tla ho Filipi wa Bethsaida wa Galilea , ba mo kopa , ba re : Monghadi , re rata ho bona Jesu .
43012022	Filipi a tla , a bolella Andrease , mme Andrease le Filipi ba bolella Jesu .
43012023	Jesu a ba araba , a re : Nako e tlile eo Mora motho a tla tlotliswa ka yona .
43012024	Kannetenete ke re ho lona : Ekare ha hlaku ya mabele , e wetseng mobung , e sa shwe , e tla dula e nnotshi ; empa ha e eshwa , e hlahisa dijo tse ngata .
43012025	Ya ratang bophelo ba hae , o tla lahlehelwa ke jona ; empa ya hloyang bophelo ba hae lefatsheng lena , o tla bo bolokela bophelo bo sa feleng .
43012026	Ekare ha motho a ntshebeletsa , a ntatele ; mme moo ke leng teng , ya ntshebeletsang le yena o tla ba teng ; ekare ha motho a ntshebeletsa , Ntate o tla mo tlotlisa .
43012027	Jwale , moya wa ka o a sisimoha ; mme ke tla reng ? Na ke tla re : Ntate , o ntwele nakong ena ? Empa ke yona ntho eo ke tletseng nako ena .
43012028	Ntate , tlotlisa lebitso la hao ! Yaba lentswe le a tla le etswa lehodimong , la re : Ke se ke le tlotlisitse , mme ke tla nne ke le tlotlise !
43012029	Bongata bo emeng moo , hobane bo utlwe , ba re : Le dumile . Ba bang ba re : Lengeloi le buile le yena .
43012030	Jesu a araba , a re : Lentswe leo ha le a etsetswa nna , empa le etseditswe lona .
43012031	Jwale , e se e le kahlolo ya lefatshe lena ; jwale , morena wa lefatshe lena o tla lelekelwa ntle .
43012032	Mme nna , etlare hobane ke nyollwe lefatsheng , ke tla hulela batho bohle ho nna .
43012033	A rialo a lekanya lefu leo a tla shwa ka lona .
43012034	Bongata ba mo araba , ba re : Rona re utlwile ka molao hore Kreste o tla ba teng ka ho sa feleng , mme wena , o bolela jwang hobane e ka kgona Mora motho a nyollwe na ? Mora motho eo ke mang ?
43012035	Jesu a re ho bona : Le sa na le lesedi ka motsotso o se okae . Tsamayang ha le sa na le lesedi , hore lefifi le se ke la le tshwara ; hobane ya tsamayang lefifing , ha a tsebe moo a yang teng .
43012036	Ha le sa ntse le ena le lesedi , dumelang ho lesedi , le tle le fetohe bana ba lesedi . Jesu a bolela taba tseo , a ntoo tloha , a ipatela bona .
43012037	Leha a ne a entse mehlolo e kalo pontsheng ho bona , ba ne ba sa dumele ho yena ;
43012038	hore ho tle ho etsahale polelo ya moporofeta Esaia , ha a re : Morena , ke mang ya dumetseng seo a se utlwileng ho rona ? Mme letsoho la Morena le bonahetse ho mang ?
43012039	Ka baka leo , ba ne ba sitwa ho dumela , hobane Esaia o boetse a re :
43012040	O foufaditse mahlo a bona , mme o ba thatafaditse dipelo , hore ba se ke ba bona ka mahlo , ba se ke ba utlwisisa ka dipelo , ba se ke ba sokoloha , mme ke se ke ka ba fodisa .
43012041	Esaia o boletse taba tseo , mohla a bonang kganya ya hae , mme a bolela tsa hae .
43012042	Leha ho le jwalo , ba bangata , le hara baholo , ba dumela ho yena ; empa ba ne ba sa ipolele ka baka la bafarisi , esere ba lelekwa sinagogeng ;
43012043	hobane ba ratile thoriso e tswang ho batho , ho fetisa thoriso e tswang ho Modimo .
43012044	Jesu a mpa a howa , a re : Ya dumelang ho nna , ha a dumele ho nna , empa o dumela ho ya nthomileng .
43012045	Ya ntadimang , o tadima ya nthomileng .
43012046	Nna , ke tlile lefatsheng , ke le lesedi , hore e mong le e mong ya dumelang ho nna , a se ke a dula lefifing .
43012047	Ekare ha e mong a utlwa mantswe a ka , mme a sa dumele , nna ha ke mo ahlole ; hobane ha ke a tla ho ahlola lefatshe , empa e le ho pholosa lefatshe .
43012048	Ya ntahlang , mme a sa amohele mantswe a ka , o na le ya mo ahlolang ; lentswe leo ke le buileng , ke lona le tla mo ahlola ka letsatsi la bofelo .
43012049	Hobane ha ke a ka ka bolela ke iqalla tsa ka , empa Ntate ya nthomileng ke yena ya nneileng taelo ya seo ke tla se bolela , le ya mokgwa oo ke tla se bolela ka wona .
43012050	Mme ke a tseba hobane taelo ya hae ke bophelo bo sa feleng ; mme jwale , seo ke se bolelang , ke se bolela jwalokaha Ntate a mpoleletse sona .
43013001	Mokete wa Paseka ha o se o tla etswa , Jesu , ka ho tseba hobane nako ya hae e tlile ya ho tloha lefatsheng , ho ya ho Ntatae , jwalokaha a ne a ratile ba hae ba lefatsheng , a ba rata le ho isa qetellong .
43013002	Ha ho ntse ho lallwa , Diabolose a se a kentse pelong ya Judase Iskariota , mora Simone , takatso ya ho mo eka ,
43013003	Jesu , ka ho tseba hobane Ntatae o mo neile dintho tsohle matsohong , le hobane o tswile ho Modimo , mme o ya ho Modimo ,
43013004	a tsoha selallong , a hlobola kobo ya hae , a nka lesela , mme a itlama ka lona .
43013005	A ntoo tshela metsi mokekeng , mme a qala ho hlatswa maoto a barutuwa ba hae , a a hlakola ka lesela leo a itlamileng ka lona .
43013006	A tla le ho Simone Petrose ; eo a mpa a re ho yena : Morena , na wena o ka hlatswa maoto a ka na ?
43013007	Jesu a mo araba , a re : Seo ke se etsang , ha o se tsebe hona jwale , empa o tla se tseba hamorao .
43013008	Petrose a re ho yena : O ke ke wa ba wa hlatswa maoto a ka le ka mohla o le mong . Jesu a mo araba , a re : Ekare ha ke sa o hlatswe , ha o na kabelo ho nna .
43013009	Simone Petrose a re ho yena : Morena , a e se be maoto a ka feela , e be le wona matsoho le hlooho .
43013010	Jesu a re ho yena : Ya seng a hlatswitswe ha a sa na ho hlatsuwa , haese maoto feela , mme etlaba o se a hlwekile kahohle . Lona le hlwekile , empa e seng bohle .
43013011	Hobane o ne a tseba ya tla mo eka ; ke ka baka leo a itseng : Ha le a hlweka bohle .
43013012	Yare hobane a qete ho hlatswa maoto a bona , a nka kobo ya hae , a boela a dula ; mme a re ho bona : Hleka le utlwisisa seo ke le entseng sona na ?
43013013	Le mpitsa Moruti le Morena , mme le bolela hantle , hobane ke yena .
43013014	Mme jwale , ekare ha nna , ke leng Morena le Moruti , ke hlatswitse maoto a lona , le lona le tshwanetse ho hlatswana maoto .
43013015	Hobane ke le beetse mohlala , hore le etse jwalokaha ke le entse .
43013016	Kannetenete ke re ho lona : Mohlanka ha a moholo ho morena wa hae , le lenqosa ha le leholo ho ya le romileng .
43013017	Ekare ha le tseba taba tseo , le lehlohonolo ha le di etsa .
43013018	Ha ke bue ka lona kaofela ; ke tseba bao ke ba kgethileng , empa ke hore Lengolo le tle le etsahale , le reng : Ya jang bohobe le nna o nthahile ka serethe sa hae .
43013019	Ke le bolella taba eo e sa le jwale , e eso ho hlahe , hore mohla e hlahang , le dumele hobane ke nna .
43013020	Kannetenete ke re ho lona : Ya amohelang eo ke mo romang , o amohela nna ; mme ya amohelang nna , o amohela ya nthomileng .
43013021	Eitse ha Jesu a boletse taba tseo , a sisimoha moyeng , a tiisa , a re : Kannetenete ke re ho lona : E mong wa lona o tla nkeka .
43013022	Yaba barutuwa ba tadimana , ba tsielwa hoba o lekanya mang .
43013023	E mong wa barutuwa ba hae , eo Jesu a mo ratang , o ne a itshetlile sefubeng sa Jesu .
43013024	Yaba Simone Petrose o mo nyemotsa , hore a botse hoba o bolela mang .
43013025	Eo , ha a ntse a itshetlehile sefubeng sa Jesu , a mmotsa , a re : Morena , ke mang ?
43013026	Jesu a araba , a re : Ke yena eo ke tla mo nea sengwathwana , hobane ke se qopetse . Eitse hobane a se qopetse , a se nea Judase Iskariota , mora Simone .
43013027	Eitse hobane a nke sengwathwana , Satane a kena ho yena . Jwale , Jesu a re ho yena : Seo o se etsang , hlo o se etse kapele .
43013028	Empa ha ho a ka ha eba le a mong ho ba dutseng dijong , ya utlwisisang moo polelo eo e isang teng .
43013029	Erekaha Judase e ne e le yena ya nang le mokotlana wa ditjhelete , ba bang ba ne ba lekanya eka Jesu o mmolella , a re : O reke seo re se hlokelang mokete , leha e le se ka newang bafumanehi .
43013030	Eo a mpa a nka sengwathwana , a phakisa a tswa ; e ne e le bosiu .
43013031	Yare ha Judase a tswile , Jesu a re : Jwale , Mora motho o tlotlisitswe , mme Modimo o tlotlisitswe ka yena .
43013032	Mme ha Modimo o tlotlisitswe ka yena , Modimo o tla mo tlotlisa le yena ho wona , mme o tla phakisa o mo tlotlise .
43013033	Bana ba ka , ke sa dutse le lona ho se hokae ; le tla mpatla , mme jwalokaha ke boleletse Bajuda , ka re : Moo ke yang teng , lona le ka sitwa ho tla , jwale ke rialo le ho lona .
43013034	Ke le nea molao o motjha , ke hore le ratane ; jwalokaha ke le ratile , ratanang jwalo le lona .
43013035	Seo bohle ba tla tseba hobane le barutuwa ba ka ka sona , ke ha le ratana .
43013036	Simone Petrose a re ho yena : Morena , o ya kae ? Jesu a mo araba , a re : Moo ke yang teng , o ka sitwa ho ntatela jwale ; empa hamorao o tla ntatela teng .
43013037	Petrose a re ho yena : Morena , nka sitwa keng ho o latela jwale ? Athe ke tla tela bophelo ba ka ka baka la hao .
43013038	Jesu a mo araba , a re : O re , o tla tela bophelo ba hao ka baka la ka na ? Kannetenete ke re ho wena : Mokoko o eso ho lle , o tla be o se o ntatotse hararo .
43014001	Pelo tsa lona di se ferekane ; dumelang ho Modimo , le ho nna le dumele .
43014002	Meaho e mangata ka tlung ya Ntate ; hojane ha ho jwalo , nka be ke le boleletse ; ke ya ho le lokisetsa bodulo .
43014003	Mme etlare ha ke se ke ile , ke le lokiseditse bodulo , ke tla boela ke boye , ke le nkele ho nna , hore moo nna ke leng teng , le lona le be teng .
43014004	Mme moo ke yang , le a tseba , le tsela le a e tseba .
43014005	Thomase a re ho yena : Morena , ha re tsebe moo o yang ; tsela re ka e tseba jwang na ?
43014006	Jesu a re ho yena : Ke nna tsela , le nnete , le bophelo ; ha ho motho ya ka tlang ho Ntate , haese ka nna .
43014007	Hoja le a ntseba , le ka be le tseba le Ntate ; mme ho tloha jwale , le a mo tseba , le bile le mmone .
43014008	Filipi a re ho yena : Morena , re bontshe Ntate , mme etlaba ho re lekane .
43014009	Jesu a re ho yena : Ke dutse le lona nako e kalo , mme ha o a ka wa ntseba , Filipi , na ? Ya mponeng o bone Ntate , mme o ka rialo jwang , ha o re : Re bontshe Ntate ?
43014010	Na ha o dumele hobane ke ho Ntate , le hobane Ntate o ho nna ? Mantswe ao ke le bolellang wona , ha ke a bolele ke nnotshi ; mme Ntate ya dutseng ho nna , ke yena ya etsang mesebetsi eo ke e etsang .
43014011	Ntumeleng , hobane ke ho Ntate , le hoba Ntate o ho nna ; ho se jwalo , ntumeleng ka baka la yona mesebetsi .
43014012	Kannetenete ke re ho lona : Ya dumelang ho nna , mesebetsi eo ke e etsang , o tla e etsa le yena , o tla etsa le e fetisang ena , kahobane ke ya ho Ntate ;
43014013	mme tsohle tseo le tla di kopa ka lebitso la ka , ke tla di etsa , hore Ntate a tlotliswe ka Mora .
43014014	Ekare ha le kopa ntho ka lebitso la ka , ke tla e etsa .
43014015	Ekare ha le nthata , bolokang melao ya ka .
43014016	Mme ke tla rapela Ntate , mme o tla le nea Moemedi e mong , a tle a dule le lona ka ho sa feleng ;
43014017	ke ho re , Moya wa nnete , oo lefatshe le sa tlo ka le o amohela , kahobane ha le o bone , mme ha le o tsebe ; empa lona le a o tseba , hobane o dula le lona , mme o tla ba ka ho lona .
43014018	Ha nka ke ka le tlohela la ba dikgutsana ; ke sa tla boela ho lona .
43014019	Ho se ho se hokae , mme lefatshe ha le sa tla mpona ; empa lona le tla mpona ; erekaha nna ke phela , le lona le tla phela .
43014020	Ka tsatsi leo , le tla tseba hobane nna ke ho Ntate , le lona le ho nna , le nna ke ho lona .
43014021	Ya nang le melao ya ka , mme a e boloka , ke yena ya nthatang ; mme ya nthatang o tla ratwa ke Ntate ; le nna ke tla mo rata , mme ke tla ipontsha yena .
43014022	Judase , e seng Iskariota , a re : Morena , ke kang ha o tla ipontsha rona , o sa ipontshe lefatshe ?
43014023	Jesu a araba , a re ho yena : Ekare ha motho a nthata , o tla boloka lentswe la ka ; Ntate o tla mo rata , mme re tla tla ho yena , re ahe ho yena .
43014024	Ya sa nthateng , ha a boloke mantswe a ka ; mme lentswe leo le le utlwang , hase la ka , empa ke la Ntate ya nthomileng .
43014025	Ke le boleletse taba tseo , ke sa dutse le lona ;
43014026	empa Moemedi , e leng Moya o Halalelang , eo Ntate a tla mo roma ka lebitso la ka , ke yena ya tla le ruta tsohle , mme o tla le hopotsa le tsohle tseo ke le boleletseng tsona .
43014027	Ke le siela kgotso ; ke le fa kgotso ya ka ; ha ke le fe kamoo lefatshe le fang kateng . Dipelo tsa lona di se ferekane , mme di se tshohe .
43014028	Le utlwile ha ke itse ho lona : Ke a ya , mme ke tla boela ho lona . Hoja le a nthata , le ka be le thabile , ha ke itse : Ke ya ho Ntate ; hobane Ntate o moholo ho nna .
43014029	Mme jwale ke le boleletse tsona di eso ho hlahe , hore mohla di hlahang , le tle le dumele .
43014030	Ha nka ke ka hlola ke bua le lona haholo , hobane morena wa lefatshe lena o a tla ; mme ha a na letho ho nna .
43014031	Empa hore lefatshe le tsebe hobane ke rata Ntate , le hoba ke etsa kamoo Ntate a ntaetseng kateng , emang , a re tloheng mona .
43015001	Ke nna sefate sa nnete sa morara , mme molemi ke Ntate .
43015002	Lekala le leng le le leng le ho nna , le sa beheng , o a le rema ; mme le leng le le leng le behang , o a le hlahola hore le tle le eketse ho beha .
43015003	Lona , le se le hlahotswe ka lentswe leo ke le boleletseng lona .
43015004	Dulang ho nna , le nna ho lona . Jwaloka lekala ha le sitwa ho beha le nnotshi , ha le sa kgomarele sefate , ho jwalo le lona ha le sa nkgomarele .
43015005	Ke nna sefate sa morara , mme lona le makala . Ya dulang ho nna , le nna ke dula ho yena , eo o beha haholo ; hobane kantle ho nna le ka sitwa ho etsa letho .
43015006	Ekare ha motho a sa dule ho nna , o lahlelwa ntle , jwaloka lekala , mme o a omella ; mme makala a omeletseng a ye a rwallwe , a lahlelwe mollong , a tjhe .
43015007	Ha le dula ho nna , mme mantswe a ka a dula ho lona , le ka kopa seo le se ratang , mme le tla etsetswa sona .
43015008	Moo Ntate a tlotliswang teng , ke ha le beha haholo : le hona ke moo le tla ba barutuwa ba ka .
43015009	Jwalokaha Ntate a nthatile , le nna ke le ratile jwalo ; dulang leratong la ka .
43015010	Ha le boloka melao ya ka , le tla dula leratong la ka , jwalokaha le nna ke bolokile melao ya Ntate , mme ke dutse leratong la hae .
43015011	Ke le boleletse taba tseo , hore thabo ya ka e dule ho lona , mme thabo ya lona e tlale .
43015012	Molao wa ka ke hoba le ratane , jwalokaha ke le ratile .
43015013	Ha ho motho ya nang le lerato le fetang la ya tellang metswalle ya hae bophelo ba hae .
43015014	Lona le tla ba metswalle ya ka , ha le etsa tsohle tseo ke le laelang tsona .
43015015	Ha ke sa tla le bitsa bahlanka , kahobane mohlanka ha a tsebe se etswang ke morena wa hae ; ke le bitsitse metswalle , kahobane ke le tsebisitse tsohle tseo ke di utlwileng ho Ntate .
43015016	Hase lona le nkgethileng , ke nna ke le kgethileng , mme ke le beile hore le ye , mme le behe , mme ho beha ha wona ho tiye , e leng hore tsohle tseo le ka di qelang ho Ntate ka lebitso la ka , a le fe tsona .
43015017	Ke le laela tseo , le tle le ratane .
43015018	Ekare ha lefatshe le le hloya , le tsebe hobane le ntlhoile pele ho lona .
43015019	Hojane le le ba lefatshe , lefatshe le ka be le rata se sa lona ; erekaha le se ba lefatshe , ke mpa ke le kgethile lefatsheng , ka baka leo , lefatshe le le hloile .
43015020	Hopolang lentswe leo ke le boleletseng lona , ha ke ne ke re : Mohlanka ha a moholo ho morena wa hae . Ha ba ntlhorisitse , ba tla le hlorisa le lona ; ha ba bolokile lentswe la ka , ba tla boloka le la lona .
43015021	Empa ba tla le etsa tsohle tseo ka baka la lebitso la ka , kahobane ha ba tsebe ya nthomileng .
43015022	Hojane ke se ke ka tla , ka bua le bona , ba ka be ba se na sebe ; empa jwale , ha ba na seo ba ka qobeletsang sebe sa bona ka sona .
43015023	Ya ntlhoyang , o hloya le Ntate .
43015024	Hojane ke se ke ka etsa hara bona mesebetsi eo ho seng motho le a mong ya e entseng , ba ka be ba se na sebe ; jwale ba bone , mme ba hloile nna le Ntate .
43015025	Empa e le hore lentswe le ngodilweng molaong wa bona le etsahale , le reng : Ba ntlhoile feela .
43015026	Etlare hobane ho tle Moemedi eo ke tla mo roma ho lona , a etswa ho Ntate , e leng Moya wa nnete , o tswang ho Ntate , ke yena ya tla paka tsa ka .
43015027	Le lona le tla paka , hobane le bile le nna haesale le ho qaleng .
43016001	Ke le boleletse taba tseo , le tle le se ke la kgoptjwa .
43016002	Ba tla le leleka masinagogeng ; esita le nako e a tla , eo e mong le e mong ya le bolayang a tla hloma eka o sebeletsa Modimo .
43016003	Ba tla le etsa tseo , ke hobane ha ba tsebe Ntate , leha e le nna .
43016004	Ke mpa ke le boleletse taba tseo , hore nako ya tsona ha e tlile , le tle le hopole hobane ke na be ke le boleletse tsona . Ha ke sa ka ka le bolella tsona esale ho qaleng , ke hobane ke ne ke sa na le lona .
43016005	Jwale ke ya ho ya nthomileng , mme ha ho e mong ho lona ya mpotsang hore : O ya kae ?
43016006	Empa kahobane ke le boleletse tseo , dipelo tsa lona di tletse maswabi .
43016007	Leha ho le jwalo , ke le bolella nnete : ho molemo ho lona ha nka ikela ; hobane ha ke sa ye , Moemedi a ke ke a tla ho lona ; empa ha ke eya , ke tla mo romela ho lona .
43016008	Mme etlare hobane yena a tle , o tla kgodisa lefatshe , hore sebe se teng , le ho loka , le kahlolo :
43016009	sebe se teng , hobane ha ba dumele ho nna ;
43016010	ho loka ho teng , hobane ke ya ho Ntate , mme le ke ke la hlola le mpona ;
43016011	kahlolo e teng , hobane morena wa lefatshe lena o se a ahlotswe .
43016012	Ke sa na le ditaba tse ngata tseo nka beng ke le bolella tsona ; empa haele jwale , di ka le imela .
43016013	Empa etlare hobane eo a tle , e leng Moya wa nnete , o tla le tsamaisa nneteng yohle ; hobane o ke ke wa bua o iqalla tsa wona ; empa tsohle tseo o di utlwileng , o tla di bolela ; le hona o tla le tsebisa tse tla tla .
43016014	Wona o tla ntlotlisa , hobane o tla nka tse ho nna , o le tsebise tsona .
43016015	Tsohle tseo Ntate a nang le tsona , ke tsa ka ; ke ka baka leo ke itseng : O tla nka tse ho nna , o le tsebise tsona .
43016016	Ho se ho se hokae , mme ha le ka ke la mpona ; hape , ho se ho se hokae , mme le tla boela le mpone , hobane ke ya ho Ntate .
43016017	Barutuwa ba hae ba bang ba botsana , ba re : Taba eo a re bolellang yona ke ya eng , ha a re : Ho se ho se hokae , mme ha le ka ke la mpona ; hape , ho se ho se hokae , mme le tla boela le mpone ; hape ha a re : Ke ya ho Ntate ?
43016018	Mme ba re : Ke ho reng , ha a re : Ho se ho se hokae ? Ha re tsebe seo a se lekanyang .
43016019	Jesu a tseba hobane ba rata ho mmotsa , a ba a re ho bona : Le botsana seo ke tswa se bolela , ha ke itse : Ho se ho se hokae , mme ha le ka ke la mpona ; hape , ho se ho se hokae , mme le tla boela le mpone .
43016020	Kannetenete ke re ho lona : Le tla lla , le be le lle , mme lefatshe le tla thaba ; le tla utlwa bohloko , empa bohloko ba lona bo tla fetoha thabo .
43016021	Ere mosadi ha a beleha , a utlwe bohloko , hobane nako ya hae e tlile ; empa ha a tswetse ngwana , a lebale tsietsi ya hae ka baka la thabo ya hobane motho o tswetswe lefatsheng .
43016022	Le lona le utlwa bohloko jwale ; empa ke tla boela ke le bone , mme dipelo tsa lona di tla thaba , mme ha ho motho ya tla le amoha thabo ya lona .
43016023	Ka tsatsi leo , ha le ka ke la mpotsa letho . Kannetenete ke re ho lona : Ntho tsohle tseo le tla di qela ho Ntate ka lebitso la ka , o tla le fa tsona .
43016024	Ho fihlela jwale , ha le eso ho kope letho ka lebitso la ka ; kopang , mme le tla fuwa , thabo ya lona e tle e tlale .
43016025	Ke le boleletse taba tseo ka dipapiso ; empa nako e a tla , eo ke sa tlo hlola ke bua le lona ka dipapiso ; ke mpa ke tla le tsebisa tsa Ntate phatlalatsa .
43016026	Mohlang oo , le tla kopa ka lebitso la ka ; mme ha ke le bolelle hore ke tla le rapella ho Ntate ;
43016027	hobane Ntate o a le rata e le yena , kahobane le nthatile , mme le dumetse hoba ke tswa ho Modimo .
43016028	Ke tswile ho Ntate , ka tla lefatsheng ; jwale , ke boela ke tlohela lefatshe , ke ya ho Ntate .
43016029	Barutuwa ba hae ba re ho yena : Bona , jwale o bua phatlalatsa ; ha o sa bolela dipapiso .
43016030	Jwale , re a lemoha hobane o tseba tsohle , mme ha o a tshwanelwa ke ho botswa letho ke motho ; ke ka baka leo re dumelang hobane o tswa ho Modimo .
43016031	Jesu a ba araba , a re : Jwale le a dumela .
43016032	Bonang , nako e a tla , le jwale e se e tlile , eo le tla qhalana ka yona , e mong le e mong a ye ka tsela ya hae , le ntlohele ke nnotshi ; empa ha ke nnotshi , hobane Ntate o na le nna .
43016033	Ke le boleletse taba tseo , hore le be le kgotso ho nna . Le tla ba le mahlomola lefatsheng ; le mpe le bete dipelo ; ke hlotse lefatshe .
43017001	Jesu a bolela taba tseo , a ntoo lelaletsa mahlo a hae lehodimong , a re : Ntate , nako e tlile ! Tlotlisa Mora wa hao , hore Mora wa hao a o tlotlise le yena ;
43017002	hobane o mo neile borena hodima nama yohle , hore bohle bao o mo neileng bona a ba nee bophelo bo sa feleng .
43017003	Mme bophelo bo sa feleng , ke hore ba o tsebe , wena Modimo o nnotshi wa nnete , le Jesu Kreste eo o mo romileng .
43017004	Ke o tlotlisitse lefatsheng , ke phethile mosebetsi oo o neng o nneile wona hore ke o etse .
43017005	Jwale , wena Ntate , o ntlotlise ho wena ka kganya eo ke neng ke ena le yona ho wena , lefatshe le eso ho be teng .
43017006	Lebitso la hao ke le senoletse batho bao o nneileng bona lefatsheng ; e ne e le ba hao , mme o nneile bona , mme ba bolokile lentswe la hao .
43017007	Ba tsebile jwale hobane tsohle tseo o nneileng tsona , di tswa ho wena .
43017008	Hobane ke ba neile dipolelo tseo o nneileng tsona , mme ba di amohetse , mme ba tsebile kannete hobane ke tswa ho wena , mme ba dumetse hore ke wena o nthomileng .
43017009	Ke a ba rapella ; ha ke rapelle lefatshe , ke rapella bao o nneileng bona , hobane ke ba hao .
43017010	Mme tsohle tsa ka ke tsa hao , mme tsa hao ke tsa ka ; mme ke tlotliswa ka bona .
43017011	Ha ke sa le lefatsheng , empa bona ba sa le lefatsheng ; mme nna ke tla ho wena . Ntate ya halalelang , boloka ka lebitso la hao bao o nneileng bona , ba tle ba be bang , jwaloka rona .
43017012	Enere ha ke sa na le bona lefatsheng , ka nna ka ba boloka ka lebitso la hao . Ke sireleditse bao o nneileng bona , mme ha ho le a mong wa bona ya timetseng , haese mora timelo , hore Lengolo le etsahale .
43017013	Empa jwale , ke tla ho wena , mme ke bolela taba tsena ke sa le lefatsheng , hore ba be le thabo ya ka , mme e tlale ho bona .
43017014	Ke ba file lentswe la hao , mme lefatshe le ba hloile , kahobane e se ba lefatshe , jwalokaha le nna ke se wa lefatshe .
43017015	Ha ke o rapele hore o ba tlose lefatsheng , empa e le hore o ba sireletse bobeng .
43017016	Hase ba lefatshe , jwalokaha le nna ke se wa lefatshe .
43017017	O ba halaletse ka nnete ya hao ; lentswe la hao ke nnete .
43017018	Jwalokaha o nthomile lefatsheng , le nna ke ba romile lefatsheng .
43017019	Mme ke ikgalalletsa bona , hore le bona ba halaletswe ka nnete .
43017020	Ha ke rapelle bona feela , empa ke rapella le ba tlang ho dumela ho nna ka polelo ya bona ,
43017021	bohle ba tle ba be bang , jwalokaha wena , Ntate , o le ho nna , le nna ke le ho wena ; le bona ba be bang ho rona , hore lefatshe le tle le dumele hoba o nthomile .
43017022	Kganya eo o nneileng yona , ke ba neile yona , ba tle ba be bang , jwalokaha rona re le bang ;
43017023	nna ke be ho bona , mme wena o be ho nna , ba tle ba phethehe bonngweng , lefatshe le tle le tsebe hoba o nthomile , le hoba o ba ratile jwalokaha o nthatile .
43017024	Ntate , bao o nneileng bona , ke rata hore moo ke leng teng , le bona ba be teng le nna , ba tle ba tadime kganya ya ka , eo o nneileng yona ; hobane o nthatile lefatshe le eso ho thewe .
43017025	Ntate ya lokileng , lefatshe ha le a ka la o tseba , empa nna ke o tsebile ; le bana ba tsebile hoba o nthomile .
43017026	Ke ba tsebisitse lebitso la hao , mme ke tla nne ke ba tsebise lona , hore lerato leo o nthatileng ka lona le be ho bona , le nna ke be ho bona .
43018001	Eitse hobane Jesu a bolele taba tseo , a tswa le barutuwa ba hae , a ya mose wane wa molatswana wa Kedrone , moo tshimo e neng e le teng ; mme a kena teng le barutuwa ba hae .
43018002	Judase , ya mo ekang , le yena o ne a tseba nqalo eo ; hobane Jesu o ne a phuthehetse teng hangata le barutuwa ba hae .
43018003	Yaba Judase o ya le sehlopha , le bahlanka ba baprista ba baholo le ba bafarisi , a tla ka dilanterene , le ka dirumula , le ka dibetsa .
43018004	Jesu , kahobane a ne a tseba tsohle tse tla mo hlahela , a tswela ho bona , a re ho bona : Le batla mang ?
43018005	Ba mo araba , ba re : Jesu wa Nasaretha . Jesu a re ho bona : Ke nna enwa . Le yena Judase ya mo ekang , o ne a eme le bona .
43018006	Eitse hobane a ba bolelle , a re : Ke nna enwa , ba sutha kasanthao , ba wela fatshe .
43018007	Yaba o boela a ba botsa , a re : Le batla mang ? Ba re : Jesu wa Nasaretha .
43018008	Jesu a araba , a re : Ke le boleletse hore ke nna enwa . Ha le fela le batla nna , lesang batho bana ba ikele .
43018009	Ya eba hore lentswe le etsahale , leo a neng a le boletse , ha a itse : Ha ke a ka ka lahla le a mong wa bao o nneileng bona .
43018010	Simone Petrose o ne a ena le sabole ; a e tsomola , a hlatha mohlanka wa moprista e moholo , a mo kgaola tsebe e tona . Lebitso la mohlanka eo e ne e le Malkuse .
43018011	Yaba Jesu o re ho Petrose : Busetsa sabole ya hao selateng ; na nke ke ka nwa senwelo seo ke se neilweng ke Ntate ?
43018012	Jwale sehlopha , le molaodi wa sekete , le bahlanka ba Bajuda , ba tshwara Jesu , ba mo tlama ,
43018013	ba mo isa ho Anna pele ; hobane e ne e le ntata mosadi wa Kaiafa , moprista e moholo wa selemo seo .
43018014	Ke yena Kaiafa ya neng a eleditse Bajuda , hore ho ka ba molemo ha motho a le mong a ka shwela setjhaba .
43018015	Simone Petrose o ne a latela Jesu , a ena le morutuwa e mong ; morutuwa eo o ne a tsejwa ke moprista e moholo , mme a kena le Jesu lebaleng la moprista e moholo .
43018016	Empa Petrose a ema monyako kantle . Yaba morutuwa eo , ya tsejwang ke moprista e moholo , o tswela ntle , a bua le molebedi wa monyako , mme a kenya Petrose kateng .
43018017	Jwale , lekgabunyane leo e leng molebedi wa monyako , la re ho Petrose : Ha ke re , le wena o e mong wa barutuwa ba motho enwa na ? A re : Ha ke yena .
43018018	Bahlanka le manqosa ba ne ba le moo , ba besitse mollo , kahobane ho ne ho hatsetse , mme ba ne ba ikomosa ; le yena Petrose o ne a eme le bona , a ikomositse .
43018019	Jwale , moprista e moholo a botsa Jesu bakeng sa barutuwa ba hae le thuto ya hae .
43018020	Jesu a mo araba , a re : Ke buile le batho bohle pepeneneng , ka bua sinagogeng le tempeleng kamehla yohle , moo Bajuda bohle ba phuthehelang teng ; ha ke a ka ka bolela letho sephiring .
43018021	O mpotsetsang ? Botsa ba utlwileng seo ke ba boleletseng sona ; ke bona ba tsebang seo ke se boletseng .
43018022	Eitse hobane a rialo , e mong wa bahlanka ya emeng moo a otla Jesu ka thupa , a re : Na o araba moprista e moholo jwalo na ?
43018023	Jesu a mo araba , a re : Ha ke buile hampe , bolela bobe ba ka ; empa ha ke buile hantle , o nkotlelang na ?
43018024	Anna a ntoo mo romela , a ntse a tlamilwe , ho Kaiafa , moprista e moholo .
43018025	Haele Simone Petrose , o ne a ntse a eme moo , a ikomositse . Yaba ba re ho yena : Ha o morutuwa e mong wa hae le wena na ? A latola , a re : Ha ke yena .
43018026	E mong wa bahlanka ba moprista e moholo , e leng wa habo eo Petrose a mo kgaotseng tsebe , a re ho yena : Na ha ke a ka ka o bona le yena tshimong eo na ?
43018027	Empa Petrose a boela a latola ; yaba mokoko o se o lla .
43018028	Jwale , ba tloha ho Kaiafa ; ba isa Jesu kgotla ; e ne e le kameso ; empa bona ha ba ka ba kena kgotla ka sebele sa bona , hore ba tle ba se ke ba itshilafatsa , ba tle ba tsebe ho ja Paseka .
43018029	Ka baka leo , Pilato a tswela ho bona , a re : Na le qosa motho eo ka dife ?
43018030	Ba araba , ba re ho yena : Hoja enwa hase sesenyi , re ka be re sa ka ra o neela yena .
43018031	Pilato a re ho bona : Mo nkeng e le lona , le mo ahlole ka molao wa lona . Bajuda ba re ho yena : Ha re a dumellwa ho bolaya motho .
43018032	Ya eba hore polelo e boletsweng ke Jesu e etsahale , eo a lekantseng ka yona mofuta wa lefu leo a tla shwa ka lona .
43018033	Yaba Pilato o boela a kena kgotla , a bitsa Jesu , a re ho yena : A o morena wa Bajuda na ?
43018034	Jesu a mo araba , a re : Hleka o iqalla taba eo o nnotshi , kapa na ba bang ba o boleletse yona hodima ka na ?
43018035	Pilato a araba , a re : Na ke Mojuda , na ? Setjhaba sa heno le baprista ba baholo ba o neetse nna ; o entseng ?
43018036	Jesu a araba , a re : Mmuso wa ka ha o tswe lefatsheng lena ; hoja mmuso wa ka o tswa lefatsheng lena , bahlanka ba ka ba ka be ba ntwanela , ke tle ke se ke ka neelwa Bajuda ; empa jwale , mmuso wa ka hase wa mona .
43018037	Pilato a re ho yena : Ke ho re , o morena na ? Jesu a mo araba , a re : O a bolela , ke morena ; ke tswaletswe hona , mme ke tletse hona lefatsheng , ke tle ke pake nnete . E mong le e mong eo e leng wa nnete , o utlwa lentswe la ka .
43018038	Pilato a re ho yena : Nnete ke eng ? Eitse hobane a rialo , a boela a tswela ho Bajuda , a re ho bona : Haele nna , ha ke bone molato ho yena , leha o le mong .
43018039	Empa le na le mokgwa wa hore ke le lokollele motho mohla Paseka ; na le rata hore ke le lokollele morena wa Bajuda na ?
43018040	Ba boela ba howa bohle , ba re : E seng yena ; e mpe e be Barabase . Athe Barabase e ne e le sesenyi .
43019001	Jwale , Pilato a nka Jesu , a mo shapa .
43019002	Bahlabani ba loha mofapahlooho wa meutlwa , ba mo rwesa wona hloohong ; ba mo apesa le kobo ya purepera ;
43019003	ba ntoo mo atamela , ba re : Dumela , morena wa Bajuda ! Hape ba ne ba mo otla ka thupa .
43019004	Yaba Pilato o boela a tswela ntle , mme a re ho bona : Bonang , ke mo ntshetsa ntle ho lona , le tle le tsebe hobane ha ke fumane molato ho yena , leha o le mong .
43019005	Mme Jesu a tswela ntle a le jwalo , a rwetse mofapahlooho wa meutlwa , a apere kobo ya purepera . Pilato a re ho bona : Bonang , motho ke enwa .
43019006	Empa baprista ba baholo le bahlanka , yare ha ba mmona , ba howa , ba re : Mo thakgise ! mo thakgise ! Pilato a re ho bona : Mo nkeng e le lona , le mo thakgise ; hobane nna ha ke fumane molato ho yena .
43019007	Bajuda ba mo araba , ba re : Re na le molao , mme ka molao wa rona o lokelwa ke ho shwa , hobane o ikentse Mora wa Modimo .
43019008	Pilato ha a utlwa polelo eo , a eketsa ho tshaba .
43019009	A boela a kena kgotla , a re ho Jesu : O wa hokae na ? Empa Jesu ha a ka a mo nea karabo .
43019010	Pilato a re ho yena : Na ha o bue le nna keng ? Na ha o tsebe hobane ke na le matla a ho o thakgisa , le matla a ho o lokolla ?
43019011	Jesu a araba , a re : O ka be o se na matla ho nna le hanyenyane , hojane ha o a a newa a etswa hodimo ; ka baka leo , ya nneetseng wena o na le sebe se fetisang .
43019012	Jwale , Pilato a batla kamoo a ka mo lokollang kateng ; empa Bajuda ba howa , ba re : Ha o lokolla enwa , ha o motswalle wa Sesare ; e mong le e mong ya ipeang morena , o hana Sesare .
43019013	Eitse ha Pilato a utlwa taba eo , a ntshetsa Jesu ntle , mme a dula setulong sa kahlolo , nqalong e bitswang Letlapa , ka Seheberu ke Gabatha .
43019014	E ne e le letsatsi la ho hlekela Paseka , hora yona e batlile ho ba ya botshelela . Pilato a re ho Bajuda : Bonang , morena wa lona ke eo !
43019015	Empa ba howa , ba re : Mo tlose , mo tlose , mo thakgise ! Pilato a re ho bona : Ke thakgise morena wa lona na ? Baprista ba baholo ba araba , ba re : Ha re na morena , haese Sesare .
43019016	Yaba o ba neela yena , hore ba mo thakgise . Mme ba tshwara Jesu , ba ya le yena .
43019017	Yaba o tswa a jere sefapano sa hae , mme a tla nqalong e bitswang Lehata , eo , ka Seheberu , ho thweng , ke Golgotha .
43019018	Ba mo thakgisa hona moo , a ena le ba bang ba babedi , e mong ka letsohong la hae le letona , e mong ka ho le letshehadi , Jesu yena a le hare .
43019019	Pilato a ngola lengolo , a le maneha hodimo sefapanong ; ho ne ho ngodilwe hona : Jesu wa Nasaretha , morena wa Bajuda .
43019020	Bajuda ba bangata ba bala lengolo leo , hobane nqalo eo Jesu a thakgisitsweng ho yona e ne e le haufi le motse ; hape , le ne le ngodilwe ka Seheberu , ka Segerike , le ka Selatine .
43019021	Yaba baprista ba baholo ba Bajuda ba re ho Pilato : Se ngole : Morena wa Bajuda ; o mpe o ngole hore ke yena ya itseng : Ke nna morena wa Bajuda .
43019022	Pilato a araba , a re : Seo ke se ngodileng , ke se ngodile .
43019023	Jwale bahlabani , hobane ba thakgise Jesu , ba nka diaparo tsa hae , ba di etsa karolo tse nne , hore mohlabani e mong le e mong a be le ya hae ; ba nka le yona kobo ; kobo eo e ne e se na moroko , e lohilwe e teane kahohle .
43019024	Yaba ba bolellana , ba re : A re se ke ra e hahola , re mpe re e laole ka lotho , hore re tle re tsebe hobane e tla ba ya mang . Ya eba hore ho etsahale Lengolo le itseng : Ba arolelane diaparo tsa ka , mme ba laotse kobo ya ka ka lotho . Bahlabani ba fela ba etsa jwalo .
43019025	Mma Jesu , le ngwanabo mmae , le Maria , mohatsa Kleopa , le Maria Magdalena , ba ne ba eme pela sefapano sa Jesu .
43019026	Jesu ha a bona mmae le morutuwa eo a mo ratang a bapile le yena , a re ho mmae : Mosadi , bona , mora wa hao ke eo .
43019027	A ntoo re ho morutuwa : Bona , mmao ke eo . Ka nako yona eo , morutuwa eo a mo nkela ka tlung ha hae .
43019028	Taba tseo ha di fetile , Jesu , ka ho tseba hobane taba tsohle di se di phethehile , a re : Ke nyorilwe ; e le hore Lengolo le phethehe .
43019029	Nkgo e tletseng asene e ne e le teng moo ; ba tlatsa seponse ka asene , mme ba se thatela thupeng ya hisopa , ba se isa molomong wa hae .
43019030	Eitse hobane Jesu a nke asene , a re : Ho phethehile . Yaba o kebisa hlooho , a neela moya .
43019031	Bajuda ba rapela Pilato hore ba thakgisitsweng ba rojwe meomo , mme ba tloswe , hore ditopo di se ke tsa sala difapanong ka Sabatha , hobane ho ne ho hlekelwa yona , mme tsatsi leo la Sabatha e ne e le le leholo .
43019032	Yaba bahlabani ba tla , ba roba meomo ya wa pele , le ya e mong ya thakgisitsweng le yena .
43019033	Eitse ha ba etla ho Jesu , hobane ba bone hore o se a shwele , ba se ke ba mo roba meomo .
43019034	Empa e mong wa bahlabani a mo hlaba lehlakore ka lerumo , yaba madi le metsi a phakisa a tswa ho lona .
43019035	Ya boneng o pakile ; bopaki ba hae ke ba nnete ; o tseba hobane o bolela nnete , hore le lona le tle le dumele .
43019036	Hobane taba tseo di hlahile , hore Lengolo le etsahale le reng : Ha ho lesapo la hae le tlang ho rojwa .
43019037	Hape , lengolo le leng le re : Ba tla bona eo ba mo hlabileng .
43019038	Kamora tseo , Josefa wa Arimathea , e neng e le morutuwa wa Jesu , a mpa a ipatile ka baka la ho tshaba Bajuda , a kopa ho Pilato , hore a dumellwe ho nka setopo sa Jesu ; mme Pilato a mo dumella . Yaba o ya , a tlosa setopo sa Jesu .
43019039	Nikodema ya neng a tlile pele ho Jesu bosiu , le yena a tla , a jere mira le alooe tse tswakanntsweng , boima ba tsona bo batlile bo etsa ponto tse lekgolo .
43019040	Ba nka setopo sa Jesu , ba se phuthela ka masela hammoho le dinoko , ka mokgwa oo Bajuda ba epelang ka wona .
43019041	Nqalong eo , moo a neng a thakgisitswe , serapa se ne se le teng ; serapeng seo lebitla le ne le le teng , le letjha , moo ho neng ho eso ho patwe motho .
43019042	Ba bea Jesu hona teng , hobane ho ne ho hlekelwa Sabatha ya Bajuda , le kahobane lebitla le ne le le haufi .
43020001	Ka tsatsi le qalang veke , Maria Magdalena a ya lebitleng e sa le ka meso , ho sa le lerotho ; mme a bona hobane lejwe le tlositswe lebitleng .
43020002	Yaba o matha , a tla ho Simone Petrose , le ho morutuwa e mong ya ratwang ke Jesu , a re ho bona : Ba tlositse Morena lebitleng , mme ha re tsebe moo ba mmeileng teng .
43020003	Yaba Petrose o tloha le morutuwa e mong , ba ya lebitleng .
43020004	Ba ne ba matha hammoho ba babedi ; mme morutuwa e mong a siya Petrose , a fihla pele lebitleng ;
43020005	ha a inama ho nyarela , a bona masela a beilwe fatshe ; empa a se ke a kena .
43020006	Simone Petrose , ya neng a mo latela , le yena a fihla , a ba a kena lebitleng , a bona masela a beilwe fatshe .
43020007	Lesela le neng le beilwe hodima hlooho ya hae le ne le sa bewa le masela a mang , empa le ne le phuthilwe , le beilwe kathoko le nnotshi .
43020008	Morutuwa e mong ya neng a fihlile pele lebitleng , le yena a kena , a bona , mme a dumela .
43020009	Hobane ba ne ba eso ho utlwisise Lengolo le bolelang hore Kreste e ka kgona a tsohe bafung .
43020010	Barutuwa ba ntoo kgutlela hae .
43020011	Haele Maria , a nna a ema kantle pela lebitla , a ntse a lla ; a re a sa lla , a inama ho nyarela lebitleng .
43020012	Yaba o bona mangeloi a mabedi a apereng bosweu , a dutse , le leng le le hloohong , le leng le le maotong , moo setopo sa Jesu se neng se robaditswe teng .
43020013	A re ho yena : Mosadi , o llelang ? A re ho wona : Ke kahobane ba tlositse Morena ka , mme ha ke tsebe moo ba mmeileng teng .
43020014	Yare hobane a bue jwalo , a reteleha , a bona Jesu a eme ; empa o ne a sa tsebe hobane ke yena Jesu .
43020015	Jesu a re ho yena : Mosadi , o llelang ? O batla mang ? Yena , ka ho lekanya hore ke molemi wa tshimo , a re ho yena : Monghadi , ha ekaba ke wena o mo tlositseng , mpolelle moo o mmeileng teng , ke tle ke ye , ke mo nke .
43020016	Jesu a re ho yena Maria ! Yena a reteleha , a re ho yena : Rabuni ! — ka seheberu ke ho re moruti . —
43020017	Jesu a re ho yena : Se nkame , hobane ha ke eso ho nyolohele ho Ntate ; o mpe o ye ho banabeso , o re ho bona : Ke nyolohela ho Ntate , e leng le Ntata lona , ho Modimo wa ka , e leng le Modimo wa lona .
43020018	Maria Magdalena a tla , a bolella barutuwa hore o bone Morena , le hore o mmoleletse taba tseo .
43020019	Ka mantsiboya a letsatsi leo , e leng le qalang veke , menyako ha e ne e kwetswe ya moo barutuwa ba neng ba phuthehile teng , ka baka la ho tshaba Bajuda , Jesu a hlaha , a ema hara bona , a re ho bona : Kgotso e be le lona !
43020020	Yare hobane a bue jwalo , a ba bontsha matsoho le lehlakore la hae . Yaba barutuwa ba thaba , ha ba bona Morena .
43020021	Jesu a boela a re ho bona : Kgotso e be le lona ! Jwalokaha Ntate a nthomile , le nna ke le roma jwalo .
43020022	Eitse hobane a bue jwalo , a budulela ho bona , a re : Amohelang Moya o Halalelang !
43020023	Bao le tla ba tshwarela dibe , ba tla tshwarelwa tsona ; bao le tla ba balla dibe , ba tla ballwa tsona .
43020024	Thomase , ya bitswang Didima , e mong wa ba leshome le metso e mmedi , o ne a le siyo ho bona , ha Jesu a etla .
43020025	Barutuwa ba bang ba re ho yena : Re bone Morena . A mpa a re ho bona : Ekare ha ke sa bone maqeba a dithakgisa matsohong a hae , ka kenya monwana wa ka maqebeng a dithakgisa , ka kenya le letsoho la ka lehlakoreng la hae , nke ke ka dumela .
43020026	Eitse ha ditshiu tse robileng meno e le mmedi di fetile , barutuwa ba hae ba ne ba boetse ba le tlung , le Thomase a ena le bona . Yaba Jesu o a hlaha , menyako e ntse e kwetswe , a ema hara bona , a re : Kgotso e be le lona !
43020027	A ntoo re ho Thomase : Tlisa monwana wa hao mona , mme o tadime diatla tsa ka ; ntsha letsoho la hao , o le kenye lehlakoreng la ka , mme o se ke wa ba ya sa dumeleng , o mpe o be ya dumelang .
43020028	Thomase a araba , a re ho yena : Morena wa ka le Modimo wa ka !
43020029	Jesu a re ho yena : Kahobane o mpone , Thomase , o dumetse . Ho lehlohonolo ba dumetseng , leha ba sa ka ba bona .
43020030	Jesu a etsa mehlolo e meng e mengata pontsheng ya barutuwa ba hae , e sa ngolwang bukeng ena .
43020031	Empa eo e ngodilwe hore le tle le dumele hobane Jesu ke Kreste , Mora wa Modimo , le hore , ka ho dumela , le be le bophelo ka lebitso la hae .
43021001	Kamora tseo , Jesu a boela a ipontsha ho barutuwa ba hae pela lewatle la Tiberiase ; a ipontsha ka mokgwa ona :
43021002	Simone Petrose , le Thomase , ya bitswang Didima , le Nathanaele , wa Kana wa Galelea , le bara ba Sebedea , le barutuwa ba hae ba bang ba babedi ba ne ba le hammoho .
43021003	Simone Petrose a re ho bona : Ke ya tshwasa dihlapi . Ba re ho yena : Le rona re ya le wena . Yaba ba ya , ba kena sekepaneng ; empa ha ba ka ba tshwasa letho bosiung boo .
43021004	Eitse kameso , Jesu a tshoha a ema lebopong ; empa barutuwa ba ne ba sa tsebe hobane ke Jesu .
43021005	Yaba Jesu o re ho bona : Bana , na ha le na se ka jewang na ? Ba mo araba , ba re : Tjhe .
43021006	Yaba o re ho bona : Akgelang letlowa pela lehlakore le letona la sekepana , mme le tla di bona . Yaba ba le akgela , mme ba sitwa ho le hula ka baka la bongata ba dihlapi .
43021007	Morutuwa ya ratwang ke Jesu a re ho Petrose : Ke Morena . Yare ha Simone Petrose a utlwa hoba ke Morena , a apara kojwana ya hae , hobane o ne a hlobotse , mme a itihela lewatleng .
43021008	Barutuwa ba bang ba tla le sekepana , ba ntse ba hula letlowa le dihlapi ; hobane ba ne ba se hole le lefatshe , ditswe di ne di ka ba makgolo a mabedi .
43021009	Eitse hobane ba fihle lebopong , ba bona mashala a hlenneng , dihlapi di beilwe hodima wona , le bohobe .
43021010	Jesu a re ho lona : Tlisang dihlapi tse ding tsa tseo le sa tswa di tshwasa .
43021011	Simone Petrose a kena sekepaneng , a hulela letlowa fatshe , le tletse dihlapi tse kgolo tse lekgolo le mashome a mahlano a metso e meraro ; mme leha di ne di le kalo , letlowa ha le a ka la hahoha .
43021012	Jesu a re ho bona : Tloong , le je . Mme ho ne ho se e mong ho barutuwa ba hae ya betang pelo ho mmotsa hore : O mang ? Hobane ba ne ba tseba hobane ke Morena .
43021013	Yaba Jesu o tla , a nka bohobe , a ba nea bona , le dihlapi jwalo .
43021014	Leo e ne e se e le la boraro leo Jesu a ipontshitseng ho barutuwa ba hae , hobane a tsohe bafung .
43021015	Yare hobane ba qete ho ya , Jesu a re ho Simone Petrose : Simone , mora Jona , a o nthata haholo ho fetisa bana na ? A re ho yena : E , Morena , o tseba hoba ke a o rata . Jesu a re ho yena : Alosa dikonyana tsa ka .
43021016	A re ho yena la bobedi : Simone , mora Jona , a o a nthata na ? A re ho yena : E , Morena , o tseba hoba ke a o rata . Jesu a re ho yena : Disa dinku tsa ka .
43021017	A ba a re ho yena la boraro : Simone , mora Jona , a o a nthata na ? Petrose a swaba ke hobane a bile a mmotsa la boraro , a re : A o a nthata na ? A re ho yena : Morena , o tseba tsohle ; o tseba hoba ke a o rata . Jesu a re ho yena : Alosa dinku tsa ka .
43021018	Kannetenete ke re ho wena : Enereha o sa le motjha , o ne o itlama o nnotshi , o itsamaela moo o ratang teng ; empa etlare hobane o tsofale , o tla otlolla matsoho a hao , mme e mong o tla o tlama , a o ise moo o sa rateng teng .
43021019	O ne a rialo a lekanya mofuta wa lefu leo Petrose a tla tlotlisa Modimo ka lona . Yare hobane Jesu a bolele tseo , a re ho yena : Ntatele !
43021020	Petrose ha a reteleha , a bona morutuwa ya ratwang ke Jesu a latetse ; ke yena ya neng a itshetlehile sefubeng sa hae mohla selallo , a re : Morena , ke mang ya tla o eka ?
43021021	Yare Petrose ha a mmona , a re ho Jesu : Morena , ho tla ba jwang ho eo ?
43021022	Jesu a re ho yena : Ekare ha ke rata hore a dule ke be ke tle , e ka ba eng ho wena ? Wena , ntatele .
43021023	Kahoo , polelo ena ya nna ya tsamaya hara baena e reng , morutuwa eo ha a ka ke a shwa . Empa Jesu o ne a sa ka a mmolella hore yena a ke ke a shwa ; empa o ne a itse : Ekare ha ke rata hore a dule ke be ke tle , e ka ba eng ho wena ?
43021024	Morutuwa eo ke yena ya pakang taba tseo , ya di ngodileng ; mme re tseba hobane bopaki ba hae ke ba nnete .
43021025	Taba tse ding di sa le teng tse ngata , tseo Jesu a di entseng . Hojane di ka ngolwa ka bonngwe , ke lekanya hore le lona lefatshe le be le ke ke la lekana dibuka tse ka ngolwang .
44001001	Oho , Theofile , lengolo la pele ke le entse ka ditaba tsohle tseo Jesu a qadileng ho di etsa le ho ruta ka tsona ;
44001002	ka di fihlisa letsatsing leo a nyoloseditsweng lehodimong ka lona , hobane a laele , ka Moya o Halalelang , baapostola bao a ba kgethileng ;
44001003	e leng bao e neng ere hobane a utlwiswe bohloko , a ileng a ipontsha bona , a se a phela , ka dipontsho tse ngata tse kgodisang , ba mmona ka matsatsi a mashome a mane , a ntse a bolela tsa mmuso wa Modimo .
44001004	Enereha a phuthehile le bona , a ba laela hore ba se ke ba tloha Jerusalema , ba mpe ba lebelle pallo ya Ntate , eo le e utlwileng ho nna ,
44001005	hobane Johanne o fela a kile a kolobetsa ka metsi ; empa lona le tla kolobetswa ka Moya o Halalelang , ha ho fetile matsatsi a se makae .
44001006	Enereha ba phuthehile le yena , ba mmotsa , ba re : Morena , na o re , e se e le jwale o tla tsosa mmuso wa Iseraele na ?
44001007	A re ho bona : Ha ho a le lokela ho tseba mehla , leha e le dinako tseo Ntate a itaoletseng tsona a nnotshi .
44001008	Empa le tla fuwa matla mohla Moya o Halalelang o tlang ho lona , mme le tla ba dipaki tsa ka Jerusalema , le naheng yohle ya Judea , le ya Samaria , le ho isa pheletsong ya lefatshe .
44001009	Yare hobane a bolele taba tseo , a nyoloswa ba ntse ba mo tadimile , mme leru la mo tlosa mahlong a bona .
44001010	Ba re ba sa lelaletse lehodimong , ha a ntse a nyoloha , bonang , ha hlaha ho bona banna ba babedi , ba apereng diaparo tse tshweu ,
44001011	ba re : Banna ba Galelea , le ntse le emetseng , le lelaletse lehodimong ? Jesu eo ya nketsweng lehodimong a le hara lona , o tla be a tle ka mokgwa oo le mmoneng a eya lehodimong ka wona .
44001012	Yaba ba tloha thabeng eo , e bitswang ya Mehlwaare , bohaufi ba yona le Jerusalema bo le kale ka leeto la Sabatha , mme ba kgutlela Jerusalema .
44001013	Yare hobane ba kene hae , ba hlwella phaposing e kahodimo , moo ho neng ho dula Petrose , le Jakobo , le Johanne , le Andrease , le Filipi , le Thomase , le Bartholome , le Mattheu , le Jakobo , mora Alfea , le Simone Selote , le Judase , mora Jakobo .
44001014	Bao bohle ba nna ba tiisetsa ka pelo e le nngwe ho rapela le ho kopa , ba ena le basadi , le Maria , mma Jesu , le banababo .
44001015	Mehleng eo , Petrose a ema hara barutuwa moo ba phuthehetseng teng , bongata ba bona , ha ba balwa , bo batlile ho ba lekgolo le mashome a mabedi , a re :
44001016	Banna ba heso , ho ne ho tshwanela hore lengolo le etsahale , le porofetilweng ke Moya o Halalelang ka molomo wa Davida , le lekanyang Judase , eo e bileng motsamaisi wa ba tshwereng Jesu .
44001017	Hobane o ne a balwa hara rona , mme o ne a abetswe tshebeletso ena .
44001018	Empa yare hobane a ithekele tshimo ka moputso wa bokgopo , a itihela , a phatloha kalehare , mala a hae a ba a horometseha kaofela .
44001019	Ke taba e tsebilweng ke bohle ba ahileng Jerusalema , tshimo eo ba bile ba e reile Hakeldama , ka puo ya bona , ke ho re : Tshimo ya madi .
44001020	Hobane ho ngodilwe bukeng ya Dipesaleme , ho thwe : Boaho ba hae bo fetohe dithako , mme ho se be motho ya ahang teng ; hape : E mong a nke bodisa ba hae .
44001021	Ka baka leo , ho banna ba bileng le rona mehleng yohle eo Morena Jesu a tsamaileng le rona ,
44001022	ho qala kolobetsong ya Johanne ho fihlela letsatsi leo a nyolositsweng ho rona , e mong wa bona e ka kgona e be paki ya tsoho ya hae le rona .
44001023	Yaba ba hlahisa ba babedi , e mong e le Josefa , ya bitswang Barsabase , ya boetseng a reilwe Justuse , e mong e le Mathiase .
44001024	Ba rapela , ba re : Oho , Morena , wena ya tsebang dipelo tsa bohle , e be wena o supang eo o mo kgethileng ho ba babedi bana ;
44001025	hore a nke kabelo ya tshebeletso ena le ya boapostola bona Judase a bo kgelohileng ho ya sebakeng seo e leng sa hae .
44001026	Jwale ba laola ka lotho ; lotho ya ntsha Mathiase , a ba a kenngwa palong ya baapostola ba leshome le motso o mong .
44002001	Letsatsi la Pentekonta ha le se le fihlile , ba ne ba dutse bohle nqalong e le nngwe , ba le kgopolo e le nngwe .
44002002	Jwale hang , ha utluwa modumo o tswang lehodimong , o kang wa moya o fokang ka sefefo ; ntlo yohle eo ba dutseng ho yona ya tlala wona ;
44002003	maleme a arohaneng , a kang malakabe a mollo , a ba hlahela , a dula hodima e mong le e mong wa bona .
44002004	Mme bohle ba tlala Moya o Halalelang , mme ba qala ho bua ka dipuo disele , kamoo Moya o ba buisang kateng .
44002005	Ho ne ho le Bajuda ba aheletseng Jerusalema , banna ba tshabang Modimo , ba tswang ditjhabeng tsohle tse tlasa lehodimo .
44002006	Yare hobane modumo oo o utluwe , ha bokana batho ba bangata hammoho , mme ba tshoha , kahobane e mong le e mong a ne a ba utlwa ba bua puo e leng ya habo .
44002007	Ba ne ba hlollwa bohle , ba makala , mme ba ne ba botsana , ba re : Bonang , bao ba buang na hase Bagalelea kaofela ha bona na ?
44002008	Ho ya kang ha re ba utlwa ba bua puo eo e mong le e mong wa rona a tswaletsweng ho yona ?
44002009	Rona bohle Bapartha , Bamede , Baelame , le ba ahileng Mesopotamia , le Judea , le le Kapadosia , le Ponto , le Asia ,
44002010	le Frigia , le Pamfilia , le Egepeta , le dinaha tsa Libia tse bapileng le Sirene , le ba jakileng Roma , kapa e leng Bajuda , kapa e leng baproselite ;
44002011	Bakreta , le Baarabia , kaofela ha rona re ba utlwa jwang ba bolela dimakatso tsa Modimo ka puo tsa rona ?
44002012	Ba ne ba hlollwa bohle , ba nahana , ba botsana , ba re : Na taba eo ekaba keng ?
44002013	Empa ba bang ba soma , ba re : Ba kgotshe veine e tswai .
44002014	Yaba Petrose o ema le ba leshome le motso o mong , a phahamisa lentswe , a bua , a re : Banna ba Judea , le lona bohle ba aheletseng Jerusalema , tsebang , mme le mamele ditaba tsa ka hantle .
44002015	Batho bana ha ba tahwa jwalokaha le lekanya ; etswe e sa le hora ya boraro ya letsatsi .
44002016	Empa hona ke taba e neng e bolelwe ke moporofeta Joele , ha a re :
44002017	Mehleng ya bofelo , ho bolela Modimo , ke tla tshela nama yohle ka Moya wa ka ; bara ba lona le baradi ba lona ba tla porofeta ; ba batjha ba lona ba tla bona dipono , mme maqheku a lona a tla lora ditoro .
44002018	Mehleng eo , ke fela ke tla tshela bahlanka ba ka ba batona le ba batshehadi ka Moya wa ka , mme ba tla porofeta .
44002019	Ke tla etsa mehlolo hodimo lehodimong , le meeka tlase lefatsheng , madi , le mollo , le mouwane wa mosi .
44002020	Letsatsi le tla fetolwa lefifi , le kgwedi e fetolwe madi , tsatsi la Morena le leholo , le kganyang , le eso ho tle .
44002021	Mme e mong le e mong ya tla rapela lebitso la Morena o tla bolokeha .
44002022	Banna ba Iseraele , utlwang taba tsena : Jesu wa Nasaretha , monna eo le mo supisitsweng ke Modimo ka diketso tse matla , le ka meeka , le ka mehlolo eo Modimo o e entseng ka yena hara lona , jwalokaha le tseba le lona ,
44002023	o teletswe lefu ka morero o tiileng wa Modimo , le ka ho itsebela pele ha wona , mme le mo thakgisitse ka matsoho a bakgopo , le mmolaile .
44002024	Modimo o mo tsositse , wa mo lokolla ditlamong tsa lefu , kahobane ho ne ho se kamoo a ka tiiswang kateng , ke lona ruri .
44002025	Hobane Davida ha a mmolela , o itse : Ke beile Morena kamehla pela mahlo a ka , hobane o letsohong la ka le letona , ke tle ke se ke ka sisinngwa .
44002026	Pelo ya ka e thabile ke hona , le leleme la ka le nyakaletse ; esita le yona nama ya ka e tla phomola ka tshepo .
44002027	Hobane o ke ke wa tlohela moya wa ka nqalong ya bafu ; mokgethwa wa hao o ke ke wa mo lesa hore a bone ho bola .
44002028	O ntsebisitse tsela ya bophelo ; o tla nkgorisa ka thabo e tswang sefahlehong sa hao .
44002029	Banna ba heso , ha nke ke le bolelle phatlalatsa hore mopatriareka Davida o ne a shwe , a ba a patwa ; mme lebitla la hae le sa ntse le le teng hara rona ho fihela letsatsi la kajeno .
44002030	Empa erekaha e ne e le moporofeta , mme a tseba hobane Modimo o mmaletse ka kano hore Kreste , ka nama , o tla tswa mofuteng wa hae , a be a dule teroneng ya hae ;
44002031	ka ho iponela hoo pele , o boletse tsoho ya Kreste , a re , moya wa hae o ke ke wa tlohelwa nqalong ya bafu , le nama ya hae e ke ke ya bona ho bola .
44002032	Modimo o tsositse Jesu eo ; mme rona kaofela re dipaki tsa taba eo .
44002033	Eitse hobane a phahamisetswe letsohong le letona la Modimo , mme a nke pallo ya Moya o Halalelang ho Ntatae , o qhatsitse seo le se bonang , le se utlwang jwale .
44002034	Hobane Davida ha a ka a nyolohela mahodimong , empa ke yena ya itseng : Morena o itse ho Morena wa ka : Dula ka letsohong la ka le letona ,
44002035	ke be ke bee bao e leng dira ho wena bonamelo ba maoto a hao .
44002036	Ka baka leo , ntlo yohle ya Iseraele e ke e tsebe kannete , hobane Jesu eo le mo thakgisitseng , Modimo o mo entse Morena le Kreste .
44002037	Eitse ha ba utlwa hoo , ba hlajwa dipelo , mme ba re ho Petrose le ho baapostola ba bang : Banna ba heso , re tla etsa jwang ?
44002038	Petrose a re ho bona : Bakang , mme e mong le e mong wa lona a kolobeletswe ka lebitso la Jesu Kreste tshwarelong ya dibe , mme le tla nka neo ya Moya o Halalelang .
44002039	Hobane pallo eo e etseditswe lona , le bana ba lona , le ba leng hole kaofela , ba sa tlang ho bitswa ke Morena , Modimo wa rona .
44002040	A tiisa ka ditaba tse ding tse ngata , a ba kgothatsa , a re : Ipolokeng mofuteng ona o kgopo .
44002041	Yaba ba amohetseng polelo ya hae ka thabo ba kolobetswa , mme barutuwa ba ekeletswa tsatsing leo ka batho ba dikete tse batlileng ho ba tharo .
44002042	Ba ne ba tiisetsa thutong ya baapostola , le kopanong ya boena , le ho ngwathweng ha bohobe , le merapelong .
44002043	Tshabo ya wela batho bohle , mme mehlolo le meeka e mengata ya nna ya etswa ke baapostola .
44002044	Bohle ba dumetseng ba ne ba dula hammoho ; ba ne ba teanya dintho tsa bona kaofela hore e be tsa bohle .
44002045	Ba ne ba rekisa ka masimo a bona le ka mesebetsi ya bona , mme ba ne ba abela , bohle , kamoo e mong le e mong a hlokang kateng .
44002046	Ba ne ba tiisetsa tempeleng ka matsatsi wohle , ba le pelo e le nngwe ; enereha ba etswa tlung e nngwe , ba ne ba kena ho e nngwe , ba ntse ba ngwatha bohobe ; ba ne ba eja dijo tsa bona ka thabo le ka dipelo tse monate ,
44002047	ba boka Modimo , mme ba kgahlisa setjhaba kaofela . Mme Morena a nna eketsa kereke ka tsatsi le leng le le leng ka batho ba bolokehang .
44003001	Petrose le Johanne ba ne ba nyolohela hammoho tempeleng ka hora ya thapelo , e leng ya boroba mono o le mong .
44003002	Monna e mong , eo e neng e bile seritsa haesale a etswa popelong ya mmae , o ne a nne a jarwe , a bewe ka matsatsi wohle monyako wa tempele , o reilweng o Motle , a tle a kope thuso ho ba kenang tempeleng .
44003003	Monna eo , eitse ha a bona Petrose le Johanne ba ya kena tempeleng , a ba rapela hore ba mo nee thuso .
44003004	Empa Petrose a mo hlaba ka mahlo , a ena le Johanne , a re : Re tadime .
44003005	Eo a ba tadimisisa , a lebella hore ba tla mo nea ho hong .
44003006	Yaba Petrose o re : Ha ke na silefera le kgauta ; empa seo ke nang le sona , ke o fa sona : Ka lebitso la Jesu wa Nasaretha , ema , o tsamaye .
44003007	A ntoo mo tshwara ka letsoho le letona , a mo emisa , mme maoto le maqaqailane a hae a hla a tiya kapele .
44003008	A tlolela hodimo , a ema , a tsamaya ; a ba a kena tempeleng le bona , a ntse a tsamaya , a tlola , a boka Modimo .
44003009	Batho kaofela ba mmona a tsamaya , a boka Modimo .
44003010	Ba mo tseba hore ke yena ya neng a dulela thuso monyakong o Motle wa tempele ; mme ba tlala ho babatsa le ho makala ka se entsweng ho yena .
44003011	Mme kahobane seritsa se fodisitsweng se ne se tshwere Petrose le Johanne ka letsoho , batho kaofela hammoho ba ba mathela mathuleng a bitswang a Salomone , ba maketse haholo .
44003012	Petrose ha a bona hoo , a bolella setjhaba , a re : Banna ba Iseraele , le tsotelang taba eo ? Le re hlabelang ka mahlo , jwaloka eka ke ka matla a rona , kapa ka borapedi ba rona re tsamaisitseng motho eo ?
44003013	Modimo wa Abrahama , wa Isaaka , le wa Jakobo , Modimo wa bontata rona , o tlotlisitse mohlanka wa wona Jesu , eo le mo neetseng Pilato , la mo latola pela hae , leha yena a ne a ahlotse ho mo lokolla .
44003014	Le latotse Ya halalelang , Ya lokileng , mme le qetse hore le sitswe ka mmolai .
44003015	Le bile le bolaile Monga bophelo ; empa Modimo o mo tsositse bafung , mme rona , re dipaki tsa taba eo .
44003016	Ke kahobane re dumetse lebitso la hae , lebitso la hae le tiisitseng motho eo le mmonang , le mo tsebang , mme tumelo e tswang ho yena Jesu e mo fodisitse hantlentle pontsheng ya lona kaofela .
44003017	Mme jwale , bana ba Ntate , ke a tseba hobane le entse hoo ka baka la ho se tsebe , le wona marena a lona .
44003018	Empa Modimo o phethile jwalo ditaba tseo o neng o di boletse pele ka melomo ya baporofeta bohle ba wona , hore Kreste o tla utlwiswa bohloko .
44003019	Bakang ke hona , mme le sokolohe , dibe tsa lona di tle di hlakolwe ,
44003020	hore ho tle ho be ho fihle mehla ya kgatholoho ka ponahalo ya Morena , mme a rome Jesu Kreste , ya boletsweng pele ho lona ,
44003021	eo lehodimo le tshwanetseng ho ba le yena ho be ho fihle mehla ya tokiso ya dintho tsohle , eo Modimo o e boletseng ka melomo ya baporofeta ba halalelang ba wona bohle , haesale le tshimolohong .
44003022	Hobane Moshe o fela a boleletse bontata rona , a re : Morena , Modimo wa lona , o tla le hlahisetsa moporofeta hara banababo lona , ya jwaloka nna ; le mo utlwe ditabeng tsohle tseo a tla le bolella tsona .
44003023	Mme e mong le e mong ya hanang ho utlwa moporofeta eo , o tla tloswa hara setjhaba .
44003024	Le hona baporofeta kaofela , ho qala ka Samuele , le ba mo hlahlamileng , bohle ba buileng ba porofetile mehla ena .
44003025	Ke lona le leng bana ba baporofeta le ba selekane seo Modimo o se hlabileng le bontata rona , wa re ho Abrahama : Ditjhaba tsohle tsa lefatshe di tla hlohonolofalla lelokong la hao .
44003026	Ke lona bao Modimo o qadileng ka lona ho le hlahisetsa mohlanka wa wona Jesu , wa mo roma ho tla le hlohonolofatsa , ka ho sokolla e mong le e mong wa lona bobeng ba hae .
44004001	Yare ba sa bua le batho , baprista ba fihla ho bona , ba ena le molaodi wa tempele le basadusi ,
44004002	ba ferekane dipelo ke hobane Petrose le Johanne ba ruta batho , mme ba bolela tsoho ya bafu ka ya Jesu .
44004003	Ba ba tshwara , ba ba kenya teronkong ho fihlela hosasane ; hobane e ne e se e le mantsiboya .
44004004	Leha ho le jwalo , ba bangata ho ba utlwileng lentswe ba dumela ; ha ba balwa , ya batla e eba banna ba kete tse hlano .
44004005	Yare hosasane , marena le baholo le bangodi ba bokana hona Jerusalema ,
44004006	ba ena le Anna , moprista e moholo , le Kaiafa , le Johanne , le Aleksandere , le bohle bao e leng ba mofuta wa boprista ba boholo .
44004007	Eitse hobane ba emise baapostola hara bona , ba ba botsa , ba re : Le entse hoo ka matla afe , kapa ka lebitso lefe na ?
44004008	Yaba Petrose , a tletse Moya o Halalelang , o ba bolella , a re : Marena a setjhaba , le lona baholo ba Iseraele ,
44004009	haele mona re botswa kajeno ketso e nngwe e molemo e entsweng ho motho wa sehole , hore ho tsejwe hore na o fodisitswe ka mokgwa o jwang ,
44004010	ho ke ho tsejwe ke lona kaofela le ke setjhaba sohle sa Iseraele , hobane motho enwa ya emeng pela lona , o fodisitswe ka lebitso la Jesu Kreste wa Nasaretha , eo lona le mo thakgisitseng , eo Modimo o mpang o mo tsositse bafung .
44004011	Ke yena e leng lejwe le nyatsitsweng ke lona dihahi , le entsweng lejwe la ntlha la motheo .
44004012	Mme ha ho poloko ho e mong ; hobane ha ho lebitso le leng tlasa lehodimo , leo batho ba le neilweng , leo re ka bolokehang ka lona .
44004013	Eitse ha ba bona ho tiya ha Petrose le Johanne , athe ba tseba hobane ke batho ba sa rutehang , e le batho feela , ba makala , mme ba lemoha hobane ba kile ba tsamaya le Jesu .
44004014	Empa , kahobane ba ne ba bona ya fodisitsweng a eme le bona , ba hloka seo ba ka arabang ka sona .
44004015	Eitse hobane ba ba laele hore ba ke ba tlohe kgotla , ba botsana ,
44004016	ba re : Batho bao re tla ba etsang na ? Hobane , haele hore mohlolo o bonahalang o entswe ke bona , ke taba e tsejwang ke bohle ba ahileng Jerusalema , mme re ka sitwa ho ho latola .
44004017	Empa hore taba tseo di se ke tsa eketsa ho hosana hara batho , a re ba laeleng ka ho ba sokela hore ba se ke ba boela ba ruta motho , leha a le mong , ka lebitso leo .
44004018	Yaba ba boela ba ba bitsa , ba ba laela hore ba se ke ba bolela le hanyenyane , leha e le ho ruta , ka lebitso la Jesu .
44004019	Empa Petrose le Johanne ba ba araba , ba re : A ho ahlole lona hore na ke taba e lokileng pela Modimo ho utlwa lona ho fetisa Modimo na ?
44004020	Hobane haele rona , ha ho kamoo re ka lesang ho bolela kateng , tseo re di boneng le tseo re di utlwileng .
44004021	Jwale , ba ba lokolla ba ntse ba ba sokela , ba sa bone kamoo ba ka ba otlang kateng ka baka la setjhaba ; hobane bohle ba ne ba tlotlisa Modimo ka baka la se entsweng .
44004022	Etswe motho eo mohlolo oo wa phodiso o neng o entswe hodima hae , dilemo tsa hae di ne di se di feta mashome a mane .
44004023	Eitse hobane ba lokollwe , ba kgutlela ho ba habo , ba ba tsebisa tsohle tseo ba di boleletsweng ke baprista ba baholo , le ke baholo .
44004024	Bao , ha ba utlwa tseo , ba phahamisetsa mantswe a bona ho Modimo ka pelo e le nngwe , ba re : Oho , Morena , ke wena Modimo o entseng lehodimo , le lefatshe , le lewatle , le tsohle tse ho wona .
44004025	O boletse ka molomo wa Davida , mohlanka wa hao , wa re : Na baditjhaba ba dumadumelang , mme ditjhaba di rerelang ditaba tsa lefeela ?
44004026	Marena a lefatshe a phuthehile , le baholo ba kopane hammoho ho lwantsha Morena le Motlotsuwa wa hae .
44004027	Hobane efela Heroda , le Ponse Pilato , le baditjhaba , le meloko ya Iseraele e kopane hammoho ho lwantsha Jesu , mohlanka wa hao ya halalelang , eo o mo tlotsitseng ;
44004028	le ho etsa tsohle tseo letsoho la hao le thato ya hao e di laetseng pele hore di etsahale .
44004029	Jwale , Morena , bona ditshokelo tsa bona , mme o nee bahlanka ba hao matla a ho bolela lentswe la hao , ba sa tshabe letho .
44004030	Mme o otlolle letsoho la hao ho fodisa batho , le ho etsa meeka le mehlolo ka lebitso la Jesu , mohlanka wa hao ya halalelang .
44004031	Eitse hobane ba rapele , nqalo eo ba phuthehetseng ho yona ya sisinyeha , mme bohle ba tlala Moya o Halalelang , mme ba bolela lentswe la Modimo ka matla .
44004032	Bongata bohle ba ba dumetseng bo ne bo le pelo e le nngwe le moya o le mong feela ; ho ne ho se motho ya reng , dintho tseo a nang le tsona ke tsa hae , empa dintho tsa e mong le e mong ba ne ba re , ke tsa bona bohle .
44004033	Baapostola ba ne ba paka tsoho ya Morena Jesu Kreste ka matla a maholo , mme hlohonolofatso e kgolo e ne e dula hodima bona bohle .
44004034	Le hona ho ne ho se motho ya hlokang letho hara bona ; hobane bohle ba neng ba ena le masimo , leha e le matlo , ba ne ba rekisa ka wona , ba tlisa theko ya tse rekilweng ,
44004035	ba e bea maotong a baapostola ; mme e mong le e mong o ne a abelwa kamoo a hlokang kateng .
44004036	Le yena Jose , ya reilweng Barnabase ke baapostola , e leng ho re , mora tshediso , ha ho fetolwa , e neng e le Molevi , ya tswaletsweng Sipera ,
44004037	o ne a ena le tshimo ; a rekisa ka yona , mme a tlisa theko ya yona , a e bea maotong a baapostola .
44005001	Empa monna e mong ya bitswang Ananiase , a ena le Safira , mosadi wa hae , a rekisa ka tshimo .
44005002	A ikarolela theko ya yona ka nqa e nngwe , ba dumellane le mosadi wa hae , mme se setseng a se tlisa , a se bea maotong a baapostola .
44005003	Empa Petrose a re : Ananiase , na Satane o hapile pelo ya hao jwang , hore o etse leshano ho Moya o Halalelang , le ho ikarolela theko ya tshimo ka nqa e nngwe na ?
44005004	Ha ke re , tshimo leha e be e ituletse , e ne e le ya hao ? mme leha o ne o rekile ka yona , theko ya yona e ne e sa ntse e le ya hao na ? Ho ile kang ha o hopotse taba eo pelong ya hao ? Leshano leo ha o a le etsa ho batho , empa o le entse ho Modimo .
44005005	Yare ha Ananiase a utlwa mantswe ao , a wela fatshe , a shwa ; mme bohle ba utlwileng taba tseo , ba tshwarwa ke tshabo e kgolo .
44005006	Jwale , bahlankana ba ema , ba mo phuthela , mme ba ya mo epela .
44005007	Ha ho fetile dihora tse batlileng ho ba tharo , mosadi wa hae le yena a kena , a sa tsebe se hlahileng .
44005008	Petrose a mmotsa , a re : Ako mpolelle hore na le rekile ka tshimo ho le hokalo na ? A re : E , ho hokalo .
44005009	Petrose a re ho yena : Le dumellane jwang ho leka Moya wa Morena na ? Bona , maoto a ba epetseng monna wa hao e se e le ao monyako , mme le wena ba se ba tla o nka .
44005010	Yaba o se a wela maotong a hae , a eshwa . Bahlankana , eitse ha ba kena , ba mo fumana a se a shwele , mme ba ya mo epela ho monna wa hae .
44005011	Mme tshabo e kgolo ya tshwara kereke kaofela le bohle ba utlwileng taba tseo .
44005012	Mehlolo e mengata le meeka e mengata e ne e etswa hara setjhaba ka matsoho a baapostola ; mme bohle ba ne ba phuthehela mathuleng a Salomone , ba le pelo e le nngwe .
44005013	Ho ne ho se motho wa ba bang ya betang pelo ho kopana le bona ; empa setjhaba sona se ne se ba rorisa haholo .
44005014	Bongata jwa ba dumetseng ho Morena bo ne bo ntse bo ekeletswa ka banna le ka basadi ;
44005015	ha ba ha tliswa ba kulang diterateng , ba bewa malaong le diphateng , hore , etlere Petrose ha a feta , ba bang hara bona ba mpe ba sirelwe ke seriti sa hae .
44005016	Le batho ba metse e kamathoko ba ne ba etla Jerusalema ka bongata , ba tlisa ba kulang le ba tshwenngwang ke meya e ditshila ; mme ba ne ba fodiswa bohle .
44005017	Yaba moprista e moholo o a ema , le bohle ba nang le yena , e leng ba thuto ya basadusi , ba tletse mona ;
44005018	ba tshwara baapostola , ba ba kenya teronkong ya motse .
44005019	Empa lengeloi la Morena la bula menyako ya teronko bosiu , la ba ntsha , la re :
44005020	Eyang , le eme tempeleng , le bolelle setjhaba ditaba tsohle tsa bophelo bona .
44005021	Yare ha ba utlwa tseo , ba kena tempeleng ha bo esa , ba ruta . Empa moprista e moholo le ba nang le yena ba fihla , ba phutha lekgotla le baholo bohle ba bana ba Iseraele ; yaba ba romela teronkong ho ya lata baapostola .
44005022	Empa bahlanka hobane ba fihle teronkong , ba fumana ba le siyo ; ba kgutla , ba bolela ,
44005023	ba re : Re fihletse teronko e kwetswe hantle , le balebedi ba eme pela menyako ; empa hobane re bule , ha re a ka ra fumana motho ka teng .
44005024	Moprista e moholo , le molebedi wa tempele , le baprista ba baholo , yare ha ba utlwa dipolelo tseo , ba makala ke bona , ba re : Taba eo e tla fella kae ?
44005025	Ke ha ho fihla e mong , a ba tsebisa , a re : Banna bao le ba kentseng teronkong , ke bane , ba eme tempeleng , ba ruta setjhaba .
44005026	Yaba molebedi wa tempele le bahlanka ba lekgotla ba ya , ba ba tlisa , empa e seng ka matla , kahobane ba ne ba tshaba ho tlepetswa ka majwe ke setjhaba .
44005027	Eitse hobane ba ba tlise , ba ba emisa hara lekgotla , mme moprista e moholo a ba botsa ,
44005028	a re : Na ha re a ka ra le laela haholoholo , hore le se ke la ruta ka lebitso leo na ? Athe , bonang , le tlatsitse Jerusalema ka thuto ya lona , mme le rata ho tlisa madi a motho eo hodima rona .
44005029	Empa Petrose le baapostola ba bang ba araba , ba re : E ka kgona re utlwe Modimo ho ena le batho .
44005030	Modimo wa bontata rona o tsositse Jesu , eo le mmolaileng ka ho mo fanyeha sefateng .
44005031	Modimo o mo phahamiseditse letsohong le letona la wona , hore e be yena Morena le Mmoloki ya neang Iseraele pako le tshwarelo ya dibe .
44005032	Rona , re dipaki tsa hae ditabeng tseo , rona le Moya o Halalelang oo Modimo o o neileng ba o utlwang .
44005033	Yare ha ba lekgotla ba utlwa tseo , ba tlalwa ke dipelo , mme ba ne ba rata ho ba bolaya .
44005034	Empa mofarisi e mong , ya bitswang Gamaliele , moruti wa molao ya roriswang ke setjhaba kaofela , a ema hara lekgotla , a laela hore baapostola ba ntshetswe ntle motsotswana o se okae .
44005035	A ba a bua , a re : Bana ba Iseraele , iponeleng bakeng sa batho bao hore na le tla etsa eng .
44005036	Hobane kgajana ho ile ha hlaha Theudase , a ipolela hore ke motho e moholo ; a latelwa ke batho ba batlileng ho ba makgolo a mane ; a mpa a bolawa ; mme bohle ba kgotsweng ke yena ba fatakanngwa , ba fela .
44005037	Kamora eo , ha hlaha Judase wa Galelea , mehleng eo batho ba neng ba ngolwa ka yona , a ba a ikgulela batho ba bangata ; empa le yena a timela , mme bohle ba neng ba mo utlwa ba fatakanngwa .
44005038	Jwale , ke re ho lona : Kgaohanang le batho bao , le ba tlohele ; hobane ha ekaba morero oo , kapa mosebetsi oo ke o tswang ho batho , o tla fela .
44005039	Empa haeba o tswa ho Modimo , le ke ke la ba la o fedisa ; mme le iponele , esere mohlomong la fumanwa le lwantshitse Modimo .
44005040	Ba mo dumela : eitse hobane ba bitse baapostola , ba ba shapa , ba ba laela hore ba se ke ba boela ba ruta ka lebitso la Jesu ; ba ntoo ba lokolla .
44005041	Baapostola ba tloha kgotla , ba thabile kahobane ba entswe ba tshwanelwang ke ho hlabiswa dihlong ka baka la lebitso la Jesu .
44005042	Ha ba ka ba phetsa ka matsatsi wohle ho ruta le ho bolela tempeleng le ka matlung , hore Jesu ke Kreste .
44006001	Mehleng eo , ha barutuwa ba se ba atile haholo , Bajuda ba Bagerike ba korotla ka Bajuda ba Baheberu , ka ho re , basadi ba bahlolohadi ba bona ha ba hlokomelwe phepong ya letsatsi le leng le le leng .
44006002	Yaba ba leshome le metso e mmedi ba bitsa barutuwa bohle , ba re : Ha ho a tshwanela hore re lese ho bolela lentswe la Modimo ka baka la ho aba dijo ditafoleng .
44006003	Ha ho le jwalo , lona banababo rona , a le ke le kgetheng banna ba supileng hara lona , e leng ba tshepjwang , ba tletseng Moya o Halalelang le hlalefo , bao re ka ba beang tshebeletsong eo .
44006004	Haele rona , re tla nne re tiisetse thapelong , le tshebeletsong ya lentswe .
44006005	Polelo eo ya kgahlisa barutuwa bohle , mme ba kgetha Setefane , monna ya tletseng tumelo le Moya o Halalelang , le Filipi , le Prokore , le Nikanore , le Timone , le Parmena , le Nikola , moporoselite wa Antioke .
44006006	Ba ba emisa pela baapostola ; mme bao , hobane ba rapele , ba ba bea matsoho .
44006007	Lentswe la Modimo le ne le ntse le tswela pele ; mme barutuwa ba ne ba anafala haholo Jerusalema , ha ba ha dumela le baprista ba bangata .
44006008	Setefane o ne a tletse tumelo le matla , mme o ne a etsa mehlolo le meeka e mengata hara setjhaba .
44006009	Empa ba bang ba sinagoge e bitswang ya Batlamolohi , le ba ya ba Sirene , le ba ya ba Aleksandria , le ba ya ba Silisia , le ba ya ba Asia , ba ema , ba fetolana le Setefane .
44006010	Ba mpa ba sitwa ho hanyetsa bohlale ba hae le Moya oo a buang ka wona .
44006011	Yaba moo ba hlohlelletsang banna ba bang hore ba tle ba re : Re mo utlwile a bolela ditaba tse nyefolang Moshe le Modimo .
44006012	Ba ferekanya setjhaba le baholo le bangodi ; ba ba ba mo wela sehloho , ba mo tshwara , ba mo isa kgotla .
44006013	Ba hlahisa dipaki tse leshano , tse reng : Motho enwa ha a lese ho bolela ditaba tse nyefolang nqalo ena e halalelang le molao ;
44006014	hobane re mo utlwile a bolela hore Jesu eo wa Nasaretha o tla fedisa nqalo ena , a fetole le mekgwa eo re e neilweng ke Moshe .
44006015	Mme bohle ba dutseng kgotla ha ba mo hlaba ka mahlo , ba bona sefahleho sa hae se le jwaloka sefahleho sa lengeloi .
44007001	Moprista e moholo a re : Na tseo di jwalo na ?
44007002	Setefane a re : Banna ba heso le bontate , utlwang ! Modimo wa kganya o ne o ipontshe ho ntata rona Abrahama , a sa le Mesopotamia , a eso ho ahe Kgarane ,
44007003	wa re ho yena : Tloha naheng ya heno le mofuteng wa heno , mme o ye lefatsheng leo ke tla o supisa lona .
44007004	Yaba o tloha naheng ya Bakalde , mme a ya aha Kgarane . Eitse hobane ntatae a shwe , Modimo wa mo tlosa teng , wa mo tlisa naheng ena le ahileng ho yona jwale .
44007005	Ha o a ka wa mo abela lefa teng , leha e le sebakanyana se ka ka se ka hatwang ka leoto , wa mpa wa mmalla hore o tla mo fa yona , e tle e be leruo la hae le la ditloholwana tsa hae kamora hae , leha a ne a eso ho be le ngwana .
44007006	Modimo wa mmolella hore ditloholo tsa hae di tla jaka lefatsheng lesele , di etswe makgoba , mme di etswe hampe ka dilemo tse makgolo a mane .
44007007	Empa setjhaba se di entseng makgoba , ke tla se ahlola , ho bolela Modimo ; kamora tseo di tla tloha teng , mme di tla ntshebeletsa naheng ena .
44007008	Yaba o mo nea selekane sa lebollo . A tswala Isaaka jwalo , a mmolotsa ka letsatsi la boroba meno e le mmedi . Isaaka a tswala Jakobo ; Jakobo yena a tswala bapatriareka ba leshome le metso e mmedi .
44007009	Bapatriareka ba honohela Josefa , ba reka ka yena , a iswa Egepeta ; empa Modimo wa nna wa eba le yena ,
44007010	wa mo lokolla mahlomoleng a hae kaofela ; mme wa mo nea bohlale le ho kgahlisa Faro , morena wa Egepeta , eo a ba a mmea mmusisi wa Egepeta le wa ntlo ya hae yohle .
44007011	Ha wa tlala lefatsheng lohle la Egepeta le ho la Kanana , tsietsi ya ba ya eba kgolo ; bontata rona ba sitwa le ho fumana dijo .
44007012	Empa eitse ha Jakobo a utlwa hobane koro e teng Egepeta , a roma bontata rona teng la pele .
44007013	La bobedi , Josefa a tsejwa ke banababo , mme Faro a tsebiswa moloko wa Josefa .
44007014	Yaba Josefa o romela ho lata Jakobo , ntatae , le ba mofuta wa hae kaofela , e le batho ba mashome a supileng a metso e mehlano .
44007015	Jwale , Jakobo a theohela Egepeta , moo a shwetseng teng le bontata rona .
44007016	Mme ditopo tsa bona tsa iswa Sikeme , tsa patwa lebitleng la Abrahama , leo a neng a le reke ka ditjhelete ho bara ba Hamore , Sikeme .
44007017	Eitse ha nako e se e atametse eo Modimo o tla phetha pallo eo o neng o e anetse Abrahama , setjhaba sa ata , sa anafala Egepeta .
44007018	Ha ba ha hlaha morena e mong , ya sa kang a tseba Josefa .
44007019	Eo a etsa ka mano ho setjhaba sa rona , a hlorisa bontata rona , a ba a ba lahlisa bana ba bona , hore ba tle ba se ke ba hlola ba ata .
44007020	Moshe a tswalwa mehleng eo , ya eba ngwana e motle ho Modimo ; a hodiswa ka kgwedi tse tharo tlung ya ntatae .
44007021	Eitse hobane a lahlwe , moradi wa Faro a mo thola , mme a ikgodisetsa yena , hore e tle e be mora wa hae ka sebele .
44007022	Moshe a rutwa bohlale bohle jwa Baegepeta , mme ya eba motho ya matla ditabeng le mesebetsing .
44007023	Eitse ha a se a hodile dilemo tse mashome a mane , pelo ya hae ya hlahelwa ke takatso ya hore a etele banababo , bara ba Iseraele .
44007024	A fumana e mong wa bona a etswa hampe feela ; a mo tlatsa , mme a lefetsa ya etswang hampe ka ho bolaya Moegepeta .
44007025	O ne a lekanya hore banababo ba tla utlwisisa kahoo hobane Modimo o tla ba namolela ka letsoho la hae , empa ha ba ka ba utlwisisa .
44007026	Ka hosasane , a wela ba bang ba lwanang , a ba kgothatsa hore ba etse kgotso , ka ho re : Banna , le ba mofuta o le mong ; na le etsana hampe keng ?
44007027	Empa ya etsang wa habo hampe a nyatsa Moshe , a re : Ke mang ya o beileng morena , le moahlodi wa rona na ?
44007028	Hleka o rata ho mpolaya jwalokaha o bolaile Moegepeta maobane na ?
44007029	Jwale , ka baka la polelo eo , Moshe a baleha , a ya jaka naheng ya Midiane , mme a tswala bara ba babedi teng .
44007030	Eitse hobane ho fete dilemo tse mashome a mane , lengeloi la Morena la hlaha ho yena lefeelleng la thaba ya Sinai , kgabong ya mollo e sehlahleng .
44007031	Moshe ha a bona mohlolo oo , a makala ke wona ; a re a sa atamela ho tadimisisa , lentswe la Morena la mo tlela , la re :
44007032	Ke nna Modimo wa bontatao . Modimo wa Abrahama , Modimo wa Isaaka , Modimo wa Jakobo . Yaba Moshe o tshwarwa ke ho thothomela , mme a tshaba ho tadima .
44007033	Morena a re ho yena : Rola dieta maotong a hao , hobane nqalo eo o emeng ho yona ke lefatshe le kgethehileng .
44007034	Ke hlile ke bontshisitse dihloriso tsa setjhaba sa ka se Egepeta , le ho dumaduma ha bona ke ho utlwile , mme ke theohetse ho ba namolela ; tloo jwale , ke o rome Egepeta .
44007035	Moshe eo ba neng ba mo nyatsitse , ba re : Ke mang ya o beileng morena le moahlodi wa rona ? Ke yena ya kileng a rongwa ke Modimo , hore e be morena le monamoledi wa bona , ka letsoho la lengeloi le kileng la hlaha ho yena sehlahleng .
44007036	Ke yena ya ba ntshitseng Egepeta , a etsa mehlolo le meeka Egepeta , le Lewatleng le Lefubedu , le lefeelleng , ka dilemo tse mashome a mane .
44007037	Esale Moshe eo ya kileng a re ho bana ba Iseraele : Morena , Modimo wa lona , o tla le hlahisetsa moporofeta hara banababo lona , ya jwaloka nna ; mo utlweng .
44007038	Ke yena ya kileng a ba phuthehong feelleng , hammoho le lengeloi le neng le bua le yena thabeng ya Sinai le bontata rona moholo ; ke yena ya nkileng ditaba tsa bophelo ho re nea tsona .
44007039	Empa bontata rona ba ne ba hane ho mo utlwa ; ba mo nyatsa , mme ba kgutlela Egepeta ka dipelo tsa bona ,
44007040	ba re ho Aarone : Re etsetse medimo e re etellang pele ; hobane Moshe eo , ya re ntshitseng lefatsheng la Egepeta , ha re tsebe se mo hlahetseng .
44007041	Mohlang oo , ba etsa namane , mme ba hlabela setshwantsho seo , ba thabela mosebetsi wa matsoho a bona .
44007042	Ebile moo Modimo o ba furallang , wa ba neela ho sebeletsa makgotla a lehodimo , kamoo ho ngodilweng kateng bukeng ya baporofeta , ho thwe : Lona ntlo ya Iseraele , na le ntlhahiseditse dikgomo le mahlabelo feelleng ka dilemo tse mashome a mane na ?
44007043	Tjhe , empa le ne le jere tabernakele ya Moloke , le naledi ya modimo wa lona Remfane , e leng ditshwantsho tseo le iketseditseng tsona ho di kgumamela ; ka baka leo , ke tla le falatsa , ke be ke le fetisetse ka nqane ho Babilona .
44007044	Bontata rona ba ne ba na le tabernakele ya bopaki feelleng , kamoo ya buang le Moshe a neng a mo laetse kateng , ho e etsa ka setshwantsho seo a se boneng .
44007045	Eitse hobane bontata rona ba e newe , ba ya le yona lefatsheng la ditjhaba tseo Modimo o di lelekileng pela bona , ba ena le Joshua ; mme ya nna ya dula teng ho fihlela mehleng ya Davida .
44007046	Davida a bona mohau pela Modimo , mme a kopa hore a batlele Modimo wa Jakobo tabernakele .
44007047	Salomone ke yena ya o hahetseng tempele .
44007048	Empa Ya hodimodimo a ke ke a aha ditempeleng tse entsweng ka matsoho , jwalokaha moporofeta a boletse , a re :
44007049	Lehodimo ke terone ya ka , mme lefatshe ke bonamelo ba maoto a ka ; ntlo eo le ka nkgahelang yona e ka ba e jwang , ho bolela Morena , le nqalo eo nka phomolang ho yona e ka ba efe ?
44007050	Na letsoho la ka hase lona le entseng ntho tseo kaofela na ?
44007051	Lona ba melala e thata , ba sa bollang dipelo le ditsebe , le hanela Moya o Halalelang kamehla ; le tshwana le bontata lona .
44007052	Ke ofe moporofeta eo bontata lona ba sa kang ba mo hlorisa ? Ba bile ba bolaile le ba boletseng pele ho tla ha Ya lokileng eo le mo ekileng jwale , eo le leng babolai ba hae ;
44007053	lona ba nkileng molao ka matsoho a mangeloi , mme ha le a ka la o boloka .
44007054	Eitse ha ba utlwa taba tseo , ba tlalwa ke dipelo , mme ba mo tsikitlanyetsa meno .
44007055	Empa Setefane a tlala Moya o Halalelang , a lelala hodimo , a bona kganya ya Modimo , le Jesu a eme letsohong le letona la Modimo .
44007056	A re : Bonang ! ke bona mahodimo a phetlilwe , le Mora motho a eme ka letsohong le letona la Modimo .
44007057	Yaba ba phahamisa mantswe , ba howa , ba ithiba ditsebe , mme ba itihela hodima hae hammoho .
44007058	Eitse hobane ba mo kgarameletse kantle ho motse , ba mo tlepetsa ka majwe ; mme dipaki tsa bea diaparo tsa tsona maotong a mohlankana ya bitswang Saule .
44007059	Ha ba sa ntse ba mo tlepetsa , Setefane a rapela , a re : Morena Jesu , amohela moya wa ka !
44007060	A ntoo kgumama , a howa ka lentswe le leholo , a re : Morena , o se ke wa ba balla sebe sena ! Yare ha a buile jwalo , a ithoballa .
44008001	Haele Saule , o na be a dumetse polao ya Setefane . Mehleng eo , kereke ya hlahelwa ke hloriso e kgolo ; ba qhalanyetswa bohle mafatsheng a Judea le a Samaria , ha sala baapostola ba nnotshi .
44008002	Mme banna ba bang ba barapedi ba epela Setefane , mme ba mo llela haholoholo .
44008003	Empa Saule o ne a ntse a hlorisa kereke , a kena ka matlung , a hulela banna le basadi kantle , a ba kenya teronkong .
44008004	Ba neng ba qhalantswe ba ne ba tsamaya ba ntse ba bolela lentswe .
44008005	Haele Filipi , a theohela motseng o mong wa Samaria , a bolela Kreste teng .
44008006	Bongata ba eba pelo e le nngwe ho mamela tse bolelwang ke Filipi , ha bo utlwa , mme bo bona mehlolo eo a e etsang .
44008007	Hobane meya e ditshila e ne e tloha ho ba bangata ba kenweng ke yona , e howa ka lentswe le leholo ; le ba bangata ba neng ba omeletse ditho le diritsa ba fodiswa .
44008008	Mme thabo e kgolo ya eba teng motseng oo .
44008009	Monna ya bitswang Simone o ba a se a le teng , ya etsang bonohe motseng oo ; o ne a thetsa setjhaba sa Samaria , ka ho ipolela hore ke motho e moholo .
44008010	Ba ne ba mo mamela kaofela , ho qala ka e monyenyane ho isa ho e moholo , ba re : Enwa ke matla a Modimo , a bitswang a maholo .
44008011	Ba ne ba mo kgomarela jwalo , kahobane , ka nako e teletsana , a ne a ba makaditse ka bonohe ba hae .
44008012	Empa , eitse hobane ba dumele Filipi ya ba bolellang ditaba tsa mmuso wa Modimo le lebitso la Jesu Kreste , banna le basadi ba kolobetswa .
44008013	Le yena Simone a dumela , mme a kolobetswa ; o ne a kgomarela Filipi ; mme o ne a tsota ha a bona mehlolo le meeka e mengata e etswang .
44008014	Jwale , baapostola ba setseng Jerusalema , yare ha ba utlwa hobane Basamaria ba amohetse lentswe la Modimo , ba roma Petrose le Johanne ho bona .
44008015	Bao , eitse hobane ba fihle , ba ba rapella hore ba newe Moya o Halalelang .
44008016	Hobane o ne o eso ho theohele le ho ya mong ho bona ; empa ba ne ba sa kolobeditswe feela ka lebitso la Morena Jesu .
44008017	Yaba ba ba bea matsoho , mme ba newa Moya o Halalelang .
44008018	Yare ha Simone a bona hobane Moya o Halalelang o newa ka peo ya matsoho a baapostola , a ba beela ditjhelete , a re :
44008019	A le ke le mpheng le nna matla ao , hore e mong le e mong eo ke tla mmea matsoho , a newe Moya o Halalelang .
44008020	Empa Petrose a mo araba , a re : Ditjhelete tsa hao a di ke di timele le wena , ha o lekantse hobane neo ya Modimo e rekwa ka ditjhelete .
44008021	Ha o na kabelo leha e le tokelo tabeng ena ; hobane pelo ya hao ha e a loka pela Modimo .
44008022	Hlo o bake bolotsaneng bona ba hao , mme o rapele Modimo ; ekaba mohlomong o ka tshwarelwa kgopolo eo ya pelo ya hao .
44008023	Hobane ke a bona hoba o tletse nyooko e babang haholo , o fineletswe ke bokgopo .
44008024	Simone a araba , a re : Nthapelleng e le lona ho Morena , hore ke se ke ka welwa ke ntho le e nngwe ya tseo le di boletseng .
44008025	Baapostola , eitse hobane ba pake lentswe la Morena , ba kgutlela Jerusalema , ba ntse ba bolela Evangeli metsaneng e mengata ya Samaria .
44008026	Yaba lengeloi la Morena le bolella Filipi , la re : Tloha , o ye nqa borwa , tseleng e tswang Jerusalema , e yang le Gasa , e leng e sa tsamauweng .
44008027	Yaba o tloha kapele , a ya teng . Mme a bona monna wa Ethiopia , letona le leholo la Kandase , mofumahadi wa Ethiopia , le moalosi wa maruo a hae kaofela , ya neng a tlile Jerusalema ho rapela ;
44008028	o ne a kgutlela ha habo , mme o ne a dutse koloing ya hae , a ntse a bala buka ya moporofeta Esaia .
44008029	Yaba Moya o re ho Filipi : Eya , o atamele koloi eo .
44008030	Filipi a matha , mme eitse ha a mo utlwa a bala buka ya moporofeta Esaia , a mmotsa , a re : Na o utlwisisa seo o se balang na ?
44008031	Eo a re : Nka utlwisisa jwang ha e mong a sa nkenye tseleng ? Mme a rapela Filipi hore a hlwe , a dule le yena .
44008032	Karolo ya lengolo leo a neng a le bala e ne e le yona ena : O huletswe hlabong jwaloka nku , hape o ne a le jwaloka konyana e semumu pela mokuti wa yona , mme ha a ka a ahlamisa molomo wa hae .
44008033	Kahlolo ya hae e phethilwe boikokobetsong ba hae ; mme ke mang ya ka bolelang leloko la hae ? Hobane bophelo ba hae bo tloswa lefatsheng .
44008034	Letona la botsa Filipi , la re : Ke a o rapela , ke re , na moporofeta o bolela taba eo bakeng sa mang ? Na o a ipolela , kapa o bolela e mong na ?
44008035	Yaba Filipi o ahlamisa molomo wa hae , a qala ka lengolo leo ho mmolella tsa Jesu .
44008036	Ba re ba sa tsamaya tseleng , ba fihla moo metsi e leng teng ; letona la re : Bona , metsi ke ana ; ho ka hana eng hore ke se ke ka kolobetswa na ?
44008037	Filipi a re : Ha o dumela ka pelo yohle ya hao , ho ka etswa . La araba , la re : Ke a dumela hore Jesu Kreste ke Mora wa Modimo .
44008038	Yare hoba a laele hore koloi e eme , ba theohela metsing hammoho , Filipi le letona , mme Filipi a le kolobetsa .
44008039	Eitse ha ba tloha metsing , Moya wa Morena wa tlosa Filipi , mme letona ha le a ka la hlola le sa mmona ; la mpa la tswela pele tseleng ya lona le thabile .
44008040	Haele Filipi , a tshoha a se a le Asote , mme ha a ntse a tsamaya , a bolela Evangeli metseng yohle , a ba a fihla Sesarea .
44009001	Empa Saule o ne a sa ntse a befetswe ho sokela le ho bolaya barutuwa ba Morena ; a ya ho moprista e moholo ,
44009002	a kopa mangolo ho yena a ngollwang masinagoge a Damaseka , hore etlere ha a ka fumana ba bang ba thuto eo , leha e le banna , kapa basadi , a ba tlame , a ba tlise Jerusalema .
44009003	A re a sa ya , a se a atametse Damaseka , a tshoha lesedi le tswang lehodimong le mo teela hare .
44009004	A wela fatshe , a utlwa lentswe le reng ho yena : Saule , Saule , o ntlhorisetsang na ?
44009005	A re : O mang , Morena ? Morena a re : Ke nna Jesu , eo o mo hlorisang ; ho thata ho wena ho raha ditsenene .
44009006	A re ka tshoho le ka thothomelo : Morena , o rata hore ke etse eng na ? Morena a re ho yena : Tsoha , o kene motseng , mme o tla bolellwa teng seo o tshwanetseng ho se etsa .
44009007	Banna bao a neng a tsamaya le bona , ba ne ba eme ba maketse ; hobane ba fela ba ne ba utlwile lentswe , ba mpa ba sa bone motho .
44009008	Yaba Saule o tsoha fatshe , mme ha a tadima , a sitwa ho bona motho ; ba mpa ba mo tshwara ka letsoho , ba mo isa Damaseka .
44009009	Mme ha feta matsatsi a mararo , a sa bone , a sa je , a sa nwe .
44009010	Morutuwa e mong , ya bitswang Ananiase , o ne a le teng Damaseka : Morena a mmolella ka pono ya mohlolo , a re : Ananiase ! Yena a re : Ke nna enwa , Morena !
44009011	Morena a re ho yena : Tloha , o ye seterateng se bitswang se Lokileng ; o batle ka tlung ya Juda motho ya bitswang Saule wa Tarese ; hobane o ka bona , o a rapela ,
44009012	mme o bone , ka pono ya mohlolo , monna ya bitswang Ananiase a kena , a mmea matsoho , hore a boele a bone .
44009013	Empa Ananiase a araba , a re : Morena , ke utlwile ke ba bangata ditaba tsa monna eo , kamoo a entseng bakgethwa ba hao hampe kateng , Jerusalema ;
44009014	le mona o tlile a neilwe matla ke baprista ba baholo a ho tlama bohle ba rapelang lebitso la hao .
44009015	Empa Morena a re ho yena : Eya , hobane eo ke lefiso leo ke ikgethetseng lona , ho isa lebitso la ka ho baditjhaba , le ho marena , le ho bana ba Iseraele ;
44009016	mme ke tla mmontsha boholo ba bohloko boo e ka kgonang a bo utlwe ka baka la lebitso la ka .
44009017	Yaba Ananiase o ya , a kena ka tlung , a mmea matsoho , a re : Saule , ngwaneso , Morena o nthomile , yena Jesu ya ipontshitseng ho wena tseleng eo o tlileng ka yona , hore o boele o bone , le hore o tlale Moya o Halalelang .
44009018	Mme ntho tse kang makgapetla tsa phakisa tsa wa mahlong a hae ; a boela a bona ; a ntoo ema , a kolobetswa .
44009019	Yaba o ja dijo , mme matla a boela ho yena . Saule a dula le barutuwa ba leng Damaseka matsatsi a mang .
44009020	A phakisa a bolela Jesu masinagogeng , a tiisa hore ke Mora wa Modimo .
44009021	Ba mo utlwang kaofela ba ne ba makala , ba re : Na eo hase yena ya neng a hlorisa hampe ba rapelang lebitso leo Jerusalema , a bile a tlile le mona ho ba tlama le ho ba isa ho baprista ba baholo na ?
44009022	Haele Saule , a nna a ipha matla a maholo , a hlola Bajuda ba ahileng Damaseka , ka ho ba bontsha hore Jesu ke Kreste .
44009023	Kamora tsiu tse ngatanyana , Bajuda ba rera ho mmolaya ;
44009024	empa Saule a tsebiswa morero wa bona . Ba ne ba lebela menyako ya motse , motshehare le bosiu , hore ba tle ba mmolaye ;
44009025	empa barutuwa ba mo nka bosiu , ba ema hodima lerako , ba mo lepelletsa fatshe ka seroto .
44009026	Saule eitse ha a fihla Jerusalema , a leka ho kopana le barutuwa ; empa ba ne ba mo tshaba kaofela , ba se ke ba dumela hobane e se e le morutuwa .
44009027	Yaba Barnabase o mo nka , a mo isa ho baapostola , a ba phetela kamoo a boneng Morena tseleng kateng , a bileng a buile le yena , le kamoo a boletseng lebitso la Jesu ka matla motseng wa Damaseka kateng .
44009028	Saule a nna a dula le bona Jerusalema , a ntse a kena , a etswa .
44009029	A bua ka lebitso la Morena Jesu a sa tshabe letho , a fetolana le Bajuda ba Bagerike ; empa bona ba rata ho mmolaya .
44009030	Yare ha barutuwa ba utlwa hoo , ba mo isa Sesarea , ba ntoo mo romela Tarese .
44009031	Jwale , dikereke di ne di dutse ka kgotso kahohle Judea , le Galelea , le Samaria ; di ne di hahiswa , di tsamaya ka tshabo ya Morena ; mme di ne di anafala ka tshediso ya Moya o Halalelang .
44009032	Petrose ha a ntse a etela barutuwa kaofela , a tla le ho bahalaledi ba ahileng Lida .
44009033	A fihlela monna teng , ya bitswang Enea , a sekame diphateng e se e le dilemo tse robileng meno e le mmedi ; o ne a omeletse ditho .
44009034	Petrose a re ho yena : Enea , Jesu Kreste o a o fodisa ; tsoha , a alole diphate tsa hao . Mme a phakisa a tsoha .
44009035	Bohle ba ahileng Lida le Sarone ba mmona , ba ba ba sokolohela ho Morena .
44009036	Motseng wa Jopo , mosadi o ne a le teng , e leng morutuwa , ya bitswang Tabitha , ke ho re Dorkase , ha ho fetolwa ; o ne a tletse mesebetsi e metle le dithuso tseo a neng a di etsa .
44009037	A tshwarwa ke bohloko mohlang oo , a shwa . Yare hobane ba mo hlatswe , ba mmea phaposing e kahodimo .
44009038	Erekaha Lidda a le haufi le Jopo , yare ha barutuwa ba utlwa hobane Petrose o teng , ba mo romella banna ba babedi , ho mo rapela hore a tle ho bona , a se ke a dieha .
44009039	Yaba Petrose o tloha , a tla le bona . Yare ha a fihla , ba mo isa phaposing e kahodimo ; basadi ba bahlolohadi kaofela ba itlhahisa pela hae , ba ntse ba lla , ba mmontsha mese le diaparo tseo Dorkase a neng a ba etsetsa tsona , ha a sa na le bona .
44009040	Petrose a re , ba ke ba tswele ntle kaofela ; yaba o kgumama ka mangwele , a rapela , a ntoo retelehela ho setopo , a re : Tabitha , tsoha ! Yaba eo o tutubolla mahlo , mme ha a bona Petrose , a dula .
44009041	Petrose a mo tshwara ka letsoho , a mo emisa , mme eitse hobane a bitse bahalaledi le bahlolohadi , a ba nea yena a boetse a phela .
44009042	Hoo ha tsejwa ke ba motse wa Jopo kaofela , mme ha dumelwa ho Morena ke ba bangata .
44009043	Petrose a dula Jopo matsatsi a mangatanyana , a dutse ha monna ya bitswang Simone , mosuhi wa matlalo .
44010001	Monna o ne a le teng Sesarea , lebitso la hae e le Kornele , e le molaodi wa lekgolo lekgotleng le bitswang la Italia .
44010002	E ne e le motho wa borapedi , ya tshabang Modimo , yena le ba ntlo ya hae bohle ; o ne a thusa haholoholo bafumanehi ba hara setjhaba , mme o ne a sa phetse ho rapela Modimo .
44010003	A bona mohlolo ka hora ya boroba mono o le mong , a bontshisa lengeloi la Morena le etla ho yena , mme la re ho yena : Kornele !
44010004	Yena ha a le tadima , a tshoha , mme a re ho lona : Taba ke efe , Morena ? La re ho yena : Merapelo ya hao le dithuso tsa hao di nyolohetse pela Modimo , di tle di hopolwe .
44010005	Jwale , romela banna Jopo , o late Simone e mong , ya reilweng Petrose .
44010006	O fapohetse ha monna ya bitswang Simone , mosuhi , eo ntlo ya hae e leng pela lewatle ; ke yena ya tla o bolella seo o tshwanetseng ho se etsa .
44010007	Yare hobane lengeloi le buang le Kornele le tlohe , a bitsa bahlanka ba hae ba le babedi , wa boraro e le mohlabani ya tshabang Modimo , wa ba dulang ho yena .
44010008	Mme a ba phetela ditaba tsohle , a ntoo ba roma Jopo .
44010009	Ka hosasane , yare ha ba sa le tseleng , ba se ba atamela motse , Petrose a nyolohela hodima ntlo ho ya rapela , ha hora e batlile ho ba ya botshelela .
44010010	A lapa , a rata ho ja . Empa ha ba sa ntse ba mo lokisetsa dijo , moya wa hae wa hapjwa .
44010011	A bona lehodimo le phetlilwe , mme ho theohela ho yena ntho e kang lesela le leholo , le tlamilweng dintlheng tse nne , le lepellelang fatshe .
44010012	Le ne le nkile tsohle tsa lefatshe tse maoto a mane , le tse hahabang , le dinonyana tsa lehodimo .
44010013	Yaba lentswe le fihla ho yena , la re : Petrose , ema , o hlabe , o je .
44010014	Empa Petrose a re : Ho se be jwalo , Morena ; hobane ha ke eso ho je ntho e ditshila , leha e le e sa hlwekang .
44010015	Lentswe la eketsa la re ho yena la bobedi : Tseo Modimo o di hlwekisitseng , o se ke wa re , di ditshila .
44010016	Hoo ha etswa hararo , lesela la ntoo boela le nyolosetswa lehodimong .
44010017	Petrose a re a sa ntse a nahana hore na mohlolo oo a o boneng o reng , ha fihla banna ba romilweng ke Kornele , ba botsa ntlo ya Simone ; yaba ba ema monyako ,
44010018	ba bitsa , ba botsa hore na ke moo Simone , ya bitswang Petrose , a fapohetseng teng na ?
44010019	Petrose a re a sa ntse a nahana mohlolo oo , Moya wa re ho yena : Banna ke bao ba bararo , ba o batla .
44010020	Hlo o theohe , mme o ye le bona , o sa kganane , hobane ke nna ke ba romileng .
44010021	Yaba Petrose o theohela ho banna ba romilweng ho yena ke Kornele , a re : Ke nna eo le mmatlang ; le tlile ka taba efe ?
44010022	Ba re : Kornele , molaodi wa lekgolo , monna ya lokileng , ya tshabang Modimo , ya roriswang ke setjhaba kaofela sa Bajuda , o laetswe ke Modimo ka lengeloi le halalelang , ho o biletsa tlung ya hae , a tle a utlwe seo o tla mmolella sona .
44010023	Yaba o ba biletsa ka tlung , a ba amohela teng . Ka hosasane , Petrose a tloha le bona , mme baena ba bang ba Jopo ba ya le yena .
44010024	Yare ka hosasane , ba kena Sesarea . Kornele o ne a ba lebeletse , a bile a bitsitse le bahabo le metswalle ya hae e meholo .
44010025	Yare ha Petrose a kena , Kornele a mo kgahlanyetsa , a itihela maotong a hae , a mo kgumamela .
44010026	Empa Petrose a mo tsosa , a re : Tsoha ; le nna ke motho feela .
44010027	A kena le yena , ba ntse ba bua hammoho , mme a fihlela batho ba bangata ba phuthehetse teng .
44010028	A re ho bona : Le a tseba hobane motho wa Mojuda ha a dumellwe ho kopana le moditjhaba , leha e le ho kena ha hae ; empa Modimo o nkeleditse hobane ke se ke ka re , motho e mong o ditshila , leha e le ho re , ha a hlweka .
44010029	Ka baka leo , eitse hobane ke bitswe , ke tlile feela ke sa hane ; mme jwale , ke le botsa taba eo le mpileditseng yona .
44010030	Yaba Kornele o araba , a re : Ho se ho fetile matsatsi a mane , ka nako e kang yona ena , ke ne ke itima dijo , ke rapela ka tlung ya ka ka hora ya boroba mono o le mong , mme ka bona monna a eme pela ka ka diaparo tse kganyang ;
44010031	a re : Kornele , thapelo ya hao e utlwilwe , mme dithuso tsa hao di ile tsa hopolwa ke Modimo .
44010032	Jwale , romela Jopo , o late Simone , ya reilweng Petrose ; o fapohetse tlung ya Simone mosuhi , e pela lewatle ; etlare hobane a tle , ke yena ya tla bua le wena .
44010033	Ke ka baka leo ke phakisitseng ka romela ho wena ; o entse hantle ha o tlile . Jwale , re dutse mona kaofela kapela Modimo , ho utlwa tsohle tseo Modimo o o laetseng tsona .
44010034	Yaba Petrose o ahlamisa molomo , a re : Ke lemoha ka nnete hore Modimo ha o ye ka tshobotsi ya batho .
44010035	Empa hara ditjhaba tsohle , ya o tshabang , le ya etsang ho lokileng , ke yena ya o kgahlisang .
44010036	Haele lentswe leo o le rometseng ho bana ba Iseraele , ha o bolela kgotso ka Jesu Kreste , e leng Morena wa bohle , le a le tseba ,
44010037	le tsona ditaba tse hlahileng Judea yohle , tse qadileng Galelea , kamora kolobetso e boletsweng ke Johanne ;
44010038	kamoo Modimo o tlotsitseng ka Moya o Halalelang kateng , le ka matla Jesu wa Nasaretha , ya neng a tsamaya hohle , a ntse a etsa hantle , a fodisa bohle ba hataketsweng ke Diabolose ; hobane Modimo o ne o ena le yena .
44010039	Rona , re dipaki tsa ditaba tsohle tseo a di entseng naheng ya Bajuda le Jerusalema . Ba mo fanyehile sefateng , ba mmolaya .
44010040	Empa Jesu eo , Modimo o mo tsositse bafung ka letsatsi la boraro , mme o mo hlahisitse pontsheng ,
44010041	e seng ho setjhaba kaofela , e le ho dipaki tseo Modimo o di kgethileng pele , e leng rona bao re jeleng , re nweleng le yena , hobane a tsohe bafung .
44010042	O re laetse ho bolella setjhaba , le ho paka hore ke yena ya beilweng ke Modimo ho ahlola ba phelang le ba shweleng .
44010043	Baporofeta bohle ba mmoletse ka taba ya hore , e mong le e mong ya dumelang ho yena , o tla bona tshwarelo ya dibe ka lebitso la hae .
44010044	Yare ha Petrose a sa ntse a bolela taba tseo , Moya o Halalelang wa theohela hodima bohle ba utlwang lentswe .
44010045	Badumedi bao e leng ba lebollo , ba tlileng le Petrose , ba ba ba makala , ha ba bona neo ya Moya o Halalelang e tshollelwa le baditjhaba .
44010046	Hobane ba ne ba ba utlwa ba bua dipuo disele , ba boka Modimo .
44010047	Yaba Petrose o bua , a re : Na ke mang jwale ya ka hanang le metsi , hore bao ba se ke ba kolobetswa , haele mona ba se ba amohetse Moya o Halalelang jwaloka rona na ?
44010048	Jwale , a laela hore ba kolobetswe ka lebitso la Morena . Yaba ba mo rapela , ba re a ke a hlole le bona matsatsi a mang .
44011001	Baapostola le baena ba ahileng Judea ba utlwa hoba baditjhaba le bona ba amohetse lentswe la Modimo .
44011002	Yare ha Petrose a kgutletse Jerusalema , badumedi bao e leng ba lebollo ba mo tsekisa ,
44011003	ba re : O kene ho banna ba sa bollang , mme o jele le bona .
44011004	Yaba Petrose o qala ho ba phetela ditaba ka ho di hlomahanya , a re :
44011005	Ke ne ke le motseng wa Jopo , ke rapela ; moya wa ka wa haptjwa ; mme ka bona ntho e kang lesela le leholo le theoha lehodimong , le tlamilwe dintlheng tse nne , mme la tla ho nna .
44011006	Yare ha ke nyarela ho lona , ka tadima , ka bona diphoofolo tsa lefatshe tse maoto a mane , le dibatana , le dihahabi , le dinonyana tsa lehodimo .
44011007	Ka utlwa le lentswe le reng ho nna : Petrose ema , o hlabe , o je .
44011008	Ka re : Ho se be jwalo Morena ; hobane ha ke eso ho je ntho e ditshila , leha e le e sa hlwekang .
44011009	Lentswe la boela la tswa lehodimong , la nkaraba , la re : Tseo Modimo o di hlwekisitseng , o se ke wa re , di ditshila .
44011010	Hona ha etswa hararo ; tseo kaofela tsa ntoo boela di nkelwa lehodimong .
44011011	Ka nako yona eo , ka tshoha banna ba bararo , ba romilweng ho nna , ba tswang Sesarea , ba hlaha monyako wa ntlo eo ke neng ke le ho yona .
44011012	Moya wa mpolella , hore ke ye le bona , ke sa kganane . Baena bana ba tsheletseng ba ya le nna le bona , mme ra kena tlung ya monna eo .
44011013	A re bolella kamoo a boneng lengeloi kateng , ka tlung ya hae , le eme , le re ho yena : Romela banna Jopo , mme o late Simone , ya bitswang Petrose .
44011014	Ke yena ya tla o bolella taba tseo o tla bolokeha ke tsona , wena le ntlo ya hao kaofela .
44011015	Eitse hobane ke qale ho bua , Moya o Halalelang wa theohela hodima bona , jwalokaha ho entswe ho rona ho qaleng .
44011016	Yaba ke elellwa polelo ya Morena , kamoo a boletseng kateng , a re : Johanne o fela a kolobeditse ka metsi , empa lona le tla kolobetswa ka Moya o Halalelang .
44011017	Mme Modimo ha o ba file neo e jwaloka eo o re neileng yona , rona ba dumetseng ho Morena Jesu Kreste , nna , ke ne ke le mang hore ke hane ho Modimo ?
44011018	Yare ha ba utlwa taba tseo , ba lesa ho belaela ; mme ba tlotlisa Modimo ka ho re : Efela Modimo o neile le baditjhaba pako , hore ba bone bophelo .
44011019	Ba neng ba qhalantswe ke hloriso e hlahileng ka Setefane , ba fetela pele ho ya Fenisia , le Sipera , le Antioke , ba sa bolelle motho lentswe , haese Bajuda ba nnotshi .
44011020	Leha ho le jwalo , ba bang ho bona , e leng banna ba Sipera le ba Sirene , yare ha ba kena Antioke , ba bua le Bakgerike , ba ba bolella ditaba tsa Morena Jesu .
44011021	Letsoho la Morena la eba le bona , mme batho ba bangata ba dumela , ba sokolohela ho Morena .
44011022	Taba eo , eitse ha e utlwahala kerekeng ya Jerusalema , ba roma Barnabase hore a etele Antioke .
44011023	Eitse ha a fihla , mme a bona mohau wa Modimo , a thaba , mme a ba kgothatsa kaofela ho tiisetsa ho Morena ka pelo e pheheletseng .
44011024	Hobane e ne e le monna ya molemo , ya tletseng Moya o Halalelang le tumelo ; mme batho ba bangata haholo ba kgomarela Morena .
44011025	Yaba Barnabase o ya Tarese , ho batla Saule .
44011026	Yare hobane a mo fumane , a mo tlisa Antioke ; ba dule teng ba qeta ngwaha ba ntse ba phutheha le kereke ; mme ba ruta bongata bo boholo . Ke Antioke barutuwa ba qadileng ho bitswa bakreste .
44011027	Mehleng eo , baporofeta ba bang ba theoha Jerusalema , ba tla Antioke .
44011028	E mong wa bona , ya bitswang Agabuse , a ema , mme a porofeta ka Moya hore tlala e kgolo e tla wela lefatshe lohle . E fedile ya hlaha mehleng ya Sesare Klaude .
44011029	Barutuwa ba eba ntswe le le leng ho romela baena ba ahileng Judea dithuso , kamoo e mong le e mong a neng a ka ntsha kateng .
44011030	Ba fela ba etsa hoo , mme ba di romela ho baholo ba phutheho ka matsoho a Barnabase le Pauluse .
44012001	Mehleng eo , morena Heroda a qala ho hlorisa ba bang ba kereke ;
44012002	mme a bolaya Jakobo , ngwanabo Johanne , ka sabole .
44012003	Yare ha a bona hobane hoo ho kgahlile Bajuda , a eketsa a tshwara le yena Petrose . E ne e le ka matsatsi a mahobe a se nang ditomoso .
44012004	Yare hobane a mo tshware , a mo kenya teronkong , mme a mo neela dihlophana tse nne , hore di tle di mo lebele , hlopha se seng le se seng se ena le bahlabani ba bane , a lakatsa ho mo hlahisa pela setjhaba ha Paseka e fetile .
44012005	Petrose a nna a lebelwa teronkong jwalo ; empa kereke yona e ne e sa phetse ho mo rapella ho Modimo .
44012006	Mohla Heroda a seng a ya mo hlahisa , ka bona bosiu boo , Petrose o ne a robetse mahareng a bahlabani ba babedi , a tlamilwe ka mahlaahlela a mabedi ; balebedi ba emeng pela monyako ba ne ba lebela teronko .
44012007	Empa hang , lengeloi la Morena la hlaha , mme lesedi la kganya teronkong ; yaba le sisinya Petrose lehlakoreng , la mo tsosa , la re : Tsoha kapele . Yaba mahlaahlela a wa matsohong a hae .
44012008	Lengeloi la re ho yena : Itlame letheka , o rwale le meqathatso ya hao . A etsa jwalo . La ntoo re : Apara kobo ya hao , o ntatele .
44012009	Yaba o tswa , a le latela . O ne a sa tsebe hobane se etswang ke lengeloi ke nnete ; empa o ne a hloma eka o bona pono ya mohlolo .
44012010	Hobane ba fete sehlopha sa pele sa balebedi le sa bobedi , ba fihla monyakong wa tshepe o isang motseng , mme wa ipulela bona ; ba tswa , ba tsamaya sebaka seterateng se le seng , mme hanghang lengeloi la tloha ho yena .
44012011	Ebile moo Petrose a elellwang , a re : Jwale , ke tseba kannete hobane Morena o romile lengeloi la hae , mme o nnamoletse letsohong la Heroda le tebellong yohle ya setjhaba sa Bajuda .
44012012	Eitse hobane a imamele , a ya tlung ya Maria , mma Johanne ya reilweng Mareka , moo badumedi ba bangata ba neng ba phuthehetse teng , ba rapela .
44012013	Petrose eitse ha a kokota monyako wa mathule , morwetsana ya bitswang Rhode a tla mamela .
44012014	Yare ha a tsebile lentswe la Petrose , a se ke a bula monyako ka baka la ho thaba , a mpa a matha ho ya bolella ba ka tlung hobane Petrose o eme pela mathule .
44012015	Ba re ho yena : O a hlanya . Empa yena a tiisa , a re : Ho jwalo . Yaba ba re : Ke lengeloi la hae .
44012016	Empa Petrose o ne a tiisa ho kokota . Yare ha ba bula , ba mmona , mme ba tsota .
44012017	A ba hwehla ka letsoho hore ba kgutse , mme a ba phetela kamoo Morena a mo ntshitseng teronkong kateng ; a ba a re ho bona : Tsebisang Jakobo le baena taba tseo . A ntoo tswa , a ikela bakeng se seng .
44012018	Yare hobane bosiu bo se , letsoso le leholo la eba teng hara bahlabani , la ho tseba hobane Petrose o entse jwang .
44012019	Heroda , eitse hobane a mmatlisise , mme a se mo fumane , a ahlola bahlabani , a laela hore ba ye ho bolawa . A ntoo tloha Judea , a theohela Sesarea , mme a ahella teng .
44012020	Heroda o ne a halefetse Batire le Basidone . Empa ba tla ho yena ba le lentswe le le leng , mme yare ha ba itlholetse Blaste , qhoku ya morena , ba kopa kgotso , kahobane naha ya bona e ne e sela ho ya morena .
44012021	Ka letsatsi le beilweng , Heroda a apara kobo tsa borena , a dula teroneng ya hae ; ha a ntse a bua le bona ,
44012022	setjhaba sa howa , sa re : Lentswe leo ke la Modimo , e seng la motho .
44012023	Empa lengeloi la Morena la phakisa la mo otla , kahobane ha a ka a busetsa letlotlo ho Modimo : a jewa ke diboko , a ba a shwa .
44012024	Empa lentswe la Modimo la nna la ata , la anafala .
44012025	Haele Barnabase le Saule yare ha ba phethile mosebetsi wa bona , ba tloha Jerusalema , ba ena le Johanne , ya reilweng Mareka .
44013001	Baporofeta le baruti ba bang ba ne ba le teng Antioke , kerekeng ya teng Antioke , e le Barnabase , le Simone , ya reilweng Nigere , le Lusiuse , wa Sirene , le Manahene , ya neng a hodisitswe le Heroda moteterareke , le Saule .
44013002	Ha ba ntse ba sebeletsa Morena , ba itima dijo , Moya o Halalelang wa re : Nkgetheleng Barnabase le Saule , ba ye mosebetsing oo ke ba bileditseng wona .
44013003	Yare hobane ba itime dijo , ba rapele , ba ba bea matsoho , mme ba ba roma .
44013004	Yare hobane Moya o Halalelang o ba rome , ba theohela Selosia ; teng ba kena sekepeng , ba tshelela Sipera .
44013005	Yare ha ba fihla Salamina , ba bolela lentswe la Modimo masinagogeng a Bajuda . Ba ne ba na le Johanne ya ba sebeletsang .
44013006	Yare ha ba tsamaile sehlekehlekeng ho ya fihla Pafose , ba fihlela monna wa senohe , moporofeta ya leshano wa Mojuda , lebitso la hae e le Bare-Jesu .
44013007	O ne a na le mmusisi Sergiuse Pauluse , monna ya hlalefileng . Eo a bitsa Barnabase le Saule , a lakatsa ho utlwa lentswe la Modimo .
44013008	Empa Elimase — ke ho re , senohe , ha lebitso la hae le fetolwa — a ba hanyetsa , a leka ho kgelosa mmusisi tumelong .
44013009	Yaba Saule , eo lebitso le leng la hae e leng Pauluse , o tlala Moya o Halalelang ; a mo tjamela ,
44013010	a re : Wena , motho ya tletseng thetso yohle le mano a mabe wohle , mora Diabolose , sera ho tsohle tse lokileng , na o tla lesa neng ho sokanya tsela tsa Morena tse lokileng na ?
44013011	Jwale , bona , letsoho la Morena le hodima hao ; o tla ba sefofu , o be o sa bone letsatsi ho isa motsotso . Yaba lefifi le botsho bo phakisa bo mo wela hodimo ; o ne a dikadika , a batla ya ka mo tsamaisang ka letsoho .
44013012	Mmusisi yare ha a bona se hlahileng , a dumela , a makaditswe ke thuto ya Morena .
44013013	Pauluse le ba nang le yena , eitse hobane ba tlohe Pafose , ba fihla Perge , motse wa Pamfilia . Empa Johanne a kgaohana le bona , a kgutlela Jerusalema .
44013014	Haele bona , ba tloha Perge , ba tla Antioke wa Pisidia . Ba kena sinagogeng ka letsatsi la Sabatha , ba dula .
44013015	Eitse hobane ho balwe mangolong a molao le a baporofeta , babusi ba sinagoge ba romella ho bona , ba re : Banna ba heso , ekare ha le na le taba ya kgothatso ho batho , le ka bua .
44013016	Yaba Pauluse o a ema , mme yare ha a ba hwehlile ka letsoho hore ba kgutse , a re : Banna ba Iseraele , le lona ba tshabang Modimo , mamelang !
44013017	Modimo wa setjhaba sena sa Iseraele o ikgethetse bontata rona , mme o hodisitse setjhaba sena ha se sa aheletse lefatsheng la Egepeta ; wa ba wa ba ntsha teng ka letsoho le phahameng .
44013018	Wa nna wa ba etsetsa ka mohau feelleng , ka dilemo tse mashome a mane .
44013019	Eitse hobane o fedise ditjhaba tse supileng lefatsheng la Kanana , wa ba abela naha eo ka dilemo tse batlileng ho ba makgolo a mane a nang le mashome a mahlano .
44013020	Kamora tseo , wa ba nea baahlodi ho isa ho moporofeta Samuele .
44013021	Mehleng eo , ba qela morena , mme Modimo wa ba nea Saule , mora Kishe , monna wa leloko la Benjamine , ka dilemo tse mashome a mane .
44013022	Eitse hobane o mo tlose , wa ba hlahisetsa Davida , hore e be morena wa bona , eo o mmoletseng , wa re : Ke fumane Davida , mora Jese , monna ya pelong ya ka , ya tla etsa hoo ke ho ratang hohle .
44013023	Lelokong la eo , ka pallo ya wona , Modimo o hlahiseditse Iseraele Mmoloki Jesu .
44013024	Enereha a eso ho hlahe , Johanne o ne a se a boleletse setjhaba sa Iseraele kaofela kolobetso ya pako .
44013025	Johanne ha a se a ya qeta leeto la hae , a re : Le hloma ke le mang ? Ha ke yena . Empa bonang , e mong o ya tla kamorao ho nna , eo ke sa lokelang ho lokolla dieta maotong a hae .
44013026	Banna ba heso , bana ba leloko la Abrahama , le ba hara lona ba tshabang Modimo , lentswe lena la poloko le rometswe ho lona .
44013027	Hobane ba ahileng Jerusalema le baholo ba bona , ereka ha ba sa ka ba tseba Jesu , ditaba tsa baporofeta tse balwang ka Sabatha e nngwe le e nngwe ba di phethile ka ho mo ahlola .
44013028	Leha ba sa ka ba fumana ho yena molato o tshwanetsweng ke lefu , ba qela ho Pilato hore a bolawe .
44013029	Eitse hobane ba phethe ditaba tsohle tse ngodilweng bakeng sa hae , ba mo fanyolla sefateng , ba mo kenya lebitleng .
44013030	Empa Modimo o mo tsositse bafung ;
44013031	mme o bile a bonwa ka matsatsi a mangata ke ba neng ba tlohe Galelea , ba tla Jerusalema le yena , bao e leng dipaki tsa hae pela setjhaba .
44013032	Rona , re a le tsebisa hore pallo e neng e etseditswe bontata rona ,
44013033	Modimo o e phethile ho rona bao re leng bana ba bona , ka ho tsosa Jesu , jwalokaha ho ngodilwe Pesalemeng ya bobedi , ho thwe : O mora wa ka , ke o tswetse kajeno .
44013034	Pontsho ya hobane o mo tsositse bafung , hore a se hlole a kgutlela ho boleng , o boletse jwalo , wa re : Ke tla le nea mehauhelo e kgethehileng ya Davida , e tiileng .
44013035	Le Pesalemeng e nngwe ho itswe : O ke ke wa lesa Mokgethwa wa hao hore a bone ho bola .
44013036	Athe haele Davida , eitse hobane a phethe ho ratwang ke Modimo ho pheleng ha hae , o ithobaletse , a ba a patwa ho bontatae , mme o bone ho bola .
44013037	Empa eo Modimo o mo tsositseng , ha a ka a bona ho bola .
44013038	Banna ba heso , tsebang kahoo hobane tshwarelo ya dibe le e boleletswe ka yena ,
44013039	le hoba e mong le e mong ya dumelang ho yena o bewa ya lokileng nthong tseo le neng le sitwa ho bewa ba lokileng ho tsona ke molao wa Moshe .
44013040	Iponeleng ke hona , esere mohlomong se boletsweng ke baporofeta sa le hlahela , se reng :
44013041	Bonang , lona banyatsi , le makale , mme le timele ; hobane ke tla etsa mosebetsi mehleng ya lona , mosebetsi oo le ke keng la o dumela , leha e mong a ka le bolella .
44013042	Eitse hobane ba tswe sinagogeng ya Bajuda , baditjhaba ba rapela hore , ka Sabatha e tlang , ba bolellwe ditaba tseo le bona .
44013043	Eitse ha phutheho e se e qhalane , Bajuda ba bangata , le Baporoselite ba sebeletsang Modimo , ba latela Pauluse le Barnabase ; bao , yare ha ba bua le bona , ba ba kgothatsa ho tiisetsa mohaung wa Modimo .
44013044	Ka Sabatha e hlahlamang , motse wa hla wa batla o eba hammoho kaofela , ho utlwa ditaba tsa Modimo .
44013045	Empa Bajuda yare ha ba bona bongata , ba tlala mona , ba hanyetsa ditaba tsa Pauluse , ba nganga , ba nyefola .
44013046	Yaba Pauluse le Barnabase ba ba bolella pontsheng , ba re : Ho ne ho tshwanetse hoba lentswe la Modimo le bolellwe lona pele ; erekaha le le hana , mme le ikahlola e le lona hore ha le a tshwanelwa ke bophelo bo sa feleng , bonang , re retelehela ho baditjhaba .
44013047	Hobane Morena o re laetse jwalo ka lentswe le reng : Ke o beile lesedi la ditjhaba , hore o be poloko ya tsona ho isa pheletsong tsa lefatshe .
44013048	Yare ha baditjhaba ba utlwa hoo , ba thaba , ba tlotlisa lentswe la Morena ; mme bohle ba neng ba kgethetswe bophelo bo sa feleng ba dumela .
44013049	Lentswe la Morena la nna la hasana naheng eo yohle .
44013050	Empa Bajuda ba hlohlelletsa basadi ba hlomphuwang , ba tshabang Modimo , le baholo ba motse ; ba tsosetsa Pauluse le Barnabase hloriso , mme ba ba leleka naheng ya bona .
44013051	Yaba ba hlohlora lerole le maotong a bona , ba ya Ikone .
44013052	Haele barutuwa , ba ne ba tletse thabo le Moya o Halalelang .
44014001	Pauluse le Barnabase , ha ba le Ikone , ba kena hammoho sinagogeng ya Bajuda , ba bolela lentswe teng , ha ba ha dumela bongata bo boholo ba Bajuda le ba Bagerike .
44014002	Empa Bajuda ba sa kang ba dumela , ba tsosa baditjhaba , hore dipelo tsa bona di tle di halefele baena .
44014003	Leha ho le jwalo , ba hlola teng matsatsi a mangata , ba bolela ba itshepisitse ka Morena , ya neng a tiisa lentswe la mohau wa hae ka ho etsa mehlolo le meeka ka matsoho a bona .
44014004	Yaba bongata ba motse jwa kgaohana , ba bang ba emetse Bajuda , ba bang ba emetse baapostola .
44014005	Yare ha moferefere o etswa ke baditjhaba le Bajuda le babusi ba bona , hore ba ba etse hampe , le ho ba tlepetsa ,
44014006	baapostola ha ba utlwa hoo , ba tshabela metseng e meng ya Likaonia , e leng Listra le Derba , le dinaheng tsa teng .
44014007	Le teng ba ne ba bolela Evangeli .
44014008	Monna e mong o ne a le teng Listra ya neng a holofetse maoto haesale a etswa popelong ya mmae , a sa tsebe ho tsamaya .
44014009	Yare ha a ntse a mametse Pauluse ha a bua , Pauluse a mo sheba , mme ha a bona hobane o na le tumelo ya ho fodiswa ,
44014010	a bua ka lentswe le leholo , a re ho yena : Ema ka maoto a hao . A tlolela pele , a ba a tsamaya .
44014011	Yare ha bongata bo bona se entsweng ke Pauluse , ba qala ho howa ka puo ya Selikaonia , ba re : Medimo e nkile sebopeho sa batho , e theohetse ho rona .
44014012	Mme Barnabase ba ne ba mmitsa Jupitere , Pauluse yena , ba re , ke Merkure , kahobane e ne e le yena monga dipolelo .
44014013	Le yena moprista wa Jupitere , ya neng a le pela motse wa bona , a tla ka dipoho le meqhaka kgorong , a rata ho etsa mahlabelo a ena le bongata .
44014014	Empa baapostola , Barnabase le Pauluse , yare ha ba utlwa hoo , ba hahola diaparo tsa bona , mme ba ikakgela hara batho , ba ntse ba howa ,
44014015	ba re : Banna le etsetsang jwalo na ? Athe le rona , re batho ba fokolang jwaloka lona ; re le bolella hore le lese mekgwa eo ya bosawana , le hore le sokolohele ho Modimo o phelang , o entseng lehodimo , le lefatshe , le lewatle , le dintho tsohle tse ho wona .
44014016	Mehleng e fetileng , o nnile wa lesa ditjhaba kaofela hore di tsamaye mekgweng ya tsona .
44014017	Leha ho le jwalo , ha o a ka wa phetsa ho itsebahatsa ho rona ka dipontsho , ka ho etsa batho hantle , wa re sitsa ka dipula tsa lehodimo le ka dilemo tsa nala , mme wa tlatsa dipelo tsa rona ka dijo le ka thabo .
44014018	Empa leha ba ne ba bolela taba tseo , ba batla ba sitwa ho thibela batho hore ba se ke ba ba hlabela .
44014019	Yaba ho fihla Bajuda ba tswang Antioke le Ikone , ba hapella batho ho bona ; yaba ba tlepetsa Pauluse , ba mo hulanyetsa kantle ho motse , ba lekanya hore o shwele .
44014020	Empa yare ha barutuwa ba mo teela hare , a tsoha , mme a kena motseng . Hosasane , a ikela Derba le Barnabase .
44014021	Eitse hobane ba bolele Evangeli motseng oo , mme ba etse barutuwa ba bangata , ba kgutlela Listra , le Ikone , le Antioke ,
44014022	ba ntse ba tiisa dipelo tsa barutuwa , ba ba kgothatsa ho tiya tumelong , mme ba ba lekanyetsa hore e ka kgona re kene mmusong wa Modimo ka matshwenyeho a mangata .
44014023	Ba bea baholo kerekeng e nngwe le e nngwe , ka ho rapela le ka ho itima dijo , ba ntoo ba bea mohaung wa Morena , eo ba dumetseng ho yena .
44014024	Ba feta ka Pisidia , ba ya Pamfilia .
44014025	Ba bolela lentswe Perge , ba ntoo theohela Attalia .
44014026	Ha ba tloha teng , ba kgutlela Antioke ka sekepe , e leng moo ba neng ba laeleditswe mohaung wa Modimo , ho ya mosebetsing oo ba sa tswa o phetha .
44014027	Ha ba fihla , ba phutha kereke , ba bolela tse kgolo tseo Modimo o di entseng ka bona , le kamoo o buletseng ditjhaba monyako wa tumelo kateng .
44014028	Mme ba hlola teng matsatsi a se makae le barutuwa .
44015001	Ba bang ba neng ba etswa Judea , ba ruta baena , ba re ho bona : Ekare ha le sa bolle ka mokgwa wa Moshe , ha le ka ke la bolokeha .
44015002	Pauluse le Barnabase ba fetolana le bona haholo , ba tsekisana le bona ka matla , ha ba ha rerwa hore Pauluse le Barnabase ba tla ya Jerusalema , ba ena le ba bang ba bona , ho ya botsa baapostola le baholo bakeng sa taba eo .
44015003	Yare ha ba romilwe jwalo ke kereke , ba ya ka la Fenisia le la Samaria , ba ntse ba bolela tshokoloho ya baditjhaba ; baena kaofela ba ne ba thabela hoo haholo .
44015004	Yare ha ba fihla Jerusalema , ba amohelwa hantle ke kereke , le ke baapostola , le ke baholo ; mme ba ba bolella tse kgolo tseo Modimo o di entseng ka bona .
44015005	Yaba ba bang ba thuto ya bafarisi ba dumetseng ba ema , ba re : E ka kgona baditjhaba ba bolle , mme ba laelwe ho boloka molao wa Moshe .
44015006	Baapostola le baholo ba bokana ho rerisana taba eo .
44015007	Eitse hobane ba fetolane haholo , Petrose a ema , a re ho bona : Banna ba heso , le a tseba hobane e se e le kgale Modimo o nkgethile hara rona , hore ditjhaba di utlwe lentswe la Evangeli ka molomo wa ka , mme di dumele .
44015008	Modimo o tsebang dipelo , o ba pakile , ka ho ba nea Moya o Halalelang , jwaloka rona .
44015009	Ha o a ka wa kgetha mahareng a rona le bona , hobane o hlwekisitse dipelo tsa bona ka tumelo .
44015010	Mme jwale , le lekelang Modimo , ka ho bea molaleng wa barutuwa joko eo bontata rona , leha e le rona , re sitilweng ho e jara ,
44015011	athe re dumela hobane re tla bolokeha ka mohau wa Morena Jesu Kreste , jwaloka bona ?
44015012	Yaba phutheho kaofela e a kgutsa , e a mamela Barnabase le Pauluse , ha ba bolela kamoo Modimo o entseng mehlolo kateng , ka bona le meeka e mengata hara ditjhaba .
44015013	Eitse hobane ba qete , Jakobo a bua , a re : Banna ba heso , mmameleng .
44015014	Simone o le phetetse kamoo Modimo o qadileng ho etela ditjhaba kateng , hore o ikgethele hara tsona setjhaba se kgethetsweng la wona .
44015015	Ditaba tsa baporofeta di dumellana teng , jwalokaha ho ngodilwe , ho thwe :
44015016	Kamora tseo , ke tla boya , mme ke tla tsosa ntlo ya Davida e weleng ; ke tla tsosa dithako tsa yona , ke e emise ;
44015017	hore batho ba setseng ba batle Morena , le tsona ditjhaba kaofela , tseo lebitso la ka le rapelwang hodima tsona ; ho rialo Morena ya etsang dintho tseo tsohle .
44015018	Haesale le ho hlaheng , Modimo o nnile wa tseba mesebetsi yohle ya wona .
44015019	Ke ahlola ke hona , hore baditjhaba kaofela ba sokolohelang ho Modimo , ba se ke ba kgathatswa ,
44015020	ba mpe ba ngollwe hore ba tele ditshila tsa medimo , le bofebe le tse fenethilweng , le madi .
44015021	Hobane haele Moshe , haesale le mehleng ya kgale , o na le ba mmolelang metseng yohle , mme o balwa masinagogeng ka matsatsi wohle a Sabatha .
44015022	Yaba baapostola le baholo , ba ena le kereke kaofela , ba bona hobane ho a tshwanela ha ho ka kgethwa banna hara bona , ba tla romelwa Antioke le Pauluse le Barnabase ; ha kgethwa Juda , ya reilweng Barsabase , le Silase , banna ba tshepilweng hara baena .
44015023	Ba ba ba ngola ka bona , ba re : Re le baapostola le baholo le baena , dumelang , lona baena ba ditjhaba tsa Antioke , tsa Siria , le tsa Silisia !
44015024	Erekaha re utlwile hobane ba bang ba tswileng ho rona ba le tshositse ka dipolelo tsa bona , ba sisinya meya ya lona , ba re , le bolle , mme le boloke molao , athe ha re a ka ra ba laela ;
44015025	eitse hobane re dumellane ka pelo e le nngwe , re bone tshwanelo ya ho kgetha banna , le ho ba romela ho lona , ba ena le barutuwa ba rona , Pauluse le Barnabase ,
44015026	banna bao ba tetseng bophelo ba bona ka baka la lebitso la Morena wa rona Jesu Kreste .
44015027	Jwale , re le romela Juda le Silase , mme le bona ba tla le bolella ka molomo ditaba tsona tsena :
44015028	Ho hopotswe ke Moya o Halalelang le ke rona , hore re se ke ra le jarisa boima bo fetisang , haese ba ditaba tsena tse tshwanelang ,
44015029	e leng ho tela tse hlabetsweng medimo , le madi , le tse fenethilweng , le bofebe ; ha le itima ntho tseo , etlaba le etsa hantle . Salang ka kgotso !
44015030	Bao , eitse ha ba romilwe jwalo , ba ya Antioke ; ba bokella bongata jwa badumedi , mme ba ba nea lengolo leo .
44015031	Yare hobane ba le bale , ba thaba haholo ka baka la kgothatso ya bona .
44015032	Juda le Silase le bona , e neng e le baporofeta , ba kgothatsa baena ka dipolelo tse ngata , mme ba ba tiisa .
44015033	Eitse hobane ba hlole teng matsatsi a se makae , ba kgutlisetswa ke baena ka kgotso ho baapostola .
44015034	Leha ho le jwalo , Silase a rata ho hlola teng .
44015035	Haele Pauluse le Barnabase , ba hlola Antioke , ba ntse ba ruta , ba bolela lentswe la Morena , ba ena le ba bang ba bangata .
44015036	Eitse hobane ho fete matsatsi a se makae , Pauluse a re ho Barnabase : Ha re boeleng re etele baena ba rona metseng yohle eo re boletseng lentswe la Morena ho yona , re bone kamoo ba dutseng kateng .
44015037	Jwale , Barnabase o ne a rata ho nka Johanne ya reilweng Mareka .
44015038	Empa Pauluse o ne a lekanya hore ha ho a tshwaneleha hore ba nke le bona motho ya neng a ba tlohetse ba sa le Pamfilia , ya neng a sa ka a ya le bona mosebetsing wa bona .
44015039	Phapang ya hlaha ke hona , ba ba ba kgaohana . Barnabase a nka Mareka , a tshelela Sipera ka sekepe .
44015040	Haele Pauluse , yena a ikgethela Silase , mme a tloha , hobane a laeletswe mohaung wa Morena ke baena .
44015041	Mme a etela dinaha tsa Siria le tsa Silisia , a ntse a tiisa dikereke tsa teng .
44016001	A ntoo ya Derba le Listra . Morutuwa o ne a le teng moo , ya bitswang Timothea , mora wa mosadi wa Mojuda ya dumetseng , ntatae empa e le Mogerike .
44016002	O ne a roriswa ke baena ba Listra le ba Ikone .
44016003	Pauluse a rata hoba a tsamaye le yena , a ba a mo nka , a mmolotsa ka baka la Bajuda ba neng ba le teng naheng tseo ; hobane ba ne ba tseba kaofela hore ntatae ke Mogerike .
44016004	Ha ba ntse ba eya le metse , ba ne ba laela baena ho boloka melao e beilweng ke baapostola le baholo ba Jerusalema .
44016005	Dikereke di ne di itiisa tumelong , mme di ne di anafala ka matsatsi wohle .
44016006	Eitse hobane ba ye le Frigia le naha ya Galatia , Moya o Halalelang wa ba hanela ho bolela lentswe la Modimo Asia .
44016007	Yare ha ba fihla Misia , ba leka ho kena Bithinia ; empa Moya wa Jesu o se ke wa ba dumella .
44016008	Eitse hobane ba haole naha ya Misia , ba theohela Troase .
44016009	Teng pono ya hlahela Pauluse bosiu : monna e mong wa Masedonia o ne a le teng , a eme pela hae , a mo rapela , a re : Tshelela Masedonia , o re thuse .
44016010	Yare ha a bone pono eo , ra itokisetsa hang ho ya Masedonia ka ho re , Morena o re bileditse teng , ho ya ba bolella Evangeli .
44016011	Eitse ha re tloha Troase ka sekepe , ra leba Samothrase ; hosasane ra fihla Neapolise .
44016012	Ha re tloha teng , ra ya Filipi , e leng motse wa pele naheng ya Masedonia , hape e leng koloni ya Roma ; mme ra hlola matsatsi a mang motseng oo .
44016013	Yare ka letsatsi la Sabatha , ra tswa motseng , ra ya pela noka , moo ho neng ho lemaletswe ho rapelwa teng , mme ha re se re dutse , ra bua le basadi ba phuthehetseng teng .
44016014	Mosadi e mong ya bitswang Lidia , mohwebi wa purepera , wa motse wa Thiatire , ya tshabang Modimo , a mamela ; Morena a bula pelo ya hae hore a ele ditaba tse bolelwang ke Pauluse hloko .
44016015	Yare hobane a kolobetswe le ba ntlo ya hae , a re rapela , a re : Ha ekaba le ahlotse hore ke ya dumetseng ruri ho Morena , a le keng le tle ka tlung ya ka , le dule teng . Mme a re tiisetsa matla .
44016016	Ka tsatsi le leng , ha re ya thapelong , montsana e mong , ya kenweng ke moya wa Phithone , ya neng a ruisa beng ba hae haholo ka ho noha , a teana le rona .
44016017	A sala Pauluse le rona morao , a ntse a howa , a re : Banna bao ke bahlanka ba Modimo o hodimodimo ba re bolellang tsela ya poloko .
44016018	A etsa jwalo ka matsatsi a mangata ; empa Pauluse ha a kgathetse ke hona , a reteleha , a re ho moya : Ke o laela ka lebitso la Morena Jesu Kreste hore o tswe ho yena . Yaba o tswa ka yona nako eo .
44016019	Yare beng ba hae ha ba bona hobane ba senyehetswe ke tshepo ya ho rua , ba tshwara Pauluse le Silase , ba ba hulela kgotla pela babusi .
44016020	Ba ba hlahisa pela baahlodi , ba re : Batho bao ba Bajuda ba ferekanya motse wa rona ;
44016021	ba ruta mekgwa eo re sa tshwaneleng ho e amohela , leha e le ho ya ka yona , kahobane re Baroma .
44016022	Bongata jwa ba tsohela matla , mme baahlodi ba ba haholela diaparo , ba laela hore ba shapuwe .
44016023	Eitse hobane ba ba ntshe maqeba a mangata , ba ba kenya teronkong , mme ba laela molebedi wa teronko ho ba lebela haholo .
44016024	Eo , yare hobane a laelwe jwalo , a ba kenya teronkong e kahare , mme a patisa maoto a bona ka difate .
44016025	Empa bosiu bo boholo , Pauluse le Silase ba ne ba rapela , ba binela Modimo difela ; mme ba kwaletsweng le bona ba ne ba ba mamela .
44016026	Mme hang tshisinyeho e kgolo ya lefatshe ya eba teng , metheo ya teronko ya ba ya sisinyeha ; hanghang menyako kaofela ya bulwa , mme mahlaahlela a bohle a lokoloha .
44016027	Yaba molebedi wa teronko o tsoha borokong , mme ha a bona menyako ya teronko e butswe , a pshemola sabole ya hae , a re o a ipolaya , ka ho re , ba tlamilweng ba balehile .
44016028	Empa Pauluse a mo howeletsa ka lentswe le phahameng , a re : O se ke wa ipolaya , hobane re sa le mona kaofela .
44016029	Eitse ha a kopile lebone , a mathela teng , a itihela maotong a Pauluse le Silase , a ntse a tlakasela .
44016030	A ntoo ba ntshetsa ntle , a re : Benghadi , e ka kgona ke etse jwang ho bolokeha ?
44016031	Ba re : Dumela ho Morena Jesu Kreste , mme o tla bolokeha , wena le ba ntlo ya hao !
44016032	Ba ntoo mmolella lentswe la Morena , le bohle ba neng ba le ka tlung ya hae .
44016033	A ba nka ka yona nako eo ya bosiu , a hlatswa maqeba a bona , mme a kolobetswa kapele , yena le ba ntlo ya hae kaofela .
44016034	A ba isa ka tlung ya hae , a bea dijo pela bona , mme a thaba kahobane a dumetse ho Modimo hammoho le ba ntlo ya hae kaofela .
44016035	Yare hobane bo se , babusi ba romela ho yena bahlanka ba bona , ba re : Lesa batho bao ba ikele .
44016036	Molebedi wa teronko a bolella Pauluse taba eo , a re : Babusi ba rometse hore le leswe , le ikele ; jwale , le ka tswa , la ikela ka kgotso .
44016037	Empa Pauluse a re ho bona : Ba re shapile pontsheng , re eso ho ahlolwe , rona re leng Baroma , ba re kentse le teronkong ; mme jwale ba rata ho re ntsha teng ka sephiring na ? Ha ho se be jwalo ; ho mpe ho tle bona ka sebele , ba re ntshe .
44016038	Bahlanka ba isa ditaba tseo ho babusi ; mme bao , yare ha ba utlwa hoba ke Baroma , ba tshaba .
44016039	Ba tla , ba ba rapela , mme eitse hobane ba ba ntshetse ntle , ba ba kopa hore ba tlohe motseng .
44016040	Yare hobane ba tswe teronkong , ba ya ha Lidia , ba tshedisa baena ; ba ntoo tloha .
44017001	Eitse hobane ba fete ka Amfipolise le Apolonia , ba tla Thesalonika , moo sinagoge ya Bajuda e neng e le teng .
44017002	Pauluse , ka temalo ya hae , a kena ho bona , mme ka Disabatha tse tharo , a fetolana le bona ka Mangolo ,
44017003	a ntse a ba hlalosetsa le ho ba bontsha hore Kreste o ne a tshwanetse ho utlwiswa bohloko , le ho tsoha bafung ; a re : Kreste eo ke yena Jesu eo ke le bolellang yena .
44017004	Ba bang hara bona ba dumela , ba kgomarela Pauluse le Silase , ba ena le bongata bo boholo ba Bagerike ba tshabang Modimo , le basadi ba hlomphuwang ba bangatanyana .
44017005	Empa Bajuda ba sa dumelang ba eba mona , mme ba tla le banna ba bang ba bolotsana , ba thotsweng mapatlelong , ba iketsa sehlopha , ba ferekanya motse ; ba patela ntlo ya Jasone , mme ba batla Pauluse le Silase , ho ba isa pela setjhaba .
44017006	Ha ba sa ba fumane , ba hulela Jasone le baena ba bang pela babusi ba motse , ba howa , ba re : Batho bao ba ferekantseng lefatshe lohle , ba tlile le kwano ;
44017007	Jasone o ba amohetse , athe kaofela ha bona ba etsa tse lwantshanang le ditaelo tsa Sesare , ba re , morena e mong o teng , e leng Jesu .
44017008	Yaba moo ba ferekanyang setjhaba le babusi ba motse ba utlwileng tseo .
44017009	Empa yare hobane Jasone le ba bang ba itopolle ka tebeletso , ba ba lesa , ba ya .
44017010	Empa bosiu , baena ba phakisa ba isa Pauluse le Silase Berea . Hobane ba fihle teng , ba kena sinagogeng ya Bajuda .
44017011	Bao ba fetisa ba Thesalonika ka bokgabane , ba amohela lentswe ka tjheseho e kgolo , ba botsisisa Mangolo ka matsatsi wohle , ho tseba hore na ditaba tseo di jwalo ruri na ?
44017012	Ba bangata hara bona ba ba ba dumela , le basadi ba hlomphuwang ba Bagerike , le banna ba bangatanyana .
44017013	Empa Bajuda ba Thesalonika , yare ha ba tseba hobane lentswe la Modimo le bolelwa le Berea ke Pauluse , ba tla le teng , ba ferekanya setjhaba .
44017014	Yaba baena ba ntsha Pauluse kapele , jwaloka hoja ho uwa lewatleng , empa Silase le Timothea ba sala teng .
44017015	Ba feleheditseng Pauluse ba mo fihlisa Athene ; mme eitse hobane ba newe molaetsa o yang ho Silase le Timothea , o reng ba tle ho yena kapele , ba kgutla .
44017016	Pauluse ha a ntse a ba lebeletse Athene , moya wa hae wa hlabeha , kahare ho yena , ha a bona motse o ineetse tshebeletso ya medimo ya ditshwantsho .
44017017	O ne a fetolana sinagogeng le Bajuda le ba tshabang Modimo , a etsa jwalo le ka kgotla ka matsatsi wohle le bao a neng a teana le bona teng .
44017018	Yaba bafilosofe ba bang ba Baepikure le ba Bastoike ba fetolana le yena ; ba bang ba ne ba re : Na mobuabui eo o reng ? ba bang ba re : Eka o bolela medimo esele . E ne e le ka baka la hobane a ne a ba bolella Jesu le tsoho ya bafu .
44017019	Ba mo isa Areopago , ba re : Na re ke ke ra tseba thuto eo e ntjha eo o e bolelang na ?
44017020	Hobane o tlisitse ditaba tse ding tse makatsang ditsebeng tsa rona ; ke moo re ratang ho tseba hoba di reng ?
44017021	Jwale , haele Baathene kaofela , le basele ba ahileng teng , ba ne ba sa etse letho , haese ho bolela , kapa ho utlwa , ditaba tse hlahang .
44017022	Yaba Pauluse o ema hara Areopago , a re : Banna ba Athene , ke lemohile hobane dinthong tsohle le batho ba hlanyetsang medimo ka ho fetisisa .
44017023	Hobane ke itse ke ya le motse , ke tadimile ditshwantsho tse medimo ya lona , ka fihlela le aletare moo ho ngodilweng lengolo le kgethelo le reng : Ho Modimo o sa tsejweng ! Modimo oo le o rapelang le sa o tsebe , ke wona oo nna ke le bolellang wona .
44017024	Modimo o entseng lefatshe le tsohle tse ho lona , e leng yena Morena wa lehodimo le wa lefatshe , o ke ke wa aha ditempeleng tse entsweng ka matsoho ;
44017025	ha o sebeletswe ke batho ka matsoho , jwaloka hoja o hloka letho , kanthe ke wona o fang bohle bophelo le phefumoloho le dintho tsohle .
44017026	O entse mefuta yohle ya batho ka madi a le mang ho aha sebakeng sa lefatshe lohle ; o laetse mehla e laotsweng ke wona , le meedi ya ho aha ha bona ;
44017027	e le hore ba batle Morena , mohlomong ba ke ba mo phopholetse , ba mo fumane , leha a se hole ho e mong le e mong wa rona .
44017028	Hobane ke ka yena re utlwang , re sisinyehang , re leng teng ; jwalokaha baroki ba bang ba ho lona ba itse : Re moloko wa hae ka sebele .
44017029	Ha re le moloko wa Modimo , ha re a tshwanela re ka lekanya hore Modimo o ka tshwana le kgauta , leha e le silefera , leha e le lejwe le betlilweng ka masene le ka kgopolo ya motho .
44017030	Modimo ha o se o lesitse ditshiu tseo tsa ho se tsebe hore di fete , jwale , o bolella batho bohle , naheng tsohle , hore ba bake .
44017031	Hobane o beile letsatsi le leng leo o tla ahlola lefatshe ka lona ka ho loka , ka monna eo o mmeetseng hoo , mme o lokiseditse bohle tshepiso ya teng ka ho mo tsosa bafung .
44017032	Yare ha ba utlwa taba ya tsoho ya bafu , ba bang ba soma , ba bang ba re : Re sa tla boela re o utlwe hape hodima taba eo .
44017033	Pauluse a tloha jwalo hara bona .
44017034	Empa banna ba bang ba mo kgomarela , ba dumela ; hara bona ho ne ho le le Denise wa Areopago , le mosadi e mong ya bitswang Damarise , ba ena le ba bang .
44018001	Kamora tseo , Pauluse a tloha Athene , a ya Korinthe .
44018002	Teng , a fihlela Mojuda e mong , ya bitswang Akila , ya tswaletsweng Ponto ; o ne a sa tswa tloha Italia , a ena le Prisilla , mosadi wa hae ; hobane Klaude o ne a laetse hore Bajuda bohle ba tlohe Roma ; mme Pauluse a tla ho bona .
44018003	Kahobane e ne e le motho wa mosebetsi o le mong le bona , a dula ha bona , a ntse a sebetsa ; hobane mosebetsi wa bona e ne e le ho etsa ditente .
44018004	Empa ka matsatsi wohle a Sabatha , o ne a bolela ditaba sinagogeng , a kgodisa Bajuda le Bagerike .
44018005	Eitse ha Silase le Timothea ba fihla ba etswa Masedonia , Pauluse a ineela ho ruta ka pelo ya hae yohle , a pakela Bajuda hore Jesu ke Kreste .
44018006	Empa ha ba hana , mme ba nyefola , a hlohlora diaparo tsa hae , a re ho bona : Madi a lona a be hodima lihlooho tsa lona ; haele nna , ke hlwekile bakeng sa wona ; ho tloha jwale , ke ikela ho baditjhaba .
44018007	Eitse ha a etswa teng , a kena tlung ya monna e mong ya bitswang Justuse , ya tshabang Modimo , eo ntlo ya hae e neng e tshwarane le sinagoge .
44018008	Empa Krispo , mmusi wa sinagoge , le ba ntlo ya hae kaofela ba dumela ho Morena ; le Bakorinthe ba bangata , ha ba utlwa Pauluse , ba dumela le bona , mme ba kolobetswa .
44018009	Morena a bolella Pauluse bosiu , ka pono , a re : Se tshabe , o hlo o bue , o se ke wa kgutsa ;
44018010	hobane ke na le wena , mme ha ho e mong ya tla bea letsoho la hae ho wena ho o etsa hampe ; hobane ke na le batho ba bangata motseng ona .
44018011	Mme a hlola teng selemo se nang le dikgwedi tse tsheletseng , a ntse a ruta lentswe la Modimo hara bona .
44018012	Yare ha Galione e le mmusisi wa Akaea , Bajuda ba dumellana , ba tsohela Pauluse matla , mme ba mo isa kgotla ,
44018013	ba re : Enwa o ruta batho ho sebeletsa Modimo ka mokgwa o fapaneng le molao .
44018014	Empa Pauluse ha a re o ahlamisa molomo wa hae , Galione a re ho Bajuda : Bajuda , holane ho tsekwa taba e kgopo , leha e le ketso e nngwe ya bolotsana , nka be ke tshwanela ho le emela .
44018015	Empa ha ho tsekwa taba ya mantswe , le ya mabitso , le ya molao o ho lona , le tla iponela teng le nnotshi ; hobane nna , ha ke rate ho ba moahlodi wa taba tse jwalo .
44018016	A ba a ba leleka kgotla .
44018017	Yaba Bagerike kaofela ba tshwara Sosthene , mmusi wa sinagoge ba mo otla pela lekgotla , mme Galione a se ke a tsotella letho la tseo .
44018018	Pauluse a boela a hlola teng matsatsi a mangata , a ntoo dumedisa baena , a ya Siria ka sekepe , a ena le Priscila le Akila , a ikutisitse hlooho Kenkrea , kahobane a ne a itlamile ka kano .
44018019	Ha a fihla Efese , moo a neng a tla ba tlohela teng , a kena sinagogeng , a fetolana le Bajuda .
44018020	Ba mo rapela hore a boele a dule ditshiuana le bona , empa a se ke a dumela .
44018021	A mpa a ba dumedisa , a re : E ka kgona mokete o tlang ke o je Jerusalema ; ke tla boela ke kgutlele ho lona , ha Modimo o dumela . Mme a tloha Efese .
44018022	Eitse ha a tswile sekepeng Sesarea , a nyolohela Jerusalema , a dumedisa kereke , a ntoo theohela Antioke .
44018023	Yare ha a hlotse teng matsatsi a mang , a tloha , a etela ka hlomahanyo dinaha tsa Galatia le tsa Frigia , a ntse a tiisa barutuwa kaofela .
44018024	Mojuda e mong , ya bitswang Apolose , ya tswaletsweng Aleksandria , monna ya hlalefileng , ya tsebang Mangolo haholo , a fihla Efese .
44018025	Monna eo o ne a rutilwe tsela ya Morena ; o ne a bua ka moya o nang le tjheseho , a ruta ka kelello ditaba tsa Morena , leha a ne a tseba kolobetso ya Johanne feela .
44018026	A qala ho bua sinagogeng a sa tshabe letho . Yare ha Akila le Prisilla ba mo utlwa , ba mo nkela ha bona , mme ba mo hlalosetsa tsela ya Modimo , ho feta kamoo a neng a e tseba pele kateng .
44018027	Yare ha a rata ho fetela Akaea , baena ba ngolla barutuwa , ba ba kgothatsa hore ba mo amohele . Eitse ha a fihla ho bona , a thusa haholo ba dumetseng ka mohau wa Modimo .
44018028	Hobane o ne a hlola Bajuda pontsheng ka matla a maholo , a ba bontsha ka Mangolo hore Jesu ke Kreste .
44019001	Eitse ha Apolose a sa le Korinthe , Pauluse a haola dinaha tsa Asia tse kahodimo , a tla Efese , mme teng a fihlela barutuwa ba bang .
44019002	A re ho bona : Na le amohetse Moya o Halalelang , mohla le dumelang na ? Yaba ba re ho yena : Ha re eso ho utlwe hore Moya o Halalelang o teng .
44019003	A re ho bona : Le kolobeditswe ka kolobetso efe na ? Ba re : Ka kolobetso ya Johanne .
44019004	Pauluse a re : Efela Johanne o kolobeditse ka kolobetso ya pako , a bolella batho hore ba dumele ho ya tlang kamora hae , e leng Jesu Kreste .
44019005	Eitse ha ba utlwa hoo , ba kolobetswa lebitsong la Morena Jesu .
44019006	Yare ha Pauluse a ba beile matsoho , Moya o Halalelang wa tla hodima bona , ba bua dipuo , mme ba porofeta .
44019007	Banna bao bohle e ne e batla ho ba ba leshome le metso e mmedi .
44019008	Pauluse a kena sinagogeng , a bua a sa tshabe , a fetolana le Bajuda ka dikgwedi tse tharo , a ba kgodisa tabeng tsa mmuso wa Modimo .
44019009	Ba bang ha ba ithatafatsa , mme ba hana ho dumela , ba nyatsa le tsela ya Morena pela bongata , a tloha ho bona , a kgetha barutuwa , a ntoo ruta ka matsatsi wohle sekolong sa e mong ya bitswang Tirano .
44019010	Taba tseo tsa nna tsa eba jwalo ka dilemo tse pedi , bohle ba ahileng Asia ba ba ba utlwa lentswe la Morena Jesu , Bajuda le Bagerike .
44019011	Modimo wa nna wa etsa mehlolo e makatsang ka matsoho a Pauluse .
44019012	Esita dituku le masela a neng a amile mmele wa hae , a ne a bewa hodima ba kulang , mme malwetse a ne a ba tlohela , le meya e mebe e ne e tswa ho bona .
44019013	Yaba Bajuda ba bang , e leng dingaka tse reng di ntsha batemona , tse sollang hohle , ba leka ho bitsa lebitso la Morena Jesu hodima ba kenweng ke meya e mebe , ba re : Re a le laela ka Jesu ya bolelwang ke Pauluse .
44019014	Ba etsang hoo ba ne ba supile , e le bara ba Mojuda Skefa , moprista e moholo .
44019015	Empa moya o mobe wa ba araba , wa re : Jesu , ke a mo tseba , ke tseba le Pauluse ; empa lona , le bomang ?
44019016	Yaba motho eo motemona a leng ho yena , o itihela hodima bona , a ba beta , a ba etsa hampe , ba ba ba baleha tlung eo , ba hlobotse , ba le maqeba .
44019017	Taba eo ya tsejwa ke Bajuda kaofela le Bagerike ba ahileng Efese ; ba welwa bohle ke tshabo , mme lebitso la Morena Jesu la tlotliswa .
44019018	Ba bangata ba dumetseng ba tla , ba ipolela le ho pepesa diketso tsa bona .
44019019	Le ba bangata ba neng ba tshepile ditaba tsa bonohe , ba tlisa dibuka tsa bona , ba di tjhesa pela bohle ; ha ho lekanngwa theko ya tsona , ha fihlelwa hoba e lekane le ditjhelete tsa silefera tse dikete tse mashome a mahlano .
44019020	Lentswe la Morena la nna la ata jwalo , la sebetsa ka matla .
44019021	Kamora tseo , Pauluse a rera , ka kgopotso ya Moya , ho ya Jerusalema , ka tsela ya Masedonia le ya Akaea , a re : Etlare ha ke ile teng , e ka kgona ke bone le Roma .
44019022	Yaba o romela Masedonia , ba babedi ho ba mo tlatsang , e le Timothea le Eraste ; haele yena , a hlola Asia matsatsi a mang .
44019023	Empa mehleng eo , moferefere o moholoholo wa hlaha bakeng sa Tsela ya Morena .
44019024	Hobane setei se seng sa silefera , se bitswang Demetriuse , se sebetsang ditempelana tsa Diana tsa silefera , se ne se ruisa haholo ba sebetsang mosebetsi oo ;
44019025	sa ba bokella hammoho le ba bang ba mesebetsi e tshwanang le oo , sa re ho bona : Banna , le a tseba hobane mosebetsi wona ke leruo la rona .
44019026	Le a bona , le a utlwa , hoba Pauluse eo o se a kgodisitse batho ba bangata , e seng Efese feela , e batla ho ba Asia kaofela ; o bile o ba kgelositse ka ho re , medimo e etswang ka matsoho hase medimo .
44019027	Kotsi ya taba eo , hase feela hore mosebetsi wa rona o tla nyediseha ; empa le yona tempele ya mofumahadi Diana , modimo o moholo , e tla etswa lefeela ; mme yena ka sebele ya hlomphuwang ke Asia kaofela le lefatshe lohle o tla timellwa ke kganya ya hae .
44019028	Yare ha ba utlwa hoo , ba tlala bohale , ba howa , ba re : O moholo , Diana wa Baefese !
44019029	Motse kaofela wa ba wa tlala moferefere ; ba phallela theatereng hammoho hobane ba tshware Gaiuse le Aristarke , banna ba Masedonia , balekane ba Pauluse .
44019030	Pauluse o ne a rata ho hlaha pela setjhaba , empa barutuwa ba mo thibela .
44019031	Le ba baholo ba bang ba Asia , bao e leng metswalle ya hae , ba romela ho yena , ba rapela hore a se ke a hlaha theatereng .
44019032	Haele batho , ba bang ba ne ba howa ka hore , ba bang ka hore ; hobane e ne e le pokano e moferefere , mme bongata jwa bona bo ne bo sa tsebe seo bo se bokanetseng .
44019033	Jwale ba ntsha Aleksandere hara bongata , a sutuletswa pele ke Bajuda ; Aleksandere a hwehla ka letsoho , a rata ho ikarabela ho setjhaba .
44019034	Empa yare ha ba bona hobane ke Mojuda , ba howa kaofela ka lentswe le le leng , ka hora tse batlileng ho ba pedi , ba re : O moholo Diana wa Baefese !
44019035	Yaba mongodi wa motse o kgutsisa bongata , a re : Banna ba Efese , ke ofe motho ya sa tsebeng hobane motse wa Baefese ke mmoloki wa tempele ya Diana , modimo o moholo , le wa setshwantsho sa hae se weleng ho Jupitere ?
44019036	Haele mona ditaba tseo di se na ho latolwa , e ka kgona le kgutse lerata , mme le se ke la etsa letho ka potlako .
44019037	Hobane banna bao le ba tlisitse mona , athe hase banyefodi , leha e le basebi ba modimo wa lona .
44019038	Ha ekaba Demetriuse le ba sebetsang le yena , ba ena le tseko le e mong , lekgotla le bulehile , le baahlodi ba teng ; ha ba ke ba isane nyeweng .
44019039	Ekare ha le ena le taba e nngwe eo le e tsekang , e ka ahlolwa phuthehong e nang le tshwanelo .
44019040	Hobane re se re ikentse tsietsing ya ho botswa moferefere wa kajeno , haele mona ho se taba eo re ka itatolang ka yona bakeng sa pokano ena .
44019041	Yare hobane a bolele taba tseo , a kgutlisa batho .
44020001	Eitse hobane moferefere ona o kokobele , Pauluse a bitsa barutuwa , a ba dumedisa , a ntoo tloha , a ya Masedonia .
44020002	Ha a se a qetile naha eo , mme a kgothaditse baena ka dipolelo tse ngata , a ya naheng ya Bagerike .
44020003	A dula teng kgwedi tse tharo ; mme ha a se a ya tloha ka sekepe ho ya Siria , a eletswa ho kgutla ka la Masedonia , kahobane Bajuda ba ne ba mo laletse .
44020004	A felehetswa ho ya fihla Asia ke Sopatere wa Berea , le Aristarke le Sekundo le Gaiuse bao e leng ba Thesalonika ; le Timothea wa Derba , le Tikike , le Trofime , bao e leng ba Asia .
44020005	Bao ba re etella pele , ba ya re emela Troase .
44020006	Haele rona , ra kena sekepeng motseng wa Filipi , matsatsi a mahobe a se nang ditomoso ha a se a fetile , mme ra ya ba fihlela Troase kamora matsatsi a mahlano , ra ba ra dula teng matsatsi a supileng .
44020007	Ka la pele la veke , eitse ha barutuwa ba phuthehile ho ngwatha bohobe , Pauluse ha a tla tsamaya hosasane , a buisana le bona , a isa halelele , ya ba ya eba bosiu bo boholo .
44020008	Athe dilampi di ne di le ngata tlung eo e kahodimo moo re neng re phuthehetse teng .
44020009	Pauluse ha a ntse a isa halelele , mohlankana ya bitswang Eutike , ya neng a dutse sefensetereng , a tshwarwa ke boroko bo boholo , mme ha a se a hlotswe ke boroko , a wela fatshe a le tlung eo e kahodimo , e leng ya boraro , a ba a nkwa a shwele .
44020010	Empa Pauluse a theoha , a inama hodima hae , a mo hamarela , a re : Se tshoheng , hobane moya wa hae o sa le ka ho yena .
44020011	A boela a nyoloha , a ngwatha bohobe , mme eitse hobane ba je , a boela a ba kgothatsa , ha ba ha esa , a ntoo tloha .
44020012	Mme ba boya le mohlankana eo a phela , mme ba tshediswa haholo ke hoo .
44020013	Haele rona , ra kena sekepeng , ra sesisetsa Asone , moo re neng re tshwanetse ho teana le Pauluse ; hobane o ne a laetse jwalo , ka ho re , yena o tla tsamaya ka maoto .
44020014	Eitse hobane re boele re teane Asone , ra mo nka , ra ya le yena Mitilene .
44020015	Ha re tloha teng ka sekepe , hosasane ra fihla mabapa le Kio ; ka le hlahlamang ra tshwara lebopo la Samose ; yare hobane re dule hanyenyane Trogillo , ka le hlahlamang ra fihla Mileta .
44020016	Pauluse o ne a rerile ho feta Efese , a tle a se ke a dieha Asia ; kahobane a ne a itlhahanetse , a tle a be Jerusalema ka tsatsi la Pentekonta , haekaba ho ka etswa jwalo .
44020017	Ha a se a le Mileta , a romela Efese ho ya bitsa baholo ba kereke .
44020018	Eitse hobane ba fihle ho yena , a re ho bona : Le tseba mokgwa oo ke nnileng ka etsa ka wona hara lona , haesale ke fihla Asia ;
44020019	kamoo ke sebeleditseng Morena kateng , ka boikokobetso bohle , le ka meokgo e mengata , le ka meleko e ntlhahetseng ka baka la merero ya Bajuda ;
44020020	le kamoo ke sa kang ka pata taba kateng , leha e le nngwe , ya tse le tshwanelang ; ke sa kang ka phetsa le ho le bolella le ho le ruta tsona pontsheng le ka matlung a lona ;
44020021	ke ntse ke kgothaletsa Bajuda le Bagerike ho sokolohela ho Modimo , le ho dumela ho Jesu Kreste , Morena wa rona .
44020022	Mme bonang , jwale , ke ya Jerusalema , ke tlamilwe ke Moya ; empa ha ke tsebe ditaba tse tla ntlhahela teng ;
44020023	haese hobane , motseng o mong le o mong , Moya o Halalelang o ntse o nkomela hore ditlamo le dihloriso di ntebeletse .
44020024	Empa ha ke re letho ka tsona , le bophelo ba kaha ke bo hlokomele , ke re , ke mpe ke qete leeto la ka ka thabo , le tshebetso eo ke e laetsweng ke Morena Jesu , e leng ho tiisa Evangeli ya mohau wa Modimo .
44020025	Mme jwale bonang , ke a tseba hobane , haele lona kaofela , bao ke tsamaileng ke bolela Evangeli hara lona , ha ho e mong ya tla boela a bone sefahleho sa ka .
44020026	Ka baka leo , ke le pakela kajeno hobane ha ke na molato mading a lona bohle .
44020027	Hobane ha ke a ka ka tswafa ho le bolella morero wohle wa Modimo .
44020028	Jwale , lona , hlong le itise , le dise le mohlape kaofela , oo Moya o Halalelang o le beileng balebedi ba wona , ho alosa kereke ya Modimo eo o ithuetseng yona ka madi ao e leng a wona ka sebele .
44020029	Hobane ke a tseba hobane , ha ke se ke tlohile , ho tla kena ho lona diphiri tse bohale , tse sa tlong ho qenehela mohlape ;
44020030	le hobane ho tla tswa hara lona batho ba tla bolela ditaba tse kgopo , ho ikgulela barutuwa .
44020031	Lebelang ke hona , le elellwe hobane ka dilemo tse tharo ha ke a ka ka phetsa bosiu le motshehare ho eletsa e mong le e mong wa lona ka meokgo .
44020032	Mme jwale , banabeso , ke le laeletsa ho Modimo , le ho lentswe la mohau wa wona , o nang le matla a ho le hahisa , le ho le nea lefa hammoho le bahalaledi bohle .
44020033	Ha ke a ka ka lakatsa silefera , leha e le kgauta , leha e le kobo ya e mong .
44020034	Mme le a tseba e le lona hobane matsoho ana a sebeditse se neng se hlokwa ke nna le ke bao ke neng ke na le bona .
44020035	Ke le bontshitse nthong tsohle hobane ke ka ho sebetsa jwalo ho tshwanetsweng ho thuswa bafokodi , le ho elellwa taba ya Morena Jesu , eo a e boletseng ka sebele sa hae , ha a re : Ho nea ke leseho le fetisang la ho fuwa .
44020036	Eitse hobane a bolele taba tseo , a kgumama ka mangwele , a rapela le bona bohle .
44020037	Yaba ba tshwarwa bohle ke ho lla haholoholo ; ba itihela molaleng wa Pauluse , ba mo aka .
44020038	Haholo ba ne ba hlomohile ke taba eo a ba boleletseng yona , ha a itse , ba ke ke ba boela ba bona sefahleho sa hae . Mme ba mo felehetsa ho fihla sekepeng .
44021001	Jwale , ha re se re kgaohane le bona , ra tloha , ra toba Kose ; eitse ka le hlahlamang ra be re fihla Rhode ; ha re tloha teng , ra kena Patara .
44021002	Teng , ra fumana sekepe se fetelang Fenisia ; ra kena ho sona , ra tswela pele .
44021003	Yare ha re hlahela sehlekehleke sa Sipera , ra se teela ka ho le letshehadi , ra leba Siria , mme ra fihla Tire ; hobane sekepe se ne se tshwanela ho phahlwa teng .
44021004	Mme kahobane re ne re fumane barutuwa teng , ra hlola moo matsatsi a supileng ; mme bona ba bolella Pauluse ka Moya , hore a se ke a nyolohela Jerusalema .
44021005	Ha re se re qetile matsatsi ao , ra tloha , ra tsamaya ; ha e le bona ba re felehetsa bohle ho fihlela kantle ho motse , ba ena le basadi ba bona le bana ; ra kgumama ka mangwele lebopong , ra rapela ,
44021006	ra dumedisana , ra ntoo kena sekepeng ; yaba bona ba kgutlela hae .
44021007	Yare hobane re tswe Tire , ra kena Ptolemaise , moo leeto la rona la sekepe le feletseng teng ; yaba re dumedisa baena , ra hlola tsatsi le le leng le bona .
44021008	Hosasane , ra tloha , mme ra fihla Sesarea ; ra kena tlung ya Filipi , moevangeli , eo e neng e le e mong wa ba supileng , mme ra dula ha hae .
44021009	O ne a ena le baradi ba bane , barwetsana ba porofetang .
44021010	Yare ha re hlotse teng matsatsi a mang , moporofeta e mong , ya bitswang Agabuse , a fihla a etswa Judea .
44021011	Eitse hobane a tle ho rona , a nka senyepa sa Pauluse , a itlama matsoho la maoto ka sona , a re : Moya o Halalelang o bolela , o re : Monna eo senyepa sena e leng sa hae , Bajuda ba tla mo tlama jwalo Jerusalema , ba be ba mo neele matsohong a baditjhaba .
44021012	Jwale , ha re utlwa taba tseo , ra mo rapela , re ena le ba motse oo , hore a se ke a nyolohela Jerusalema .
44021013	Pauluse a mpa a araba , a re : Le etsang ha le lla jwalo , le ho tepeletsa pelo ya ka ? Athe ke itokiseditse , e seng ho tlangwa feela , empa e le le ho shwela lebitso la Morena Jesu Jerusalema .
44021014	A hana ho kgodiswa ke rona , ra ba ra kgutsa , ra re : Ho etswe se ratwang ke Morena !
44021015	Kamora ditshiu tseo , ha re se re itokisitse , ra nyolohela Jerusalema .
44021016	Barutuwa ba bang ba Sesarea le bona ba ya le rona , ba re isa ha Mnasone , morutuwa wa kgale , ya tswang Sipera , eo re neng re tshwanetse ho fapohela ha hae .
44021017	Eitse ha re fihla Jerusalema , baena ba re amohela ka thabo .
44021018	Hosasane , Pauluse a ya le rona ha Jakobo ; baholo bohle ba ne ba phuthehetse teng .
44021019	Eitse hobane a ba dumedise , a ba phetela ka hlomahanyo tsohle tseo Modimo o di entseng ditjhabeng ka tshebetso ya hae .
44021020	Jwale , ha ba utlwa taba tseo , ba tlotlisa Morena ; ba mpa ba re ho yena : Ngwaneso , o ka bona bongata ba dikete tsa Bajuda ba dumetseng ; hape ba sa tjhesehela molao kaofela ha bona .
44021021	Ba boleletswe , ho thwe , o ruta Bajuda bohle ba ditjhabeng ho kgaohana le Moshe , o re , ba se ke ba bolotsa bana ba bona , mme ba se ke ba ya ka mekgwa ya bona .
44021022	Jwale , ho ka etswa jwang moo ? Ruri bongata bo tla phutheha ; hobane ba tla utlwa hoba o fihlile .
44021023	Ako etse hle seo re ya o bolella sona : Mona re na le banna ba bane ba itlamileng ka kano .
44021024	O ye le bona , o itlhwekise le bona , o ba lefelle , ba tle ba beolwe dihlooho , bohle ba tle ba tsebe kahoo , hobane ha ho na letho la tseo ba di utlwileng o bolelwa ka tsona ; ba tsebe hobane le wena o ntse o bolokile molao .
44021025	Haele baditjhaba ba dumetseng , re ba ngoletse hoba re ahlotse hore ba se ke ba tlangwa ka tse jwalo ; feela , ba tele tse hlabetsweng medimo , le madi , le tse fenethilweng , le bofebe .
44021026	Yaba Pauluse o ya le banna bao , a itlhwekisa le bona ka la hosasane , a kena tempeleng , a bolela matsatsi a ho itlhwekisa ha bona moo a tla kgutla teng , ho be ho hlahiswe sehlabelo sa teboho sa e mong le e mong wa bona .
44021027	Eitse ha matsatsi a supileng a le lekgatheng la ho fela , Bajuda ba Asia ba mmona tempeleng ; yaba ba tsosa bongata bohle , ba mo tshwara ,
44021028	ba howa , ba re : Banna ba Iseraele , tlatsang ; suna motho ya ntseng a ruta batho kaofela kahohle thuto e lwantshang setjhaba , le molao , le nqalo ena ; o bile o ekeditse ka ho tlisa Bagerike tempeleng , o bile o silafaditse nqalo ena e halalelang .
44021029	Ya be e le kahobane ba ne ba bone Trofime wa Efese le yena hara motse ; ba ne ba hloma ekaba Pauluse o mo tlisitse tempeleng .
44021030	Yaba motse kaofela o a ferekana ; batho ba phallela hammoho ; ba tshwara Pauluse , ba mo hulela kantle ho tempele , ba ntoo kwala menyako kapele .
44021031	Eitse ha ba batla ho mmolaya , molaodi wa lekgotla la sekete a bolellwa hore Jerusalema kaofela o ferekane .
44021032	A phakisa a tla le bahlabani le balaodi ba makgolo , a theohela ho bona ; mme eitse ha ba bona molaodi wa sekete le bahlabani , ba lesa ho otla Pauluse .
44021033	Yaba molaodi wa sekete o atamela , a mo tshwara , a laela hore a tlangwe ka mahlaahlela a mabedi ; a ntoo botsa hobane ke mang , le hoba seo a se entseng keng ?
44021034	Empa ba bang ba ne ba howa ka hore , ba bang ka hore hara bongata . Mme ka hobane a ne a sitwa ho fihlela nnete ka baka la lerata , a laela hore a iswe qhobosheaneng .
44021035	Eitse ha a fihla methating , o ne a hlile a jerwe ke bahlabani ka baka la matla a bongata .
44021036	Hobane bongata jwa batho bo ne bo mo latela , bo ntse bo howa , bo re : A a bolawe !
44021037	Pauluse ha a se a tla kenngwa qhobosheaneng , a re ho molaodi wa sekete : Na nka dumellwa ho bua taba le wena na ? Molaodi a re : Na o tseba Segerike na ?
44021038	Na hase wena Moegepeta elwa , ya tsositseng moferefere tshiung tse fetileng , a ba a isa dihlola tse kete tse nne feelleng na ?
44021039	Pauluse a re : Nna , ke Mojuda , motala wa Tarese , motse wa Silisia o tumileng . Ke a o kopa , o ntese , ke bue le setjhaba .
44021040	Eitse hobane a mo lesele , Pauluse ha a ntse a eme methating , a hwehla batho ka letsoho , mme ha ho itswe tu haholo , a bua ka puo ya Seheberu , a re :
44022001	Banna ba heso le bontate , mamelang jwale meitatolo ya ka ho lona .
44022002	Eitse ha ba utlwa hoba o bua le bona ka puo ya Seheberu , ba eketsa ho kgutsa .
44022003	Yaba o re : Nna , ke Mojuda , ya tswaletsweng Tarese wa Silisia ; ke mpa ke holetse motseng wona maotong a Gamaliele ; ka rutwa ka mokgwa o fetisisang ho ya ka molao wa bontata rona , ka ba le tjheseho ho Modimo jwaloka lona kaofela kajeno .
44022004	Ka ba ka hlorisa le thuto eo ho isa ho bolayeng , ka tlama banna le basadi , ka ba kenya teronkong ,
44022005	kamoo le yena moprista e moholo a ka pakang kateng , le phutheho ya baholo kaofela ; hobane ke ne ke nke le mangolo ho bona , ho a isa ho ba heso ba Damaseka , ka ba ka ya teng ho tlama ba thuto eo ba ahileng teng , le ho ba tlisa Jerusalema , hore ba otlwe .
44022006	Ka re ke ntse ke tsamaya , ke se ke atametse Damaseka , ka nako ya motshehare , hang ka teelwa hare ke lesedi le leholo , le tswang lehodimong .
44022007	Ka wela fatshe , mme ka utlwa lentswe le reng ho nna : Saule , Saule , o ntlhorisetsang na ?
44022008	Ka araba , ka re : O mang , Morena ? A re ho nna : Ke nna Jesu wa Nasaretha , eo o mo hlorisang .
44022009	Jwale , ba nang le nna le bona ba kile ba bona lesedi , mme ba le tshoha , ba mpa ba sa ka ba utlwa lentswe la ya buang le nna .
44022010	Ka re : Morena , ke tla etsang na ? Morena a re ho nna : Ema , o ye Damaseka ; ke moo o tla bolellwa tsohle tseo o tshwanetseng ho di etsa .
44022011	Mme kahobane ke ne ke sitwa ho bona ka baka la kganya ya lesedi leo , bao ke neng ke na le bona ba ntsamaisa ka letsoho , mme ka ya Damaseka .
44022012	Teng , Ananiase , monna ya tshabang Modimo ka mokgwa wa molao , ya hlomphuwang ke Bajuda kaofela ba ahileng Damaseka ,
44022013	a tla ho nna , e ema pela ka , a mpolella , a re Saule , ngwaneso , tutuboloha . Mme ka yona nako eo ka mmona .
44022014	A re : Modimo wa bontata rona o ikgethetse wena ho tseba thato ya wona , le ho bona Ya lokileng , le ho utlwa lentswe la molomo wa hae .
44022015	Hobane o tla ba paki ya hae pela batho bohle , ho tiisa tseo o di boneng , le tseo o di utlwileng .
44022016	Mme jwale , o diehetseng ? Ema , o kolobetswe , mme o hlatsuwe dibe tsa hao , ka ho rapela lebitso la Morena .
44022017	Yare mohla ke kgutletseng Jerusalema , ha ke ntse ke rapela tempeleng , ka hapuwa ke Moya .
44022018	Ka bona Morena a mpolella , a re : Phakisa o tlohe Jerusalema kapele ; hobane ba ke ke ba amohela polelo eo o mpolelang ka yona .
44022019	Ka re : Morena , ba tseba haholo hobane ke nna ya neng a kenya teronkong , a shapa le masinagogeng ba dumetseng ho wena .
44022020	Le mohla ho neng ho tshollwa madi a Setefane , paki ya hao , le nna ke ne ke le teng , ka dumela polao ya hae , mme ka lebela dikobo tsa ba mmolayang .
44022021	Yaba Morena o re ho nna : Tloha , ke tla o romela ditjhabeng hole .
44022022	Ba mo mamela ho fihla polelong eo ; empa jwale , ba phahamisa mantswe a bona , ba re : Motho ya jwalo a tloswe lefatsheng ; hobane ha a tshwanela ho phela .
44022023	Ba howa , ba hlobola dikobo tsa bona , ba kubisetsa lerole sebakeng .
44022024	Yaba molaodi wa sekete o laela hore a iswe qhobosheaneng , a re , a botswe ka ho shapuwa , hore a tle a tsebe lebaka leo ba mo howellang lona .
44022025	Eitse ha ba mo tlamile ka marapo , Pauluse a re ho molaodi wa lekgolo ya emeng moo : Hleka le na le tokelo ya ho shapa motho wa Roma , a eso ho ahlolwe na ?
44022026	Yare ha molaodi wa lekgolo a utlwa hoo , a ya bolella molaodi wa sekete , a re : O iponele ho seo o ya se etsa ; hobane motho eo ke Moroma .
44022027	Yaba molaodi wa sekete o tla ho Pauluse , mme a re ho yena : Ako mpolelle hore na o fela o le Morena na ? A re : E , ke yena .
44022028	Molaodi wa sekete a re : Seboko seo ke itheketse sona ka theko e kgolo . Pauluse a re : Nna , ke se tswaletswe .
44022029	Yaba ba neng ba ya mmotsa ka ho mo shapa , ba phakisa ba tloha ho yena , mme molaodi wa sekete le yena a tshaba , ha a utlwa hore ke Moroma , kahobane a ne a mo tlamile .
44022030	Ka hosasane , kahobane a ne a rata ho tseba ruri seo Bajuda ba mo qosang ka sona , a mo tlamolla , mme a laela hore baprista ba baholo le ba lekgotla kaofela ba bokane , a ntoo tlisa Pauluse , a mmea pela bona .
44023001	Pauluse a hlaba ba lekgotla ka mahlo , a re : Banna ba heso , ke tsamaile ka letswalo le letle kahohle pela Modimo , ho fihlela tsatsi lena .
44023002	Yaba Ananiase , moprista e moholo , o laela ba emeng pela hae , hore ba mo phobole molomo .
44023003	Empa Pauluse a re ho yena : Modimo o tla o phobola , wena lerako le kwetlisitsweng ; hobane o duletse ho nkahlola ka molao ; athe ha o laela hore ke phobolwe , o tlola molao !
44023004	Ba leng pela hae ba re : Na o rohaka moprista e moholo wa Modimo na ?
44023005	Pauluse a re : Banabeso , ke ne ke sa tsebe hoba ke moprista e moholo ; hobane ho ngodilwe , ho thwe : O se ke wa bua hampe ka morena wa setjhaba sa heno .
44023006	Jwale Pauluse ka ho tseba hore ba bang ho bona ke basadusi , ba bang ke bafarisi , a phahamisa lentswe hara lekgotla , a re : Banna ba heso , nna ke mofarisi , mora wa mofarisi , ke ahlolwa ka baka la tshepo le la tsoho ya bafu .
44023007	Eitse hobane a bue jwalo , ha hlaha phapang hara bafarisi le basadusi , lekgotla la ba la kgaohana .
44023008	Hobane basadusi ba re , ha ho tsoho ya bafu , leha e le lengeloi , leha e le moya ; athe bafarisi bona ba dumela tseo kaofela .
44023009	Jwale , ha etswa lerata le leholo . Bangodi ba emelang bafarisi ba ema , ba araba , ba re : Ha re fihlele bobe leha bo le bong ho motho eo ; ha ekaba moya o fela o buile le yena , kapa lengeloi , a re se keng ra lwantsha Modimo .
44023010	Moferefere ha o tota , molaodi wa sekete a tshaba hore ba tla harola Pauluse , mme a laela bahlabani hore ba theohele , ba mo hlwibile hara bona , le ho mo kgutlisetsa qhobosheaneng .
44023011	Bosiung bo hlahlamang , Morena a ipontsha ho yena , a re : Tiisa matla , Pauluse , hobane jwalokaha o pakile taba tsa ka Jerusalema , e ka kgona o di pake jwalo le Roma .
44023012	Eitse hobane bo se , Bajuda ba bang ba etsa morero , mme ba itlama ka ho hlapanya , ba re , ba ke ke ba enwa , leha e le ho ja , ba eso ho bolaye Pauluse .
44023013	Ba entseng morero oo ba ne ba feta mashome a mane .
44023014	Ba ya ho baprista ba baholo le ho baholo , ba re : Re ikanne ka ho hlapanya , hore re ke ke ra ja letho , re eso ho bolaye Pauluse .
44023015	Jwale he , lona le lekgotla , le tsebise molaodi wa sekete hore a tle a mo romele ho lona hosasane , ho be jwaloka hoja le rata ho botsisisa ditaba tsa hae ; haele rona , re tla be re setse re itokiseditse ho mmolaya a eso ho fihle .
44023016	Empa mora wa kgaitsedi ya Pauluse a utlwa tsa morero wa bona ; yaba o ya , a kena qhobosheaneng , a di tsebisa Pauluse .
44023017	Pauluse a bitsa e mong wa balaodi ba lekgolo , a re ho yena : Isa mohlankana enwa ho molaodi wa sekete ; hobane o na le taba eo a tla mmolella yona .
44023018	Yaba eo o mo nka , a mo isa ho molaodi wa sekete , a re : Motlamuwa Pauluse o mpitsitse , o kopile hore ke tlise mohlankana enwa ho wena ; o na le taba eo a tla o bolella yona .
44023019	Molaodi wa sekete a mo tshwara ka letsoho , a tswela thoko le yena , a mmotsa , a re : Taba ke efe eo o mpolellang yona ?
44023020	Eo a re : Bajuda ba rerile hammoho hore ba tla o kopa hore o tle o romele Pauluse kgotla hosasane , ba etse jwaloka hoja ba rata ho botsisisa ditaba tsa hae .
44023021	Empa wena , o se ke wa ba dumela ; hobane banna ba fetang mashome a mane ba mo laletse , ba ikanne ka ho hlapanya hore ba ke ke ba eja , leha e le ho nwa , ba eso ho mmolaye ; le jwale , ba se ba itokisitse , ba lebeletse karabo ya hao feela .
44023022	Yaba molaodi wa sekete o kgutlisa mohlankana eo , a mo laela , a re : O se ke wa ba wa bolella motho hoba o ntsebisitse taba tseo .
44023023	Eitse hobane a bitse balaodi ba babedi ba lekgolo , a re ho bona : Lokisang bahlabani ba makgolo a mabedi , le bakalli ba mashome a supileng , le ba diqha ba makgolo a mabedi , ba tle ba ye Sesarea ka hora ya boraro ya bosiu .
44023024	Le lokise le tse kallwang , tse tla palangwa ke Pauluse , mme a iswe ho Felikse , mmusisi , a pholohile .
44023025	A ba a ngola lengolo le reng :
44023026	Klaude Lisiase , ho Felikse , mmusisi ya kgabane , dumela !
44023027	Bajuda ba tshwere monna enwa , mme ha ba se ba tla mmolaya , ke fihlile le bahlabani , ka ba amoha yena , ha ke utlwa hoba ke Moroma .
44023028	Mme ka ho rata ho tseba seo ba mo qosang ka sona , ke mo isitse lekgotleng la bona .
44023029	Moo ke fihletse hoba ba mo qosa ka ditaba tsa molao wa bona , empa ho se molato ho yena o tshwanetseng lefu , leha e le mahlaahlela .
44023030	Jwale , erekaha ke boleletswe hoba Bajuda ba laletse monna enwa , ke mo rometse ho wena kapele , mme ke laetse baqosi ba hae hore tseo ba mo qosang ka tsona ba di bolelle wena . Dumela !
44023031	Bahlabani ba etsa kamoo ba laetsweng kateng , ba ya le Pauluse , ba mo isa Antipatrise bosiu .
44023032	Ka hosasane , ba tlohela Pauluse le bakalli hore ba ye le yena , mme bona ba kgutlela qhobosheaneng .
44023033	Yare bao ha ba fihla Sesarea , ba nea mmusisi lengolo leo , ba ba ba hlahisa Pauluse pela hae .
44023034	Eitse hobane mmusisi a le bale , a mmotsa hoba ke wa naha efe ya Roma ; ha a utlwile hoba ke wa Silisia ,
44023035	a re : Ke tla o utlwa ha baqosi ba hao ba se ba tlile . A ba a laela hore a lebelwe ka tlung ya Heroda .
44024001	Eitse hobane ho fete ditshiu tse hlano , ha tla Ananiase , moprista e moholo , a ena le baholo ba bang , le mmoledi e mong ya bitswang Tertullo ; mme ba itlhahisa pela mmusisi ho qosa Pauluse .
44024002	Hobane a bitswe , Tertullo o qala ho mo qosa , a re :
44024003	Felikse ya kgabane , re ke ke ra lesa ho hopola kahohle le kamehla ka teboho yohle kamoo re nang le kgotso e kgolo kateng , ka wena , le mahlohonolo a hlahetseng setjhaba sena ka paballo ya hao .
44024004	Empa , ka ho re , ke se ke ka o diehisa , ke a o rapela , ke re : o ke o mamele , ka mosa wa hao , tseo re o bolellang tsona ka mantswe a se makae .
44024005	Re re , re fihletse monna enwa e le lefu , o ferekanya Bajuda bohle ba ahileng lefatsheng lohle : ke hlooho ya thuto e kgelohileng ya Banasaretha .
44024006	O bile o lekile ho silafatsa tempele . Re mo tshwere , ra rata ho mo ahlola ka molao wa rona .
44024007	Empa Lisiase , molaodi wa sekete , a hlaha , a re amoha yena ka matla a maholo ,
44024008	a ba a laela banqosi ba hae ho tla pela hao . Le wena ha o mmotsisisa , o tla fihlela ho yena nnete ya ditaba kaofela tseo re mo nqosang ka tsona .
44024009	Bajuda le bona ba emela Tertullo , ba bolela hore ditaba tseo di fela di le jwalo .
44024010	Pauluse , eitse hobane mmusisi a mo hwehle hore a bue , a araba , a re : Erekaha ke tseba hobane ho se ho le dilemo tse ngata o busa setjhaba sena , ke moo ke ikarabelang ka tshepo e fetisang .
44024011	O ka fumana hobane ha ho eso ho fete matsatsi a leshome le metso e mmedi ke fihlile Jerusalema ho rapela .
44024012	Ha ba ka ba mphihlela ke fetolana le motho tempeleng , leha e le ho tsobokanya batho masinagogeng , leha e le motseng .
44024013	Hape ba ka sitwa le ho tiisa ditaba tseo ba nqosang ka tsona jwale .
44024014	Seo nka ipolelang ho wena ka sona , ke sena : Haele thuto eo ba reng ke thuto e kgelohileng , ke fela ke sebeletsa Modimo wa bontate ka yona , ke ntse ke dumela ditaba tsohle tsa molao le tse ngodilweng baporofeteng .
44024015	Ke na le tshepo ho Modimo , eo le bona ba nang le yona , ya hore tsoho ya bafu e tla ba teng , ya ba lokileng le ya ba sa lokang .
44024016	Ke ka baka leo ke tiisang matla kamehla hore ke be le letswalo le sa nnyatseng pela Modimo le pela batho .
44024017	Jwale , kamora dilemo tse ngata , ke tlile ho etsa dithuso le diabo setjhabeng sa heso .
44024018	Ke moo Bajuda ba bang ba Asia ba mphihletseng tempeleng ke itlhwekisitse , e seng ka ho tsobokanya batho , leha e le ka lerata .
44024019	Ke bona ba ka beng ba tlile ho nqosa pela hao , ha ekaba ba ne ba na le taba le nna .
44024020	Le bona bana , a ba ke ba bolele , ha ba fihletse bokgopo bo bong ho nna mohla ke neng ke eme pela lekgotla ;
44024021	haese , ha ba ka bolela lentswe lena le le leng , leo ke le boletseng ka matla ke eme hara bona , ka re : Kajeno ke ahlolwa ke lona ka baka la tsoho ya bafu .
44024022	Felikse , ya neng a tseba haholwanyane tsa thuto eo , hobane a utlwe taba tseo , a ba beela tsatsi le leng , a re : Etlare ha Lisiase , molaodi wa sekete , a fihlele , ke moo ke tla le ahlolela ditaba tsa lona .
44024023	Mme a laela molaodi wa lekgolo , hore Pauluse a lebelwe , empa e be ka ho mmaballa , ho se ke ha hanelwa motho ho ba habo ho mo sebeletsa , leha e le ho tla ho yena .
44024024	Yare hoba ho fete matsatsi a mang , Felikse a tla a ena le Drusilla , mosadi wa hae , e leng Mojuda , mme hobane a bitse Pauluse , a mo mamela ha a bolela tsa ho dumela ho Kreste .
44024025	Empa ha a ntse a bolela ho loka , le boitshwaro , le kahlolo e tla tla , Felikse a tshwarwa ke ho tshaba , mme a bua , a re : O ka ikela jwale ; mohla ke boelang ke bona sebaka , ke tla boela ke o bitse .
44024026	Hape , o ne a tshepile hore Pauluse o tla mo nea tjhelete , a tle a mo lokolle ; ke ka baka leo a nnileng a mmitsa hangata , ho buisana le yena .
44024027	Empa dilemo tse pedi ha di fetile , Porsiuse Festuse a bewa tulong tsa Felikse , mme Felikse a tlohela Pauluse teronkong , kahobane a ratile ho kgahlisa Bajuda .
44025001	Yare ha Festuse a fihlile naheng eo , a dula Sesarea matsatsi a mararo , a ntoo fetela Jerusalema .
44025002	Yaba moprista e moholo le baholo ba Bajuda ba itlhahisa ho yena ho qosa Pauluse ; ba mo rapela ,
44025003	ba kopa hore a ba thabise ka ho mo romela Jerusalema , kanthe ba mo laletse , hore ba tle ba mmolaye tseleng .
44025004	Empa Festuse a ba araba ka ho re , Pauluse o lebetswe Sesarea , hape a re , le yena o se a tla phakisa ho theohela teng ;
44025005	a ba a re : Bao e leng dihlooho ho lona ba ka tla le nna ; ekare ha molato o mong o le teng ho monna eo , ba ke ba mo qose ka wona .
44025006	Yare hobane a hlole ho bona ditshiu tse sa feteng tse robileng meno e mmedi kapa tse leshome , a boela Sesarea ; ka le hlahlamang a dula setulong sa kahlolo , mme a laela hore Pauluse a tliswe .
44025007	Ha a fihlile , Bajuda ba theohileng Jerusalema ba mo teela hare , ba ntse ba etselletsa Pauluse ka melato e mengata , e meholo , eo ba sitwang ho tiisa nnete ya yona .
44025008	Pauluse yena a nna a ikarabela , a re : Ha ke a ka ka sitelwa molao wa Bajuda , leha e le tempele , leha e le Sesare .
44025009	Jwale Festuse , kahobane a ne a rata ho kgahlisa Bajuda , a re ho Pauluse : Na o rata ho ya Jerusalema ho ya ahlolwa teng ka ditaba tseo pela ka na ?
44025010	Pauluse a re : Ke eme lekgotleng la Sesare , moo ke tshwanetseng ho ahlolwa teng ; haele ho Bajuda , ha ke a ka ka etsa ho kgopo , jwaloka ha le wena o tseba hantlentle .
44025011	Ha ekaba ke entse ho kgopo ho e mong , kapa ha ke entse ho hong ho tshwanelang lefu , ha ke hane ho shwa ; empa ha ho se nnete tabeng tseo ba nqosang ka tsona , ha ho motho ya ka nneang bona ; ke ipea ho Sesare .
44025012	Yaba Festuse o kopanya molomo le lekgotla , a ntoo re ho yena : O ipeile ho Sesare , o tla ya ho Sesare .
44025013	Eitse ha ho se ho fetile matsatsi a mang , morena Agripa le Berenise ba tla Sesarea ho dumedisa Festuse .
44025014	Yare ha ba hlotse ho yena matsatsi a mang , Festuse a phetela morena ditaba tsa Pauluse , a re : Monna e mong o teng mona , eo Felikse a mo siileng a tlamilwe .
44025015	Ha ke le Jerusalema , baprista ba baholo le baholo ba Bajuda ba mo qositse ho nna , ba kopa hore a ahlolwe .
44025016	Ka mpa ka ba araba , ka re : Hase mokgwa wa Baroma ho neela motho lefung , ya qoswang a eso ho kopanngwe le baqosi ba hae , a eso ho fuwe le sebaka sa ho ikarabela hodima tseo a qoswang ka tsona .
44025017	Ka baka leo , eitse ha ba fihla mona , ha ke a ka ka dieha , ka mpa ka ya dula kgotla , ka laela hore monna eo a tliswe .
44025018	Eitse baqosi ba hae ha ba ema , ba se ke ba ntsha taba , leha e le nngwe , ya melato eo ke neng ke e lebeletse .
44025019	Ba mpa ba mo qosa ka ditaba tse ding tsa tumelo ya bona feela , le tsa e mong ya shweleng , ya bitswang Jesu , eo Pauluse a neng a tiisa hore o a phela .
44025020	Mme erekaha ke ne ke tsietswa ke ditaba tseo , ka mmotsa hore na ha a rate ho ya Jerusalema ho ya ahlolwa hodima taba tseo teng .
44025021	Empa Pauluse o ipeile ho morena e moholo , a re , taba ya hae e bolokelwe ho ahlolwa ke yena ; mme jwale , ke laetse hore a lebelwe , ho fihlela mohla ke mo romelang ho Sesare .
44025022	Yaba Agripa o re ho Festuse : Le nna , nka rata ho utlwa monna eo . Eo a re : Hosasane o tla mo utlwa .
44025023	Ka le hlahlamang , Agripa le Berenise ba tla ba kgabile haholo . Eitse hobane ba kene kgotla le balaodi ba sekete le banna ba baholo ba motse , Pauluse a tliswa ka taelo ya Festuse .
44025024	Yaba Festuse o re : Morena Agripa , le lona banna bohle ba nang le rona mona , le a mmona monna enwa eo bongata bohle ba Bajuda bo tlileng ho mo qosa ho nna Jerusalema , leha e le mona , ba howa , ba re , ha a tshwanela a ka phela .
44025025	Haele nna , ha ke se ke fihletse hore ha a ka a etsa letho le tshwanetseng lefu , le yena ha a se a ipeile ho morena e moholo , ke ahlotse ho mo romela ho yena .
44025026	Empa ke sa hlokile taba e tiileng , eo nka e ngollang morena ; ke ka baka leo ke mo tlisitseng pela lona , haholoholo pela hao , morena Agripa , hore ha ho se ho botsisitswe taba ya hae , ke tsebe seo nka se ngolang bakeng sa hae .
44025027	Hobane ho nna ke taba e sa tsebisahaleng , ha ho ka rongwa motho ya tlamilweng , ho sa bolelwe le tsona ditaba tseo a qoswang ka tsona .
44026001	Jwale , Agripa a re ho Pauluse : O ka ikarabela . Yaba Pauluse o otlolla letsoho la hae , a ikarabela , a re :
44026002	Morena Agripa , ke re ke lehlohonolo ha ke tla ikarabela kajeno pela hao , hodima tsohle tseo Bajuda ba nqosang ka tsona ;
44026003	haholo kahobane o tseba mekgwa yohle ya Bajuda , le ditaba tsohle tse tsekwang hara bona ; ke a o rapela ke hona , ke re , o nkutlwe ka sebete .
44026004	Haele tsa bophelo ba ka , haesale le botjheng ba ka , kahobane ke bo phetse hara setjhaba sa heso , hona hae , Jerusalema , Bajuda kaofela ba di tseba .
44026005	Erekaha e le kgale ba ntseba , ha ba rata ho bolela nnete , ba ka bolela hobane ke phetse ka mokgwa wa bafarisi oo e leng wona mokgwa o nepehileng ka ho fetisa thutong ya rona .
44026006	Mme jwale ke eme mona , ke tle ke ahlolwe ka baka la ho tshepa pallo e baletsweng bontata rona ke Modimo ,
44026007	eo meloko ya rona e leshome le metso e mmedi e lebeletseng ho etsahala ha yona , e ntse e sebeletsa Modimo , bosiu le motshehare ; ke ka baka la tshepo eo , morena Agripa , ke qoswang ke Bajuda .
44026008	Hleka le re , ke ntho e ke keng ya ba ya dumeleha ho rona , hoba Modimo o tsosa bafu na ?
44026009	Haele nna , efela ke ne ke lekantse hore ke tshwanetse ho etsa ho hongata ho lwantsha lebitso la Jesu wa Nasaretha ka hona .
44026010	Ka fela ka etsa jwalo Jerusalema , ka kwalla bahalaledi ba bangata teronkong , ka matla ao ke neng ke a neilwe ke baprista ba baholo ; le mohla ba neng ba bolawa , le nna ke ne ke dumela .
44026011	Masinagogeng wohle hangata ka ba tsohela matla , ka ba otla , ka ba qophella hore ba nyefole ; mme kahobane ke ne ke ba halefetse haholoholo , ka ba hlorisa le ho isa metseng ya ditjhaba .
44026012	Yare ha ke ntse ke hopotse tseo , ke ya Damaseka ka matla le ka taelo ya baprista ba baholo ,
44026013	hela ! morena , e le motshehare , ha ke le tseleng , ka bona lesedi le tswang lehodimong , le fetisang la letsatsi ka ho kganya , le nteela hare le bao ke tsamayang le bona .
44026014	Yaba re wela fatshe kaofela , mme ka utlwa lentswe le re ho nna , ka puo ya Seheberu : Saule , Saule , o ntlhorisetsang na ? Ho thata ho wena ho raha ditsenene .
44026015	Ka re : O mang , Morena ? A re : Ke nna Jesu , eo o mo hlorisang .
44026016	Empa tsoha , o eme ka maoto ; hobane ke itlhahisitse ho wena , hore ke tle ke o bee mohlanka le paki ya ditaba tseo o di boneng le ya tseo ke tla itsebisa ho wena ka tsona .
44026017	Ke tla o lwela setjhabeng sena , le ditjhabeng tseo ke o romelang ho tsona jwale ,
44026018	o tle o tutubolle mahlo a bona , hore ba tlohe lefifing ho kena leseding , ba tlohe le matleng a Satane ho sokolohela ho Modimo , mme ba bone tshwarelo ya dibe tsa bona le lefa hara bahalaledi ka ho dumela ho nna .
44026019	Jwale , wena morena Agripa , ha ke a ka ka hana pontsho eo ya lehodimo ;
44026020	empa ka qala ho bolella ba Damaseka , le ba Jerusalema , le ba Judea bohle , ka ntoo bolella ditjhaba tse ding , hore bohle ba bake , ba sokolohele ho Modimo , ba ntse ba etsa mesebetsi e tshwanelang pako .
44026021	Ke tsona ditaba tseo Bajuda ba ntshwereng ka baka la tsona tempeleng , tseo ba batlileng ho mpolaya ka baka la tsona .
44026022	Empa ka hobane ke bone thuso ho Modimo , ke tiiseditse ho fihlela la kajeno ho bolella ba banyenyane le ba baholo , mme ha ke a ka ka bolela ditaba tse ding , haese tseo Moshe le baporofeta ba itseng , di tla hlaha ;
44026023	kamoo ho itsweng kateng , Kreste o tla bolawa , e be yena ya tsohang pele bafung , a tle a bolele lesedi ho setjhaba sena le ho ditjhaba tse ding .
44026024	A re a sa ikarabela ka taba tseo , Festuse a phahamisa lentswe , a re ho yena : O a hlanya , Pauluse , tsebo e kgolo ya hao e o fetohetse bohlanya .
44026025	Pauluse a mpa a re : Ha ke hlanye , Festuse ya kgabane , empa ke bolela ditaba tsa nnete le tsa hlalefo .
44026026	Hobane le yena morena o a di tseba taba tseo , mme ke di bolela ho yena phatlalatsa , kahobane ke a kgolwa hore ha ho e nngwe ya tsona e mo siretseng ; hobane ha ho letho tabeng tseo le entsweng sephiring .
44026027	Morena Agripa , na o dumela baporofeta na ? Ke a tseba hobane o a ba dumela !
44026028	Agripa a re ho Pauluse : O batla ho ntlhola hore ke be mokreste .
44026029	Pauluse a re : Hoja Modimo o ka etsa , kapa haufi , kapa kgale , hore , e seng wena feela , empa le bohle ba mmamelang kajeno , le be jwaloka nna , feela e seng ka ditlamo tsena .
44026030	Yare hobane a bolele taba tseo , morena a tloha , le mmusisi , le Berenise , le ba dutseng le bona .
44026031	Yare ha ba le kathoko , ba bolellana , ba re : Motho eo ha a ka a etsa letho le tshwanelang lefu , leha e le teronko .
44026032	Agripa a re ho Festuse : Motho eo a ka be a lokollwa , hoja a se ke a ipea ho Sesare .
44027001	Eitse hobane ho laelwe hore re ye Italia ka sekepe , ba neela Pauluse le batlamuwa ba bang ho molaodi e mong wa lekgolo , ya bitswang Juliuse , wa lekgotla la Augusto .
44027002	Ra kena sekepeng sa Adramite , se neng se tla leba nqa mabopong a Asia , ra tloha , re ena le Aristarke wa Thesalonika , motse wa Masedonia .
44027003	Hosasane , ra fihla Sidone , mme Juliuse a etsa Pauluse hantle , a mo dumella ho ya bona metswalle ya hae , hore a baballwe ke yona .
44027004	Yare ha re tlohile teng , ra sika le sehlekehleke sa Sipera , kahobane sekepe se ne se hanelwa ke moya .
44027005	Eitse hobane re tshele lewatle la Silisia le la Pamfilia , ra fihla Mira , e leng motse wa Lisia .
44027006	Molaodi wa lekgolo a fihlela teng sekepe sa Aleksandria se yang Italia , mme a re kenya ho sona .
44027007	Hobane re tsamaye ka ho nokoloha ka matsatsi a mangatanyana , ra fihla kathata mabapa le Genida , mme ra pota Kreta ka tlase , ka nqa Salmone , kahobane moya o ne o re thibela .
44027008	Eitse ha re ntse re sika le lebopo kathata , ra fihla moo lebitso la teng e leng Kou-e-ntle , haufi le motse wa Lasea .
44027009	Jwale , kahobane matsatsi a mangata a ne a se a fetile , le ho tsamaya lewatleng ho se ho tshabeha , etswe kgwedi ya ho itima dijo e ne e se e shwele , Pauluse a ba eletsa ,
44027010	a re ho bona : Banna , ke a bona hobane leeto lena la sekepe le tla ba le tshenyeho le tahleho e kgolo , e seng ya phahlo le ya sekepe feela , empa e le le ya ho phela ha rona .
44027011	Empa molaodi wa lekgolo a dumela motsamaisi wa sekepe le monga sona ho feta se bolelwang ke Pauluse .
44027012	Mme kahobane sekepe se ne se sa tshwanela ho dula koung eo mariha , ba bangata ba phehella ho tloha teng le ho leka ho ya hlola mariha Fenikse , e leng kou ya Kreta , e lebaneng le moya wa bophirimela ba borwa le wa bophirimela ba leboya .
44027013	Jwale , moya wa borwa ha o qala ho foka butle , ba lekanya hobane ba se ba bone seo ba se pheheletseng , mme ba tloha , ba sika le Kreta .
44027014	Empa ho se hokae , ha tsoha teng moya wa sefefo , o bitswang Euroklidone .
44027015	Mme kahobane sekepe se ne se nkilwe ke moya , se sitwa ho o tadima , ra se lesa sa ya le wona .
44027016	Eitse hoba re kgannelwe tlasa sehlekehleke se seng se bitswang Klauda , ra batla re sitwa ho hulela sekepana ho rona .
44027017	Eitse hobane ba se hule , ba eketsa ka ho thusa ka ho hong , ba tlama sekepe katlase ; mme kahobane ba ne ba tshaba ho kgarameletswa Sirte , ba kokobetsa masela , ba ineela moya jwalo .
44027018	Hosasane , ha re ntse re tsokotswa hampe ke sefefo , ba qala ho lahlela diphahlo lewatleng .
44027019	Ka la boraro , ra lahlela mesebetsi ya sekepe lewatleng ka matsoho a rona .
44027020	Mme kahobane letsatsi le se le sa bonahale ka ditshiu tse ngata , leha e le dinaledi , le hobane sefefo le sona se ne se ntse se befile , ra lahlehelwa ke tshepo yohle ya ho pholoha .
44027021	Erekaha e ne e se e le kgale ho sa jewe , Pauluse a ema hara bona , a re : Efela , banna , hoja la ntumela , le se ke la tloha Kreta , tshenyeho le tahleho ena e ka be e sa ka ya hlaha .
44027022	Empa jwale , ke a le kgothatsa hore le bete dipelo ; hobane ha ho e mong hara lona ya tla lahlehelwa ke bophelo ba hae , ke sekepe feela se tla timela .
44027023	Hobane lengeloi la Modimo , oo ke leng wa wona , oo ke o sebeletsang , le itlhahisitse ho nna bosiung bona ,
44027024	la re : Pauluse , o se ke wa tshaba ; e ka kgona o hlahe pela Sesare , mme bona , Modimo o o neile bohle ba etang le wena sekepeng sena .
44027025	Banna , betang dipelo ke hona ; hobane ke fela ke kgolwa hoba Modimo o tla etsa kamoo o mpoleletseng kateng .
44027026	Empa e ka kgona re lahlelwe sehlekehlekeng se seng .
44027027	Eitse ka bosiu ba leshome le metso e mene , ha re iswa mane le mane lewatleng la Adria , bohareng ba bosiu , beng ba sekepe ba lekanya hoba ba atametse lefatshe le leng .
44027028	Ha ba hlohlotsa bodiba ba metsi , ba fihlela ditekanyo tsa boahlamo ba matsoho tse mashome a mabedi ; kapejana , ba boela ba hlohlotsa , mme ba fihlela ditekanyo tsa boahlamo ba matsoho tse leshome le metso e mehlano .
44027029	Mme kahobane ba ne ba tshaba hoba mohlomong re ka hohlomela mafikeng , ba dihela diankora tse nne ka maraong a sekepe , se tle se eme , mme ba lebella bosiu ho sa .
44027030	Empa batsamaisi ba sekepe ba batla ho thoba sekepeng , ba theosetsa sekepana lewatleng , ba etsa jwaloka hoja ba rata ho dihela diankora ka nqa sefubeng sa sekepe .
44027031	Yaba Pauluse o re ho molaodi wa lekgolo le ho bahlabani : Ekare ha bao ba sa dule sekepeng , le ke ke la pholoha .
44027032	Yaba bahlabani ba kgaola mehala ya sekepana , ba se lesa , sa wa .
44027033	Yare ha bo tla sa , Pauluse a ba kgothatsa kaofela ho ja dijo , a re : Kajeno ke letsatsi la leshome le metso e mene le lebeletse le ntse le itima dijo , le sa je letho .
44027034	Ke a le kgothatsa , ke re , le je dijo ; ke hona ho le tshwanelang hore le bolokehe ; hobane ha ho le a mong ho lona ya tla lahlehelwa ke qoba leha e le nngwe ya moriri wa hlooho ya hae .
44027035	Yare hobane a rialo , a nka bohobe , a leboha Modimo pontsheng ya bona bohle , mme ha a bo ngwathile , a qala ho ja .
44027036	Mme bohle ba beta dipelo , ba eja dijo le bona .
44027037	Ha ho balwa bohle ba neng ba le ka sekepeng , re ne re le batho ba makgolo a mabedi a nang le mashome a supileng a metso e tsheletseng .
44027038	Eitse hobane ba kgore dijo , ba fokotsa sekepe ka ho lahlela koro lewatleng .
44027039	Yare hobane ho se , ba ne ba sa tsebe lefatshe hobane ke lefe ; empa ha ba tadima , ba bona kou e nang le lehlabathe , mme ba rata ho isa sekepe teng , ha ho ka etswa .
44027040	Yare ha ba kgaotse diankora , ba di siya lewatleng , ba ba ba lokolla mamati a kgannang sekepe ; ba ntoo emisa lepheo la artimone , ba tshelela nqa lebopong .
44027041	Ra mpa ra wela hlwahlwaneng e nang le lewatle ka nqa tse pedi , sekepe sa ba sa tshepama teng ; sefuba sa sona sa tebela fatshe , sa ba sa tiya , mme lesaho la sona la robeha ke matla a maqhubu .
44027042	Jwale , bahlabani ba rata ba ka bolaya batlamuwa , e se be mohlomong ba bang ba ka thoba ka ho sesa .
44027043	Empa molaodi wa lekgolo , kahobane a ne a rata ho pholosa Pauluse , a ba thibela , mme a laela hore ba tsebang ho hlapa ba itihele pele , ba hlapele fatshe ,
44027044	ba bang ba ithuse ka mamati , ba bang ka difate tse ding tsa sekepe ; ka mokgwa oo , bohle ba fihla fatshe , ba pholoha .
44028001	Yare hobane ba pholohe jwalo , ba fihlela hoba sehlekehleke seo se bitswa Melita .
44028002	Babarebare ba teng ba re etsa ka mohau o moholo ; hobane ba re amohela bohle , ba ba ba re besetsa mollo o moholo ka baka la pula e neng e ena , le ka baka la serame .
44028003	Empa Pauluse , hobane a rwalle ditjhatjhana tsa dithupana tsa morara , a di akgela mollong ; yaba noha e tswa teng ka baka la ho futhumala , ya kgomarela letsoho la hae .
44028004	Babarebare ha ba bona noha eo e leketla letsohong la hae , ba bolellana , ba re : Ruri motho enwa ke mmolai ; hobane , leha a pholohile metsing , tefetso ya lehodimo e hana hoba a ka phela .
44028005	Empa Pauluse a hlohlorela noha mollong , e se ke ya mo etsa letho .
44028006	Kanthe ba ne ba lebeletse hore o tla ruruha , leha e le ho wa kapele a shwele ; empa yare ha ba lebeletse haholo , mme ba bone hoba ha a jewe ke letho , ba fetoha , ba re : Ke modimo .
44028007	Mabapa le moo , ho ne ho le naha ya moholo wa sehlekehleke , ya bitswang Publiuse ; le yena a re amohela hantle , a re nkela tlung ya hae ka matsatsi a mararo .
44028008	Ntata Publiuse o ne a robetse fatshe , a jewa ke febere le ke ho tsholla . Pauluse a mo tjhakela , mme hobane a rapele , a mmea matsoho hodimo , a mo fodisa .
44028009	Tseo ha di le jwalo , bohle ba sehlekehlekeng ba kulang ba tla , mme ba fodiswa .
44028010	Ba re hlonepha ka hlompho e kgolo , mme mohla re tlohang , ba re baballa ka tseo re di hlokang .
44028011	Kgwedi tse tharo ha di fetile , ra tsamaya ka sekepe sa Aleksandria , se neng se hlotse mariha sehlekehlekeng seo , se ena le setshwantsho sa Kastore le Polukse .
44028012	Eitse ha re fihla Sirakuse , ra hlola matsatsi a mararo teng .
44028013	Ha re tswa teng , ra sika le lebopo , ra ba ra fihla Regio ; hosasane , moya wa borwa wa foka , mme ra fihla Puseole ka tshiu tse pedi .
44028014	Teng , ra fihlela baena , mme ra rapelwa ho hlola matsatsi a supileng le bona ; ra ntoo leba Roma .
44028015	Le teng , baena ha ba utlwa taba tsa rona , ba tla re kgahlanyetsa Lepatlelong la Apiuse le moo ho thweng ke Matlung a phapohelo a mararo ; yare ha Pauluse a ba bona , a leboha Modimo , a beta pelo .
44028016	Mohla re fihlang Roma , molaodi wa lekholo a neela batlamuwa matsohong a molaodi wa bahlabani ; Pauluse yena a leselwa , a dula a nnotshi le mohlabani ya mo lebelang .
44028017	Kamora matsatsi a mararo , Pauluse a mema bao e leng ba baholo hara Bajuda ba teng . Eitse ha ba phuthehile , a re ho bona : Banna ba heso , leha ke sa ka ka etsa letho ho sitelwa setjhaba leha e le mekgwa ya bontata rona ka lona , ke ile ka tlangwa Jerusalema , ka ba ka neelwa matsohong a Baroma .
44028018	Bao , hobane ba mpotse , ba ne ba rata ho ntokolla , kahobane ho ne ho se molato ho nna o tshwanelang lefu .
44028019	Empa Bajuda ha ba hana , ka ipea ho Sesare ka tsietsi eo , e seng kahobane ke na le seo nka qosang setjhaba sa heso ka sona .
44028020	Ke ka baka leo ke le bitsitseng ho le bona le ho bua le lona ; hobane ke tlamilwe ka lehlaahlela lena ka baka la tshepo ya Iseraele .
44028021	Ba re ho yena : Ha re eso ho bone mangolo a tswang Judea , a bolelang taba tsa hao , leha e le ho banababo rona ha ho e mong ya tlileng a re bolella , leha e le ya hlahisitseng taba e mpe hodima hao .
44028022	Leha ho le jwalo , re tshwanetse ho utlwa ho wena tseo o di hopotseng ; hobane haele thuto eo , re a tseba hore e hanwa kahohle .
44028023	Eitse hobane ba mmeele letsatsi , ba tla ho yena ba le bangata moo a dutseng teng , mme a ba bolella , a paka tsa mmuso wa Modimo ho bona , a leka ho ba kgodisa bakeng sa Jesu , a isa ka molao wa Moshe le baporofeta , a qala hosasa ho fihlela mantsiboya .
44028024	Ba bang ba dumela se bolelwang , ba bang ba mpa ba se ke ba dumela .
44028025	Hobane ba fapane ba tloha , Pauluse a ba boleletse taba ena e le nngwe , a re : Moya o Halalelang o boletse hantle ka molomo wa moporofeta Esaia ho bontata rona ,
44028026	wa re : Eya ho setjhaba seo , o re ho sona : Haele ho utlwa , le tla utlwa , mme le ke ke la utlwisisa ; haele ho bona , le tla bona , mme le ke ke la bontshisa .
44028027	Hobane pelo ya setjhaba seo e nonne , ditsebe tsa sona di thata ho utlwa , se tutubaditse mahlo a sona ; se tle se se ke sa bona ka mahlo , sa utlwa ka ditsebe , sa utlwisisa ka pelo , sa baka , mme ke tle ke se ke ka se fodisa .
44028028	Tsebang jwale hore poloko eo ya Modimo e romelwa ditjhabeng , mme di tla e utlwa .
44028029	Mme eitse hobane a ba bolelle jwalo , Bajuda ba ikela , kgang e kgolo e le teng hara bona .
44028030	Pauluse a hlola dilemo tse pedi ka tlung eo a e adimileng , a ntse a amohela bohle ba tlang ho yena .
44028031	A nna a bolela mmuso wa Modimo , a ruta le tsa Morena Jesu Kreste ka ho tiya hohle , a se ke a thibelwa ke motho .
45001001	Ke le Pauluse , mohlanka wa Jesu Kreste , ya bitsitsweng ho ba moapostola , ya kgethetsweng Evangeli ya Modimo ,
45001002	eo o neng o e baletse batho pele ka baporofeta ba wona , Mangolong a Halalelang ,
45001003	ha o lekanya Mora wa wona , Jesu Kreste , Morena wa rona , ya tswileng lelokong la Davida ka nama ;
45001004	ya bonahaditsweng ka matla hoba ke Mora wa Modimo , ka Moya o Halalelang , ka ho tsoha ha hae bafung ;
45001005	eo re filweng ka yena mohau le boapostola , hore ditjhabeng tsohle ho be ba utlwang ka ho dumela lebitso la hae ;
45001006	le lona , ba bitsitsweng ke Jesu Kreste , le balwang hara tsona :
45001007	lona bohle bao le leng Roma , baratuwa ba Modimo , ba bitsitsweng , ba halalelang , ke re : A le ke le newe mohau le kgotso ke Modimo , Ntata rona , le ke Morena Jesu Kreste .
45001008	Ke simolla ka ho leboha Modimo wa ka ka Jesu Kreste ka baka la lona bohle , kahobane tumelo ya lona e roriswa lefatsheng lohle .
45001009	Hobane Modimo oo ke o sebeletsang moyeng wa ka Evangeling ya Mora wa wona , ke wona paki ya ka ha ke re , ha ke lese ho le hopola ,
45001010	ke ntse ke kopa kamehla merapelong ya ka hore na , ha e ka ba ho rata ha Modimo , nke ke ka fuwa sebaka se setle sa ho ya ho lona .
45001011	Hobane ke hlolohetswe ho le bona , ke tle ke le sitse ka molemo o mong wa Moya , le tle le tiiswe ;
45001012	ke ho re , ha ke ena le lona , re tshedisane ka tumelo e leng ho lona le ho nna .
45001013	Banabeso , ha ke rate ha le sa tsebe hobane ke rerile hangata ho ya ho lona , ke tle ke kge ditholwana tse ding le ho lona , jwalokaha ke entse ditjhabeng tse ding ; ke mpa ke thibetswe ho fihlela jwale .
45001014	Ke molato ho Bagerike le ho babarebare , ho ba bohlale le ho ba mawatla .
45001015	Mme jwale , haele ka nna , ke itokisitse ho bolela Evangeli le ho lona ba leng Roma .
45001016	Hobane ha ke na dihlong tsa ho bolela Evangeli , hobane ke matla a Modimo a ho pholosa mang le mang ya dumelang , Mojuda pele , le yena Mogerike .
45001017	Hobane ho loka ha Modimo ho kwaholotswe ka ho yona , ho tswang tumelong ho isang tumelong , jwalokaha ho ngodilwe , ho thwe : Ya lokileng o tla phela ke tumelo .
45001018	Hobane bohale ba Modimo bo bonahala bo etswa lehodimong , ho otla nyefolo e nngwe le e nngwe , le bokgopo bo bong le bo bong ba batho , ba hatellang nnete ka bokgopo .
45001019	Hobane se ka tsejwang sa Modimo se senotswe ka ho bona , etswe Modimo o ba senoletse sona .
45001020	Hobane tse sa bonweng tsa wona , e leng matla a wona a kamehla le bomodimo ba wona , di bonahala haholo , haesale dintho di hlolwa , ha ho lemohuwa mesebetsi ya wona , e le hore ba tle ba hloke meitatolo .
45001021	Hobane , leha ba tsebile Modimo , ha ba ka ba o tlotlisa ka ho re , ke Modimo , mme ha ba ka ba o leboha ; empa ba fetohile mawatla mehopolong ya bona , mme dipelo tsa bona , tse hlokang kelello , di fifetse .
45001022	Ba ntse ba re ba bohlale , ba fetohile mahlanya .
45001023	Mme kganya ya Modimo o sa boleng ba e fetotse ditshwantsho tse lekanyang motho ya bolang , le dinonyana le diphoofolo tse maoto a mane , le dihahabi .
45001024	Ka baka leo , Modimo o ba lesitse ho sebetsa ditshila , ditakatsong tsa dipelo tsa bona , ba tle ba tlotlollane mmele ya bona ;
45001025	e leng bona ba fetotseng nnete ya Modimo leshano , ba rapetseng tse bopilweng , ba di sebeleditseng , ba furaletse Mmopi ya bokwang kamehla . Amen !
45001026	Ka baka leo , Modimo o ba neeletse ditakatsong tse dihlong ; hobane hara bona basadi ba fetotse mokgwa wa bona wa hlaho ho etsa ka oo e seng wa hlaho .
45001027	Ka mokgwa o jwalo le bona banna ba lesitse ho etsa le mosadi ka mokgwa wa teng , mme ba tjhesitswe ke ho lakatsana ; banna ba etsa manyala le banna ba bang , mme ba amohela ka ho bona moputso o loketseng bolahlehi ba bona .
45001028	Mme erekaha ba sa ka ba hlokomela ho tseba Modimo , Modimo o ba neeletse moyeng o hlokang kelello , ba tle ba etse tse sa tshwanelang .
45001029	Ba tletse bokgopo bohle , le bootswa , le lonya , le takatso ya moruo , le bolotsana , ba tletse mohono , le polao , le kgang , le thetso , le manganga .
45001030	Ke basebi , ke baetselletsi , ke ba hloyang Modimo , ke barohaki , ke baikgantshi , ke baikgohomosi , ke ba qapang dimpe , ke ba sa utlweng baholo ba bona .
45001031	Ba thotofetse , ha ba na molomo o tshepehang , ha ba na lerato la hlaho , ba na le bohale bo sa tapeng , ha ba na ho utlwela ba bang bohloko .
45001032	Mme leha ba tsebile kahlolo ya Modimo , e reng ba etsang tse jwalo ba tshwanetse ho shwa , ho di etsa ba di etsa , ba bile ba emela ba di etsang le hona .
45002001	Ha ho le jwalo , wena motho , leha o ka ba mang le mang , o ahlolang ba bang , ha o na moitatolo ; hobane , ha o ntse o ahlola ba bang , o itswa e le wena ; hobane wena ya ahlolang , o etsa tsona ditaba tseo .
45002002	Re fela re tseba hobane kahlolo ya Modimo ke ya nnete ha e tswa ba etsang tse jwalo .
45002003	Mme wena motho , o ahlolang ba etsang tse jwalo , athe le wena o a di etsa , hleka o hloma ekaba wena o tla phema kahlolo ya Modimo na ?
45002004	Kapa , o nyedisa monono wa mosa wa wona , le wa sebete sa wona , le wa pelo ya wona e telele , ka ho se lemohe hoba molemo wa Modimo o o kgannela pakong na ?
45002005	Empa ka bothata ba hao le ka pelo ya hao e se nang pako , o ipokellela bohale bo tlang ho hlahela mohla letsatsi la bohale le la ponahatso ya kahlolo e lokileng ya Modimo ,
45002006	o tlang ho nea e mong le e mong ka ho etsa ha hae :
45002007	Ba batlang kganya , le hlompheho , le ho se bole , ka ho tiisetsa ho etsa hantle , o ba nee bophelo bo sa feleng ;
45002008	empa ba ngangellang , ba sa utlweng nnete , ba utlwang ho sa lokang , o ba nee kgalefo le bohale .
45002009	Mahlomola le ditlokotsi di be teng hodima moya wa motho ka mong ya etsang bobe , hodima Mojuda pele , ho isa le ho Mogerike .
45002010	Empa kganya le hlompheho le kgotso di be teng ho motho ka mong ya etsang hantle , ho Mojuda pele , ho isa le ho Mogerike .
45002011	Hobane Modimo ha o ye ka tshobotsi ya motho .
45002012	Ka baka leo , bohle ba sitilweng ba se na molao , ba tla timela ho se molao ; mme bohle ba sitilweng ba ena le molao , ba tla ahlolwa ke molao .
45002013	Hobane ba utlwang molao , hase bona ba lokileng pela Modimo , empa ba phethang molao ke bona ba tla bewa ba lokileng ;
45002014	hobane baditjhaba ba se nang molao , ha ba etsa , ka ho itsebela ha bona , taba tseo e leng tsa molao , bona ba se nang molao ba na le molao ka ho bona .
45002015	Ba bonahatsa hobane mosebetsi wa molao o ngodilwe dipelong tsa bona , ba ntse ba pakelwa ke letswalo le ke mehopolo ya bona e ba kgalemelang , kapa e ba emelang ,
45002016	tsatsing leo Modimo o tla ahlola disatsejweng tsa batho ka Jesu Kreste , jwalokaha Evangeli yaka e ruta .
45002017	Bona , o na le lebitso la Mojuda ; o tshepile molao ; o ithorisa ka Modimo ;
45002018	o tseba thato ya wona , o tseba le ho kgetha se sa dumellaneng le yona , etswe o rutilwe ke molao .
45002019	O hloma eka o motsamaisi wa difofu le lesedi la ba leng lefifing ,
45002020	le moeletsi wa ba sa tsebeng letho , le moruti wa dithoto , kahobane molaong o neilwe thuto e nepehileng ya tsebo le ya nnete .
45002021	Empa wena ya rutang ba bang , hle wena ha o ithute ! Wena ya bolelang hore ho se ke ha utsuwa , o a utswa !
45002022	Wena ya reng , ho se ke ha fejwa , o a feba ! Wena ya hloyang ditshwantsho tsa medimo , o utswa tseo e leng tsa medimo !
45002023	Wena ya ithorisang ka molao , o hlompholla Modimo ka ho tlola molao !
45002024	Hobane lebitso la Modimo le nyefolwa ka baka la lona hara bahedene , jwalokaha ho ngodilwe .
45002025	Efela lebollo le na le molemo , ha o etsa ka molao ; empa ekare ha o le ya tlolang molao , lebollo la hao etlaba le fetohile boqai .
45002026	Empa ekare ha leqai le boloka ditaelo tsa molao , na boqai ba lona bo ke ke ba balwa jwaloka hoja ke lebollo na ?
45002027	Mme eo e sa leng a hlaha a sa ka a bolla , ekare ha a etsa ka molao , na a ke ke a o ahlola , wena ya tlolang molao , leha o na le letere ya molao le lebollo na ?
45002028	Hobane eo e leng Mojuda , hase eo e leng yena kantle , le lebollo hase le etswang kantle , nameng ;
45002029	empa Mojuda ke eo e leng yena kahare , mme lebollo ke la pelo , le etswang ke Moya , e seng ke letere : Mojuda eo , poko ya hae ha e tswe ho batho , empa e tswa ho Modimo .
45003001	Ha ho le jwalo , seo Mojuda a fetisang ba bang ka sona keng ? kapa molemo wa lebollo ke ofe ?
45003002	O moholo ka nqa tsohle , haholo kahobane dipolelo tsa Modimo di tshepetswe bona .
45003003	Hleka leha ba bang ho bona ba sa ka ba dumela , ho se dumele ha bona ho ka fosisa ho tshepeha ha Modimo na ?
45003004	Ho se be jwalo ! Nnete e be ya Modimo , mme batho bohle ba be leshano , jwalokaha ho ngodilwe , ho thwe : O tle o fumanwe o lokile dipolelong tsa hao , mme o tle o hlole mohla o ahlolwang .
45003005	Mme ha ho se loke ha rona ho bonahatsa ho loka ha Modimo , re tla reng moo ? Na Modimo o kgopo ha o etsa ka kgalefo na ?
45003006	( Ke bolela ka mokgwa wa batho . ) Ho se ke ha thualo ! Hobane hojane ho le jwalo , na Modimo o bo o tla ahlola lefatshe jwang ?
45003007	Empa ekare ha nnete ya Modimo e bonahatswa ka leshano la ka , mme kganya ya wona e hodiswa ke hona , nna ke sa tswelwang jwaloka hoja ke le moetsadibe ?
45003008	Mme ha re etse keng bobe , botle bo tle bo hlahe ? Kamoo re ntseng re etselletswa kateng , ke ba bang , ha ba bolela hore re rialo . Tsuo ya bao e lokile .
45003009	Mme jwale , keng ? Hleka re fetisa baditjhaba na ? Tjhe , le hanyenyane ; hobane re se re bontshitse pele hore bohle , leha e le Bajuda , leha e le Bagerike , ba sebeng ,
45003010	jwalokaha ho ngodilwe , ho thwe : Ha ho ya lokileng , leha a le mong ;
45003011	ha ho ya nang le kutlwisiso , ha ho ya batlang Modimo ;
45003012	bohle ba kgelohile , bohle hammoho ba ikentse ntho ya lefeela ; ha ho ya etsang botle , leha a le mong ;
45003013	mmetso ya bona ke lebitla le ahlamileng ; ba thetsa ka maleme a bona ; mahloko a marabe a katlasa melomo ya bona ;
45003014	hanong ho bona ho tletse dihlapa le ho baba ;
45003015	maoto a bona a lebelo ho ya tsholla madi ;
45003016	tshenyo le bosenyehi bo ditseleng tsa bona ;
45003017	ha ba tsebe tsela ya kgotso ;
45003018	ho tshaba Modimo ha ho yo pela mahlo a bona .
45003019	Jwale , re tseba hobane tsohle tse bolelwang ke molao , di bolellwa ba molaong ; hore melomo yohle e tle e thijwe , mme batho bohle ba be molato pela Modimo .
45003020	Ka baka leo , ha ho nama , leha e le nngwe , e tlang ho bewa e lokileng pela wona ke mesebetsi ya molao ; hobane ke ka molao re nang le tsebo ya sebe .
45003021	Empa jwale , ho loka ha Modimo ho hlahile , e seng ka molao , ho ntse ho pakwa ke molao le baporofeta ;
45003022	e leng ho loka ha Modimo ho bonwang ka tumelo ho Jesu Kreste , ho bang ho bohle , le hodima bohle ba dumelang ; hobane ha ho hosele moo ;
45003023	hobane bohle ba sitilwe , mme ha ba tshwanelwe ke kganya ya Modimo .
45003024	Ba mpa ba bewa ba lokileng ke mohau wa wona feela , ka topollo e leng ho Jesu Kreste ;
45003025	eo Modimo o mmeileng esale pele hore e be pheko ho ba dumelang mading a hae , o tle o bonahatse ho loka ha wona , kamoo Modimo o neng o lesitse dibe tsa pele kateng , mehleng ya boiphapanyo ba wona .
45003026	Ebile hore o bonahatse ho loka ha wona mehleng ya jwale , hore e tle e be o lokileng le o beang ya nang le tumelo ho Jesu ya lokileng .
45003027	Jwale , sebaka sa ho ithorisa se kae ? Ha se yo . Ka molao ofe ? A ke ka wa mosebetsi na ? Tjhe ; empa e le ka molao wa tumelo .
45003028	Ha ho le jwalo , re kgolwa hore motho o bewa ya lokileng ka tumelo , kantle ho mesebetsi ya molao .
45003029	Na Modimo ke Modimo wa Bajuda ba nnotshi na ? Na hase le wa baditjhaba na ? E , ke wa baditjhaba le bona .
45003030	Hobane Modimo o mong feela , o tlang ho bea ba lebollo ba lokileng ka tumelo , le bona ba sa bollang ka tumelo .
45003031	Hleka jwale re fedisa molao ka tumelo na ? Ho se ke ha thualo ; re mpa re tiisa molao .
45004001	Ha ho le jwalo , re tla re , Abrahama , ntata rona o ile a rua eng ka nqeng ya nama ?
45004002	Hobane ha re ka re , Abrahama o beilwe ya lokileng ka mesebetsi , o na le sebaka sa ho ithorisa ; empa ha a na sona pela Modimo .
45004003	Hobane Lengolo le reng ? Le re : Abrahama a dumela ho Modimo , mme a ballwa tumelo eo hoba ke ho loka .
45004004	Haele moputso wa ya sebetsang , ha o balwe hore ke mohau empa ho thwe , ke molato .
45004005	Athe ya sa sebetseng , a mpa a dumela ho ya beang moetsadibe ya lokileng , tumelo ya hae o e ballwa hoba ke ho loka ;
45004006	jwalokaha Davida le yena a bolela lehlohonolo la motho eo Modimo o mmeang ya lokileng kantle ho mesebetsi , ha a re :
45004007	Ho lehlohonolo ba leseletsweng makgopo a bona , bao dibe tsa bona di apesitsweng !
45004008	Ho lehlohonolo monna eo Morena a sa mmalleng sebe sa hae !
45004009	Hleka lehlohonolo leo le tlela ba lebollo ba nnotshi , na ha le tlele le bona ba sa bollang na ? Re tswa re : Abrahama o kile a ballwa tumelo hoba ke ho loka .
45004010	Ana o ne a e ballwe a le jwang ? A ke ha a se a bolotse , kapa a ke ha a eso ho ka a bolla na ? E ne e se ha a se a bolotse , empa e ne e le ha a eso ho ka a bolla .
45004011	A ntoo fuwa letshwao la lebollo , e tle e be tiiso ya ho loka ha tumelo , hoo a bileng le hona ha a eso ho bolle ; e tle e be yena ntata bohle ba dumelang , leha ba sa ka ba bolla , hore le bona ba tle ba ballwe ho loka ;
45004012	e be ntate le wa ba lebollo , ke ho re , wa bao e seng ba lebollo feela ba mpang ba tsamaya le ka mehlala ya tumelo eo ntata rona Abrahama a bileng le yona , ha a eso ho bolle .
45004013	Leha e le pallo ya ho rua lefatshe ka mokgwa wa lefa , ha e a ka ya etsetswa Abrahama le ditloholo tsa hae ka molao , empa e bile ka ho loka ha tumelo .
45004014	Hobane ekare ha majalefa e le wona ka molao , ekaba he tumelo e fetohile ntho feela , le yona pallo e fidisitswe ;
45004015	hobane molao o hlahisa bohale ; hobane moo molao o leng siyo , le ho tlola ho siyo .
45004016	Ha ho le jwalo , majalefa ke wona ka tumelo , hore e tle e be ka mohau ; pallo e tle e tiye ho leloko lohle la Abrahama ; e seng ho leloko leo e leng lona ka molao feela , empa e be le ho leo e leng lona ka tumelo ya Abrahama , ntata rona bohle ,
45004017	jwalokaha ho ngodilwe , ho thwe : Ke o beile ntata ditjhaba tse ngata . Ke ntata rona bohle pela Modimo oo a dumetseng ho wona , o phedisang ba shweleng , o bitsang dintho tse siyo jwaloka hoja di le teng .
45004018	Abrahama o dumetse ka tshepo , leha ho ne ho se sebaka sa ho tshepa , hore o tla fetoha ntata ditjhaba tse ngata , ka seo a se boleletsweng , ha thwe : Leloko la hao e tla ba le lekalo .
45004019	Mme kahobane a ne a sa fokole tumelong , ha a ka a bala mmele wa hae o seng o shwele ( athe dilemo tsa hae di ne di batla ho ba lekgolo ) , leha e le ho shwa ha popelo ya Sara .
45004020	Ha a ka a belaela ka pallo ya Modimo ka ho se dumele , a mpa a ipha matla tumelong , a ntse a rorisa Modimo ;
45004021	a kgolwa ruri hoba seo o se baletseng , o na le matla a ho se etsahatsa .
45004022	Ka baka leo , o baletswe hoo hoba ke ho loka .
45004023	Mme ha ho ngodilwe hore o ho baletswe hoba ke ho loka , hase ho lekanya yena a nnotshi ;
45004024	empa ke ho lekanya le rona , hore re tla ho ballwa , rona ba dumelang ho ya tsositseng Jesu , Morena wa rona , bafung ;
45004025	e leng yena ya teletsweng lefu ka baka la dibe tsa rona , mme o tsositswe ho re bea ba lokileng .
45005001	Jwale , ha re beilwe ba lokileng ka tumelo , re na le kgotso ho Modimo , ka Jesu Kreste , Morena wa rona ;
45005002	e leng yena eo hape re boneng ka yena , ka tumelo , katamelo mohaung ona , oo re emeng ho wona , mme re ithorisetsa tshepong ya kganya ya Modimo .
45005003	Hase hoo feela , empa re ithorisetsa le matshwenyehong , re tswe re tseba hobane tshwenyeho e hlahisa mamello ,
45005004	mamello e hlahisa temoho , temoho e hlahisa tshepo ;
45005005	mme tshepo ha e hlahisetse motho dihlong , hobane lerato la Modimo le tshetswe dipelong tsa rona ke Moya o Halalelang oo re o neilweng .
45005006	Efela , ha re ne re se na matla , Kreste a shwa ka nako e tshwanelang , sebakeng sa ba sa reng letho ka Modimo .
45005007	Athe ke kathata e mong a ka shwelang ya lokileng ; hobane mohlomong e mong a ka tshoha a tiisa pelo ho shwela motho ya molemo .
45005008	Empa moo Modimo o totisitseng lerato la wona ho rona teng , ke ka hore , re sa le baetsadibe , Kreste o bile a shwa sebakeng sa rona .
45005009	Mme jwale , ha re se re beilwe ba lokileng ka madi a hae , re tla lwelwa bohaleng ho fetisa hakakang ka baka la hae .
45005010	Hobane esitile re sa ntse re le dira , re bile ra boelanngwa le Modimo ka ho shwa ha Mora wa wona , haholo jwale , ha re se re boelantswe , re tla bolokeha hakakang ka ho phela ha hae !
45005011	Mme hase hoo feela , empa hape re ithorisetsa ho Modimo ka Jesu Kreste , Morena wa rona , eo jwale re boneng poelano ka yena .
45005012	Ka baka leo , jwalokaha sebe se kene lefatsheng ka motho a le mong , mme lefu le kene ka sebe , ka mokgwa o jwalo lefu le aparetse batho bohle , kahobane ba sitilwe bohle .
45005013	Hobane molao o eso ho fihle , sebe se ne se ntse se le teng lefatsheng . Empa sebe ha se ballwe motho , ha molao o le siyo .
45005014	Leha ho le jwalo , lefu le kile la busa ho tloha ho Adama ho isa ho Moshe , la eba ho ba sa kang ba sitwa ka ho tlola ho tshwanang le ha Adama , eo e leng setshwantsho sa ya neng a tla tla .
45005015	Empa neo ya mohau ha e dule jwaloka tlolo ; kahobane ekare ha ba bangata ba shwele ka tlolo ya motho a le mong , mohau wa Modimo le neo e tswang mohaung wa motho a le mong , e leng Jesu Kreste , di atetse ba bangata ka ho fetisisa .
45005016	Hape , neo ha e jwaloka ho hlahileng ka ho sitwa ha motho a le mong ; hobane kahlolo e tswile ho motho a le mong , e tlisitse tsuo ; empa neo ya mohau e tswile ditlolong tse ngata , e tlisitse ho loka .
45005017	Hobane ekare haele ka baka la ho tlola ha motho a le mong lefu le busitseng ka motho eo a le mong , haholo ba fuwang bongata ba mohau le ba neo ya ho loka ba tla busa bophelong ka motho a le mong , e leng Jesu Kreste .
45005018	Ka baka leo , jwalokaha ho tlola ha motho a le mong ho tlisitse tsuo hodima batho bohle , ka mokgwa o jwalo ho loka ha motho a le mong le hona ho tlisetsa batho bohle ho loka ho neang bophelo .
45005019	Hobane jwalokaha ba bangata ba beilwe baetsadibe ka ho se utlwe ha motho a le mong , ka mokgwa o jwalo , ba bangata ba tla bewa ba lokileng ka ho utlwa ha a le mong .
45005020	Empa molao o hlahile hore tlolo e ngatafale ; mme moo sebe se ngatafetseng , mohau le wona o ngatafetse kahodimo ;
45005021	hore jwalokaha sebe se busitse ka lefu , mohau le wona o buse jwaloka ho loka ho isang bophelong bo sa feleng , ka Jesu Kreste , Morena wa rona .
45006001	Jwale , re tla reng ? Hleka re tla hlola sebeng hore mohau o tle o ngatafale na ?
45006002	Ho se ke ha eba jwalo . Ana rona re shweleng ka nqa ya sebe , re ka nna ra phelela jwang ho sona ?
45006003	Ana ha le tsebe hobane rona bohle ba kolobeleditsweng ho Jesu Kreste , re kolobeleditswe lefung la hae na ?
45006004	Ka baka leo , re ile ra patwa le yena ka ho kolobeletswa lefung , hore , jwalokaha Kreste a tsositswe bafung ke kganya ya Ntatae , ka mokgwa o jwalo le rona re tsamaye ka bophelo bo botjha .
45006005	Hobane ekare ha re entswe setlama se le seng le yena ka ho tshwana le yena lefung la hae , re tla ba jwalo le tsohong ya hae ,
45006006	re ntse re tseba hobane motho wa rona wa kgale o thakgisitswe le yena , hore mmele wa sebe o tle o fediswe , re tle re se ke ra hlola re eba bahlanka ba sebe .
45006007	Hobane ya shweleng o lokolotswe sebeng .
45006008	Mme jwale , ha re shwele le Kreste , re a dumela le hona hobane re tla phela le yena ,
45006009	re tswe re tseba hoba Kreste , ha a se a tsohile bafung , ha a sa boela a eshwa ; lefu ha le sa na matla ho yena .
45006010	Hobane ho shweng ha hae , o shwele hang ka nqa ya sebe ; mme ho pheleng ha hae , o phelela Modimo .
45006011	Ka mokgwa o jwalo , le lona , le ke le bale hore le shwele ka nqeng ya sebe , le hore le phelela Modimo ka Jesu Kreste .
45006012	Mme jwale , sebe se se ke sa busa mmeleng ya lona e shwang , hore le se utlwe ditakatsong tsa sona .
45006013	Mme hape , le se ke la neela sebe ditho tsa lona ho ba dintho tsa ho sebetsa bokgopo ; le mpe le ipee ho Modimo , jwaloka ba phelang ba neng ba shwele , mme le bee ditho tsa lona ho Modimo , e be dintho tsa ho sebetsa ho loka .
45006014	Hobane sebe se ke ke sa le busa , kahobane ha le pusong ya molao , empa le le pusong ya mohau .
45006015	Mme keng ? Na a re tla etsa sebe , kahobane re se pusong ya molao , re mpa re le pusong ya mohau na ? Tjhe , ho se ke ha eba jwalo !
45006016	Ana ha le tsebe hoba , ha le ipea bahlanka ba e mong ho mo utlwa , le bahlanka ba eo le mo utlwang , leha e le ba sebe se isang lefung , leha e le ba kutlo e isang ho lokeng ?
45006017	Modimo o bokwe , hobane lona le neng le le bahlanka ba sebe , jwale le dumetse ka pelo ho ya ka mehlala ya thuto eo le e rutilweng .
45006018	Mme jwale , ha le holotswe sebeng , le fetohile bahlanka ba ho loka .
45006019	Ke bolela ka mokgwa wa batho ka baka la phokolo ya nama ya lona . Ke re : Jwalokaha le ne le beile ditho tsa lona ho ba bahlanka ba ditshila le ba bokgopo ho etsa bokgopo , ka mokgwa oo jwale , beang ditho tsa lona jwalo , di be bahlanka ba ho loka ho isang kgalalelong .
45006020	Hobane ha le ne le sa ntse le le bahlanka ba sebe , le ne le sa buswe ke ho loka .
45006021	Mehleng eo , le ne le kotulang dinthong tseo le swabang ke tsona jwale ? Hobane bofello ba tsona ke lefu .
45006022	Empa jwale , ha le holotswe sebeng , mme le fetohile bahlanka ba Modimo , le ikotulela kgalalelo , mme bofello ke bophelo bo sa feleng .
45006023	Hobane moputso wa sebe ke lefu ; empa neo ya mohau ya Modimo ke bophelo bo sa feleng , ka Jesu Kreste , Morena wa rona .
45007001	Banabeso , ana ha le tsebe — hobane ke bua le ba tsebang molao — hobane molao o busa motho mehleng yohle ha a sa phela ?
45007002	Ho jwalo , mosadi ya pusong ya monna o bofeletswe ho monna wa hae ke molao , monna ha a sa phela ; empa ha monna a eshwa , eba o holotswe molaong wa monna .
45007003	Ha ho le jwalo , ha a ka nyalana le monna e mong , monna wa hae ha a sa phela , o tla bitswa mofebi ; empa ha monna wa hae a shwele , o holotswe molaong , mme jwale , ha a ka nyalana le monna e mong , a ke ke a bitswa mofebi .
45007004	Le lona , banabeso , le shwele ka nqa ya molao ka mmele wa Kreste , le tle le nyalwe ke e mong , e leng ya tsohileng bafung , re tle re behele Modimo ditholwana .
45007005	Hobane , eitse ha re ne re sa le nameng , maikutlo a dibe , a halefiswang ke molao , a ne a sebetsa dithong tsa rona a tle a hlahise ditholwana tsa lefu .
45007006	Empa jwale , re holotswe molaong , ha re shwele ka nqeng ya molao oo re neng re bofilwe ke wona , re tle re sebeletse Modimo botjheng ba moya , e seng ka letere e tsofetseng .
45007007	Ana jwale re tla reng ? A molao ke sebe na ? Ho se ke ha thualo ! Feela , hojane e se be ka molao , nka be ke sa tsebe sebe ; hobane nka be ke sa ka ka tseba seo takatso e leng sona , hola molao o se ke wa re : O se ke wa lakatsa .
45007008	Empa sebe se nkile sebaka taelong , mme se hlahisitse ditakatso tsohle ka ho nna ; hobane molao ha o le siyo , sebe se shwele .
45007009	Pele ke ne ke phela , ke se na molao ; empa eitse ha molao o fihla , sebe sa tsoha , mme nna ka shwa .
45007010	Ha fihlelwa jwalo hobane taelo e beilweng ho mphedisa , ke yona e mpolaileng .
45007011	Hobane sebe , ka ho nka sebaka taelong , sa nthetsa , mme sa mpolaya ka yona .
45007012	Ha ho le jwalo , jwale , haele molao , wona o a halalela , le taelo e a halalela , e lokile , e molemo .
45007013	Hleka se leng molemo se mphetohetse lefu na ? Ho se ke ha thualo ! Empa sebe se mpolaile ka ntho e molemo , hore se tle se bonahale hoba ke sebe , le hore sebe se hlahise bobe ba sona ka ho fetisisa ka baka la taelo .
45007014	Hobane re a tseba hore molao ke wa moya , empa nna ke wa nama , ke reketswe hore ke be mohlanka wa sebe .
45007015	Hobane seo ke se etsang ha ke se tsebe ; hobane ha ke etse seo ke se ratang , empa ke etsa seo ke se hloileng .
45007016	Mme ha ke etsa seo ke sa se rateng , ka sona ke dumela hoba molao o molemo .
45007017	Mme jwale , ha e sa le nna ke se etsang , empa e le sebe se ahileng ka ho nna .
45007018	Hobane ke tseba hore ha ho molemo o ahileng ka ho nna , ke ho re , nameng ya ka ; hobane haele ho rata , hona ho teng ho nna , empa haele ho etsa se molemo , ha ke ho fihlele .
45007019	Hobane molemo oo ke o ratang , ha ke o etse , empa bobe boo ke sa bo rateng , bona ke a bo etsa .
45007020	Mme ha ke etsa seo ke sa se rateng , ha e sa le nna ke se etsang , empa e le sebe se ahileng ka ho nna .
45007021	Ke moo ke fumanang molao ka ho nna ya ratang ho etsa botle , wa hore bobe bo nkgomaretse .
45007022	Hobane haele ka motho wa kahare , ke thabela molao wa Modimo ;
45007023	empa ke fumana molao osele dithong tsa ka , o lwantshanang le molao wa kelello ya ka , o mpofellang molaong wa sebe , o dithong tsa ka .
45007024	Ke motho ya soto hakakang ! Ke mang ya tla ngkolla mmeleng wona wa lefu ?
45007025	Ke leboha Modimo ka Jesu Kreste , Morena wa rona ! Jwale , haele ka nna , ka kelello ya ka , ke sebeletsa molao wa Modimo , empa ka nama ke sebeletsa molao wa sebe .
45008001	Ha ho le jwalo , ha ho sa le tsuo jwale leha e le nngwe ho ba leng ho Jesu Kreste , e leng ba sa tsamayeng ka nama , ba mpang ba tsamaya ka moya .
45008002	Hobane molao wa Moya wa bophelo , o leng ho Jesu Kreste , o nkgolotse molaong wa sebe le wa lefu .
45008003	Hobane se neng se sita molao , ke ho fokodiswa ke nama , Modimo o se entse ha o romile Mora wa wona ka nama e tshwanang le ya baetsadibe , le ka baka la sebe , mme o tswile sebe nameng ;
45008004	ho loka ha molao ho tle ho phethwe ka ho rona ba sa tsamayeng ka nama , re mpang re tsamaya ka moya .
45008005	Hobane ba tsamayang ka nama ba ithatela dintho tsa nama , empa ba tsamayang ka moya ba ithatela tsa moya .
45008006	Hobane thato ya nama ke lefu , empa thato ya moya ke bophelo le kgotso .
45008007	Kahobane thato ya nama ke bora ho Modimo ; hobane ha e ipee tlasa molao wa Modimo , le ho sitwa e a sitwa .
45008008	Ha ho le jwalo , ba nameng ba sitwa ho kgahlisa Modimo .
45008009	Empa lona , ha le nameng , le mpa le le moyeng , ha Moya wa Modimo o fela o ahile ka ho lona . Ekare ha motho a se na Moya wa Kreste , hase wa hae .
45008010	Empa Kreste ha a le ka ho lona , mmele wona o shwele ka baka la sebe , empa moya wona o a phela ka baka la ho loka .
45008011	Mme ha Moya wa ya tsositseng Jesu bafung o ahile ka ho lona , ya tsositseng Kreste bafung o tla phedisa le mmele ya lona e shwang , ka Moya wa hae o ahileng ka ho lona .
45008012	Ka baka leo , banabeso , ha re molato ho nama , hore re phele ka thato ya nama .
45008013	Hobane ha le phela ka thato ya nama , le tla shwa ; empa ha le bolaya mesebetsi ya mmele ka Moya , le tla phela .
45008014	Hobane bohle ba tsamaiswang ke Moya wa Modimo , bona ke bana ba Modimo .
45008015	Hobane ha le a ka la newa moya wa bohlanka , hore tshabo e boele e be teng , le mpa le neilwe Moya wa ba bewang bana , oo re bitsang Abba ! Ntate ! ka wona .
45008016	Le wona Moya o emelana le moya wa rona , hore re bana ba Modimo .
45008017	Mme ha re le bana , re majalefa : majalefa a Modimo , le majalefa hammoho le Kreste , ha re fela re utlwa bohloko le yena , re tle re newe kganya le yena .
45008018	Ke mpa ke lekanya hore mahlomola a mehla ya jwale ha a tshwanele ho lekanngwa le kganya e tlang ho bonahala ho rona .
45008019	Hobane tse bopilweng kaofela di lebeletse ponahalo ya bana ba Modimo ka hlolohelo e kgolo .
45008020	Hobane tse bopilweng di ne di bewe tlasa mmuso wa bosawana , e seng ka ho rata ha tsona , empa e le ka baka la ya di beileng katlasa wona ;
45008021	tshepo e ntse e le teng ya hore le tsona tse bopilweng di tla hollwa bohlankeng ba tshenyeho , di tle di be tokollong ya kganya ya bana ba Modimo .
45008022	Hobane re a tseba hore tse bopilweng tsohle di ntse di fehelwa , di bile di tsietsing hammoho , ho fihlela jwale .
45008023	Mme hase tsona di nnotshi , empa le rona re nang le dithakangwaha tsa Moya , e , le rona re fehelwa kahare ho rona , re lebeletse ho bewa bana , e leng topollo ya mmele ya rona .
45008024	Hobane re bolokehile ka tebello ; athe se lebeletsweng ha se se se bonwe , ha e sa le tebello ; hobane seo motho a se bonang , a ka se lebella jwang ?
45008025	Empa ha re lebela seo re sa se boneng , re se lebella ka sebete .
45008026	Hape , le wona Moya o re tlatsa mefokolong ya rona ; hobane ha re tsebe seo re tshwanetseng ho se kopa ka tshwanelo ; empa Moya wona o re rapella ka mefehelo e ke keng ya bolelwa .
45008027	Mme ya lekolang botebo ba dipelo , o tseba kgopolo ya Moya , hobane o ntse o rapella bahalaledi ka mokgwa o ratwang ke Modimo .
45008028	Mme re tseba hore dintho tsohle di sebedisana hammoho molemo wa ba ratang Modimo , e leng ba bitsitsweng ka morero wa wona .
45008029	Hobane bao o itsebetseng bona pele , o bile o ba reretse pele , hore ba tla bapa le setshwantsho sa Mora wona , hore yena e tle e be wa letsibolo hara baena ba bangata .
45008030	Mme bao o ba reretseng pele , o bile o ba bitsitse ; mme bao o ba bitsitseng , o bile o ba beile ba lokileng ; mme bao o ba beileng ba lokileng , o bile o ba tlotlisitse .
45008031	Ana re tla reng tabeng tseo na ? Ha Modimo o eme le rona , ke mang ya ka hanang ho rona na ?
45008032	Wona o sa kang wa qenehela Mora wa wona wa sebele , wa mpa wa mo tella rona bohle , na o ke ke wa re sitsa ka dintho tsohle le yena na ?
45008033	Bao Modimo o ikgethetseng bona , ke mang ya tla ba bea molato na ? Modimo ke wona o ba beang ba lokileng !
45008034	Ya tla ba tswa ke mang ? Kreste ke yena ya shweleng , a bileng a tsoha , hape ke yena ya leng ka letsohong le letona la Modimo , hapehape e sa le yena ya re rapellang .
45008035	Ke mang ya tla re arohanya le lerato la Kreste na ? Na a ke botubo , kapa tsietsi , kapa hloriso , kapa tlala , kapa bofuma , kapa timelo , kapa lerumo ,
45008036	jwalokaha ho ngodilwe , ho thwe : Re bolawa letsatsi lohle ka baka la hao ; re lekantswe le dinku tse hlajwang ?
45008037	Tjhe ! Empa nthong tseo tsohle , re hlola ka ho fetisisa ka ya re ratileng .
45008038	Hobane ke tsebisisa ruri hore , leha e le lefu , leha e le bophelo , leha e le mangeloi , leha e le borena , leha e le mebuso e matla , leha e le ntho tse leng teng jwale , leha e le tse tlang ho tla ,
45008039	leha e le bohodimo , leha e le botlase , leha e le sebopuwa se seng , ha ho letho le tla tseba ho re arohanya le lerato la Modimo , le leng ho Jesu Kreste , Morena wa rona .
45009001	Ke bolela nnete pela Kreste , ha ke etse leshano , letswalo la ka le emelana le nna ka Moya o Halalelang ,
45009002	ha ke re : Ke utlwa bohloko bo boholo , sello se sa feleng se teng pelong ya ka .
45009003	Hobane , ke be nka rata hore nna ka sebele ke be anathema ka nqa ho Kreste , sebakeng sa banabeso , bao e leng ba mofuta o le mong le nna ka nama ;
45009004	e leng Baiseraele , bao ho bewa bana e leng ha bona , le kganya , le dilekane , le peo ya molao , le tshebeletso ya Modimo , le dipallo ,
45009005	bona bao bontate e leng ba bona , bona bao Kreste a tswileng ho bona ka nama , yena ya leng kahodima dintho tsohle , Modimo o bokwang ka ho sa feleng . Amen !
45009006	Leha ho le jwalo , hase hore lentswe la Modimo le wele ; hobane hase bohle ba tswileng ho Iseraele e leng Baiseraele .
45009007	Hape , le bao e leng ba leloko la Abrahama hase bana ba hae kaofela ; empa ho itswe : O tla biletswa leloko le tswang ho Isaaka :
45009008	ke ho re , bao e leng bana ba nama hase bona e leng bana ba Modimo ; empa bana ba pallo ke bona ba balwang leloko .
45009009	Hobane lentswe la pallo ke lona lena : Ke tla tla ka nako e jwaloka ya jwale , mme Sara o tla ba le mora .
45009010	Mme hase hoo feela ; empa le yena Rebeka o kile a emola ka a le mong , e leng Isaaka , ntata rona .
45009011	Hobane enere ha mafahla a eso ho tswalwe , a eso ho etse botle , leha e le bobe , — hore ho tle ho bonahale hoba morero wa Modimo , ha o kgethile motho , o tiile , e seng ka mesebetsi , empa e le ka thato ya ya bitsang , —
45009012	ho kile ha thwe ho yena Rebeka : E moholo o tla sebeletsa e monyenyane .
45009013	Jwalokaha ho ngodilwe , ho thwe : Ke ratile Jakobo , mme ke hloile Esau .
45009014	Jwale , re tla reng ? Hleka bokgopo bo teng ho Modimo na ? Ho se ke ha thualo !
45009015	Empa o kile wa re ho Moshe : Ke tla hauhela eo ke mo hauhelang , mme ke tla rekolohela eo ke mo rekolohelang .
45009016	Ka baka leo , hase taba ya ya ratang , leha e le ya ya mathang , empa e le ya Modimo o hauhelang .
45009017	Hobane Lengolo le itse ho Faro : Seo ke o hlahisitseng ka baka la sona , ke hore ke bonahatse matla a ka ka wena , mme ke tumise lebitso la ka ka wena lefatsheng lohle .
45009018	Ha ho le jwalo , o hauhela eo o ratang ho mo hauhela , mme o thatafatsa eo o ratang ho mo thatafatsa .
45009019	Jwale , o tla re ho nna : Na o sa nyatsetsang ? Na ke mang ya ka hanang ho rata ha wona ?
45009020	Empa wena motho , o mang ha o tsekisa Modimo ? Na ntho e bopilweng e ka re ho ya e bopileng : O ne o nketsetsang jwalo na ?
45009021	Na mmopi ha a na tokelo ya ho etsa ka kgwabi e le nngwe ya letsopa pitsa e nngwe ya ntho tse bokwang , le e nngwe ya ntho tse sa bokweng na ?
45009022	Mme ho ka thweng , ha Modimo , o ratileng ho bonahatsa bohale ba wona , le ho tumisa matla a wona , o iphapantse ka pelo e telele haholo le dipitsa tsa bohale , tse bopetsweng tahleho ,
45009023	hore o tumise monono wa kganya ya wona ka dipitsa tsa kgauhelo , tseo o neng o di lokiseditse kganya esale pele ?
45009024	Ke kahoo o re bitsitseng , e seng hara Bajuda feela , empa le hara baditjhaba ;
45009025	jwalokaha o boletse le ka Hosea , ha o re : Setjhaba seo e seng sa ka , ke tla se bitsa setjhaba sa ka ; le mosadi ya neng a sa ratwe , ke tla mmitsa ya ratwang .
45009026	Mme bakeng seo , ba neng ba boleletswe ha thwe : Lona , ha le setjhaba sa ka , hona teng ba tla bitswa bana ba Modimo o phelang .
45009027	Esaia le yena o phahamisitse puo hodima Iseraele , a re : Leha palo ya bana ba Iseraele e ne e ka ba kale ka lehlabathe la lewatle , ho tla bolokeha masala feela .
45009028	Hobane Morena , tokisong ya hae , o tla phetha lentswe la hae lefatsheng ka mokgwa o tletseng , o mokgutshwanyane .
45009029	Ho jwalokaha Esaia a kile a bolela pele , a re : Hoja Morena wa makgotla a se ke a re siela leloko , re ka be re entswe jwaloka Sodoma , re ka be re tshwana le Gomora .
45009030	Jwale , re tla reng ? Re tla re : Baditjhaba ba neng ba sa batle ho loka , ba fumane ho loka , e leng ho loka ho tswang tumelong ;
45009031	athe Baiseraele ba neng ba batla molao wa ho loka , ha ba ka ba fihlela molao wa ho loka .
45009032	Ka baka lang ? Kahobane ha ba ka ba ho batla ka tumelo , empa ba entse jwaloka hoja ba ka ho fumana ka mesebetsi ya molao ; hobane ba kgopilwe lejweng la ho kgoptjwa ;
45009033	jwalokaha ho ngodilwe , ho thwe : Bonang , ke bea Sione lejwe le kgothometsang , le lefika le kgopang ; hape ho thwe : Mang le mang ya dumelang ho yena , a ke ke a swaba .
45010001	Banabeso , takatso ya pelo ya ka , le thapello eo ke e etsetsang Baiseraele ho Modimo , ke hore ba bolokehe .
45010002	Hobane ke paki ya bona , ya hore ba na le tjheseho ho Modimo , empa e seng ka kelello .
45010003	Hobane ka baka la ho se tsebe ho loka ha Modimo , le ka baka la ho hloma ho loka hoo e leng ha bona , ha ba ka ba ipea tlasa ho loka ha Modimo ;
45010004	hobane Kreste ke phetho ya molao , ho bea ya lokileng mang le mang ya dumelang .
45010005	Hobane Moshe o lekantse ho loka ho tswang molaong ka ho re : Motho ya etsang ntho tseo , o tla phela ke tsona .
45010006	Empa ho loka ho tswang tumelong ho bolela , ho re : O se ke wa re pelong ya hao : Ke mang ya tla nyolohela lehodimong ? Ho rialo , ke ho theola Kreste teng ;
45010007	kapa : Ke mang ya tla theohela mokoting ? Ho rialo , ke ho nyolla Kreste bafung .
45010008	Empa ho reng ? Ho re : Polelo e haufi le wena , e molomong wa hao , e ka pelong ya hao ; ke yona polelo ya tumelo eo re le bolellang yona ,
45010009	e reng : Ekare ha o bolela ka molomo wa hao hobane Jesu ke Morena , mme o dumela pelong ya hao hobane Modimo o mo tsositse bafung , o tla bolokeha .
45010010	Hobane motho o dumela ka pelo , hore a bewe ya lokileng , mme o bolela ka molomo , hore a bolokehe .
45010011	Hobane Lengolo le re : Mang le mang ya dumelang ho yena ha a ka ke a swaba .
45010012	Hobane moo ha ho kgethwe Mojuda le Mogerike , kahobane Morena wa bohle o mong , ya ruetseng ho sitsa bohle ba bitsang ho yena .
45010013	Hobane mang le mang ya rapelang lebitso la Morena , o tla bolokeha .
45010014	Empa ba tla rapela jwang eo ba sa kang ba dumela ho yena ? Mme ba tla dumela jwang ho eo ba sa kang ba utlwa ditaba tsa hae ? Mme ba tla utlwa jwang , ha mmoledi a le siyo ?
45010015	Mme ba tla bolela jwang , ha ba sa rongwe ? Jwalokaha ho ngodilwe , ho thwe : Maoto a ba bolelang Evangeli ya kgotso a matle hakakang , maoto a ba bolelang Evangeli ya taba tse molemo !
45010016	Empa hase bohle ba mametseng Evangeli ; jwalokaha Esaia a itse : Morena , ke mang ya dumetseng polelo ya rona ?
45010017	Tumelo e fela e tla ka ho utlwa , mme kutlo e tla ka polelo ya Modimo .
45010018	Empa ke re : Hleka ha ba ka ba e utlwa na ! E , ba e utlwile . Tumo ya bona e ile ka lefatsheng lohle , mme dipolelo tsa bona di utlwahetse ho fihlela dipheletsong tsa lefatshe .
45010019	Empa ke re : Na Iseraele ha a ka a tseba na ? Moshe o qadile , a re : Ke tla le etsa mona ka setjhaba seo e seng sona ; ke tla le halefisa ka setjhaba se se nang kelello .
45010020	Mme Esaia o buile phatlalatsa haholo , ka ho re : Ke fumanwe ke ba neng ba sa mpatle ; ke ipontshitse ho bao ke neng ke sa botswe ke bona .
45010021	Empa ha a lekanya Iseraele , o re : Ke otlolotse matsoho a ka ka tsatsi lohle , ho bitsa setjhaba se sa utlweng , se hanyetsang .
45011001	Jwale , ke re : Ana Modimo o lahlile setjhaba sa wona na ? Tjhe , ho se ke ha thualo ! Hobane le nna ke Moiseraele , wa mofuta wa Abrahama , wa leloko la Benjamine .
45011002	Modimo ha o a lahla setjhaba sa wona , seo o se tsebileng pele . Na ha le tsebe seo Lengolo le se bolelang hodima Elia , kamoo a llileng ho Modimo kateng , ka Iseraele , a re :
45011003	Morena , ba bolaile baporofeta ba hao , ba qhaqhile le dialetare tsa hao , mme nna , ke setse ke nnotshi , mme ba mpatla ho mpolaya ?
45011004	Empa Modimo o kile wa mo araba jwang ? O itse : Ke ipoloketse banna ba dikete tse supileng , ba sa kang ba kgumama pela Baale .
45011005	Ho sa dutse jwalo le mehleng ena : Modimo o ipoloketse masala , ka boikgethelo ba mohau .
45011006	Mme haele ka mohau , ha e sa le ka mesebetsi ; hobane hola ke ka mesebetsi , mohau e ka be e se mohau ; mme hola ke ka mesebetsi , e ka be e sa hlole e le ka mohau , hobane hoja ha ho jwalo , mosebetsi e ka be e sa hlole e eba mosebetsi .
45011007	Ho jwang jwale ? Seo Iseraele a neng a se batla , ha a ka a se fumana ; empa bakgethwa ba se fumane , athe ba bang ba thatafaditswe ;
45011008	jwalokaha ho ngodilwe , ho thwe : Modimo o ba neile moya wa bolokwana , le mahlo ao ba sa tlo bona ka wona , le ditsebe tseo ba sa tlo utlwa ka tsona , ho fihlela letsatsi la kajeno .
45011009	Davida le yena o re : Tafole ya bona a e ba fetohele leraba , le lemena , le kgopiso , le tefetso ;
45011010	mahlo a bona a foufale , ba tle ba se ke ba bona , mme diholoholo tsa bona a di futahanngwe kamehla .
45011011	Empa ke re : Hleka ba kgopilwe ho wela ruri na ? Ntho e jwalo e be hole ! Empa ka ho kgoptjwa ha bona , poloko e fihletse baditjhaba , ba tle ba ba tsose ka mona .
45011012	Mme ha ho kgoptjwa ha bona e bile lefumo la lefatshe , mme kokobelo ya bona e bile moruo wa baditjhaba , ho emiswa ha bona kaofela ho tla ba jwalo hakakang !
45011013	Ke bolella lona baditjhaba , kahobane ke le moapostola wa baditjhaba , mme ke rorisa kabelo ya ka ;
45011014	mohlomong ke tle ke tsose ba nama ya ka ka mona , mme ke pholose ba bang ho bona .
45011015	Hobane ha tahlo ya bona e bile poelano ya lefatshe le Modimo , kamohelo ya bona e tla ba eng , haese bophelo bo tswang bafung ?
45011016	Thakangwaha ha di halalela , mesaletsa le yona e jwalo ; mme motso ha o halalela , makala le wona a jwalo .
45011017	Ekare ha makala a mang a thefutswe , mme wena o neng o le mohlwaare wa naheng , o hlomilwe sebakeng sa wona , mme o kopantswe le motso , o fepjwa monono wa mohlware wa hae ,
45011018	o se ke wa ikgohomosa ho makala a teng ; hobane leha o ka ikgohomosa , hase wena o jereng motso , empa motso ke wona o o jereng .
45011019	Ekaba o tla re : Makala a thefutswe , hore nna ke tle ke hlongwe sebakeng sa wona .
45011020	Ke teng ; a thefutswe ka baka la ho se dumele , mme wena , o ema ke tumelo . O se ke wa ikgohomosa , empa o tshabe .
45011021	Hobane ekare ha Modimo o sa ka wa hauhela makala ao e leng wona ka hlaho , le wena o ke ke wa o hauhela .
45011022	Ka baka leo , o lemohe mohau wa Modimo le bothata jwa wona ; bothata hodima ba weleng , le mohau hodima hao , ha o tiisetsa molemong oo wa wona ; hobane ha o sa tiisetse te ng , o tla rengwa le wena .
45011023	Le bona ha ba sa hlole ho se dumeleng ha bona , ba tla busetswa mohlwaareng ; hobane Modimo o na le matla a ho ba busetsa teng .
45011024	Hobane ekare ha wena , ya nkilweng mohlwaareng oo e neng e le wa naheng ka hlaho , o kentswe mohlwaareng wa hae ka mokgwa oo e seng wa hlaho , na bao e leng ba hlaho , ba tla kenngwa hakakang mohlwaareng oo e leng wa bona !
45011025	Hobane , banabeso , ha ke rate hore le se ke la tseba sephiri sena , le tle le se ke la ipona le le bohlale : ke ho re , ho thatafala ho hlahetse Baiseraele ka nqa e nngwe , ho tlala ha baditjhaba ho be ho kene .
45011026	Mme ka mokgwa oo , Baiseraele bohle ba tla bolokeha , jwalokaha ho ngodilwe , ho thwe : Molopolli o tla tswa Sione , mme o tla tlosa nyefolo ho Jakobo ;
45011027	mme ke sona selekane seo ke tla ba etsetsa sona , mohla ke tlosang dibe tsa bona .
45011028	Efela ka nqa ya Evangeli ke dira ka baka la lona , empa ka nqa ya boikgethelo , ke baratuwa ka baka la bontatemoholo .
45011029	Hobane dineo tsa Modimo le pitso ya wona ha di na ho kwenehelwa ke wona .
45011030	Hobane jwalokaha le lona pele le ne le sa dumele Modimo , athe jwale le hauhetswe ka baka la ho se dumele ha bona ,
45011031	ka mokgwa o jwalo , le bona ba fetohile jwale ba sa dumeleng , ba tle ba hauhelwe le bona ka kgauhelo e le hlahetseng .
45011032	Hobane Modimo o hlahletse bohle ho se dumeleng , o tle o ba hauhele bohle .
45011033	A bodiba ba monono , le ba bohlale , le ba tsebo ya Modimo ! Dikahlolo tsa wona ha di hlalohanngwe hakakang ! Ditsela tsa wona ha di na ho fihlelwa hakakang !
45011034	Hobane ke mang ya tsebileng kgopolo ya Morena , kapa ke mang e bileng moeletsi wa hae ?
45011035	Kapa ke mang ya mo fileng pele , ho tle ho busetswe ho yena ?
45011036	Hobane ntho tsohle di tswa ho yena , di eme ka yena , mme di etsetswa yena . Ho yena e be kganya ka ho sa feleng . Amen !
45012001	Ka baka leo , banabeso , ke a le rapela hle ka mehauhelo ya Modimo , hore le ke le o beele mmele ya lona , e be sehlabelo se phelang , se halalelang , se kgahlisang Modimo ; ke yona tshebeletso e le tshwanetseng .
45012002	Hape le se ke la ipapisa le lefatshe lena , le mpe le fetohe ka ntjhafalo ya kelello ya lona , le tle le lemohe ho ratwang ke Modimo , hore na ke hofe , ho molemo , ho kgahlehang , ho phethehileng .
45012003	Hobane ka mohau oo ke o neilweng , ke bolella motho e mong le e mong hara lona , hore a se ke a itekanya boholo bo tlodisang moo a tshwanetseng ho lekanya teng ; a mpe a ikgopole ka se mo lekaneng , e mong le e mong ka tekanyo ya tumelo eo Modimo o mo abetseng yona .
45012004	Hobane , jwalokaha re ena le ditho tse ngata mmeleng o le mong , mme ditho tsohle di se na tshebetso e le nngwe ,
45012005	ka mokgwa o jwalo , rona re leng bangata , re mmele o le mong ho Kreste , mme bohle re ditho ba bang tsa ba bang .
45012006	Jwale , haele moo re ena le dineo tse sa tshwaneng , kamoo re filweng mohau kateng , ha ekaba re na le ho porofeta , a re porofeteng ka tekanyo ya tumelo ;
45012007	ya abetsweng tshebeletso , a tiye tshebeletsong ; ya rutang , a tiye ho ruteng ;
45012008	ya kgothatsang , a tiye kgothatsong ; ya etsang dithuso , a thuse ka pelo e tshweu ; ya laolang , a laole ka matla ; ya etsang tsa mohau a di etse ka thabo .
45012009	Lerato a le ke le hloke boikaketso . Hloyang ho hobe , le kgomarele ho molemo .
45012010	Tlwaelanang hamonate ka lerato la boena ; le nne le beane pele ka hlomphano .
45012011	Bakeng sa mafolofolo , le se ke la ba botswa ; le be le tjheseho moyeng ; le sebeletse Morena .
45012012	Thabelang tshepong , le mamelle matshwenyehong , le tiye thapelong .
45012013	Sielang bahalaledi ha ba hloka ; le be mafolofolo ho amohela baeti .
45012014	Hlohonolofatsang ba le hlorisang ; le hlohonolofatse , mme le se ke la rohaka .
45012015	Thabang le ba thabileng , mme le lle le ba llang .
45012016	Kgomarelanang hammoho ka pelo e le nngwe ; le se ke la lakatsa tse phahameng , le mpe le ipapise le tse nyenyane . Le se ke la ipona bohlale .
45012017	Le se ke la busetsa bobe ka bobe , leha e ka ba ho mang le mang . Batlang tse leng ntle mahlong a batho bohle .
45012018	Ha ho ka etswa , mme ha e le ka lona , le dule ka kgotso le batho bohle .
45012019	Barutuwa , le se ke la iphetetsa e le lona , le mpe le etsetse bohale sebaka ; hobane ho ngodilwe , ho thwe : Phetetso ke ya ka ; ke nna ya tlang ho busetsa , ho rialo Morena .
45012020	Ka baka leo , eo e leng sera ho wena , ekare ha a lapile , o mo fepe ; ha a nyorilwe , o mo nose ; hobane ha o ntse o etsa jwalo , etlaba o mmokellela mashala a mollo hloohong .
45012021	O se ke wa hlolwa ke bobe , o mpe o hlole bobe ka botle .
45013001	Motho ka mong a ikokobetse katlasa borena , hobane ha ho borena bo sa tsweng ho Modimo ; marena a leng teng a beilwe ke Modimo .
45013002	Ka baka leo , ya hanang ho borena , o hana molao wa Modimo , mme ba hanang ba ikgulela tsuo hodimo .
45013003	Hobane ba busang ha ba tshabehe ho ba etsang hantle , empa ba tshabeha ho ba etsang hampe . Na o rata hoba o se ke wa tshaba borena na ? Etsa hantle , mme o tla bokwa ke hona .
45013004	Hobane morena ke mohlanka wa Modimo ho o isa botleng . Empa ekare ha o etsa hampe , tshaba ; hobane morena ha a tshwara sabole feela ; hobane ke mohlanka wa Modimo , le mophetetsi ya beilweng ho otla ya etsang bobe .
45013005	Ke hona le tshwanetseng ho ipea katlasa borena , e seng ka baka la ho tshaba kotlo feela , empa e be le ka baka la letswalo .
45013006	Ke ka baka leo le ntshang makgetho ; hobane marena ke babusisi ba Modimo ba tiisetsang kabelong ya bona kamehla .
45013007	Ka baka leo , ke re : Neang batho bohle se ba tshwanelang : ya tshwanelwang ke lekgetho , le mo nee lekgetho ; ya tshwanelwang ke seabo , le mo nee seabo ; ya tshwanelwang ke tshabo , le mo tshabe ; ya tshwanelwang ke hlompho , le mo hlomphe .
45013008	Le se ke la ba le molato ho motho , haese wa ho ratana ; hobane ya ratang ba bang ke yena ya phethileng molao .
45013009	Hobane melao e reng : O se ke wa feba , o se ke wa bolaya , o se ke wa utswa , o se ke wa bea bopaki ba bohata , o se ke wa lakatsa ntho ya e mong , leha e le melao efe le efe e sa leng teng , e akareditswe ke polelo ena e reng : Rata wa heno , jwalokaha o ithata .
45013010	Lerato ha le etse wa habo motho hampe ; ke moo lerato e leng phetho ya molao .
45013011	Le tiisetseng teng , kahobane re tseba dinako , hoba e se e le nako ya ho tsoha borokong ; hobane haele kajeno , poloko e haufi le rona ho fetisa mohla re dumetseng .
45013012	Bosiu bo se bo ya sa , letsatsi le se le atametse ; a re lahleng ke hona mesebetsi ya lefifi , mme re apareng dihlomo tsa lesedi .
45013013	Re tsamayeng ka mokgwa o tshwanelang , jwaloka batho ba tsamayang motshehare o moholo , e seng ka meharo , le botahwa , le bootswa , le dikgang , le mona .
45013014	Le mpe le ikapese ka Morena Jesu Kreste , mme le se ke la baballa nama ho e kgorisa ditakatsong tsa yona .
45014001	Haele ya fokolang tumelong , le mo amohele , e seng ho fapanyetsana ditaba le yena ka kgang .
45014002	Hobane e mong o re , a ka ja ntho tsohle , athe e mong ya fokolang o ja meroho feela .
45014003	Ya jang tsohle a se ke a nyedisa ya sa jeng tsohle , mme ya sa jeng tsohle le yena a se ke a ahlola ya jang tsohle ; hobane Modimo o mo amohetse .
45014004	Na o mang , ha o ahlola mofo wa e mong ? Leha a ka ema , leha a ka wa , ho na le monghadi wa hae ; athe o tla ema , hobane Modimo o na le matla a ho mo emisa .
45014005	E mong o lekanya letsatsi le leng hoba le leholo ho a mang , kanthe e mong o re , matsatsi kaofela a lekana . E mong le e mong a ke a kgolwe hantle moyeng wa hae .
45014006	Ya kgethang letsatsi , o le kgetha ka baka la Morena , mme ya sa kgetheng letsatsi , ha a le kgethe ka baka la Morena . Ya jang tsohle , o ja ka baka la Morena , hobane o leboha Modimo ; mme ya sa jeng tsohle , ha a je ka baka la Morena , mme o leboha Modimo le yena .
45014007	Hobane ha ho motho ho rona ya iphelelang , mme hape ha ho motho ya itjhwellang .
45014008	Hobane leha re phela , re phelela Morena , mme leha re eshwa , re shwela Morena . Ka baka leo , leha re phela , leha re eshwa , re ba Morena .
45014009	Hobane ha Kreste a shwele , a ba a tsoha , a boela a phela , ke ho re , e be yena ya busang bafu le ba phelang .
45014010	Empa wena , o ahlolelang ngwaneno ? Kapa wena , o nyedisetsang ngwaneno ? Athe bohle re tla emiswa pela setulo sa kahlolo sa Modimo .
45014011	Hobane ho ngodilwe , ho thwe : Ka nna ya phelang , ho rialo Morena , ke re : Mangwele wohle a tla kgumama pela ka , mme maleme wohle a tla tlotlisa Modimo .
45014012	Ka mokgwa o jwalo , motho ka mong ho rona o tla ikarabela ho Modimo bakeng sa tsa hae .
45014013	A re se keng ra ahlolana ke hona ; le mpe le ahlole hona hore ha le a tshwanela ho bea kgopiso le kgolokgothehiso pela ngwanabo lona .
45014014	Ke a tseba , ke bile ke kgolwa ke le ka ho Morena Jesu , hobane ha ho ntho e ka bang mpe , ka bobe boo e leng ba yona ; empa motho ekare ha a dumela hobane ntho e mpe , e tla ba mpe ho yena .
45014015	Ekare ha o swabisa ngwaneno ka baka la sejo se seng , teng ha o tsamaye ka lerato . O se ke wa fedisa ka sejo sa hao motho eo Kreste a mo shwetseng .
45014016	Ha ho le jwalo , botle boo ba lona bo se ke ba nyatsuwa ;
45014017	hobane mmuso wa Modimo hase ho ja , hase ho nwa , empa ke ho loka , le kgotso , le thabo , ka Moya o Halalelang .
45014018	Hobane ya sebeletsang Kreste nthong tseo , o kgahlisa Modimo , mme o emelwa ke batho .
45014019	A re ke re batleng ke hona ditaba tse hlahisang kgotso , le tseo re ka hahisanang hammoho ka tsona .
45014020	O se ke wa fedisa mosebetsi wa Modimo ka sejo sa hao . Efela ntho tsohle di hlwekile , empa motho a ka etsa hampe ha a di ja a ntse a kgopisa e mong .
45014021	Ho hotle hore ho se ke ha jewa nama , ho se ke ha nowa veine , ho se ke ha etswa letho , leha le le leng , le ka kgopisang ngwaneno , leha e le ho mo kgolokgothehisa , leha e le ho mo fokodisa .
45014022	Ha o ena le tumelo , o be le yona kahare ho wena pela Modimo . Motho ya lehlohonolo ke eo letswalo la hae le sa mo tsweng dinthong tseo a di emelang .
45014023	Empa ya belaelang , ha a eja , o tsuong , kahobane ha a je ka tumelo ; mme se seng le se seng se sa etsweng ka tumelo ke sebe .
45015001	Jwale , rona ba matla , re tshwanetse ho jara mefokolo ya ba fokolang , mme re se ke ra batla ho kgahlisang rona feela .
45015002	Motho ka mong ho rona a kgahlise ngwanabo ka ho mmatlela se molemo ho yena , se ka mo hahisang .
45015003	Hobane Kreste le yena ha a ka a batla tse mo kgahlisang , empa ho bile jwalokaha ho ngodilwe , ho thwe : Dikomang tsa ba o rorelang di nkwetse hodimo .
45015004	Hobane taba tsohle tse ngodilweng pele , di ngodilwe ho re ruta , hore , ka ho mamella le ka ho tshediswa ke Mangolo , re tle re be le tshepo .
45015005	Modimo wa mamello le wa tshediso o ke o le nee ho ba le kgopolo e le nngwe e mong ka nqa ho e mong , ho Jesu Kreste ,
45015006	bohle hammoho le tle le tlotlise Modimo , e leng Ntata Morena wa rona Jesu Kreste , ka molomo o le mong .
45015007	Le amohelane ke hona , jwalokaha Kreste le yena a le amohetse , e be tlotliso ya Modimo .
45015008	Mme ke re : Jesu Kreste e bile monemotse wa ba lebollo ya emelang nnete ya Modimo , hore a tle a phethe ditshepiso tse etseditsweng bontatemoholo ;
45015009	le hore baditjhaba ba tle ba tlotlise Modimo , ka baka la mohau wa wona ; jwalokaha ho ngodilwe , ho thwe : Ka baka leo , ke tla o tumisa hara baditjhaba , ke binele lebitso la hao dipesaleme .
45015010	Ho itswe hape : Lona , baditjhaba , le nyakalle le setjhaba sa wona .
45015011	Ha boelwa ha thwe : Lona ditjhaba tsohle , bokang Morena ; mo roriseng , lona batho bohle .
45015012	Esaia le yena o itse : Ho tla hlaha lehlomela la Jese , e leng ya tla ema ho busa ditjhaba , mme baditjhaba ba tla mo tshepa .
45015013	Jwale , Modimo wa tshepo o le tlatse ka thabo yohle le ka kgotso yohle tumelong , tshepo ya lona e tle e ekeletswe ka matla a Moya o Halalelang .
45015014	Haele nna , banabeso , ke a tshepa hore le lona le tletse molemo , le hoba le tletse le tsebo yohle , mme le hona le ka tseba ho eletsana .
45015015	Empa banabeso , nqe nngwe ke le ngoletse phatlalatsa , ke ntse ke re , ke le hopotsa ditaba ka baka la mohau oo ke o filweng ke Modimo ,
45015016	ke tle ke be monemotse wa Jesu Kreste hara baditjhaba , ka ho phetha tsa boprista ba Evangeli ya Modimo , hore kabelo ya baditjhaba e tle e be e natefelang Modimo , e ntse e halaletswe ke Moya o Halalelang .
45015017	Ke moo ke nang le lebaka la ho ithorisa ho Jesu Kreste tabeng tseo e leng tsa Modimo .
45015018	Hobane nka sitwa ho bolela letho leo Kreste a sa kang a le etsa ka nna , ho tlisa baditjhaba kutlong , ka dipolelo le ka mesebetsi ,
45015019	ka matla a mehlolo le a meeka , le ka matla a Moya wa Modimo ; ke bile ka hasa Evangeli ya Kreste , ho qala ka Jerusalema le mathoko a yona ho ya qetella ka Iliria .
45015020	Mme jwale , ke bile ka phehella hoba ke bolele Evangeli moo Kreste a neng a eso ho bolelwe teng , hore ke se ke ka haha motheong wa ba bang .
45015021	Ho mpe ho be jwalokaha ho ngodilwe , ho thwe : Bao a neng a eso ho ka a bolelwa ho bona , ba tla bona , le ba neng ba eso ho ka ba utlwa taba tsa hae , ba tla utlwisisa .
45015022	Ke yona taba e nthibetseng hangata ho le etela .
45015023	Empa jwale , haele moo ke se ke se na sebaka naheng tsena , mme kahobane esale kentse ke lakatsa ho le etela , e se e le dilemo tse ngata ,
45015024	ke tla le etela ha ke ya Spania ; hobane ke tshepile hore ke tla le bona , ha ke haola naha ya lona , le hore ke lona le tla nkisa teng , ha ke se ke kgotswe hanyenyane ke lona .
45015025	Haele jwale , ke ya Jerusalema , ho ya sebeletsa bahalaledi .
45015026	Hobane ba Masedonia le ba Akaea ba ratile ho bokella dithuso tse tla abelwa bahalaledi ba fumanehileng ba Jerusalema .
45015027	Ke re , ba ratile , athe ba fela ba le molato ho bona ruri ; hobane baditjhaba ha ba abetswe menono ya bona ya moya , le bona ba tshwanetse ho ba abela menono ya nama .
45015028	Jwale , etlare hobane ke phethe hoo , mme ke behe tholwana eo matsohong a bona , ke tla ya Spania , ke feta ha lona .
45015029	Mme ke tseba hore ha ke etla ho lona , ke tla tla ka hlohonolofatso e ngata ya Evangeli ya Kreste .
45015030	Jwale , banabeso , ke a le rapela , ka baka la Morena wa rona Jesu Kreste , le ka lerato la Moya , hore le lona le tle le ntwanele merapelong eo le nketsetsang yona ho Modimo ;
45015031	hore o tle o ntwele ho ba sa dumeleng ba Judea , le hore bahalaledi ba Jerusalema ba tle ba amohele hamonate thuso eo ke e isang ho bona ;
45015032	ke tle ke le etele ka thabo , ka ho rata ha Modimo , mme ke kgatholohe ha lona .
45015033	Jwale , Modimo wa kgotso o be le lona bohle ! Amen !
45016001	Ke le laeletsa Fibi , kgaitsedi ya rona , lekgabunyane la kereke ya Kenkrea .
45016002	Le tle le mo amohele Moreneng , jwalokaha bahalaledi ba tshwanelwa ke ho amohelwa , mme le mo thuse nthong tsohle tseo a ka le hlokang ho tsona ; hobane le yena o thusitse ba bangata , le nna ka sebele .
45016003	Ntumedisetseng Prisila le Akila , batlatsi ba ka ho Jesu Kreste ;
45016004	ba kileng ba ntella dihlooho tsa bona ho mpholosa ; mme hase nna feela ke ba lebohang , ba lebohuwa le ke dikereke tsohle tsa baditjhaba .
45016005	Ntumedisetseng le kereke e ka tlung ya bona . Ntumedisetseng Epainete , moratuwa wa ka , eo e leng thakangwaha ya Akaea ho Kreste .
45016006	Ntumedisetseng Maria , ya re sebeleditseng haholo .
45016007	Ntumedisetseng Andronika le Juniase , batswala ba ka , ba kileng ba tlangwa le nna , mme ba tumile hara baapostola , mme e bile ba pele ho nna ho Kreste .
45016008	Ntumedisetseng Ampliase , moratuwa wa ka Moreneng .
45016009	Ntumedisetseng Urbane , motlatsi wa rona mosebetsing wa Kreste , le Stakise , moratuwa wa ka .
45016010	Ntumedisetseng Apelle , ya kgabane ho Kreste . Ntumedisetseng le ba ha Aristobule .
45016011	Ntumedisetseng Herodione , motswala wa ka . Ntumedisetseng ba ntlo ya Narsise , ba leng Moreneng .
45016012	Ntumedisetseng Trifene le Trifose , basadi ba sebeletsang Morena . Ntumedisetseng Persida , moratuwa wa rona ; le yena o sebeditse haholo tshebeletsong ya Morena .
45016013	Ntumedisetseng Rufuse , mokgethwa wa Morena , le mmae , eo e leng le mme .
45016014	Ntumedisetseng Asinkrite , le Flegone , le Hermese , le Patrobase , le Hermase , le baena ba nang le bona .
45016015	Ntumedisetseng Filologe , le Julia , le Nerea , le ngwanabo , le Olimpa , le bahalaledi bohle ba nang le bona .
45016016	Dumedisanang ka kako e halalelang . Dikereke tsa Kreste kaofela di a le dumedisa .
45016017	Jwale , banabeso , ke a le kgothatsa , ke re , le iponele ho ba hlahisang dikgaohano le dikgopiso ka ho senya thuto eo le ithutileng yona , mme le ba sesefe .
45016018	Hobane batho ba jwalo ha ba sebeletse Morena wa rona Jesu Kreste , ba mpa ba sebeletsa dimpa tsa bona feela , mme ba kgelosa dipelo tsa ba se nang molato ka dipolelo tse kgahlehang le ka tse tjhatjhehisang .
45016019	Empa ho utlwa ha lona ho tsebilwe ke bohle ; ke le thabela ke hona , empa ke rata ha le ka ba bohlale botleng , mme le be dithoto bobeng .
45016020	Modimo wa kgotso ke wona o tla phakisa o robokele Satane katlasa maoto a lona . Mohau wa Morena wa rona Jesu Kreste o be le lona . Amen !
45016021	Timothea , molekane wa ka mosebetsing , o a le dumedisa ; Lusiuse , Jasone , le Sosipatere , batswala ba ka , ba le dumedisa .
45016022	Nna , Tertiuse , mongodi wa lengolo lena , ke a le dumedisa Moreneng .
45016023	Gaiuse , moamohedi wa ka le wa kereke yohle , o a le dumedisa . Eraste , molotolotsi wa motse , o a le dumedisa , le Kwartuse , ngwanabo rona .
45016024	Mohau wa Morena wa rona Jesu Kreste o be le lona bohle . Amen !
45016025	Jwale , ho ya nang le matla a ho le tiisa Evangeling ya ka , le polelong ya Jesu Kreste , ka tshenolo ya sephiri se neng se kwahetswe mehleng ya boholoholo ,
45016026	empa jwale se pepesitswe ke mangolo a baporofeta , mme , ka taelo ya Modimo o sa feleng , se senoletswe ditjhaba tsohle , di tle di finyelle kutlong ya tumelo ;
45016027	ke re , ho yena , e leng Modimo o bohlale o nnotshi , e be letlotlo ka ho sa yeng kae , ka Jesu Kreste ! Amen !
46001001	Ke le Pauluse , ya bitsitsweng ho ba moapostola wa Jesu Kreste , ka ho rata ha Modimo , ke ena le Sosthene , ngwaneso ,
46001002	ke ngolla kereke ya Modimo e Korinthe , e leng ba halaleditsweng ho Jesu Kreste , ba bileditsweng ho halalela , hammoho le bohle ba rapelang nqalong tsohle lebitso la Morena wa rona Jesu Kreste , e leng Morena wa bona le wa rona ;
46001003	ke re : Le newe mohau le kgotso ke Modimo Ntata rona , le ke Morena Jesu Kreste .
46001004	Ke leboha Modimo wa ka kamehla bakeng sa lona , ha ke hopola mohau wa Modimo , oo le o neilweng ho Jesu Kreste .
46001005	Hobane le filwe ho yena monono dinthong tsohle , monono wa mantswe wohle le wa tsebo yohle ;
46001006	kamoo bopaki ba Jesu Kreste bo tiisitsweng kateng , ka ho lona .
46001007	Ke ka hona le sa hlokeng mpho ya mohau leha e le nngwe , lona bao le lebeletseng ponahatso ya Morena wa rona Jesu Kreste ;
46001008	e leng yena ya tlang ho le tiisa ho isa qetellong , le tle le be ba sa tlong ho nyatsuwa letsatsing la Morena wa rona Jesu Kreste .
46001009	Modimo , o le bileditseng kopanong le Mora wa wona Jesu Kreste , Morena wa rona , o hlile o a tshepeha .
46001010	Ke a le rapela , banabeso , ka lebitso la Morena wa rona Jesu Kreste , ke re : Le ke le bolele bohle taba e le nngwe ; dikgaohano di se ke tsa eba teng hara lona , le mpe le phethehe boikutlong bo le bong le kgopolong e le nngwe .
46001011	Hobane , banabeso , ke boleletswe bakeng sa lona ke ba ha Klowe hore dikgang di teng hara lona .
46001012	Ke lekanya jwalo , kahobane e mong le e mong ho lona o re : Nna , ke wa Pauluse ! — Nna , ke wa Appolose ! — Nna , ke wa Kefase ! — Nna he , ke wa Kreste !
46001013	Na Kreste o kgaohane na ? Kapa Pauluse o thakgiseditswe lona na ? Kapa a le kolobeditswe ka lebitso la Pauluse na ?
46001014	Ke leboha Modimo kahobane ke sa ka ka kolobetsa motho ho lona , haese Krispuse le Gaiuse ;
46001015	ho tle ho se ke ha bolelwa hore le kolobeditswe ka lebitso la ka .
46001016	Ke kolobeditse le ba ntlo ya Setefanase ; haele ba bang , ha ke tsebe hoba ke kolobeditse mang .
46001017	Hobane Kreste ha a ka a nthoma hore ke kolobetse , empa e le hore ke bolele Evangeli , e seng ka bohlale ba dipolelo , sefapano sa Kreste se tle se se ke sa etswa lefeela .
46001018	Hobane polelo ya sefapano ke bohlanya ho ba timelang ; empa ho rona ba bolokehang , ke matla a Modimo .
46001019	Hobane ho ngodilwe , ho thwe : Ke tla fedisa bohlale jwa ba bohlale , ke fetole tsebo ya batsebi lefeela .
46001020	Ya bohlale o kae na ? Ya matla Mangolong o kae na ? Mopheakgang wa mehla ena o kae na ? Na Modimo ha o a ka wa etsa bohlale ba lefatshe lena bohlanya na ?
46001021	Hobane ereka ha lefatshe le sa ka la tseba Modimo bohlaleng ba Modimo , ka bohlale ba lona , Modimo o ithatetse ho pholosa ba dumelang ka bohlanya ba polelo ya Evangeli .
46001022	Bajuda ba kopa mohlolo , mme Bagerike ba batla bohlale ;
46001023	empa haele rona , re bolela Kreste ya thakgisitsweng , e leng kgopiso ho Bajuda , le bohlanya ho Bagerike .
46001024	Empa ho ba bitsitsweng , leha e le ba Bajuda , leha e le ba Bagerike , Kreste ke matla a Modimo le bohlale ba Modimo .
46001025	Hobane bohlanya ba Modimo bo fetisa bohlale ba batho , le ho fokola ha Modimo ho fetisa matla a batho .
46001026	Banabeso , le lemoheng hle ho bitswa ha lona , hobane ba bohlale ka mokgwa wa nama ha ba bakae , le ba matla ha ba bakae , le ba baholo ha ba bakae .
46001027	Empa Modimo o ikgethetse tse hlanyang tsa lefatshe , o tle o swabise tse bohlale ; mme tse fokolang tsa lefatshe , Modimo o ikgethetse tsona , o tle o swabise tse matla .
46001028	Hape , Modimo o ikgethetse mafeela a lefatshe , le tse songwang , le tse leng siyo , o tle o tsietse tse leng teng ,
46001029	hore ho tle ho se ke ha eba nama , leha e le nngwe , e ithorisang pela wona .
46001030	Mme ke ka wona lona le leng ho Jesu Kreste , ya entsweng ke Modimo bohlale ba rona , le ho loka ha rona , le kgalalelo ya rona , le topollo ya rona :
46001031	hore ho mpe ho be jwalokaha ho ngodilwe , ho thwe : Ya ithorisang , a ithorisetse Moreneng .
46002001	Haele nna , banabeso , mohla ke fihlang hara lona , ha ke a ka ka fihla ke le tsebisa bopaki ba Modimo ka dipolelo tse phahamileng , leha e le tsa bohlale .
46002002	Hobane ke ne ke pheheletse hore ke se ke ka tseba letho le leng hara lona haese Jesu Kreste , le hona e le ya thakgisitsweng .
46002003	Le nna ke bile hara lona ka mefokolo , le tshabo , le thothomelo e kgolo .
46002004	Mme polelo tsa ka le thuto ya ka ha e a ka ya eba dipolelo tse kgodisang tsa bohlale ba motho , ya mpa ya eba ponahatso ya Moya le ya matla ;
46002005	hore tumelo ya lona e se ke ya thewa bohlaleng ba batho , e mpe e thewe matleng a Modimo .
46002006	Empa re bolela bohlale hara ba phethehileng , e seng bohlale ba lefatshe lena , le ba marena a lefatshe lena a felang ;
46002007	empa re bolela bohlale ba Modimo , e leng sephiri , bohlale bo patilweng , boo Modimo o bo lokisitseng pele , dilemo di eso ka di eba teng , e be tlotliso ya rona ;
46002008	e leng boo ho seng le a mong wa marena a lefatshe lena ya bo tsebileng ; hobane , hojane a bo tsebile , a ka be a sa ka a thakgisa Morena wa kganya sefapanong .
46002009	Empa ho dutse jwalokaha ho ngodilwe , ho thwe : Taba tseo Modimo o di lokiseditseng ba o ratang , ke tseo leihlo le sa kang la di bona , tseo tsebe e sa kang ya di utlwa , tse sa kang tsa itlhahela pelong ya motho .
46002010	Empa Modimo o di senoletse rona ka Moya wa wona , hobane Moya o batlisisa tsohle , le tse tebileng tsa Modimo .
46002011	Hobane motho ke ofe ya tsebang tsa motho , haese moya wa motho o leng ka ho yena ? Ka mokgwa o jwalo , ditaba tsa Modimo ha ho motho ya di tsebang haese Moya wa Modimo .
46002012	Haele rona , ha re a ka ra amohela moya wa lefatshe , empa re amohetse Moya o tswang ho Modimo , re tle re tsebe tseo re di filweng feela ke Modimo .
46002013	Mme re di bolela , e seng ka dipolelo tse rutwang ke bohlale ba batho , empa e le ka tse rutwang ke Moya o Halalelang ; mme re lokisetsa ba moya tsa Moya .
46002014	Empa motho wa nama ha a amohele ditaba tseo e leng tsa Moya wa Modimo ; hobane ho yena ke bohlanya , mme o sitwa ho di tseba , hobane di lemohuwa ka moya .
46002015	Empa motho wa moya o ahlola tsohle , mme ha a ahlolwe ke motho .
46002016	Hobane ke mang ya tsebileng kgopolo ya Morena a tle a mo rute ? Empa rona , re tsebile kgopolo ya Kreste .
46003001	Haele nna , banabeso , ke sitilwe ho bua le lona jwaloka hoja le le baho ba moya , ke buile jwaloka hoja le le ba nama , leha e le masea ho Kreste .
46003002	Ke le fepile ka lebese , e seng ka dijo tse tiileng ; hobane le ne le sa lokela tsona , le jwale di sa ntse di ka le sita ,
46003003	hoba le sa le ba nama . Hobane haele moo mona o sa le teng hara lona , le diphapang , na ha le ba nama na ? na ha le ye ka mokgwa wa batho na ?
46003004	Na ha e mong a re : Nna , ke wa Pauluse ! e mong a re : Nna , ke wa Apolose ! Na ha le ba nama na ?
46003005	Pauluse ke mang na ? Le Apolose ke mang na ? Ke bahlanka bao le dumetseng ka bona , kamoo e mong le e mong a filweng kateng , ke Morena .
46003006	Nna , ke hlomile , Apolose yena o noseditse , empa Modimo ke wona o medisitseng .
46003007	Ha ho le jwalo , ya nang le taba hase ya hlomang , leha e le ya nosetsang , empa e le Modimo o medisang .
46003008	Mme ya hlomang le ya nosetsang ke ntho e le nngwe feela ; mme e mong le e mong o tla amohela moputso oo e leng wa hae , ka tekanyo ya mosebetsi oo e leng wa hae .
46003009	Hobane re ba sebetsang le Modimo , mme lona , le boleme ba Modimo , le mohaho wa Modimo .
46003010	Haele nna , ka mohau wa Modimo oo ke o filweng , ke theile motheo jwaloka sehahi se bohlale , mme e mong o haha kahodima wona ; e mong le e mong a mpe a iponele kamoo a hahang kateng hodima wona .
46003011	Hobane ha ho motho ya ka theang motheo osele ho o setseng o theilwe , e leng Jesu Kreste .
46003012	Ekare ha e mong a haha hodima motheo oo ka kgauta , kapa ka silefera , leha e le ka majwe a bohlokwa , le mahong , le jwang le dihlokwa ,
46003013	mosebetsi wa e mong le e mong o tla bonahala ; hobane o tla hlahiswa pontsheng ke letsatsi , etswe o tla bonahatswa ke mollo , mme mollo o tla leka mosebetsi wa e mong le e mong hoba o jwang .
46003014	Ekare ha mosebetsi oo e mong a o hahileng hodima motheo o sala , yena o tla putswa .
46003015	Ekare ha mosebetsi wa e mong o etjha , yena o tla timellwa ke wona ; mme haele yena , o tla pholoha , empa ho tla ba jwaloka hoja a fetile hara mollo .
46003016	Ana ha le tsebe hobane le tempele ya Modimo , le hoba Moya wa Modimo o ahile ho lona na ?
46003017	Ekare ha motho a senya tempele ya Modimo , Modimo o tla mo senya ; hobane tempele ya Modimo e a halalela , mme tempele eo ke lona .
46003018	Motho a se ke a ithetsa ; ekare ha e mong hara lona a itekanya hoba o bohlale lefatsheng lena , a ke a fetohe lehlanya , hore a tle a fetohe ya bohlale .
46003019	Hobane bohlale ba lefatshe lena ke bohlanya pela Modimo ; hobane ho ngodilwe , ho thwe : O tshwasa ba bohlale manong a bona .
46003020	Hape , ho itswe : Morena o tseba mehopolo ya ba bohlale hobane ke bosawana .
46003021	Ha ho le jwalo , motho a se ke a ithorisa ka batho ; hobane tsohle ke tsa lona ,
46003022	leha e le Pauluse , leha e le Apolose , leha e le Kefase , leha e le lefatshe , leha e le ho phela , leha e le ho shwa , leha e le tsa jwale , leha e le tse tla tla ; tsohle ke tsa lona ,
46003023	lona le ba Kreste , mme Kreste ke wa Modimo .
46004001	Ha ho le jwalo , motho ka mong a ke a re tsebe hoba re bahlanka ba Kreste , le diabi tsa diphiri tsa Modimo .
46004002	Efela se batlwang ho diabi , ke hoba se seng le se seng se fumanwe e le se tshepehang .
46004003	Mme haele ka nna , e ka ba nthwana e nyenyane ho ahlolwa ke lona , leha e le ka kahlolo ya batho ; esita e le nna , ha ke ikahlole .
46004004	Hobane ha ke ikutlwe letho la molato ; leha ho le jwalo , ha ke a bewa ya lokileng ke hona , empa ya nkahlolang ke Morena .
46004005	Ka baka leo , le se ke la ahlola letho e eso ho be nako , le mpe le lebelle Morena a be a fihle , ya tlang ho hlahisetsa leseding tse patilweng tsa lefifi , le ho senola merero ya dipelo ; mme ke moo Modimo o tla nea motho ka mong poko e mo loketseng .
46004006	Banabeso , ke tshwantshitse taba tseo ka nna le ka Apolose , ka baka la lona , le tle le ithute ka rona hore le se ke la tlodisa se ngodilweng ; hore ho se ke ha eba e mong hara lona ya ikgantshang ho e mong ke ho emela e mong .
46004007	Hobane ke mang ya o kgethang ho e mong ? Mme o na le eng eo o sa kang wa e fuwa ? Mme ekare ha o e filwe , o ka ithorisa jwang , jwaloka hoja o sa ka wa e fuwa ?
46004008	Le se le kgotshe , le se le enne , le se le busitse kantle ho rona ; hoja le ka fela la busa , le rona re tle re buse hammoho le lona !
46004009	Athe ha ke lekanya , ho jwaloka hoja Modimo o re beile morao , rona baapostola , ka mokgwa wa ba rerilweng ho bolawa ; hobane re pepesitswe pela lefatshe , le pela mangeloi , le pela batho .
46004010	Rona , re mahlanya ka baka la Kreste , empa lona , le bohlale ho Kreste ; rona re a fokola , empa lona le matla ; lona , le a bokwa , empa rona , re a kgeswa .
46004011	Ho fihlela nako ena , re a lapa , re a nyorwa , re hlobotse , re a jabelwa , mme re hloka setsha .
46004012	Re kgathala ke ho sebetsa ka matsoho a rona ; leha re sejwa , re hlohonolofatsa ba bang ; leha re hloriswa , re mameletse .
46004013	Leha re nyefolwa , re a rapela ; re entswe dithole tsa lefatshe , le dilahlwa tsa bohle , ho fihlela jwale .
46004014	Ke ngola taba tseo , e seng ho le hlabisa dihlong , empa ke a le lemosa , kaha le le bana ba ka ba ratwang .
46004015	Hobane leha le be le ka ba le baruti ba dikete tse leshome ho Kreste , ha le na bontata lona ba bangata ; hobane ke nna ya le tswetseng ho Jesu Kreste ka Evangeli .
46004016	Ke le kgothatsa ke hona , ke re , le be baetsisi ba ka .
46004017	Ke ka baka leo ke le rometseng Timothea , e leng mora wa ka ya ratwang , ya tshepehang Moreneng , hore a le hopotse dika tsa ka ho Kreste , kamoo ke rutang kateng , kahohle kerekeng e nngwe le e nngwe .
46004018	Ba bang ho lona ba ikgantshitse jwaloka hoja ke sa tlo hlola ke eya ho lona .
46004019	Athe ke se ke tla ya ho lona kapele , ha Morena a rata , mme ke tla tseba , e seng dipolelo tsa ba ikgantshitseng , empa e le matla a bona .
46004020	Hobane mmuso wa Modimo ha o dipolelong , empa o matleng .
46004021	Na le ratang ? Ke tle ho lona ka thupa , kapa ka lerato le ka moya o mosa na ?
46005001	Ho tumile kahohle hobane bofebe bo teng hara lona , le hona e le bofebe boo ho sa bolelweng bo bokalo le hara bahetene ; ho thwe , e mong o na le mohatsa wa ntatae .
46005002	Leha ho le jwalo , le ikgohomositse , kanthe ha le a ka la lla ka ho re , ho tloswe hara lona ya entseng ketso eo !
46005003	Haele nna , leha ke le siyo ka mmele , ke mpa ke le teng ho lona ka moya , ke se ke ahlotse monna ya entseng taba e jwalo , jwaloka hoja ke le teng .
46005004	Ka lebitso la Morena wa rona Jesu Kreste , ha le phuthehile , lona le moya wa ka , ka matla a Morena wa rona Jesu Kreste ,
46005005	ke ahlotse hore monna eo a neelwe Satane , hore ho senyehe nama ya hae , moya o tle o pholohe ka letsatsi la Morena Jesu .
46005006	Ha le na tokelo ya ho ithorisa ! Na ha le tsebe hoba tomoso e nyenyane e hohomosa hlama kaofela na ?
46005007	A le ke le tlose ho lona ditomoso tsa kgale , le tle le be hlama e ntjha , haele moo le le ba sa lomoswang ; hobane Paseka ya rona , e leng Kreste , e hlabetswe rona .
46005008	A re etseng mokete ke hona , e seng ka ditomoso tsa kgale , kapa ka ditomoso tsa lonya le tsa bobe , e mpe e be ka mahobe a se nang ditomoso , a kgabane le a nnete .
46005009	Ke le ngoletse lengolong la ka , hore le se ke la kopana le bafebi ;
46005010	e seng hore le ka kgaohana ruri le bafebi ba lefatshe lena , le ba lakatsang leruo , le mashodu , le ba rapelang ditshwantsho ; hobane hoja ho jwalo , e be e ka kgona le tswe lefatsheng .
46005011	Empa jwale , ke le ngolla hore le se ke la kopana le ya ipitsang moena , e leng mofebi , kapa ya lakatsang leruo , leha e le ya rapelang medimo , leha e le moetselletsi , kapa letahwa , kapa leshodu ; ya jwalo , le ho ja , le se no ja le yena .
46005012	Hobane ke na le taba efe kahlolong ya ba kantle ? Haele ba kahare , na ha le ba ahlole na ?
46005013	Haele ba kantle , Modimo ke wona o tlang ho ba ahlola . Tlosang e mobe hara lona .
46006001	Motho ho lona , ha a ena le taba ya tseko le e mong , ha a tshabe keng ho ya ahlolelwa ke bakgopo , e seng ke bahalaledi ?
46006002	Na ha le tsebe hoba bahalaledi ba tla ahlola lefatshe ? Mme ha esita lefatshe le tla ahlolwa ke lona , na ha le lokele ho ahlola ditseko tse nyenyane na ?
46006003	Ana ha le tsebe hoba re tla ahlola mangeloi na ? Re fetisa hakakang ho ahlola ditaba tsa bophelo ba jwale !
46006004	Ha ho le jwalo , ha le ena le ditseko ho tsa bophelo bona , le bea jwang ba sa balweng letho kerekeng ho di ahlola ?
46006005	Ke rialo ho le hlabisa dihlong . Na ke ho re , ha ho na ya bohlale hara lona , leha a le mong , ya ka tsebang ho ahlolela motho le ngwanabo na ?
46006006	Empa ngwanabo motho o ya tsekong le ngwanabo , le hona e le pela ba sa dumelang !
46006007	Athe e se e le molato ruri ho lona , ha le ena le ditseko . Na ha le ikgethele keng ho etswa hampe ? Na ha le ikgethele keng ho senyehelwa ?
46006008	Empa jwale , ke lona ba etsang ba bang hampe , ba ba senyetsang , mme tseo le di etsa bana babo lona !
46006009	Ana ha le tsebe hoba bakgopo ha ba ka ke ba rua lefa la mmuso wa Modimo na ?
46006010	Le se ke la lahleha : Haele ba ditshila , haele ba rapelang ditshwantsho , haele baboki le bafebi , leha e le basodoma , le mashodu , le ba lakatsang leruo , le matahwa , le ba sebang ba bang , le ba utswang , ba jwalo ba ke ke ba rua lefa la mmuso wa Modimo .
46006011	Mme ke seo ba bang ho lona le neng le le sona ; empa le hlatswitswe , empa le halaleditswe , empa le beilwe ba lokileng ka lebitso la Morena Jesu , le ka Moya wa Modimo wa rona .
46006012	Ho nna tsohle di dumelehile , empa hase tsohle tse nang le molemo ; ho nna tsohle di dumelehile , empa nke ke ka dumela ho buswa ke e nngwe ya tsona .
46006013	Dijo ke tsa mpa , mpa ke ya dijo , mme Modimo o tla fedisa dijo le mpa . Empa mmele hase wa bofebe , empa e le wa Morena , le Morena e le wa mmele .
46006014	Mme Modimo o tsositseng Morena , le rona o tla re tsosa ka matla a wona .
46006015	Ana ha le tsebe hobane mmele ya lona ke ditho tsa Kreste na ? Na nka etsa ditho tsa Kreste ditho tsa seotswa ? Tjhe , le ho leka !
46006016	Ana ha le tsebe hobane ya ikopanyang le seotswa , o iketsa mmele o le mong le sona na ? Hobane ho itswe : Ba babedi e tla ba nama e le nngwe feela .
46006017	Mme ya ikopanyang le Morena , o iketsa moya o le mong le yena .
46006018	Tshabang bofebe ; sebe se seng le se seng se ka etswang ke motho , se kantle ho mmele wa hae ; empa ya febang o sitelwa mmele wa hae .
46006019	Ana ha le tsebe hobane mmele ya lona ke tempele ya Moya o Halalelang , o leng teng ka ho lona , oo le o filweng ke Modimo ? Hape ha le ba lona ,
46006020	hobane le lopolotswe ka theko . Tlotlisang Modimo ke hona mmeleng ya lona le meyeng ya lona , e leng ya Modimo .
46007001	Jwale , haele ka taba tseo le nngoletseng tsona , nka re : Ho ka ba molemo ho monna ha a sa ame mosadi .
46007002	Empa ka baka la ho tshaba bofebe , monna ka mong a be le mosadi eo e leng wa hae , le mosadi ka mong a be le monna eo e leng wa hae .
46007003	Monna a nee mosadi seo e leng tshwanelo , le mosadi a etse jwalo ho monna wa hae .
46007004	Mmele wa mosadi ha o pusong ya hae , o mpa o le pusong ya monna ; le mmele wa monna ha o pusong ya hae , o mpa o le pusong ya mosadi .
46007005	Le se ke la timana , haese ka tumellano , ka nako e itseng , le tle le ineele ho itima dijo le ho rapela ; hamorao , le ke le boelane hammoho , Satane a tle a se ke a le leka ka takatso ya lona .
46007006	Ke rialo ka ho le qenehela , e seng ka taelo .
46007007	Hobane nka rata ha batho bohle ba ka ba jwaloka nna ; empa motho ka mong o na le neo ya hae e mo lokelang , e tswang ho Modimo , e mong ka mokgwa o itseng , e mong ka osele .
46007008	Haele masoha le basadi ba bahlolohadi , ke re ho bona : Ho ka ba molemo ho bona ho dula jwaloka nna .
46007009	Empa ekare ha ba sitwa ho itshwara , ba nyale ; hobane haele ho nyala , e le ho tjha , ho molemo ke ho nyala .
46007010	Haele ba seng ba nyetse , ke a ba laela , e seng nna , empa e le Morena , ke re :
46007011	Mosadi a se ke a hlala monna wa hae — leha mosadi a se a mo hladile , a itulele a se ke a nyalwa ; kapa a boelane le monna wa hae — le yena monna a se ke a hlala mosadi wa hae .
46007012	Haele ba bang , ke a ba bolella , nna , e seng Morena , ke re : Moena e mong , ekare ha a ena le mosadi ya sa dumelang , a se ke a mo hlala , ha mosadi a ratile ho dula le yena .
46007013	Mme mosadi ya nang le monna ya sa dumelang , ekare ha monna a dumela ho dula le yena , a se ka a mo hlala .
46007014	Hobane monna ya sa dumelang o halaletswa ho mosadi , le mosadi ya sa dumelang o halaletswa ho monna ; hoja ha ho jwalo , ekabeba bana ba lona ke bana ba ditshila , athe jwale ba halalela .
46007015	Empa ekare ha ya sa dumelang a hlala ya dumetseng , a mo hlale ; moena rona wa monna , kapa wa mosadi , ha a tlangwa ditabeng tse jwalo ; empa Modimo o re bileditse ho tsa kgotso .
46007016	Hobane wena mosadi , o tseba kang hobane o tla pholosa monna wa hao na ? Le wena monna , o tseba kang hobane o tla pholosa mosadi wa hao na ?
46007017	Empa motho ka mong a tsamaye kamoo Morena a mo abetseng kateng , le kamoo Modimo o mmitsitseng kateng . Ke laela dikereke tsohle jwalo .
46007018	Motho ha a bitsitswe a bolotse , a se ke a ipusetsa boqaing ; motho ha a bitsitswe a eso ho ka a bolla , a se ke a bolla .
46007019	Lebollo hase letho , le boqai hase letho , empa eo e leng taba ke ho boloka melao ya Modimo .
46007020	Motho ka mong a ke a dule kabelong eo a neng a le ho yona , mohla a bitswang .
46007021	Hleka o bitsitswe o le ya ruilweng na ? O se ke wa belaela ke hona . Empa ha o ka lokollwa , o mpe o ikgethele hona .
46007022	Hobane ya bitsitsweng ke Morena e le moruwa , ke molokollwa wa Morena ; le yena ya bitsitsweng e le molokollwa , ke moruwa wa Kreste .
46007023	Le rekilwe ka theko ; le se ke la fetoha baruwa ba batho .
46007024	Banabeso , motho ka mong a dule pela Modimo kabelong eo a neng a le ho yona , mohla a bitswang .
46007025	Jwale , haele ka taba ya barwetsana , teng ha ke na molao wa Morena ; ke mpa ke hlahisa molomo wa ka , kamoo ke leng motho ya hauhetsweng ke Morena kateng , hore ke tshepehe .
46007026	Ka baka leo , ke lekanya hore ho ka ba molemo ho motho ho itulela jwalokaha a dutse , ka baka la tsietsi ya mehla ena .
46007027	Ha o tlameletswe ho mosadi , o se ke wa batla tokoloho . Ha o sa ka wa tlamellwa ho mosadi , o se ke wa batla mosadi .
46007028	Empa ekare ha o nyala , ha o etse sebe ; le morwetsana ha a nyalwa , ha a etse sebe ; empa ba jwalo ba tla ba le matshwenyeho nameng , mme nna ke a le qenehela .
46007029	Seo ke se bolelang , banabeso , ke hoba , jwale , nako e kgutshwanyane ; e le hore ba nang le basadi ba be jwaloka hoja ba se na bona ;
46007030	ba llang ba be jwaloka hoja ba sa lle ; ba thabileng ba be jwaloka hoja ba sa thaba ; ba rekang ba be jwaloka hoja ba sa rua letho ;
46007031	le ba itshebeletsang ka tsa lefatshe lena , ba be jwaloka hoja ba sa sebetse ka tsona ; hobane mokgwa wa lefatshe lena o a fela .
46007032	Nka rata hore le hloke pelaelo . Ya sa nyalang o hlokomela tseo e leng tsa Morena , le kamoo a ka kgahlisang Morena kateng .
46007033	Empa ya nyetseng o hlokomela tsa lefatshe lena , le kamoo a ka kgahlisang mosadi wa hae kateng .
46007034	Mosadi ya nyetsweng le morwetsana ha ba tshwane . Ya sa nyalwang o hlokomela tsa Morena , a tle a halalele mmeleng le moyeng ; empa ya nyetsweng o hlokomela tsa lefatshe lena , le kamoo a ka kgahlisang monna wa hae kateng .
46007035	Ke rialo ka ho lekanya se ka bang molemo ho lona , e seng ho le tjheha ka leraba ; e le hore le mpe le etse ka hlokomelo , mme le sebeletse Morena le sa horeletswe ke letho .
46007036	Empa ekare ha motho a lekanya hobane e ka ba ntho e dihlong ho moradi wa hae ha a ka feta palesa ya botjha ba hae a eso ho nyalwe , mme a tshwanetse ho nyalwa , a etse seo a se ratang ; ha a etse sebe ; ha ba ke ba nyalwe .
46007037	Empa ya tiyang pelong ya hae , ya sa thibelwang ke letho , a mpa a iketsetsa ka ho rata , ya rerileng pelong ya hae hore moradi wa hae o tla dula ho yena , o etsa hantle .
46007038	Mme jwale , ya nyadisang moradi wa hae , o etsa hantle , mme ya sa mo nyadiseng , o etsa hantle ka ho fetisisa .
46007039	Mosadi o tlameletswe ho monna wa hae ke molao mehleng yohle eo monna wa hae a phelang ka yona ; empa ekare ha monna wa hae a shwele , eba o lokolotswe , a ka nyalana le eo a mo ratang , e mpe e be Moreneng .
46007040	Leha ho le jwalo , molomo wa ka , ke re : Ha a ka itulela feela , a ka iketla ka ho fetisisa : mme ke lekanya hoba le nna ke na le Moya wa Modimo .
46008001	Haele ka dintho tse hlabetsweng ditshwantsho , re a tseba hobane bohle re na le tsebo . Tsebo empa e na le boikgohomoso , athe lerato le a hahisa .
46008002	Ekare ha motho a lekanya hoba o tseba ntho , ha a eso ho tsebe letho kamoo a tshwanetseng ho tseba kateng .
46008003	Empa ekare ha motho a rata Modimo , ke yena ya tsejwang ke wona .
46008004	Jwale , ha e le ka ho ja dijo tse halbetsweng ditshwantsho , re a tseba hore setshwantsho hase letho lefatsheng , le hore ha ho Modimo o mong , haese o le mong feela .
46008005	Hobane leha ho le ba bitswang medimo mahodimong le lefatsheng — ho batho medimo e fela e le mengata , le marena a mangata —
46008006	leha ho le jwalo , ho rona Modimo o mong feela , e leng Ntata rona , e leng oo tsohle di tswang ho wona , oo re leng ho wona ; mme re na le Morena a le mong feela , e leng Jesu Kreste , eo tsohle di entsweng ka yena , le rona re leng ka yena .
46008007	Empa tsebo ha e ho bohle ; hobane ba bang le jwale ba sa ntse ba eja dintho tse hlabetsweng ditshwantsho ke letswalo la hore setshwantsho ekaba se na le taba , mme letswalo la bona le fokolang le ditshila ke hona .
46008008	Dijo hase ntho eo re ka kgahlisang Modimo ka yona , hobane leha re eja , ha re ekeletswe letho pela wona ; leha re sa je , ha re haellwe ke letho .
46008009	Le mpe le iponele esere mohlomong tokoloho ya lona e ka kgopisa ba fokolang .
46008010	Hobane ekare ha e mong a o bona , wena ya nang le tsebo , o dutse ho ja tempeleng ya ditshwantsho , na letswalo la ya fokolang le ke ke la kgothatswa ke hona hore a tle a je tse hlabetsweng ditshwantsho na ?
46008011	Mme jwale , ngwaneno eo ya fokolang , eo Kreste a mo shwetseng , o tla timela ke tsebo ya hao !
46008012	Mme ha le sitelwa bana babo lona jwalo , mme le hlaba matswalo a bona a fokolang , le sitelwa le Kreste .
46008013	Ha ho le jwalo , ekare ha sejo seo se ka kgopisa ngwaneso , nke ke ka hlola ke eja nama le ka mohla o le mong , ke tle ke se ke ka kgopisa ngwaneso .
46009001	Ana ha ke a lokoloha na ? Ha ke moapostola na ? Ha ke a ka ka bona Morena wa rona Jesu Kreste na ? Ha le mosebetsi wa ka Moreneng na ?
46009002	E be ekasita ke se moapostola ho ba bang , ho lona ke yena ; hobane ke lona le leng letshwao la boapostola ba ka Moreneng .
46009003	Ke bona boikarabelo ba ka ho ba nkahlolang .
46009004	Hleka ha re na tokelo ya ho ja le ya ho nwa na ?
46009005	Na ha re na tokelo ya ho tsamaya re ena le kgaitsedi , e leng mohatsa wa rona , jwaloka baapostola ba bang , le banababo Morena , le Kefase na ?
46009006	Kapa ke nna le Barnabase feela re se nang tokelo ya ho lesa ho sebetsa ka matsoho na ?
46009007	Ke mang ya yang ntweng ka mefaho ya hae ? Ke mang ya hlomang morara , mme a sa je dijo tsa wona na ? Ke mang ya disang mohlape , mme a sa je lebese la mohlape na ?
46009008	Hleka taba tseo ke di bolela ka mokgwa wa batho na ? Molao ha o rialo le wona na ?
46009009	Hobane ho ngodilwe molaong wa Moshe , ho thwe : O se ke wa thiba molomo wa kgomo , ha e pola . Hleka le re , Modimo ha o rialo , ke ho hlokomela dikgomo na ?
46009010	Ha ke re , taba tseo o di boletse haholo ka baka la rona na ? Efela ke ka baka la rona ho ngodilweng hore ya lemang o tshwanetse ho lema ka tshepo , le ya polang a pole a ntse a tshepile hobane le yena o tla ja .
46009011	Ha re le jaletse tsa moya , e ka ba ntho e kgolo jwang ha re kotula tsa lona tsa nama na ?
46009012	Mme ha ba bang ba ena le tokelo ya ho etsa jwalo ho lona , ana haholoholo hase ya rona na ? Athe ha re a ka ra etsa ka tokelo eo ; re mpa re mameletse tsohle , re tle re se ke ra beela Evangeli ya Kreste thibelo leha e le nngwe .
46009013	Na ha le tsebe hobane ba sebetsang tse halalelang ba jela ho tsa tempele ? Le ba sebetsang aletareng ha ba jele aletareng na ?
46009014	Ke ka mokgwa oo Morena a laetseng hore ba bolelang Evangeli ba phele ka Evangeli .
46009015	Empa haele nna , ha ke a ka ka ithusa ka e nngwe ya tseo , mme leha ke ngola taba tseo , hase hore ho etswe jwalo bakeng sa ka ; hobane haele hore motho a etse thoriso ya ka lefeela , nka ikgethela ho shwa .
46009016	Hobane leha ke bolela Evangeli , teng ha ke na seo nka ithorisang ka sona , kahobane molao wa teng o ntlamile , mme ho madimabe nna ha ke sa bolele Evangeli !
46009017	Ekare ha ke etsa jwalo ka ho rata , ke na le moputso teng ; mme leha ke etsa ke sa rate , tshebetso ya yona e sa ntse e beilwe hodima ka .
46009018	Hleka seo e leng moputso wa ka keng ? Ke hobane , ha ke ntse ke bolela Evangeli , ke behela batho Evangeli ya Kreste , ka mokgwa o sa ba etsetseng boima , hore ke se ke ka ithusa ka tokelo eo ke nang le yona Evangeling .
46009019	Hobane leha ke le ya sa ruwang ke motho , ke ikentse mohlanka wa bohle , ke tle ke rue ba bangata .
46009020	Ho Bajuda , ke ikentse Mojuda , hore ke rue Bajuda ; ho ba katlasa molao , ke ikentse ya leng katlasa molao , leha ke se katlasa molao , ke tle ke rue ba leng katlasa molao ;
46009021	ho ba seng katlasa molao , ke ikentse ya seng katlasa molao , leha ke se ya se nang molao ka nqa ho Modimo , athe ke molaong wa Kreste , ke tle ke rue ba seng katlasa molao ;
46009022	ho ba fokolang , ke ikentse ya fokolang , ho rua ba fokolang ; ke ikentse ntho tsohle ho bohle , hore ke mpe ke pholose ba bang .
46009023	Tsohle tseo ke di etsa ka baka la Evangeli , hore le nna ke tle ke be le kabelo teng .
46009024	Na ha le tsebe hobane , haele ka ba mathang lephallong ho matha bohle ; empa ya nkang moputso o ba mong feela ? Mathang ka mokgwa oo le tlang ho o nka ka wona .
46009025	Hape , e mong le e mong ya pheileng kgang ya ho betana , o itima tsohle ; athe bona ba etsa hore ba fuwe moqhaka o bolang ; empa rona re etsetsa ho fuwa o sa boleng .
46009026	Ka mokgwa oo , le nna ha ke matha , ha ke mathe jwaloka hoja ke tlatselela ; leha ke lwana , ha ke lwane jwaloka hoja ke otlana le moya feela :
46009027	ke mpa ke laya mmele wa ka , ke ithapisetsa wona ; esere mohlomong ha ke boleletse ba bang Evangeli , nna ka fumanwa ke sa lokelwa ke ho amohelwa .
46010001	Banabeso , ke rata ha le ka tseba hoba bontate moholo ba bile bohle katlasa leru , mme bohle ba ne ba tshele lewatle ;
46010002	ba kolobeditswe bohle ho Moshe lerung le lewatleng ;
46010003	ba jele bohle sejo se le seng sa moya ;
46010004	ba nwele bohle seno se le seng sa moya ; hobane ba ne ba enwa metsi a lefika la moya le ba latelang , mme lefika leo e ne e le Kreste .
46010005	Empa Modimo ha o a ka wa kgahliswa ke ba bangata hara bona , haele moo ba rapaladitswe feelleng .
46010006	Taba tseo ke ditemoso ho rona , re tle re se ke ra lakatsa tse mpe , jwalokaha ba di lakaditse .
46010007	Mme le se ke la fetoha ba rapelang ditshwantsho , jwaloka ba bang hara bona ; kamoo ho ngodilweng kateng , ho thwe : Setjhaba sa dulela ho ja le ho nwa , sa ntoo ema , sa bapala .
46010008	Hape , re se ke ra etsa bootswa , jwaloka ba bang hara bona ba kileng ba ineela jona , mme ka tsatsi le le leng ha wa ba dikete tse mashome a mabedi a metso e meraro .
46010009	Le hona re se ke ra leka Kreste , jwaloka ba bang hara bona ba kileng ba mo leka , mme ba bolailwe ke dinoha .
46010010	Hape , le se ke la korotla jwaloka ba bang hara bona ba kileng ba korotla , mme ba bile ba timetswa ke motimetsi .
46010011	Efela taba tseo tsohle di ne di ba hlahele hore e be ditemoso , mme di ngodilwe hore re ithute ka tsona , rona ba hlahetsweng ke mehla ya bofelo .
46010012	Ka baka leo , ya lekanyang hore o sa eme , a ke a iponele hore a se ke a wa .
46010013	Ha le eso ho ka le hlahelwa ke moleko o sa lekaneng motho ; empa Modimo o a tshepeha , o ke ke wa dumela hore le hlahelwe ke moleko o ka le sitang ; empa moleko ha o le teng , o tla le etsetsa le sebaka sa ho tswa ho wona , le tle le tsebe ho o jara .
46010014	Ka baka leo , baratuwa ba ka , le ke le tshabe tshebeletso ya ditshwantsho .
46010015	Ke bua le lona kaha le le batho ba nang le kelello ; ikahloleleng seo ke se bolelang .
46010016	Senwelo sa hlohonolofatso seo re se lebohang , na hase kopano le madi a Kreste na ? Le bohobe boo re bo ngwathang , na hase kopano le mmele wa Kreste na ?
46010017	Rona , bao re leng bangata , re mmele o le mong , kahoba bohobe bo le bong feela ; hobane bohle re ja bohobe boo bo le bong .
46010018	Bonang Baiseraele , bao e leng bona ka nama : ana ba jang mahlabelo ha ba jele aletareng na ?
46010019	Ha ho le jwalo , ke reng ? Na ke re , setshwantsho ke ntho na ? Kapa se hlabetsweng medimo ke ntho na ? Ha ke rialo .
46010020	Empa ke re : Dintho tseo bahetene ba di hlabelang aletareng , ba di hlabela batemona , e seng Modimo : mme ke hana hoba le ka jesana le batemona .
46010021	Le ke ke la nwela senwelong sa Morena le senwelong sa batemona ; le ke ke la jela tafoleng ya Morena le tafoleng ya batemona .
46010022	Re rata ho bouledisa Morena na ? Hleka re mo fetisa ka matla na ?
46010023	Ke dumeletswe ntho tsohle , empa hase tsohle tse nang le molemo . Ke dumeletswe ntho tsohle , empa ntho tsohle ha di hahise .
46010024	Ho se ke ha eba motho ya batlang tse tshwanelang yena a nnotshi , empa motho ka mong a ke a batle le tse tshwanelang ba bang .
46010025	Jang ntho tsohle tse rekwang thekisong , le sa botse letho ka baka la letswalo ;
46010026	hobane lefatshe ke la Morena , le ho tlala ha lona .
46010027	Ekare ha e mong wa ba sa dumelang a le biletsa ho ja , mme le rata ho ya , jang tsohle tse ka bewang pela lona , le sa botse letho ka baka la letswalo .
46010028	Empa etlere ha motho a le bolella , a re : Ntho eo e hlabetswe ditshwantsho , le se ke la e ja ka baka la ya le eleditseng , le ka baka la letswalo ; hobane lefatshe ke la Morena , le ho tlala ha lona .
46010029	Mme ha ke bolela letswalo , hase la hao , empa e le la e mong ; hobane ho se tshabe ha ka ho ka tsuwa jwang ke letswalo la e mong ?
46010030	Mme ekare ha ke eja ka teboho , nka nyatsuwa jwang hodima seo ke lebohileng ka baka la sona ?
46010031	Empa leha le eja , leha le enwa , leha le etsa ntho efe le efe , etsang tsohle ho tlotlisa Modimo ka tsona .
46010032	Le se ke la dihela Bajuda , leha e le Bagerike , leha e le kereke ya Modimo ,
46010033	jwalokaha le nna ke kgahlisa bohle nthong tsohle , ke sa ipatlele se tshwanelang nna feela , ke mpa ke batla se tshwanelang ba bangata , ba tle ba bolokehe .
46011001	Le be baetsisi ba ka , jwalokaha le nna ke le wa Kreste .
46011002	Ke a le boka , banabeso , kahobane le nkgopola nthong tsohle , mme le boloka dithuto kamoo ke le neileng tsona kateng .
46011003	Empa ke rata ha le ka tseba hoba hlooho ya monna e mong le e mong ke Kreste , mme hlooho ya mosadi ke monna , mme hlooho ya Kreste ke Modimo .
46011004	Monna e mong le e mong ha a rapela , leha a porofeta , a rwetse hloohong , o tlotlolla hlooho ya hae .
46011005	Mme mosadi e mong le e mong ha a rapela , leha a porofeta , a sa rwale hloohong , o tlotlolla hlooho ya hae , hobane ke ntho e le nngwe le ha a beotswe .
46011006	Hobane ekare ha mosadi a sa rwale hloohong , a hle a kutwe ; mme jwale , haele ntho e dihlong ha mosadi a ka kutwa , kapa a beolwa , a rwale hloohong ke hona .
46011007	Haele monna , yena ha a tshwanela ho rwala hloohong , hobane ke setshwantsho le kganya ya Modimo ; athe mosadi ke kganya ya monna .
46011008	Hobane monna ha a ka a nkwa mosading , empa ke mosadi ya nkileng monneng .
46011009	Hape , monna ha a ka a bopelwa mosadi , ke mosadi ya bopetsweng monna .
46011010	Ka baka leo , mosadi o tshwanetse ho ba le pontsho ya ho buswa , hloohong , ka baka la mangeloi .
46011011	Leha ho le jwalo , monna ha a yo kantle ho mosadi , le mosadi ha a yo kantle ho monna , Moreneng .
46011012	Hobane jwalokaha mosadi a nkilwe monneng , le yena monna o tswalwa ke mosadi , mme tsohle di tswa ho Modimo .
46011013	Le ke le ahlole e le lona hore na ho a lokela hore mosadi a rapele Modimo a sa rwala hloohong ?
46011014	Ha ke re , le tsona dipelo tsa lona di a le ruta hoba monna ha a hodisa moriri wa hae , ke ntho e dihlong ho yena ?
46011015	Athe mosadi ha a hodisa moriri wa hae , ke kganya ho yena ; hobane o filwe moriri , e tle e be lesira .
46011016	Empa ekare ha motho a rata kgang , rona ha re na mokgwa oo , le tsona dikereke tsa Modimo ha di na wona .
46011017	Jwale seo ke se bolelang , ke mpang ke sa le boke , ke hoba ha le phutheha , hase ho eketsa molemo , empa e le bobe .
46011018	Hobane taba ya ho qala , ke hore , ha le phuthehela kerekeng , ke utlwa hoba diphaphang di teng ho lona ; mme ka nqa e nngwe ke kgolwa hoba ho jwalo ,
46011019	hobane dikgaohano le tsona e ka kgona di be teng hara lona , hore ho tle ho bonahale bao e leng ba sebele hara lona .
46011020	Hape , ka mokgatlo wa lona hammoho , hase ho ja selallo sa Morena .
46011021	Hobane ha ho jewa , e mong le e mong o inkela selallo sa hae pele ; mme jwale e mong a lape , athe e mong yena a tahwe .
46011022	Ana ha le na matlo a ho jela le ho nwela teng na ? Kapa a le nyedisa kereke ya Modimo , mme le swabisa ba se nang letho na ? Ke tla reng ho lona ? A ke tla le boka na ? Tjhe , ho tseo ha ke le boke .
46011023	Hobane nna ke amohetse ho Morena seo ke le neileng sona , ke hoba Morena Jesu , ka bosiu boo a ekilweng ka bona , o ne a nke bohobe ;
46011024	mme hobane a lebohe , a bo ngwatha , a re : Nkang , le je ; hona ke mmele wa ka o robelwang lona ; le etse hoo , le tle le nkgopole ka hona .
46011025	Ka mokgwa o jwalo , a nka senwelo , hobane ho lallwe , a re : Senwelo sena ke selekane se setjha mading a ka ; etsang hoo , kamehla yohle ha le enwa , le tle le nkgopole ka hona .
46011026	Efela kamehla yohle , ha le eja bohobe boo , mme le nwela senwelong seo , etlaba le bolela lefu la Morena , a tle a be a fihle .
46011027	Ka baka leo , mang le mang ya jang bohobe boo , kapa ya nwelang senwelong sa Morena ka mokgwa o sa tshwanelang , o tla ba le molato wa mmele le wa madi a Morena .
46011028	Motho ka mong a ke a itekole ke hona , mme jwale e be hona a jang bohobe bona , a nwelang senwelong sena .
46011029	Hobane ya jang , le ya nwang ka mokgwa o sa tshwanelang , o itjella , o inwella tsuo , hobane a sa lemohe mmele wa Morena .
46011030	Ke ka baka leo ho nang le ba bangata ba fokolang , le ba kulang hara lona ; mme ba bangata ba se ba bile ba shwele .
46011031	Hobane hoja re a ikahlola , ke moo re ka beng re sa ahlolwe .
46011032	Empa ha re ahlolwa , re lauwa ke Morena , re tle re se ke ra tsuwa le lefatshe .
46011033	Ha ho le jwalo , banabeso , ha le phuthehela ho ja , le ke le letane .
46011034	Mme ekare ha e mong a lapile , a no ja hae , le tle le se ke la phuthehela tsuo . Haele ka tse ding , tsona ke tla di lokisa ha ke se ke fihlile .
46012001	Haele ka dineo tsa Moya , banabeso , ha ke rate hoba le ka hloka hlalohanyo ya tsona .
46012002	Le a tseba hoba le ne le le bahetene ba hulelwang ditshwantshong tse sa bueng , kamoo le neng le hulanngwa kateng .
46012003	Ke moo ke le tsebisang hoba ha ho motho , ya buang ka Moya wa Modimo , ya ka bitsang Jesu anathema , mme ha ho e mong ya ka bitsang Jesu Morena , haese ka Moya o Halalelang .
46012004	Dineo tsona di arohane , empa Moya o mong feela .
46012005	Ditshebeletso le tsona di arohane , empa Morena o mong feela .
46012006	Le diketso di arohane , empa Modimo o mong feela , o sebetsang tsohle ho bohle .
46012007	Mme ponahatso ya Moya e newa e mong le e mong , e tle e be molemo wa bohle .
46012008	Hobane e mong o newa ke Moya puo ya bohlale ; e mong o newa puo ya tsebo ke Moya wona oo .
46012009	E mong o fuwa tumelo ke wona Moya oo ; e mong o fuwa ke Moya wona oo dineo tsa ho fodisa .
46012010	E mong o newa tshebetso ya mehlolo , e mong boporofeta , e mong temoho ya meya , e mong dipuo tse mefuta , e mong phetolo ya dipuo .
46012011	Tseo tsohle di sebetswa ke wona Moya oo o leng mong feela , o ntseng o abela e mong le e mong kamoo o ratang kateng .
46012012	Hobane jwalokaha mmele o le mong , mme o ena le ditho tse ngata , mme ditho tsohle tsa mmele o leng mong , leha di le ngata , e le mmele o le mong feela , Kreste le yena o jwalo .
46012013	Hobane rona bohle re kolobeditswe Moyeng o le mong , hore re be mmele o le mong , leha e le Bajuda , leha e le Bagerike , leha e le ba ruilweng , leha e le ba sa ruwang ; mme bohle re nositswe Moyeng o le mong .
46012014	Efela mmele hase setho se le seng , empa ke ditho tse ngata .
46012015	Hoja leoto le ka re : Erekaha ke se letsoho , ha ke wa mmele , na hase la mmele leha ho le jwalo na ?
46012016	Mme tsebe leha e be e ka re : Erekaha ke se leihlo , ha ke wa mmele , na hase ya mmele leha ho le jwalo na ?
46012017	Hoja mmele wohle e ka ba leihlo , kutlo e ka ba kae ? Ha mmele wohle e ka ba kae ? Ha mmele wohle e ka ba kutlo , kutlo ya nko e ka ba kae na ?
46012018	Mme jwale , Modimo o beile ditho mmeleng , se seng le se seng sa tsona , kamoo o ratileng kateng .
46012019	Hola tsohle ke setho se le seng feela , mmele o ka be o le kae ?
46012020	Empa jwale , ditho di ngata , mmele wona o mong .
46012021	Leihlo le ke ke la re ho letsoho : Ha ke o hloke ; hape , hlooho e ke ke ya re ho maoto : Ha ke le hloke .
46012022	Tjhe , empa ditho tsa mmele tseo e kang di fetisa ka ho fokola , ke tsona tse hlokwang haholo .
46012023	Mme ditho tsa mmele tseo re lekanyang hoba ha di na ho hlonephuwa , ke tsona tseo re di apesang ka hlonepho , mme ditho tsa rona tse leng mpe , ke tsona tse nang le hlompho e tlodisang .
46012024	Hobane ditho tsa rona tse ntle ha di batle kgabiso ; empa Modimo o kopantse mmele jwalo , o hlomphisitse ka ho fetisa ho neng ho hloka hlompho ;
46012025	hore kgaohano e tle e se ke ya eba teng mmeleng , ditho di mpe di baballane .
46012026	Mme setho se seng ha se utlwa bohloko , ditho tsohle di utlwa bohloko le sona ; leha setho se seng se tlotliswa , ditho tsohle di thaba le sona .
46012027	Haele lona , le mmele wa Kreste , mme le ditho tse ding tsa hae .
46012028	Mme bao Modimo o ba beileng kerekeng , pele ke baapostola , ba bobedi ke baporofeta , ba boraro ke baruti , ho ntoo ba ba mehlolo , le dineo tsa phodiso , le ditshebeletso , le ditsamaiso , le mefuta ya dipuo .
46012029	Na bohle ke baapostola ? Na bohle ke baporofeta ? Na bohle ke baruti ? Na bohle ba na le neo ya mehlolo ?
46012030	Na bohle ba na le dineo tsa phodiso ? Na bohle ba bua dipuo ? Na bohle ba na le neo ya ho fetola dipuo na ?
46012031	Hara dineo tseo , a le keng le tjhesehelleng tse fetisang ka molemo ; empa ke sa tla le bontsha tsela e fetisisang .
46013001	Leha nka bua dipuo tsa batho le tsa mangeloi , ha ke se na lerato , ke jwaloka koporo e llang , leha e le simbala e modumo o moholo .
46013002	Mme leha nka ba le neo ya boporofeta , kapa leha nka tseba diphiri tsohle le bohlale bohle , leha nka ba le tumelo yohle , ka ba ka falatsa le dithaba , ha ke se na lerato , ha ke letho .
46013003	Mme leha nka aba maruo a ka wohle , ka fana ka wona , kapa leha nka tela mmele wa ka hore o tjheswe , ha ke se na lerato , tseo ha di nthuse letho .
46013004	Lerato le sebete , le mosa ; lerato ha le na mona ; lerato ha le na boikgantsho ; ha le ikgohomose .
46013005	Ha le etse ho swabisang , ha le ipatlele tsa lona , ha le halefe , ha le hopole bobe .
46013006	Ha le thabele bokgopo , le mpa le thabela nnete .
46013007	Le mamella tsohle , le dumela tsohle , le tshepa tsohle , le jara tsohle .
46013008	Lerato ha le ka ke la timela le ka mohla o le mong . Athe haele boporofeta , bo tla fela ; leha e le dipuo , di tla lesa ho ba teng , le yona tsebo e tla fela .
46013009	Hobane re tseba ka nqa e le nngwe , mme re porofeta ka nqa e le nngwe feela .
46013010	Empa mohla ho hlahang phetheho , ke moo se leng ka nqa e le nngwe feela se tla fediswa .
46013011	Ha ke ne ke le ngwana , ke ne ke bua jwaloka ngwana , ke ne ke hopola jwaloka ngwana , ke ne ke lekanya jwaloka ngwana ; mohla ke fetohileng monna , ke lahlile tsa bongwana .
46013012	Efela jwale , re bona ka seipone , ka lerotho ; mohlang oo , re tla senola , difahleho di tadimane ; jwale , ke tseba ka nqa e le nngwe feela ; mohlang oo , ke tla tseba jwalokaha ke tsebilwe le nna .
46013013	Mme jwale , tse tharo tsena di a sala : tumelo , le tebello , le lerato ; empa e kgolo ho tsona ke lerato .
46014001	Phehellang lerato . Leha ho le jwalo , le tjhesehelle dineo tsa Moya , haholo ya ho porofeta .
46014002	Efela haele ya buang ka puo , ha a bue le batho , o bua le Modimo feela , hobane ha ho ya mo utlwang , mme o bolela disatsejweng ka moya .
46014003	Empa haele ya porofetang , o beela batho tsa kgahiso , tsa kgothatso , le tsa matshediso .
46014004	Ya buang ka puo o ikgahisa a nnotshi , empa ya porofetang o hahisa kereke .
46014005	Ke rata ha le ka bua bohle ka dipuo , empa haholoholo ke rata ha le ka porofeta ; hobane ya porofetang o fetisa ya buang ka dipuo , haese ha eo a ka fetola , kereke e tle e fumane kgahiso .
46014006	Mme jwale , banabeso , ha ke be nka tla ho lona ke bua ka dipuo , le ne le ka fihlela molemo ofe , ha ke sa bue le lona ka taba ya tshenolo , leha e le ka ya bohlale , leha e le ka ya boporofeta , leha e le ka ya thuto ?
46014007	Ho dutse jwalo le dintho tse sa pheleng tse nang le medumo , leha e ka ba phala , kapa harepa ; ha di ka lla molodi o le mong , ho ka tsejwa jwang ha ho letsitswe phala , kapa ha ho letsitswe harepa ?
46014008	Mme ekare ha terompeta e ena le modumo o sa kgethweng , ke mang ya tla phallela ntweng ?
46014009	Ha ho le jwalo , le lona , ekare ha le sa hlahise puong tsa lona taba e utlwahalang , ana batho ba tla tseba jwang se bolelwang ? Ekaba ke ho ipuella sebakeng .
46014010	Ho thwe , medumo e sa tshwaneng e ntse e atile lefatsheng ; empa medumong eo ha ho na o sa utlwahaleng .
46014011	Mme ekare ha ke sa tsebe hoba puo e reng , nka ba mobarebare ho ya buang , le ya buang e ka ba mobarebare ho nna .
46014012	Mme jwale lona , haele mona le tjhesehella dineo tsa Moya , batlang ho atelwa ke tse ka hahisang kereke .
46014013	Ka baka leo , ke re : Ya buang ka puo a rapele hore a tsebe ho fetola .
46014014	Hobane ekare ha ke rapela ka puo , moya wa ka o a rapela , empa kelello ya ka ha e sebetse letho .
46014015	Nka etsa jwang na ? Ke tla rapela ka moya , mme le hona ke tla rapela ka kelello ; ke tla bina ka moya , mme le hona ke tla bina ka kelello .
46014016	Ha ho se jwalo , ekare ha o leboha ka moya , ana ya dutseng setulong sa ya sa tsebeng a ka tiisa jwang teboho ya hao ka amen ya hae , haele mona a sa tsebe seo o se bolelang ?
46014017	Efela wena o leboha hantle , empa e mong ha a hahiswe ke hona .
46014018	Ke boka Modimo wa ka , hobane ke bua ka dipuo ho fetisa lona bohle .
46014019	Empa kerekeng nka rata ho bolela mantswe a le mahlano feela ka kelello , ke tle ke rute ba bang le bona , ho fetisa mantswe a dikete tse leshome ka puo .
46014020	Banabeso , le se ke la ba bana hlalefong , le mpe le be bana lonyeng ; mme haele hlalefong , le be banna .
46014021	Ho ngodilwe molaong , ho thwe : Ke tla bua le setjhaba sena ka batho ba puo esele le ka melomo ya basele ; mme le teng ba ke ke ba nkutlwa , ho rialo Morena .
46014022	Ha ho le jwalo , dipuo ke pontsho , e seng ho badumedi , empa e le ho ba sa dumelang ; athe baporofeta ke pontsho , e seng ho ba sa dumelang , empa e le ho badumedi .
46014023	Ekare ha kereke yohle e phuthehela nqalong e le nngwe , mme bohle ba bua ka dipuo , leha ho ka kena batho ba sa tsebeng , leha e le ba sa dumelang , na ba ke ke ba re , le a hlanya na ?
46014024	Empa ekare ha bohle ba porofeta , leha ho ka kena motho ya sa dumelang , leha e le ya sa tsebeng , eba o kgodiswa ke bohle , mme o ahlolwa ke bohle .
46014025	Mme ka mokgwa o jwalo , makunutu a pelo ya hae a bonahatswa , mme o tla itihela fatshe ka sefahleho , a rapele Modimo , mme a bolele hore Modimo o hara lona ka sebele .
46014026	Ana ke re , ho be jwang , banabeso ? Ke re : Kamehla yohle ha le phutheha , e mong le e mong ho lona o na le pesaleme , leha e le thuto , kapa puo , leha e le tshenolo , leha e le phetolo ; tsohle di etsetswe kgahiso .
46014027	Mme ekare ha e mong a bua ka puo , ho etswe jwalo ke ba babedi , boholo e be ba bararo , mme ho etswe ka ho latelana ; mme e mong a fetole .
46014028	Ekare ha mofetodi a le siyo , motho eo a ikgutsetse kerekeng , a ipuele a nnotshi , a bue le Modimo .
46014029	Ho bolele baporofeta ba babedi , leha e le ba bararo , mme ba bang ba ahlole se bolelwang .
46014030	Mme ekare ha e mong wa ba dutseng a newa tshenolo , ya emeng pele a kgutse .
46014031	Hobane le ka porofeta bohle ka ho latelana , hore bohle ba rutwe , mme bohle ba kgothatswe .
46014032	Meya ya baporofeta e buswa ke baporofeta .
46014033	Hobane Modimo hase Modimo wa moferefere , empa e le wa kgotso , jwalokaha ho bonwa dikerekeng tsohle tsa bahalaledi .
46014034	Basadi ba lona ba kgutse diphuthehong ; hobane ha ba dumellwe ho bua ; ba mpa ba tshwanetse ho mamela ; jwalokaha le wona molao o bolela .
46014035	Mme ekare ha taba e le teng eo ba ratang ho e tseba , ba e botse banna ba bona hae ; hobane ho hobe ha basadi ba bua kerekeng .
46014036	Ana lentswe la Modimo le tswile ho lona , kapa ke lona feela ba fihletsweng ke lona na ?
46014037	Ekare ha motho a itekanya hoba ke moporofeta , kapa motho ya nang le moya , a ke a tsebe hoba ditaba tseo ke le ngollang tsona , ke melao ya Morena .
46014038	Mme ekare ha e mong a hana ho tseba , a ikganele ho tseba .
46014039	Ho feleng , banabeso , tjhesehellang ho porofeta , haholo , mme le se ke la thibela ha ho buwa ka dipuo .
46014040	Tsohle di etswe ka tshwanelo le ka molao .
46015001	Hape , banabeso , ke le hopotsa Evangeli eo ke seng ke le boleletse yona , eo le e amohetseng , eo le tiisetsang ho yona ,
46015002	eo le pholohang ka yona , ha le ka e boloka kamoo ke le boleletseng yona kateng , haeba le sa ka la dumela feela .
46015003	Hobane pele ho ntho tsohle , ke le neile seo le nna ke se amohetseng , ke ho re , Kreste o shwele ka baka la dibe tsa rona , kamoo Mangolo a bolelang kateng ;
46015004	mme o kile a patwa , a ba a tsoha ka letsatsi la boraro , kamoo Mangolo a bolelang kateng .
46015005	O kile a bonwa ke Kefase , hamorao ke ba leshome le metso e mmedi .
46015006	Hamorao a bonwa ka nako e le nngwe ke baena ba fetisang makgolo a mahlano ; ba bangata ho bona ba sa le teng , mme ba bang ba se ba shwele .
46015007	A ntoo bonwa ke Jakobo ; ka mohla o mong a bonwa ke baapostola bohle .
46015008	Mme kamorao ho bohle , a bonwa le ke nna ke leng jwaloka sefolotsana ;
46015009	hobane ke e monyenyane ho baapostola , mme ha ke a lokela ho bitswa moapostola , kahobane ke hlorisitse kereke ya Modimo .
46015010	Empa ke ka mohau wa Modimo ke leng seo ke leng sona ; mme mohau wa wona ho nna ha o a ka wa eba lefeela ; empa , ke ba fetisitse bohle hole ka ho sebetsa ; empa e seng nna , e leng mohau wa Modimo o ho nna .
46015011	Mme leha e le nna , leha e le bona , re ruta jwalo , mme le dumetse jwalo .
46015012	Ekare ha ho rutwa hore Kreste o tsohile bafung , ana ba bang hara lona ba bolela jwang hore tsoho ya bafu e siyo ?
46015013	Hobane ekare ha tsuo ya bafu e le siyo , ekaba Kreste le yena ha a ka a tsoha .
46015014	Mme ekare ha Kreste a sa ka a tsoha , thuto ya rona ke lefeela , le tumelo ya lona ke lefeela .
46015015	Hape , re ka fihlelwa re le dipaki tsa leshano tsa Modimo ; hobane ekaba re paketse Modimo ka bopaki ba rona , ka ho re o tsositse Kreste , athe ekaba he ha o a ka wa mo tsosa , ha bafu ba fela ba sa tsohe .
46015016	Hobane ekare ha bafu ba sa tsohe , ekaba Kreste le yena ha a ka a tsoha .
46015017	Mme ekare ha Kreste a sa ka a tsoha , tumelo ya lona ke lefeela , mme le sa le dibeng tsa lona .
46015018	Ha ho le jwalo , ekaba le ba ithobaletseng ho Kreste ba timetse .
46015019	Ha re tshepile Kreste bophelong bona feela , re fetisa batho bohle ka soto .
46015020	Tjhe , empa Kreste o tsohile bafung , mme o beilwe thakangwaha ya ba robetseng .
46015021	Hobane lefu ha le hlahile ka motho , tsoho ya bafu le yona e hlahile ka motho .
46015022	Hobane jwalokaha bohle ba eshwa ka Adama , bohle le jwale ba tla boela ba phele ka Kreste .
46015023	Empa e mong le e mong o tla tsoha nakong eo e leng ya hae ; thakangwaha ke Kreste ; hamorao ke bao e leng ba Kreste ; ba tla tsoha ho tleng ha hae .
46015024	Hamorao , ho tla tla bofelo , mohla a busetsang mmuso ho Modimo Ntate , mme a fedisang borena bohle , le mebuso yohle , le matla wohle .
46015025	Hobane e ka kgona a buse , a tle a be a bee dira tsohle katlasa maoto a hae .
46015026	Sera se tlang ho fediswa moraorao ke lefu .
46015027	Hobane Modimo o fela o beile tsohle katlasa maoto a hae . Mme ha ho itswe , tsohle di beilwe katlasa hae , ho a utlwahala hobane ya di beileng tsohle katlasa hae , yena ha a balwe .
46015028	Mme etlare ha tsohle di beilwe katlasa hae , ke hona Mora le yena a tla bewa katlasa ya beileng tsohle katlasa hae , hore Modimo e tle e be tsohle ho bohle .
46015029	Ha ho se jwalo , ba kolobelletswang bafu ba ya etsa eng ? Ha bafu ba fela ba sa tsohe , na ba kolobelletswang bafu ?
46015030	Mme le rona re ipeile dikotsing keng ka dinako tsohle ?
46015031	Ke shwa ka matsatsi wohle ; ke omela jwalo ka sebaka sa ho ithorisa seo ke nang le sona ka lona ho Jesu Kreste , Morena wa rona .
46015032	Ha ke lwanne le dibatana Efese ka phehello ya botho , ke ruileng ka hoo ? Ekare ha bafu ba sa tsohe , a re jeng , a re nweng , hobane hosasane re se re ya shwa .
46015033	Le se ke la lahleha : ditlwaelano tse mpe di bodisa mekgwa e metle .
46015034	Hlaphohelwang , le se otsele , le phele ka ho loka , le se ke la etsa sebe ; hobane ba bang ba hloka tsebo ya Modimo ; ke le bolella hoo , e be dihlong ho lona .
46015035	Empa e mong o tla re : Bafu ba tsoha jwang ? Ba tla hlaha ka mmele o jwang ?
46015036	Sethoto ke wena ! Seo o se jalang se ke ke sa phela , ha se sa shwe pele .
46015037	Mme ha o jala , ha o jale mmele o tlang ho hlaha , empa o jala hlaku e hlobotseng , mohlomong e le ya koro , leha e le ya dijalo tse ding .
46015038	Mme Modimo ke wona o e neang mmele kamoo o ratang kateng , mme o nea hlaku e nngwe le e nngwe mmele wa yona .
46015039	Nama tsohle hase nama e le nngwe ; empa nama ya batho ke esele , le nama ya diphoofolo ke esele , le ya dihlapi ke esele , le ya dinonyana ke esele .
46015040	Mme mmele ya lehodimo e teng , le mmele ya lefatshe e teng ; empa kganya ya ya lehodimo ke esele , le ya ya lefatshe ke esele .
46015041	Khanya ya letsatsi ke esele , le kganya ya kgwedi ke esele , le kganya ya dinaledi ke esele ; hobane naledi e ye e be hosele ho naledi e nngwe ka kganya .
46015042	Ho tla ba jwalo le tsohong ya bafu . Mmele o jallwa ho boleng , o tla tsohela ho se bole ;
46015043	o jalwa e le ntho e nyatsuwang , o tla tsoha o kganya ; o jalwa o fokotse , o tla tsoha o le matla ;
46015044	o jalwa e le mmele wa nama , o tla tsoha e le mmele wa moya . Mmele wa nama o teng , le mmele wa moya o teng .
46015045	Jwalokaha ho ngodilwe , ho thwe : Motho wa pele , Adama , o entswe moya o phelang , mme Adama wa morao o entswe moya o phedisang .
46015046	Mme seo e leng sa moya hase sa pele , sa pele ke seo e leng sa nama , mme se latelwa ke seo e leng sa moya .
46015047	Motho wa pele e ne e le wa lefatshe , o entswe ka mobu , empa motho wa bobedi , e leng Morena , o tswile lehodimong .
46015048	Mme kamoo wa lefatshe a leng kateng , le ba lefatshe ba jwalo ; mme kamoo wa lehodimo a leng kateng , le ba lehodimo ba jwalo .
46015049	Mme jwalokaha re apere setshwantsho sa wa lefatshe , re tla apara jwalo setshwantsho sa wa lehodimo .
46015050	Seo ke mpang ke se bolela , banabeso , ke hoba nama le madi di ke ke tsa eja lefa la mmuso wa Modimo , mme ho bola ho ke ke ha eja lefa la ho sa boleng .
46015051	Bonang , ke le bolella sephiri : ha re ka ke ra robala bohle , empa re tla fetoha bohle ,
46015052	hang , ka ho panya ha leihlo , ka terompeta ya morao ; hobane terompeta e tla lla , mme bafu ba tla tsoha , ba se ke ba boela ba bola , mme le rona re tla fetoha .
46015053	Hobane e ka kgona ho bolang hona ho apare ho sa boleng , le ho shwang hona ho apare ho sa shweng .
46015054	Mme etlare ha ho bolang hona ho apere ho sa boleng , le ho shwang hona ho apere ho sa shweng , ke moo polelo e ngodilweng e tla phetheha , e itseng : Lefu le metsitswe ke hlolo .
46015055	Na lefu , tsenene ya hao e kae na ? Wena lebitla , ho hlola ha hao ho kae na ?
46015056	Tsenene ya lefu ke sebe , mme matla a sebe ke molao .
46015057	A re leboheng Modimo o re neileng ho hlola ka Morena wa rona Jesu Kreste !
46015058	Ka baka leo , banabeso ba ratwang , tiyang matla , le se ke la sisinyeha , mme le nne le eketse kamehla ho sebeletsa Morena , le ntse le tseba hobane mosebetsi wa lona e ke ke ya eba wa lefeela Moreneng .
46016001	Haele dithuso tse bokellelwang bahalaledi , le etse jwalokaha ke laetse dikereke tsa Galatia .
46016002	Ka tsatsi le qalang veke , e mong le e mong wa lona a bee kathoko ha hae seo a ka se bokellang , a lekanye ka seo a sitsitsweng ka sona , ho se ke ha lebellwa ho tla ha ka ho etsa dikabelo .
46016003	Mme etlare ha ke fihla , ke tla roma ka mangolo bao le ba tshepileng , ba tle ba ise mpho ya lona Jerusalema .
46016004	Mme ekare ha ho ka tshwanela hore le nna ke ye , ba tla ya le nna .
46016005	Ke tla tla le ka ho lona , ha ke fetile ka Masedonia ; hobane ke tla ya ka la Masedonia .
46016006	Mme ekaba ke tla hlola ditshiu hara lona , mohlomong ke hlole teng mariha a be a fete , le tle le nne le mphelehetse hohle moo ke yang le teng .
46016007	Hobane , haele jwale , ha ke rate ho le fapohela feela , empa ke tshepile hoba ke tla hlola ditshiu le lona , ha Morena a dumela .
46016008	Empa ke tla dula Efese ho be ho fihle Pentekonta .
46016009	Hobane teng ke buletswe monyako o moholo wa tshebetso e hlohonolofalang ; hape ho le bahanyetsi ba bangata .
46016010	Ekare ha Timothea a etla , le bone hore a dule hara lona a sa tshabe letho , kahobane a ineetse mosebetsi wa Morena jwaloka nna .
46016011	A se ke a nyatsuwa ke motho , le mpe le mo felehetse ka kgotso , a tle ho nna , hobane ke mo lebeletse le banababo rona .
46016012	Haele Apolose , ngwanabo rona , ke mo kgothaditse haholo hore a ke a ye ho lona le banababo rona , empa ha a ka a dumela le hanyenyane ho ya jwale ; leha ho le jwalo , o tla tla mohla a nang le sebaka .
46016013	Fadimehang , le tiye tumelong ; le etse ka senna , le matlafale .
46016014	Ditaba tsohle tsa lona di etswe ka lerato .
46016015	Ke sa le rapela hle , banabeso ! Le tseba ba ntlo ya Setefanase , hobane ke bona bao e leng matsibolo a Akaea , le hoba ba ineetse tshebeletso ya bahalaledi .
46016016	Le lona , le ke le utlwe batho ba jwalo , le bohle ba sebetsang le rona , ba thusang .
46016017	Ke thabile ke ho tla ha Setefanase , le ha Fortunate , le ha Akaike , hobane ba nketseditse , bakeng sa lona , seo le sitilweng ho se etsa .
46016018	Hobane ba kgatholotse pelo ya ka le tsa lona ; hlokomelang batho ba jwalo .
46016019	Dikereke tsa Asia di a le dumedisa . Akila le Prisila , le kereke e ka tlung ya bona , ba le dumedisa haholo Moreneng .
46016020	Baena bohle ba le dumedisa . Dumedisanang ka kako e halalelang .
46016021	Tumediso ke ya letsoho la ka , Pauluse .
46016022	Ekare ha motho a le teng , ya sa rateng Morena Jesu , a be anathema . Maranatha ( Morena wa rona o a tla ) .
46016023	Mohau wa Morena wa rona Jesu Kreste o be le lona !
46016024	Lerato la ka le aparetse lona bohle ho Jesu Kreste . Amen !
47001001	Ke le Pauluse , moapostola wa Jesu Kreste ka thato ya Modimo , ke ena le Timothea , ngwaneso , ke ngolla kereke ya Modimo e Korinthe , le bahalaledi bohle ba naheng yohle ya Akaea , ke re :
47001002	Le newe mohau le kgotso ke Modimo , Ntata rona , le ke Morena Jesu Kreste .
47001003	Ho bokwe Modimo , e leng Ntata Morena wa rona Jesu Kreste , Ntata mehauhelo , Modimo wa matshediso wohle ,
47001004	o re tshedisang mahlomoleng wohle a rona , hore ba leng mahlomoleng , leha e le afe le afe , re tle re tsebe ho ba tshedisa ka matshediso ao le rona re tshediswang ka wona ke Modimo .
47001005	Hobane jwalokaha mahlomola a Kreste a re atetse , le wona matshediso a re atetse ka Kreste .
47001006	Mme leha re le mahlomoleng , ke hore e be tshediso ya lona le poloko ya lona , e ntseng e etsahala ha le mamella bohloko boo re bo utlwiswang le rona ; mme hape , ha re tshediswa , ke hore e be tshediso ya lona le poloko ya lona . Mme tshepo ya rona hodima lona e tiile ,
47001007	ka ho tseba hore , jwalokaha le ena le kabelo bohlokong , hape , le na le yona le tshedisong .
47001008	Efela banabeso , ha re rate hoba le se ke la tseba hoba , haele mahlomola a re hlahetseng Asia , re kile ra hatellwa ka hosele ho fetisa matla a rona , ra ba ra fellwa le ke tshepo ya ho phela .
47001009	Empa kahlolo ya ho shwa ya hla ya eba ka ho rona , hore re tle re se ke ra itshepa , re mpe re tshepe Modimo o tsosang bafu ;
47001010	e leng wona o re pholositseng lefung le lekalo , mme o sa ntse o re pholosa , mme re tshepile hoba o sa tla nne o re pholose ,
47001011	re ntse re thuswa ke thapelo eo le ntseng le re etsetsa yona , hore mohau oo re o batlelwang ke batho ba bangata , o lebohelwe rona ke ba bangata .
47001012	Hobane thoriso ya rona ke ho emelwa ke letswalo la rona , hoba re tsamaile lefatsheng , haholoholo hara lona , ke pelo e hlokang mano le ka nnete ya Modimo , e seng ka bohlale ba nama , empa e leng ka mohau wa Modimo .
47001013	Hobane ha re le ngolle taba disele , haese tseo le di balang , tseo le di tsebang , tseo ke tshepileng hoba le ya nne le di tsebe le ho isa bofellong ;
47001014	jwalokaha le fela le re tsebile ka nqa tse ding , hoba ke rona re leng thoriso ya lona , jwalokaha le lona le tla ba ya rona , ka letsatsi la Morena Jesu .
47001015	Mme ha ke ne ke ntse ke tshepa jwalo , ke ne ke ratile ho tla ho lona pele , le tle le newe molemo wa bobedi ,
47001016	ke ntoo le feta , ke ye Masedonia , mme ha ke kgutla Masedonia , ke boye le ka ha heno , e tle e be lona ba mphelehetsang ha ke fetela Judea .
47001017	Hleka ha ke ne ke rerile jwalo , a ke ne ke etsa bosawana na ? Kapa ha ke rera taba , a ke e rera ka nama na , hore e , e , le tjhe , tjhe , di fumanwe hammoho ka ho nna na ?
47001018	Tjhe , empa jwalokaha Modimo e le wa nnete , polelo ya rona ho lona ha e a ka ya fetoha hore e be e le tjhe .
47001019	Hobane Mora Modimo , Jesu Kreste , ya boletsweng hara lona ke rona , nna le Silfane le Timothea , ha e a ka ya eba e le tjhe , empa e bile e ho yena .
47001020	Hobane dipallo tsa Modimo kaofela ha tsona ke e ho yena ; ka baka leo , amen le yona e teng ka yena , Modimo o tle o tlotliswe ka rona .
47001021	Mme ya re tiisang le lona ho Kreste , ya re tlotsitseng , ke Modimo ;
47001022	e leng wona hape o re tshwaileng , o re neileng ditebeletso tsa Moya dipelong tsa rona .
47001023	Mme ke bitsa Modimo , e be paki ya taba tsa moya wa ka , ha ke re , e ne e le ka baka la ho le hauhela , ha ke eso ho ye Korinthe le jwale ;
47001024	e seng hore re na le puso hodima tumelo ya lona , empa re le sebedisa tse le thabisang , hobane efela le eme ka tumelo .
47002001	Mme ke itaile hore nke ke ka boela ho lona ka maswabi .
47002002	Hobane ha nka le swabisa , ke tla thabiswa ke mang , haese ke eo ke mo swabisitseng ?
47002003	Leha ke ne ke le ngolle jwalo , e ne e le hore mohla ke fihlang , ke se ke ka swabiswa ke bao ke tshwanetseng ho thabiswa ke bona ; kamoo ke ntseng ke le tshepile kaofela kateng , hobane thabo ya ka ke ya lona bohle .
47002004	Hobane nkile ka le ngolla ke hlomohile haholo , ka pelo e tsietsweng le ka meokgo e mengata ; mme e ne e se ho le swabisa , empa e ne e le hore le tle le tsebe lerato le tlodisang leo ke le ratang ka lona .
47002005	Ha e mong a hlahisitse maswabi , ha a swabisa nna , empa ka nqa tse ding o swabisitse le lona bohle ; ke rialo , ke tle ke se ke ka le imetsa .
47002006	Ho lekane ha motho eo a kgalemetswe jwalo ke ba bangata .
47002007	Empa jwale , le tshwanetse ho mo rekolohela le ho mo tshedisa , motho eo a tle a se ke a qetwa ke maswabi a tlodisang .
47002008	Ke le rapela ke hona , ke re , le ke le mmontshe lerato la lona ;
47002009	etswe ke le ngoletse hore ke tle ke le leke , mme ke tsebe hobane na nthong tsohle le a nkutlwa .
47002010	Eo le mo rekolohelang le nna ke a mo rekolohela ; hobane le nna ha ke leballa motho molato , ke mo leballa wona ka baka la lona , mahlong a Kreste ;
47002011	re tle re se ke ra tlatlapuwa letho ke Satane , hobane re hlile re tseba merero ya hae .
47002012	Mme mohla ke tlileng Trowase ho bolela Evangeli ya Kreste , leha nkile ka bulelwa monyako teng ke Morena ,
47002013	ha ke a ka ka iketla moyeng wa ka , kahobane ha ke a ka ka fumana Tite , ngwaneso ; ka mpa ka ba dumedisa , ka ntoo ikela Masedonia .
47002014	Ho roriswe Modimo o re neang ho hlola kamehla ka Kreste , o hasetsang hohle ka rona monkgo wa tsebo ya wona !
47002015	Hobane ho Modimo re monkgo o monate wa Kreste hara ba bolokehang le hara ba timelang :
47002016	ho ba bang re monkgo wa lefu , o bolayang ; ho ba bang re monkgo wa bophelo , o phedisang . Empa ke mang ya ka lokelang tse kalo ?
47002017	Hobane ha re tshwane le ba bangata ba tswakang lentswe la Modimo ; re ntse re bua re le ba nnete , re le ba buiswang ke Modimo , pontsheng ya Modimo , re le ho Kreste .
47003001	Hleka re boela re qala ho ikemela na ? Kapa a re tshwanela ho batla , jwaloka ba bang , mangolo a re emelang pela lona , leha e le a ka tswang ho lona ho re emela pela ba bang ?
47003002	Ke lona le leng lengolo la rona , le ngodilweng ka dipelong tsa rona , le tsejwang , le balwang ke batho bohle .
47003003	Le a bonahala hoba le lengolo la Kreste , le lokisitsweng ke tshebetso ya rona , le ngodilweng , e seng ka enke , empa e le ka Moya wa Modimo o phelang ; ha le a ngolwa matlapeng a lejwe , empa e le matlapeng a nama , a dipelo tsa lona .
47003004	Re fela re na le tshepo e jwalo ho Modimo , ka Kreste .
47003005	E seng hore re ka tseba ho lekanya letho re nnotshi , jwaloka hoja le itswela ho rona ; matla a rona a mpa a tswa ho Modimo ;
47003006	e leng wona hape o re fileng matla a ho ba basebeletsi ba selekane se setjha , e seng sa letere , empa e leng sa Moya ; hobane letere yona e a bolaya , empa Moya o a phedisa .
47003007	Mme ekare ha tshebeletso ya lefu , e ngodilweng ka diletere tse betlilweng majweng , e ne e na le kganya e kgolo , bana ba Iseraele ba ba ba sitwa ho tadima Moshe mahlong , ka baka la kganya ya sefahleho sa hae , athe ke e neng e tla fela ;
47003008	tshebeletso ya Moya e tla ba le kganya e fetisang hakakang !
47003009	Hobane tshebeletso ya tsuo ha e bile le kganya , haholoholo tshebeletso ya ho loka e fetisa ka kganya hakakang !
47003010	Efela se neng se na le kganya pele , ha se sa na kganya , ha se bapiswa le kganya ena e fetisang haholo .
47003011	Hobane se neng se tla fela ha se ne se tle ka kganya , haholo se sa feleng se tiya ka kganya hakakang !
47003012	Jwale , ka baka la ho ba le tebello e kalo , re bolela ka matla a maholo .
47003013	Ha re etse jwaloka Moshe ya neng a ipea lesira mahlong , bana ba Iseraele ba tle ba se ke ba tadima qetello ya ntho e felang .
47003014	Empa dikelello tsa bona di ne di thatafatswe ; hobane le jwale ha ho balwa ditaba tsa selekane sa kgale , lona lesira leo , le fediswang ke Kreste , le sa ntse le le teng , ha le eso ho ka le tloswa .
47003015	Empa le kajeno a bokajeno , ha ho balwa ditaba tsa Moshe , lesira le sa ntse le siretse dipelong tsa bona .
47003016	Empa mohla di tla sokolohela ho Morena , lesira le tla tloswa .
47003017	Mme Morena ke Moya ; mme moo Moya wa Morena o leng teng , tokoloho e teng .
47003018	Jwale , rona bohle ba tadimang seiponeng kganya ya Morena , ka mahlo a se nang lesira , re fetohela setshwantshong se le seng le yena ka kganya e isang kganyeng , e leng ka Moya wa Morena .
47004001	Ka baka leo , ha re ntse re ena le tshebeletso eo ka mohau o re hlahetseng , ha re tepelle .
47004002	Empa re lahlile dintho tse patwang tse dihlong ; mme ha re tsamaye ka mano , ha re tswakanye lentswe la Modimo , empa ka ho hlahisa nnete , re iketsetsa kemelo matswalong a batho bohle pela Modimo .
47004003	Ekare ha Evangeli ya rona e kwahetswe , e kwahelletswe ba timelang ;
47004004	e leng bao modimo wa lefatshe lena o ba foufaditseng dikelello , ke ho re , ba sa dumelang , ba tle ba se ke ba tjhabelwa ke lesedi la Evangeli ya kganya ya Kreste , eo e leng setshwantsho sa Modimo .
47004005	Hobane ha re ipolele , empa re bolela Jesu Kreste hore ke Morena ; mme haele rona , re ipolela hore re bahlanka ba lona , ka baka la Jesu .
47004006	Hobane Modimo o kileng wa re : Lesedi le hlahe lefifing , ke wona o bonesitseng dipelong tsa rona , ho hlahisa lesedi la tsebo ya kganya ya Modimo e bonahalang ho Jesu Kreste .
47004007	Empa letlotlo leo , re na le lona dipitseng tsa letsopa , matla ao a tlodisang e be a Modimo , e seng a rona .
47004008	Re hlomohile ka nqa tsohle , empa ha re tsielehe ruri ; re bothateng bo boholo , empa ha re tele ;
47004009	re a hloriswa , empa ha re lahlwe ; re dihelwa fatshe , empa ha re timele ;
47004010	re jara lefu la Morena Jesu hohle mmeleng wa rona , hore bophelo ba Jesu le bona bo tle bo bonahale mmeleng wa rona .
47004011	Hobane rona ba phelang , re ntse re tellwa lefu kamehla ka baka la Jesu , hore le bona bophelo ba Jesu bo tle bo bonahale nameng ya rona e shwang .
47004012	Kahoo , lefu le sebetsa ka ho rona , empa bophelo bo sebetsa ka ho lona .
47004013	Mme kahobane re na le moya o le mong wa tumelo , jwalokaha ho ngodilwe , ho thwe : Ke dumetse , mme ke boletse ke hona ; le rona re a dumela , mme ke ka baka leo re bolelang ;
47004014	re ntse re tseba hobane ya tsositseng Morena Jesu , o tla re tsosa le rona ka Jesu , mme o tla re hlahisa le lona .
47004015	Hobane tsohle di etsetswa lona , hore mohau ha o ntse o ata ka ba bangata , o tle o ngatafatse teboho , Modimo o be o tlotliswe .
47004016	Ka baka leo , ha re tepelle ; empa leha motho wa rona wa kantle a ntse a senyeha , motho wa kahare , yena , o ntse a ntjhafala ka letsatsi le letsatsi .
47004017	Hobane hlomoho e tjhatsi ya rona , ya motsotso wona , e ntse e re sebelletsa letlotlo la kganya le tlodisang , le sa feleng ;
47004018	ha re fela re sa tadime tse bonahalang , re mpa re tadima tse sa bonahaleng ; hobane tse bonahalang ke tsa mehla ena feela : empa tse sa bonahaleng ha di ka ke tsa eba le bofelo .
47005001	Efela re a tseba hoba mohla ntlo ena ya rona ya lefatshe , e kang motlotlwane , e senyehang , re na le leaho mahodimong le tswang ho Modimo , e leng ntlo e sa kang ya etswa ka matsoho , e sa feleng .
47005002	Ha re sa ntse re le motlotlwaneng wona , re hema ke ho lakatsa haholo ho apara ntlo ya rona ya lehodimo ;
47005003	ha re fela re ka fihlelwa re apere , e seng re hlobotse .
47005004	Hobane rona , ba motlotlwaneng ona , re hemiswa ke ho imelwa ; kahobane ha re rate ho hlobola , empa e le ho apara wa lehodimo hodima wona , se shwang se tle se monngwe ke bophelo .
47005005	Mme ya re bopetseng hona hoo ke Modimo , e leng wona hape o re neileng ditebeletso tsa Moya .
47005006	Tshepo ya rona e tiya kamehla ke hona , mme re a tseba hoba , ha re ntse re ahile mmeleng , ha re hae ho Modimo .
47005007	Hobane re tsamaya ka tumelo , e seng ka pono .
47005008	Ke re , re na le tshepo e tiyang , mme hoo re ho ratang ke ho falla mmeleng , re be hae ho Morena .
47005009	Ke ka baka leo re tiisang matla ho mo kgahlisa , leha re sa le tlung ena , leha re ka falla ho yona .
47005010	Hobane e ka kgona re hlahe bohle pela setulo sa kahlolo sa Kreste , hore e mong le e mong a tle a nke ho lekanang seo a se entseng ha a sa le mmeleng , leha e le se setle , leha e le se sebe .
47005011	Jwale , ka baka la ho tseba botshabeho ba Morena , re qhopheletse batho ho dumela , mme re tsejwa ke Modimo , hape ke tshepile hoba re tsejwa le matswalong a lona .
47005012	Hase hore re boela re ikemela pela lona , empa re le nea sebaka sa ho ithorisa ka rona ; le tle le tsebe ho fetola ba ithorisang ka tshobotsi , e seng ka pelo .
47005013	Hobane ha re hlanya , re hlanyetsa Modimo , mme ha re ena le ditaba , ke ka baka la lona .
47005014	Hobane lerato la Kreste le re tlamile ; re tswe re dumetse hoba , e mong ha a shwetse bohle , bohle le bona ba shwele ;
47005015	mme o shwele bakeng sa bohle hore ba phelang ba se hlole ba iphelela , ba mpe ba phelele ya shweleng , a ba a tsoha bakeng sa bona .
47005016	Ka baka leo , le jwale ha re sa tseba motho ka nama ; esita le yena Kreste , ha ekaba re mo tsebile ka nama , jwale ha re sa mo tseba ka mokgwa oo .
47005017	Ka baka leo , motho ha a le ho Kreste , ke mmopuwa e motjha ; tsa kgale di fetile ; bonang , tsohle di ntjhafetse .
47005018	Mme tsohle di tswa ho Modimo , o re boelantseng le wona ka Jesu Kreste , e leng wona hape o re neileng tshebeletso ya poelano ;
47005019	ke ho re , Modimo o ne o le ho Kreste , ha o busetsa lefatshe kgotsong ho wona ka ho se balle batho dibe tsa bona , mme o kentse ho rona polelo ya poelano .
47005020	Re manqosa a Kreste ke hona , mme ho ka thwe , ke Modimo o le kgothatsang ka rona ; re a le rapela , bakeng sa Kreste , re re : Boelanang le Modimo !
47005021	Hobane ya sa kang a tseba sebe , Modimo o mo entse sebe ka baka la rona , re tle re bewe ka yena ba lokileng pela Modimo .
47006001	Jwale , kahobane re le ba sebedisanang le Modimo , re a le kgothatsa hore le se ke la ba ba nketseng mohau wa Modimo lefeela .
47006002	Hobane o itse : Ke o utlwile nakong e tshwanelang , mme ke o thusitse ka letsatsi la pholoho . Bonang , jwale ke nako e tshwanelang ; bonang , jwale ke letsatsi la pholoho .
47006003	Ha re dihele batho le ka nthwana e nyenyane , tshebeletso ya rona e tle e se ke ya nyatsuwa .
47006004	Re mpa re iketsetsa kahohle kemelo e loketseng bahlanka ba Modimo , ka tiisetso e kgolo mahlomoleng , le bofumeng , le ditsietsing ,
47006005	le dikotsing , le ditlamong , le meferefereng , le ho sebetseng , le ho fadimeheng , le ka ho itima dijo ;
47006006	ka ho hlweka , ka tsebo , ka sebete , ka mosa , ka Moya o Halalelang , ka lerato le se nang boiketsiso ,
47006007	ka lentswe la nnete , ka matla a Modimo , re ithusa ka dihlomo tsa ho loka tse tshwarwang ka letsoho le letona le ka le letshehadi ;
47006008	hara hlompho , le hlomphollo , hara diketselletso le botumo bo botle ;
47006009	jwaloka hoja re le bathetsi , athe re ba nnete ; jwaloka hoja re le ba sa tsejweng , athe re a tsejwa ; jwaloka hoja re a shwa , athe re a phela ; jwaloka hoja re a lauwa , empa ha re bolawe ;
47006010	jwaloka hoja re hlomohile , athe re thabile kamehla ; jwaloka hoja re a fumaneha , athe re ruisa ba bangata ; jwaloka hoja ha re na letho , athe re ruile ntho tsohle .
47006011	Helang ! lona Bakorinthe , molomo wa rona o le ahlametse , pelo tsa rona di le ahlametse .
47006012	Ha le a patisana ka teng ho rona , empa le patisane ka maleng a lona .
47006013	Re etsetseng moputso , ahlamang le lona ; ke rialo ke ho le etsa bana ba ka .
47006014	Se sikareng joko e le nngwe le ba sa dumelang ; hobane kopano ke efe ya ho loka le bokgopo ? Kapa lesedi le na le kopano efe le lefifi ?
47006015	Kreste o na le selekane sefe le Beliale ? Kapa ya dumetseng o na le kabelo efe le ya sa dumelang ?
47006016	Tempele ya Modimo e na le tumellano efe le ditshwantsho tse rapelwang ? Hobane ke lona le leng tempele ya Modimo o phelang , jwalokaha Modimo o itse : Ke tla ikahela hara bona , ke itsamaele teng ; mme ke tla ba Modimo wa bona , mme bona e tla ba setjhaba sa ka .
47006017	Ka baka leo , tswang hara bona , mme le ikgethe , o rialo Morena ; le se ke la ama sesila ; mme nna ke tla le amohela ,
47006018	mme ke tla ba ntata lona , lona le be bara ba ka le baradi ba ka , ho thualo ke Morena ya matla wohle .
47007001	Jwale , baratuwa , ha re ena le dipallo tseo , a re ke re itlhatsweng ditshila tsohle tsa nama le tsa moya , re ntse re phetha kgalalelo ya rona ka ho tshaba Modimo .
47007002	Re amoheleng ; ha re a ka ra etsa motho hampe ; ha re a ka ra senyetsa motho ; ha re a ka ra ja motho .
47007003	Ha ke rialo ho le nyatsa ; hobane ke se ke boletse hore le ka dipelong tsa rona , re be hammoho ho shweng le ho pheleng .
47007004	Ke bua le lona ka matla a maholo , ke ithorisa haholo ka lona ; ke tletse tshediso , ke thabile ka ho fetisisa mahlomoleng wohle a rona .
47007005	Hobane esale re fihla Masedonia , nama ya rona ha e a ka ya phomola le hanyenyane ; ra mpa ra hlomoha ka nqa tsohle ; kantle e bile dintwa , kahare ya eba ditshoho .
47007006	Empa Modimo o tshedisang ba kokobetseng , o re tshedisitse ka ho fihla ha Tite .
47007007	Mme hase ka ho fihla ha hae feela , hape e bile ka tshediso eo a tshedisitsweng bakeng sa lona ka yona , kamoo a re boleletseng hlolohelo ya lona kateng , ho lla ha lona , le kamoo le ntjhesehelang kateng ; taba tseo tsa ba tsa nthabisa haholo .
47007008	Hobane leha ke le swabisitse ka lengolo la ka , ha ke inyatse ke hona ; ha ke ne ke inyatse — ke fela ke bona hobane lengolo leo le le swabisitse , leha ekaba e bile ka motsotso o se okae —
47007009	jwale ke thabile , e seng kahobane le kile la swabiswa , empa e le kahobane maswabi a lona a hlahisitse pako ; hobane le ile la swaba ka mokgwa o ratwang ke Modimo , mme ka mokgwa oo , ha re a ka ra le etsa hampe tabeng leha e le nngwe .
47007010	Hobane ho swaba ka mokgwa o ratwang ke Modimo ho hlahisa pako e pholosang , e sa bakelweng ; empa ho swaba ka mokgwa wa lefatshe ho hlahisa lefu .
47007011	Bonang he , ha le swabile jwalo ka mokgwa o ratwang ke Modimo , e bile taba e hlahisitseng mafolofolo a makakang ka ho lona , le boitlhatsuo bo bokakang , le hlonamo e kakang , le tshoho e kakang , le takatso e kakang , le tjheseho e kakang , le tayo e kakang ! Le bonahaditse ka tsohle hoba le ne le se na molato tabeng eo .
47007012	Leha ke le ngoletse jwalo , e ne e se ka baka la ya sentseng , leha e le ka baka la ya senyeditsweng , empa e ne e le ho bonahatsa ho lona paballo eo re le etsetsang yona pela Modimo .
47007013	Ke ka baka leo re tshedisitsweng ; hape , kahodima tshediso ya rona re thabile haholoholo ka baka la thabo ya Tite , hobane moya wa hae o kile wa kgathollwa ke lona bohle .
47007014	Hobane , leha ke ne ke ithorise ka lona pela hae , ka hore ho itseng , ha ke a ka ka swaba ke hona ; empa jwalokaha re ne re le bolelle nnete tabeng tsohle , le hona ho ithorisa ha rona ka lona pela Tite ho fumanwe e le nnete ka sebele .
47007015	Ka baka leo , leha a hopola kutlo ya lona bohle , le kamoo le mo amohetseng kateng , ka tshabo le ka thothomelo , lerato la hae ho lona le ntse le eketseha .
47007016	Ke fela ke itumela kahobane nka le tshepa nthong tsohle .
47008001	Banabeso , jwale re le tsebisa mohau oo Modimo o o etseditseng dikereke tsa Masedonia .
47008002	Ke hobane , mahareng a moleko wa mahlomola a maholo , thabo ya tsona ya nna ya eketseha , mme bofumanehi bo boholo ba tsona bo tsholotse monono wa ho fana ha bona .
47008003	Hobane ba ithaopile ho ntsha ka matla a bona — teng ke paki — le ka ho fetisa matla .
47008004	Ba re qopheletse ka merapelo e mengata , hore re no amohela ketso eo ya mohau le ho kena ha bona dithusong tse etsetswang bahalaledi .
47008005	Mme ha ba ka ba etsa feela kamoo re neng re lebeletse kateng , empa ba qadile ka ho ineela Morena le rona , ka thato ya Modimo .
47008006	Ra ba ra rapela Tite , ra re , ha a se a qadile , a fele a phethe ketso eo ya mohau hara lona .
47008007	Mme jwalokaha le atetswe ke tsohle , ke tumelo , ke dipolelo , ke tsebo , ke mafolofolo wohle , le ke lerato leo le re ratang ka lona , le fele le atelwe le ke ketso eo ya mohau .
47008008	Ha ke rialo ka molao , empa e le hore ke leke , ka mafolofolo a ba bang , nnete ya lerato la lona .
47008009	Hobane le tseba mohau wa Morena wa rona Jesu Kreste , hoba , leha a ne a enne , o ne a iketse mofumanehi ka baka la lona , le tle le ene ka bofumanehi ba hae .
47008010	Ke le nea keletso tabeng eo ; efela lona e le tshwanetse , hobane esale ngwahola le rakile bohle ka ho etsa le ka ho rata .
47008011	Jwale , phethang le hona ho etsa ; hore , jwalokaha le bile mafolofolo ho rateng , le be jwalo le ho etseng , le nka ho seo le nang le sona .
47008012	Hobane ho rata ha ho le teng , motho o ye a natefelwe ka seo a nang le sona , e seng ka seo a se hlokang .
47008013	Hobane ha ho etswe hore ba bang ba bone thuso , mme lona le tsielehe ; ho mpa ho etswa ka ho re , ho lekane hantle ;
47008014	hore nala ya lona e tle e imolle bofumanehi ba bona nakong ya jwale , mme nala ya bona le yona e tle e imolle bofumanehi ba lona , ho tle ho etswe ka ho lekana ;
47008015	jwalokaha ho ngodilwe , ho thwe : Ya neng a bokeletse haholo ha a ka a sallwa ke letho ; mme ya neng a bokeletse hanyenyane ha a ka a hloka .
47008016	A re leboheng Modimo , o kentseng tjheseho e le nngwe pelong ya Tite le ho ya ka ka baka la lona .
47008017	O fela a amohetse kgothatso ya ka hantle , mme o ile ho lona a sa laelwa ke e mong , a mpa a iswa ke tjheseho ya hae .
47008018	Re romile le yena moena e mong ya tumileng dikerekeng tsohle ka taba tsa Evangeli ;
47008019	e seng kahoo feela , hape ke motho eo re mo kgethetsweng ke dikereke hore re tsamaye le yena mosebetsing wona wa mohau , oo re o sebetsang ho tlotlisa Modimo ka sebele , le ho hlahisa tjheseho ya lona .
47008020	Re ipabaletse , esere mohlomong ra nyatsuwa tabeng ya dithuso tseo tse ngata , tseo re di disang .
47008021	Hobane re batla seo e leng se setle , e seng mahlong a Morena feela , e leng le mahlong a batho .
47008022	Re romile le bona moena e mong , eo re boneng hangata a le mafolofolo ditabeng tse ngata ; le jwale o sa na le mafolofolo a fetisang ka ho le tshepa haholo .
47008023	Haele Tite , ke molekane wa ka le motlatsi wa ka ho lona ; mme haele baena ba bang , ke baromuwa ba dikereke , ke letlotlo la Kreste .
47008024	A le ke le bonahatseng lerato la lona pela dikereke , le kamoo re sa foseng ha re ithorisa ka lona kateng .
47009001	Haele ka thuso e etsetswang bahalaledi , ekaba ke a tlodisa ha nka le ngolla taba tsa yona ;
47009002	hobane ke tseba tjheseho ya lona tabeng ena eo ke ntseng ke ithorisa ka lona ho ba Masedonia , ka ho re , ba Akaea ba se ba ne ba lokise le ngwahola ; mme tjheseho ya lona e fela e tsositse ba bangata .
47009003	Mme ke romile baena , hore e se be boithoriso ba rona sebakeng sa lona bo ka fetoha lefeela bakeng seo , le mpe le fumanwe le itokisitse jwalokaha nkile ka bolela .
47009004	Esere , leha ba Masedonia ba ka tla le nna , mme ba le fihlela le eso ho lokise , ra tla ra hlajwa ke dihlong — ha ke sa re lona — tabeng eo re kileng ra ithorisa ka yona .
47009005	Ke lekantse ke hona hoba ke tshwanetse ho kgothatsa baena , hore ba ke ba ye ho lona pele , mme ba phethe tokiso ya phano ya lona eo ke e boletseng , ka re , e se e lokile , e tle e be phano ya pelo , e seng ntho e etswang ka bokgonatha .
47009006	Hobane taba ke yona ena : Ya jalang hanyenyane o tla kotula hanyenyane ; mme ya jalang haholo le hona o tla kotula haholo .
47009007	E mong le e mong a ntshe kamoo a seng a lekantse pele kateng , pelong ya hae ; e seng ka ho swaba , leha e le ka ho kgannwa ; hobane Modimo o rata ya fanang a thabile .
47009008	Mme Modimo o na le matla a ho le atisetsa neo e nngwe le e nngwe ya mohau , le tle le be le ho le lekanang kamehla nthong tsohle , mme le atelwe ke tseo le tlang ho etsa mesebetsi yohle e molemo ka tsona ;
47009009	jwalokaha ho ngodilwe , ho thwe : O hasitse , o file bafumanehi ; ho loka ha hae ho hlola ka ho sa feleng .
47009010	Ya baballang mojadi ka peo , le motho ka bohobe a tle a je , o tla le sitsa , mme a le atisetse se jalwang ke lona , mme a totise ditholwana tsa ho loka ka ho lona ;
47009011	le tle le ene kahohle , mme le tsebe ho fana ruri , e leng ntho e tla etswa teboho ho Modimo ke rona .
47009012	Hobane tokiso ya tshebeletso eo ha e kgodise bohloki ba bahalaledi feela , empa hape e tla atisa diteboho tse ngata tse bewang ho Modimo .
47009013	Ba tla rorisa Modimo , ha ba bontshwa ka dithuso tseo hoba le na le kutlo Evangeling ya Kreste , eo le ipitsang ka yona , le hore le na le phano ya sebele ho bona , le ho bohle .
47009014	Ke moo ba tla le rapella , mme ba tiye ho le rata , ka baka la mohau wa Modimo o le atetseng .
47009015	Ho bokwe Modimo ka neo ya wona e se nang ho bolelwa .
47010001	Ke le Pauluse , ke a le kgothatsa ka bonolo le ka mosa wa Kreste , e le nna eo ho thweng ke ikokobetsa ha ke le hara lona , empa ha ke se teng , ke ye ke le etsetse ka matla ;
47010002	ke fela ke le rapela , ke re : Mohla ke tlang ho ba teng hara lona , ke se ke ka bona sebaka sa ho etsa ka matla , ka bothata boo ke hopolang hobane ke tla etsa ka bona ho ba bang ba re lekanyang jwaloka hoja re tsamaya ka nama .
47010003	Hobane leha re tsamaya re le nameng , ha re lwane ka nama ;
47010004	hobane dibetsa tsa ntwa ya rona hase tsa nama , empa di le matla ka Modimo ho diha diqhobosheane .
47010005	Re diha ka tsona merero le diphahamo tsohle tse phahamelang ho lwantsha tsebo ya Modimo , mme re hapa mehopolo yohle , e tle e utlwe Kreste .
47010006	Mme re itokiseditse ho kgalemela ho se utlwe hohle , mohla kutlo ya lona e phethehang .
47010007	Na le tadima tshobotsi na ? Ekare ha e mong a itshepetse hoba ke wa Kreste , a ke a hopole hape hobane , jwalokaha yena e le wa Kreste , le rona re ba Kreste .
47010008	Athe , leha nka eketsa hanyenyane ho ithorisa ka matla a rona , ao re a neilweng ke Morena ho le hahisa , e seng ho le diha , nke ke ka ba le dihlong ;
47010009	ho tle ho se ke ha eba jwaloka hoja ke rata ho le tshosa ka mangolo a ka .
47010010	Hobane ba bang ba re : Mangolo a hae wona a boima , a matla , empa sebopeho sa mmele wa hae ke se fokolang , le puo ya hae ke e nyatsehang .
47010011	Ya buang jwalo a ke a hopole hoba seo re leng sona ka dipolelo mangolong a rona , ha re le siyo , re sona le ka diketso , mohla re leng teng .
47010012	Empa re tshaba ho ipala le ho ipapisa le ba bang ba ikemelang ; athe ha ba itekanya bona ka bona , mme ba itshwantsha bona ka bona , ha ba etse ka kelello .
47010013	Haele rona , re ke ke ra ithorisa ho tlodisa tekanyo , eo re e lekanyeditsweng ; empa e le ka tekanyo ya sebaka seo Modimo o re aroletseng sona , kamoo o re fihlisitseng le ha heno kateng .
47010014	Hobane ha re ikotlolle ka ho fetisa , jwaloka hoja ha re a fihla le ha heno , athe re fihlile le ha heno ka Evangeli ya Kreste .
47010015	Ha re ithorise ka se sa re lekaneng , e leng mesebetsi ya ba bang , empa re tshepile hoba tumelo ya lona , ha e ntse e hola , re tla nama haholo , kamoo re lekanyeditsweng sebaka kateng ,
47010016	sa ho bolela ho sona Evangeli ho ditjhaba tse ka pele ho lona , re tle re se ke ra ithorisa ka sebaka se lekanyeditsweng ba bang , moo ba se lokiseditsweng .
47010017	Mme ya ithorisang a ke a ithorisetse Moreneng .
47010018	Hobane ya dumelehang hase ya ikemelang , empa e le ya emelwang ke Morena .
47011001	Hola le ka mamella bowatla ba ka hanyenyane ! E , le fele le mmamelle !
47011002	Hobane ke le boulela ka poulelo ya Modimo , ke tswe ke le lebelleditse monna a le mong , ke tle ke le hlahise pela Kreste le le jwaloka morwetsana ya se nang sekodi .
47011003	Empa ke tshohile , esere mohlomong , jwalokaha noha e ne e thetse Eva ka mano a yona , le ya lona mehopolo e ka senyeha , ya timellwa ke nnete e ho Kreste .
47011004	Hobane e mong ha a ka tla , a le bolella Jesu osele , e seng eo re le boleletseng yena , leha le ka amohela Moya osele , e seng oo le o amohetseng , leha e le Evangeli esele , e seng eo le e nkileng taba eo le ka e mamella hantle .
47011005	Empa ke lekanya hoba ha ke a ka ka fetiswa ka letho , leha le le leng , ke baapostola ba fetisang ka boholo .
47011006	Ekare ha ke le sethoto ka puo , ka tsebo ha ke sona ; empa re itsebahaditse hara lona ka nqa tsohle le ka ntho tsohle .
47011007	Kapa ke sitilwe ha ke ikokobeditse , le tle le phahamiswe , kahoba ke le boleletse Evangeli ya Modimo feela-feela na ?
47011008	Ke hlobodisitse dikereke tse ding , ka nka moputso ho tsona ke tle ke sebeletse lona .
47011009	Mme leha ke ne ke sa le hara lona , ke le tsietsing ya bohloki , ha ke a ka ka kgathatsa motho ; hobane baena ba tswang Masedonia ba mpabaletse ka seo ke neng ke se hloka ; mme ke itlhokometse hore ke se ke ka le etsetsa boima le ka ntho leha e le nngwe le jwale ke sa tla iponela teng .
47011010	Ke ometse ka nnete ya Kreste , e leng ho nna , hoba nke ke ka amohuwa sebaka seo sa ho ithorisa seo ke nang le sona mafatsheng a Akaea .
47011011	Na ke ka baka lang ? Na ke ka hoba ke sa le rate ? Ho tseba Modimo !
47011012	Empa seo ke se etsang , ke tla nne ke se etse hore , haele ba batlang sebaka , ke ba hlokise sona , hore ho seo ba ithorisang ka sona , ba fumanwe hoba ba jwaloka rona .
47011013	Hobane batho ba jwalo ke baapostola ba bohata , ke basebetsi ba mano , ba ikgakanya ka sebopeho se kang sa baapostola ba Kreste .
47011014	Mme hase ho ka makatsang , etswe Satane le yena a ikgakanya ka sebopeho se kang sa lengeloi la lesedi .
47011015	Ha ho le jwalo , re ke ke ra makala ha bahlanka ba hae le bona ba ikgakanya ka sebopeho se kang sa bahlanka ba ho loka ; empa qetello ya bona e tla lekana le mesebetsi ya bona .
47011016	Ke a pheta , ke re : Motho a se ke a bolela hore ke lewatla ; leha ho se jwalo , nkamoheleng , leha ke le lewatla , le nna ke tle ke ithorise hanyenyane .
47011017	Seo ke se bolelang , ha ke lekanya tseo nka ithorisang ka tsona , ha ke se bolele ka mokgwa wa Morena , empa e le jwaloka hoja ke ka bowatla .
47011018	Jwale he , erekaha ba bangata ba ithorisa ka nama , le nna ke tla ithorisa .
47011019	Hobane le ye le mamelle mawatla hantle , lona ba hlalefileng .
47011020	Ekasita leha motho a le tuba , leha motho a le ja , leha motho a le amoha , leha motho a le phahamela , leha motho a le jabela , le ye le mamelle .
47011021	Ke rialo ka dihlong , ho le jwaloka hoja re se na matla le hanyenyane . Athe leha motho a ka bua a sa tshabise letho , le nna — ke bua ka bowatla — nke ke ka tshabisa letho .
47011022	A ke Baheberu ? Le nna ke yena . A ke Baiseraele ? Le nna ke yena . A ke ditloholo tsa Abrahama ? Le nna ke se seng sa tsona .
47011023	Na ke bahlanka ba Kreste ? — ke bua ka bowatla — teng , ke a ba fetisa ; ke ba fetisa ka mesebetsi , le ka mabote haholo , le ka diteronko ; ke bile lefung hangata ;
47011024	ke shapilwe ka phafa ke Bajuda hahlano , ditjhapo tsa eba mashome a mane , ha hlokahala e qetellang ; ke shapilwe ka thupa hararo ;
47011025	ke tlepeditswe ka majwe hang ; ke shwetswe ke sekepe hararo ; ke hlotse tsatsi le le leng le bosiu bo le bong bodibeng ba lewatle ;
47011026	ke bile maetong hangata ; ke batlile ke timella dinokeng , ka batla ke timela hara mashodu , ka batla ke timetswa ke ba setjhaba sa heso , ka batla ke timetswa ke baditjhaba , ka batla ke timella metseng , ka batla ke timella mafeelleng , ka batla ke timella lewatleng , ka batla ke timetswa ke baena ba mahata .
47011027	Ka ba ditsietsing le bothateng , ka hloka boroko hangata , ka lapa , ka nyorwa , ka itima dijo hangata , ka hatsela , ka senyehelwa ke dikobo .
47011028	Leha ho sa balwe ditsietsi tse tswang kantle , ke dikilwe ka matsatsi wohle ke dipelaetso tsa dikereke tsohle .
47011029	Ke mang ya fokolang , nna ke sa fokole ? Ke mang ya kgoptjwang , nna ke sa tjhe ?
47011030	Ha ho ka thwe , ho ke ho ithoriswe , nna ke tla ithorisa ka tsa ho fokola ha ka !
47011031	Modimo , e leng Ntata Morena wa rona Jesu Kreste , e leng o bokwang ka ho sa feleng , o a tseba hoba ha ke leshano .
47011032	Enere mohla ke neng ke le Damaseka , mmusisi wa morena Aretase o ne a beile dihlwela motseng wa Badameseka , a rata ho ntshwara .
47011033	Empa ba ntheosa lerakong ka sefensetere , ke le ka serotong , mme ka phonyoha jwalo matsohong a hae .
47012001	Ke tshwanetse ho ithorisa ; empa ha ho nthuse letho . Leha ho le jwalo , ke tla fihlisa mehlolong le ditshenolong tsa Morena .
47012002	Ke tseba motho ya leng ho Kreste , ya kileng a nkelwa lehodimong la boraro , ho se ho le dilemo tse leshome le metso e mene — kapa e bileng ka mmele , ha ke tsebe ; kapa e bileng ka ho siya mmele , le teng ha ke tsebe , ho tseba Modimo —
47012003	ke a tseba hoba motho eo — kapa e bileng ka mmele , kapa e bileng ka ho siya mmele , ha ke tsebe , ho tseba Modimo —
47012004	o kile a nkelwa Paradeiseng , mme a utlwa ditaba tse se nang ho bolelwa , tseo motho a ke keng a dumellwa ho di hlahisa .
47012005	Nka ithorisa ka motho eo ; empa nke ke ka ithorisa ka nna , haese ka mefokolo ya ka .
47012006	Athe , leha nka ithorisa , e ke ke ya ba ke etsa ka bowatla , hobane seo ke se bolelang , ke nnete ; empa tseo ke a di lesa , motho a tle a se ke a mpea boholo bo fetisang seo a mponang ke le sona , leha e le seo a nkutlwang ke bolelwa ka sona .
47012007	Empa ka ho re , ke se ke ka iphahamisa ka boholo ba ditshenolo tseo tse tlodisang , ke neilwe phatsa e hlabang ka nameng , e leng lengeloi la Satane , le tle le nkwahlele , hore ke se ke ka iphahamisa .
47012008	Bakeng seo , ke rapetse Morena hararo , hore ntho eo e tloswe ho nna .
47012009	Empa Morena a re ho nna : Mohau wa ka o a o lekana ; hobane matla a ka a iphetha mefokolong . Ka baka leo , moo ke ratang teng , ke ho ithorisetsa ho fokoleng ha ka , matla a Kreste a tle a nkapese .
47012010	Ke ka baka leo ke ithatelang mefokolong , le dinyefolong , le bohloking , le dihlorisong , le mahlomoleng , ka baka la Kreste ; hobane mohla ke fokolang , eba ke mohla ke nang le matla .
47012011	Ha ke ithorisitse , ke fetohile lewatla , ke lona le ntshusumeleditseng teng ; hobane ke ne ke tshwanelwa ke ho emelwa ke lona , hobane ha ke a ka ka fetiswa ka letho , leha le le leng , ke baapostola ba fetisang ka boholo , leha ke se eng .
47012012	Ruri , haele dipontsho tsa baopostola ba ka , di sebeditswe ka matla hara lona , ka mamello yohle , ka dipontsho , ka meeka , le ka mehlolo .
47012013	Ana le kile la fetiswa ka eng ke dikereke tse ding , haese kahobane ke sa ka ka le etsetsa boima ? Le nkgauhele tshitong eo .
47012014	Bonang , e se e le lekgetlo la boraro ke itokisetsa ho tla ho lona , mme le jwale nke ke ka le etsetsa boima ; hobane ha ke batle tsa lona , empa ke batla lona ; etswe e se bana ba tshwanetseng ho bokellela bontata bona , empa e le bontata batho ba tshwanetseng ho bokellela bana ba bona .
47012015	Mme haele nna , nke ke ka kganana ho ntshetsa le ho ntshetswa meya ya lona ; leha ke ratwa hanyenyane , ke ntse ke le rata haholo .
47012016	Ekaba ho tla thwe : Efela ha ke a ka ka le etsetsa boima , empa ke ne ke na le mano , mme ke le tshwere ka bohlale .
47012017	Na ke ruile tsa lona ka ofe ho bao ke ba romileng ho lona na ?
47012018	Ke kgothaditse Tite , ka re , a ye ho lona , mme ke romile le yena moena e mong . Na Tite o kile a rua letho ka lona na ? Na ha re a ka ra tsamaya le yena ka moya o le mong , ka mehlala e le meng feela na ?
47012019	Hleka le jwale le re , re sa ntse re itlhatswa ho lona na ? Tjhe , re bua pela Modimo , re le ho Kreste ; mme ka tsohle tseo , baratuwa , re le batlela kgahiso .
47012020	Hobane ke a tshoha hoba , ekaba mohla ke tlang , ke tla le fumana le se jwalokaha nka le rata , mme le nna le tla fumana ke se jwalokaha le rata , mme mohlomong ke tla fihlela dikgang , le mehono , le diphapang , le dikomang , le ditshebo , le diketselletso , le boikgohomoso , le meferefere .
47012021	Mme jwale , ha ke boela ho lona , mohlomong Modimo wa ka o tla nkokobetsa ka lona , mme ke tla hlomoha ka ba bangata ba sitilweng pele , ba sa kang ba baka ditshileng , le bofebeng , le bohloleng boo ba bo entseng .
47013001	Lena ke la boraro ke tlang ho lona ka lona ; ditaba tsohle di tla tiya ke melomo ya dipaki tse pedi , leha e le tse tharo .
47013002	Ke se ke le boleletse pele , le jwale ke sa le bolella , ke re : Jwalokaha nkile ka etsa ha ke le ho lona ka la bobedi , le jwale ke sa pheta , leha ke le siyo , ke ngolla ba sitilweng pele , le ba bang bohle hore , ha ke boela ke etla , nke ke ka ba rekolohela ;
47013003	haele moo le batla pontsho e le kgodisang hore Kreste o bua ka nna , athe yena ha a le fokolla , empa o matla hara lona .
47013004	Hobane leha a kile a thakgiswa sefapanong ka phokolo , o phela ke matla a Modimo ; mme le rona re fokoletse ho yena , empa re tla phela le yena , ka matla a Modimo a sebetsang ho lona .
47013005	Itekoleng e le lona , le tle le bone ha le le tumelong ; itekeng e le lona ; na ha le itemohele hoba Kreste o ka ho lona , haese hoba mohlomong le le ba se nang ho amohelwa !
47013006	Empa ke tshepa hoba , haele rona , le tla lemoha hobane re lokelwa ke ho amohelwa .
47013007	Empa ke rapela Modimo hore le se ke la etsa bobe le hanyenyane ; e seng hore re bonahale hoba re ba lokelwang ke ho amohelwa , empa e le hore le etse hantle , leha rona re ka ba jwaloka hoja re se na ho amohelwa .
47013008	Hobane ha re na matla le a manyenyane ho hanela nnete , empa e le ho emela nnete .
47013009	Re thaba ha rona re fokola , le lona ha le le matla ; mme seo re se eletsang , ke phetheho ya lona .
47013010	Ke ka baka leo ke ngolang taba tseo , ke sa le siyo ho lona , hore mohla ke leng teng , ke se ke ka etsa ka thata , ka matla ao Morena a nneileng wona ho hahisa , e seng ho heletsa .
47013011	Ha ke qetella , banabeso , ke re : Ithabeleng , le phethehe , le tshedisane , le be le kgopolo e le nngwe , le dule ka kgotso ; mme Modimo wa lerato le wa kgotso o tla ba le lona .
47013012	Dumedisanang ka kako e halalelang . Bahalaledi bohle ba le dumedisa .
47013013	
47013014	Mohau wa Morena Jesu Kreste o be le lona bohle , le lerato la Modimo , le kopano ya Moya o Halalelang . Amen !
48001001	Ke le Pauluse , moapostola , e seng ka batho , leha e le ka motho , empa e le ka Jesu Kreste , le ka Modimo Ntate , o mo tsositseng bafung ;
48001002	ke ena le baena bohle ba ho nna ke ngolla dikereke tsa Galatia ;
48001003	ke re : A le ke le newe mohau le kgotso ke Modimo Ntate , le ke Morena wa rona Jesu Kreste ,
48001004	ya iteletseng dibe tsa rona , a tle a re namolele lefatsheng la jwale le lebe , ka ho rata ha Modimo , Ntata rona .
48001005	Ho yena e be kganya ka ho sa feleng ! Amen !
48001006	Ke maketse kahobane le setse le tlohetse ya le bitsitseng ka mohau wa Kreste , la phakisa ho fetela Evangeling esele ;
48001007	e seng hore e nngwe e teng , empa batho ba teng ba le ferekanyang , mme ba rata ho sokanya Evangeli ya Kreste .
48001008	Athe motho , leha e ka ba rona , kapa lengeloi le tswang lehodimong , ha a ka le bolella Evangeli esele ho eo re seng re le boleletse yona , a neelwe anathema .
48001009	Jwalokaha re se re le boleletse pele , le jwale ke sa rialo : Ekare ha e mong a fela a le bolella Evangeli esele ho eo le e amohetseng , a neelwe anathema .
48001010	Hobane , hleka ke re , ke emelwe ke batho , kapa ke Modimo na ? Mohlomong , na ho ka thwe , ke rata ho kgahlisa batho ? Athe hoja ebe ke sa rata ho kgahlisa batho , nka be ke se mohlanka wa Kreste .
48001011	Banabeso , ke le hopotsa hoba Evangeli eo ke le boleletseng yona , ha e ye ka ho ya ha motho :
48001012	hobane ha ke a ka ka e amohela ho motho , leha e le ho e rutwa ke motho ; empa e bile ka tshenolo ya Jesu Kreste .
48001013	Le fela le utlwile metsamao ya ka ya pele , ha ke ne ke sa le Bojudeng , kamoo ke neng ke hlorisa kateng , ka bohale bosele , kereke ya Modimo , mme ke ne ke e ripitla .
48001014	Mme ke ne ke siile hole , ka taba tsa Bojuda , thaka tsa ka tse ngata , setjhabeng sa heso ; e ne e le nna sehlooho sa ho tjhesehela mekgwa ya bontate .
48001015	Empa mohla ho kgahlileng Modimo , o neng o nkgethe ke sa le mpeng ya mme , wa ba wa mpitsa ka mohau wa wona ,
48001016	ho senolela ka ho nna Mora wa wona , ke tle ke mmolele hara baditjhaba , ha ke a ka ka botsa nama , leha e le madi ;
48001017	le hona ha ke a ka ka nyolohela Jerusalema ho baapostola bao e bileng bona pele ho nna ; ka mpa ka phakisa ka ikela Arabia , ka ntoo kgutlela Damaseka .
48001018	Yare ho feleng ha dilemo tse tharo , ya eba hona ke nyolohelang Jerusalema ho ya tsebana le Kefase , mme ka dula ha hae ditshiu tse leshome le metso e mehlano .
48001019	Mme ha ke a ka ka bona e mong wa baapostola ba bang , haese Jakobo , ngwanabo Morena .
48001020	Taba tseo , ha ke le ngolla tsona , bonang , pela Modimo , ha ke etse leshano .
48001021	Yaba ke ya mafatsheng a Siria le a Silisia .
48001022	Ke ne ke eso ho tsejwe ka mahlo ke dikereke tsa Judea tse ho Kreste ;
48001023	di ne di utlwile feela , ha ho thwe : Ya neng a re hlorisa pele , jwale o bolela tumelo eo a neng a e ripitla pele .
48001024	Mme di ne di leboha Modimo ka baka la ka .
48002001	Yare hoba dilemo tse leshome le metso e mene di fete , ka boela ka nyolohela Jerusalema le Barnabase , re nkile Tite le rona ;
48002002	ka nyolohela teng ka tshenolo . Ka beela badumedi , haholo bao e leng dihlooho , Evangeli eo ke e rutang hara baditjhaba , ka re , esebe ke tla mathela lefeela , kapa ke se ke le mathetse .
48002003	Empa esita le Tite ya neng a na le nna , leha e ne e le Mogerike , ha a ka a phehellelwa ho bolla .
48002004	E ne e le ka baka la baena ba bohata ba kgukgunetseng hara rona ba sa lemohuwe , mme ba nanaretse ho tla hlwela tokoloho eo re nang le yona ho Jesu Kreste , ba tle ba re busetse botubong .
48002005	Empa ha re a ka ra ba suthela sebaka , leha e le ho ba dumella le ka nakwana e le nngwe , nnete ya Evangeli e tle e dule ho lona e tiile .
48002006	Haele ba lekanngwang hoba ke bao e leng dihlooho — leha e kile ya eba ba jwang le ba jwang mohla monene , ho nna hase letho , etswe Modimo o sa ye ka tshobotsi ya motho — ke re , ba lekanngwang hoba ke ba baholo , ha ba ka ba nkekeletsa ka letho .
48002007	Tjhe , empa yare ha ba bona hoba ke abetswe ho bolella ba sa bollang Evangeli , jwalokaha Petrose a abetswe ba bolotseng —
48002008	hobane ya sebeditseng ka ho Petrose ho mo etsa moapostola wa ba lebollo , o sebeditse le ka ho nna ka baka la baditjhaba — ke re , ba lekanngwang hoba ke ditshiya ,
48002009	Jakobo , le Kefase , le Johanne , eitse ha ba lemoha mohau oo ke o neilweng , ba re nea matsoho a bolekane , nna le Barnabase , hore rona re ikele ho baditjhaba , mme bona ba ye ho ba lebollo .
48002010	Feela ba re , re no hopola bafumanehi , mme ke sona seo ke thootheletsweng ho se etsa .
48002011	Empa mohla Kefase a tlileng Antioke , ka mo hanyetsa mahlong , hobane a ne a tshwanelwa ke ho nyatsuwa .
48002012	Hobane enere ba bang ba tswang ho Jakobo , ha ba eso ho fihle , o ne a ntse a eja le baditjhaba ; empa yare ha ba fihla , a sutha kasanthao , mme a ikgetha ka ho tshaba ba lebollo .
48002013	Mme Bajuda ba bang ba iketsisa jwaloka yena ; esita le Barnabase a hla a hulanngwa ke boikaketsi ba bona .
48002014	Empa eitse ha ke lemohile hobane ha ba hate ka ho loka nneteng ya Evangeli , ka re ho Petrose pontsheng ho bohle : Hleka wena , o leng Mojuda , ha o etsa ka mokgwa wa baditjhaba , e seng ka wa Bajuda , le phehellelang baditjhaba ho etsa ka Bojuda na ?
48002015	Haele rona , re Bajuda ka mofuta , ha re baetsadibe ba baditjhabeng ;
48002016	athe ka ho tseba hobane motho ha a bewe ya lokileng ke mesebetsi ya molao , empa e le ka ho dumela ho Jesu Kreste , le rona re dumetse ho Jesu Kreste , re tle re bewe ba lokileng ke ho dumela ho Kreste , e seng ke mesebetsi ya molao ; hobane ha ho motho ya tla bewa ya lokileng ke mesebetsi ya molao .
48002017	Mme ha re ntse re batla ho bewa ba lokileng ke Kreste , ekare ha ho fumanwa hoba rona re sa le baetsadibe , na ke ho re Kreste o re sebedisa sebe na ? Ho se ke ha thualo .
48002018	Hobane ekare ha ke tsosa dintho tseo ke di qhaqhileng , ekaba ke iketsa motlodi wa molao .
48002019	Athe nna ka molao ke shwele ka nqeng ya molao , ke tle ke phelele Modimo .
48002020	Ke thakgisitswe le Kreste , mme ha e hlole e le nna ya phelang , empa e le Kreste ya phelang ka ho nna ; mme jwale , ha ke sa ntse ke phela nameng , ke iphelela tumelong ho Mora Modimo , ya nthatileng , a ba a itella nna .
48002021	Ha ke etse mohau wa Modimo lefeela ; hobane ha ekaba ho loka ho tswa molaong , ekaba Kreste o shwetse lefeela .
48003001	Jo ! Bagalata , mawatla ting ! na le loilwe ke mang , ha le tla lesa ho utlwa nnete , lona bao Jesu Kreste a kileng a tshwantshwa pela mahlo a lona , jwaloka hoja a thakgisitswe hara lona ?
48003002	Nka rata ho utlwa ho lona hona hoo feela : Ana le nkile Moya ka mesebetsi ya molao , kapa a ke ka polelo ya tumelo na ?
48003003	Na le mawatla keng hakakale , hore ere le qadile ka Moya , jwale le yo phethella ka nama na ?
48003004	Hleka dihloriso tse kalo le di mamelletse lefeela na ? Ha mohlomong e ka ba lefeela !
48003005	Ya le fang Moya , ya etsang mehlolo hara lona , na o e etsa ka mesebetsi ya molao , kapa a ke ka polelo ya tumelo na ?
48003006	Jwalokaha Abrahama a dumetse ho Modimo , mme tumelo ya hae a e ballwa , ya eba ho loka ;
48003007	le lemohe kahoo , hore ba tumelong ke bona bao e leng bana ba Abrahama .
48003008	Mme lengolo , ka ho iponela pele hoba Modimo o tla bea baditjhaba ba lokileng ka tumelo , le boleletse Abrahama Evangeli eo pele , la re : Ditjhaba tsohle di tla hlohonolofalla ho wena .
48003009	Ka baka leo , ba tumelo ba hlohonolofala le Abrahama modumedi .
48003010	Hobane bohle bao e leng ba mesebetsi ya molao , ba thohakong , hobane ho ngodilwe , ho thwe : Ho rohakwe mang le mang ya sa tiisetseng nthong tsohle tse ngodilweng bukeng ya molao , ho di etsa .
48003011	Mme haele hoba ha ho motho ya ka bewang ya lokileng pela Modimo ke molao , ho a bonahala ; kahobane ho itswe : Ya lokileng o tla phela ke tumelo .
48003012	Athe molao o hosele ho tumelo ; o itse : Motho ya etsang ntho tseo o tla phela ke tsona .
48003013	Kreste o re lopolotse thohakong ya molao , ka ho etswa thohako bakeng sa rona ; — hobane ho ngodilwe , ho thwe : Ho rohakwe mang le mang ya fehilweng sefateng ;
48003014	hore lehlohonolo la Abrahama le fihlele baditjhaba ka Jesu Kreste , mme re amohele pallo ya Moya ka tumelo .
48003015	Banabeso — ke bua ka mokgwa wa batho — selekane leha e le sa motho , ha se se se tiisitswe , ha ho ya ka se fedisang , leha e le ho se ekeletsa .
48003016	Mme jwale , dipallo di etseditswe Abrahama le leloko la hae ; ha ho thwe , meloko , jwaloka hoja ho bolelwa e mengata , empa ka ho lekanya le le leng feela , ho itswe : Le ho leloko la hao , e leng Kreste .
48003017	Ha ho le jwalo , seo ke se bolelang , ke hoba selekane se tiisitsweng pele ke Modimo hodima Kreste , molao o tlileng kamora dilemo tse makgolo a mane a mashome a mararo ha o a ka wa se fedisa hore pallo e fetohe lefeela .
48003018	Hobane , hola lefa le newa ka molao , ha e sa le ka pallo ; athe Modimo o le neile Abrahama ka pallo feela .
48003019	Ha ho le jwalo , molao ke wa ho etsang ? O beilwe ka baka la ditlolo , ho tle ho be ho fihle leloko leo dipallo di etseditsweng lona , mme o tiisitswe ke mangeloi ka letsoho la mmuelli .
48003020	Mme mmuelli hase wa a le mong , empa Modimo o mong .
48003021	Ha ho le jwalo , na molao o hanana le dipallo tsa Modimo na ? Le hanyenyane ! Hobane molao o neilweng batho hoja o ka tseba ho phedisa , ruri ho loka ho ne ho tla tswa molaong .
48003022	Empa Lengolo le hlahletse batho bohle sebeng , hore pallo e tle e newe badumedi ka ho dumela ho Jesu Kreste .
48003023	Enere ha tumelo e eso ho tle , re ne re lebelwa ke molao , re hlahletswe ho wona , ho ntse ho lebeletswe tumelo e tlang ho bonahala .
48003024	Ka mokgwa o jwalo , molao e bile modisa wa bongwana ba rona , ho re isa ho Kreste , re tle re bewe ba lokileng ka tumelo .
48003025	Empa tumelo ha e se e tlile , ha re sa le pusong ya modisa eo .
48003026	Hobane bohle le bara ba Modimo ka ho dumela ho Jesu Kreste .
48003027	Hobane lona bohle ba kolobeditsweng ho Kreste , le apere Kreste .
48003028	Ha ho sa le Mojuda , leha e le Mogerike ; ha ho sa le ya ruilweng , leha e le ya sa ruwang ; ha ho sa le monna , leha e le mosadi ; hobane kaofela ha lona le ntho e le nngwe ho Jesu Kreste .
48003029	Mme ha le le ba Kreste , ke moo le leng leloko la Abrahama , le majalefa ka pallo .
48004001	Hape ke re : Ha mojalefa e sa le ngwana , ha ho kamoo a sa tshwaneng le mohlanka kateng , leha e le yena monga ntho tsohle ;
48004002	empa o sa le pusong ya balebedi le ya badisa , ho be ho fihle nako e beilweng ke ntatae .
48004003	Ka mokgwa o jwalo , le rona , enere ha re sa le bana , re ne re le pusong ya taba tsa qalo tsa lefatshe .
48004004	Empa nako ha di phethehile , Modimo o romile Mora wona , ya tswetsweng ke mosadi , a hlahetse pusong ya molao ,
48004005	a tle a lopolle ba katlasa molao , re tle re bewe bana .
48004006	Mme erekaha le le bana , Modimo o rometse dipelong tsa lona Moya wa Mora wa wona , o howang , o re : Abba ! Ntate !
48004007	Ke moo jwale o sa hloleng o le mohlanka , empa o mora ; mme ha o le mora , hape o mojalefa wa Modimo ka Kreste .
48004008	Efela pele , ha le ne le eso ho tsebe Modimo , le ne le sebeletsa medimo e neng e se yona ka sebele ;
48004009	empa jwale , ha le tsebile Modimo , mme haholo ha le tsebilwe ke Modimo , ana le kgutlela jwang ditabeng tsa qalo , tse fokolang , tse fumanehileng , tseo le ratang le ka boela la tlangwa ke tsona ?
48004010	Le hlokomela matsatsi , le dikgwedi , le dinako , le dilemo .
48004011	Ke tshohile ka baka la lona , esere mohlomong ke sebeditse lefeela ho lona .
48004012	Le be jwaloka nna , hobane le nna ke jwaloka lona ; ke a le rapela hle , banabeso . Ha le a ka la nketsa hampe ka letho .
48004013	Le a tseba hoba , mohla ke qalang ho le bolella Evangeli , e ne e le ka baka la phokolo ya nama .
48004014	Ha le a ka la nnyedisa , leha e le ho nkgana ka baka la moleko wa ka o nameng ya ka ; la mpa la nkamohela jwaloka hoja ke le lengeloi la Modimo , le jwaloka hoja ke le Jesu Kreste .
48004015	Le kae jwale lehlohonolo leo le neng le re , le na le lona ? Hobane nka le paka hoba le ka be le ikgontse mahlo ho nnea wona , hola ya be e le ntho e ka etswang .
48004016	Hleka ke fetohile sera ho lona , ka ho le bolella nnete na ?
48004017	Bao leha ba le tjhesehetse , ha ba le tjhesehele hantle ; ba mpa ba rata ho re kwallela ntle , hore le tle le ba tjhesehele .
48004018	Ke ntho e ntle ho tjhesehela botle kamehla , e seng mohla ke leng teng ho lona feela .
48004019	Bana ba ka ba banyenyane , lona bao ke boelang ke le utlwela bohloko ba ho tswala , Kreste a tle a be a bopelwe ka ho lona ;
48004020	nka rata hore ke boele ke be teng hara lona , ke tle ke tsebe ho fetola lentswe la ka ; hobane ke ferekane ka baka la lona !
48004021	Mpolelleng , lona ba ratang ho ba tlasa molao , hleka ha le utlwe molao na ?
48004022	Athe ho ngodilwe hore Abrahama o bile le bara ba babedi , e mong e le wa mosadi ya rekilweng , e mong e le wa mosadi ya sa rekwang .
48004023	Empa eo e neng e le wa ya rekilweng , o tswetswe ka nama , mme eo e neng e le wa ya sa rekwang , yena o tswetswe ka pallo .
48004024	Mme taba tseo ke setshwantsho ; hobane basadi bao ke dilekane tse pedi ; se seng e le sa thaba ya Sinai , se tswalang ba rekwang ; seo ke Agare —
48004025	hobane Agare ke Sinai , thaba ya Arabia — mme o tshwantsha le Jerusalema wa jwale ; mme ke ya tlamilweng , le bana ba hae .
48004026	Empa Jerusalema wa hodimo ha a tlanngwa ; ke yena e leng mma rona bohle ;
48004027	hobane ho ngodilwe , ho tshwe : Ithabele , wena nyopa ya sa tswaleng ; tlerola , o hoeletse , wena o neng o hloka pelehi ; hobane bana ba ya tlohetsweng ba tla fetisa ba ya nang le monna ka bongata .
48004028	Haele rona , banabeso , re bana ba pallo , jwaloka Isaaka .
48004029	Mme jwalokaha , mohlang oo , ya tswetsweng ka nama a ne a hlorisa ya tswetsweng ka Moya , le jwale ho sa le jwalo .
48004030	Empa Lengolo le reng ? Le re : Lelekisa ya rekilweng le mora wa hae ; hobane mora wa ya rekilweng e ke ke ya eba mojalefa hammoho le mora wa ya sa rekwang .
48004031	Ka baka leo , banabeso , ha re bana ba ya rekilweng , empa re le ba ya sa rekwang .
48005001	Emang ke hona tokolohong eo Kreste a re lokolotseng ka yona , mme le se ke la boela la bofjwa jokong ya bohlanka .
48005002	Bonang , nna Pauluse , ke a le bolella hore , ha le ka bolla , Kreste a ke ke a le thusa letho .
48005003	Mme ke boela ke omela ho motho e mong le e mong ya ka bollang , hore o tshwanetse ho etsa ka molao kaofela ha wona .
48005004	Lona kaofela ba ratang ho bewa ba lokileng ka molao , le arohile ho Kreste , le wele mohaung .
48005005	Empa rona , re lebeletse ka Moya tshepo ya ho loka ho tswang tumelong .
48005006	Hobane ho Jesu Kreste , ho bolla le boqai ha di thuse letho , empa ho thusa tumelo e sebetsang ka lerato .
48005007	Le ne le matha hantle ; ke mang ya le sitisitseng hore le se utlwe nnete ?
48005008	Keletso eo ha e tswe ho ya le bitsitseng .
48005009	Tomoso e nyenyane e hohomosa hlama kaofela .
48005010	Haele nna , ke le tshepile Moreneng hore le ke ke la ba le kgopolo esele ; empa ya le ferekanyang o tla fihlelwa ke kahlolo , leha e ka ba mang le mang .
48005011	Mme nna , banabeso , hoja ke sa bolela lebollo , ekaba ke sa hlorisetswang ? Athe kgopiso ya sefapano e ka be e tlohile .
48005012	Hojane ba le ferekanyang ba ka ikgaola le hona .
48005013	Haele lona , banabeso , le bileditswe ho lokoloha , empa feela le se ke la etsa tokoloho eo sebaka sa ho phela ka nama , le mpe le sebeletsane ka baka la lerato .
48005014	Hobane molao wohle o phethahetse tabeng e le nngwe , e reng : Rata wa heno jwalokaha o ithata .
48005015	Empa ekare ha le lomana , mme le jana , iponeleng esebe la fedisana .
48005016	Mme ke re : Tsamayang ka Moya , mme le se ke la kgodisa ditakatso tsa nama .
48005017	Hobane nama e na le ditakatso tse lwantshang Moya , mme le wona Moya o na le ditakatso tse lwantshang nama ; mme ntho tseo di emellane ho lwantshana , hore le tle le se ke la etsa tseo le di ratang .
48005018	Ekare ha le tsamaiswa ke Moya , ha le pusong ya molao .
48005019	Mme mesebetsi ya nama e pepeneneng : Ke ho feba , le ho boka , ke bonyala , le bootswa ;
48005020	ke ho rapela medimo ya bohata , le boloi , ke hloyano , le dikomang , ke mona , le bohale , le dikgang , le diphapang , le dikgaohano ;
48005021	ke mohono , le dipolao , le botahwa , le meharo , le dintho tse jwalo , tseo ke le bolellang , jwalokaha ke se nkile ka le bolella , hore ba etsang tse jwalo , ba ke ke ba ba ba rua mmuso wa Modimo .
48005022	Empa tholwana ya Moya ke lerato , le thabo , le kgotso , le sebete , le kgauho , le molemo , le botshepehi , le bonolo , le boitshwaro .
48005023	Ha ho molao o hanang tse jwalo .
48005024	Mme bao e leng ba Kreste , ba thakgisitse nama , le dithato , le ditakatso tsa yona .
48005025	Ekare ha re phela ka Moya , a re keng re tsamaye le ka Moya .
48005026	Re se keng ra batla boithoriso ba lefeela , ka ho phephetsana , le ka ho honohelana .
48006001	Banabeso , ekare ha motho a wela molatong o mong , lona bao le leng ba moya , le ke le mo tsose ka moya o mosa ; mme o iponele , esere wa lekwa le wena .
48006002	Jarelanang diphahlo , mme le phethe jwalo molao wa Kreste .
48006003	Hobane ekare ha e mong a itekanya hore ke letho , athe hase eng , o ithetsa e le yena .
48006004	Empa e mong le e mong a ke a leke mesebetsi eo e leng ya hae , mme ke moo a tla ba le sebaka sa ho ithorisa ka tsa hae , e seng ka tsa ba bang .
48006005	Hobane e mong le e mong o tla jara phahlo eo e leng ya hae .
48006006	Ya rutwang Lentswe a ke a qotsetse ya mo rutang mesebetsing ya hae yohle .
48006007	Le se ke la thetswa , Modimo ha o songwe ; hobane seo motho a se jalang , o tla se kotula le hona .
48006008	Ya jallang nama ya hae , o tla kotula nameng ho bola ; empa ya jallang Moya , o tla kotula Moyeng bophelo bo sa feleng .
48006009	Re se ke ra kgathala ke ho etsa hantle , hobane re tla kotula nakong ya teng , ha re sa tepelle .
48006010	Ka baka leo , ha re sa na le sebaka , a re etseng bohle hantle , empa haholo ba ntlo ya tumelo .
48006011	Bonang , ke le ngoletse ka letsoho la ka ka dihlaku tse kaakang .
48006012	Bohle ba ratang ho kgahlisa ka nama , ba le phehella ho bolla , hore ba tle ba se ke ba hlorisetswa sefapano sa Kreste .
48006013	Kanthe esita le bona ba bollang , ha ba boloke molao ; empa ba rata ha le ka bolla , ba tle ba ithorise ka nama ya lona .
48006014	Haele nna , ho ithorisa ho be hole le nna , haese ka sefapano sa Morena wa rona Jesu Kreste , eo ka yena lefatshe le thakisitsweng ka nqeng ya ka , le nna ke thakigisitsweng ka nqeng ya lefatshe .
48006015	Hobane ho Jesu Kreste ho bolla le boqai hase letho , empa eo e leng taba ke hore motho e be mmopuwa e motjha .
48006016	Mme haele bohle ba tlang ho ya ka molao oo , kgotso le mohau di be ho bona , le ho Iseraele wa Modimo .
48006017	Empa feela , motho a tle a se ke a ntshwabisa , hobane ke jere mabote a Morena Jesu mmeleng wa ka .
48006018	Banabeso , mohau wa Morena wa rona Jesu Kreste o be le moya wa lona . Amen !
49001001	Ke le Pauluse , moapostola wa Jesu Kreste ka thato ya Modimo , ke ngolla bahalaledi ba Efese , e leng ba dumetseng ho Jesu Kreste , ke re :
49001002	A le ke le newe mohau le kgotso ke Modimo , Ntata rona , le ke Morena Jesu Kreste !
49001003	Ho bokwe Modimo , Ntata Morena wa rona Jesu Kreste , o re hlohonolofaditseng ka mahlohonolo wohle a Moya , mahodimong , ho Kreste ;
49001004	kamoo o re kgethetseng ho yena kateng , ha o ne o eso ho thee lefatshe , hore re tle re halalele , mme re hloke sekodi pela wona .
49001005	Hobane leratong la wona , o ne o rere pele ho re bea bana ba wona , ka Jesu Kreste , ka ketso ya boithatelo ba wona ,
49001006	e tle e be thoriso ya kganya ya mohau wa wona oo o re hauhetseng ka wona ho Maratuwa wa wona .
49001007	Ke ka ho yena re nang le topollo ka madi a hae , ke ho re , tshwarelo ya ditshito , ka monono wa mohau wa hae ,
49001008	oo Modimo o re atiseditseng wona ka bohlale bohle le ka kelello yohle ;
49001009	wa re tsebisa sephiri sa thato ya wona ka boithatelo ba wona , kamoo o neng o itherele kateng ;
49001010	hore , etlere nako tse beilweng ke wona ha di se di phethehile , o tle o bokellele tsohle ho Kreste , leha e le tse lehodimong , leha e le tse lefatsheng .
49001011	Hape , ke ka ho Kreste re entsweng lefa la wona , kamoo re neng re rerelwe hona pele kateng , ka morero wa ya sebetsang dintho tsohle ka phehello ya thato ya hae ;
49001012	re tle re be thoriso ya kganya ya hae , rona ba tshepileng Kreste pele .
49001013	Ke yena eo le lona le leng ho yena , lona ba utlwileng lentswe la nnete e leng Evangeli ya pholoho ya lona ; eo hape , ha le se le dumetse ho yena , le tshwailweng ke Moya o Halalelang , o baletsweng batho ;
49001014	e leng wona tebeletso ya lefa la rona , ho tle ho lopollwe bao Modimo o ithuetseng bona , e be thoriso ya kganya ya wona .
49001015	Ka baka leo , haesale ke utlwa le nna tumelo ya lona ho Morena Jesu , le lerato la lona ho bahalaledi bohle ,
49001016	ha ke lese ho leboha ka lona , ke ntse ke le hopola merapelong ya ka ,
49001017	hore Modimo wa Morena wa rona Jesu Kreste , Ntate wa kganya , o le nee moya wa bohlale le wa tshenolo tsebong ya wona ;
49001018	o edise mahlo a dipelo tsa lona , le tle le tsebe tshepo e leng teng pitsong ya wona le monono wa kganya ya lefa la wona hara bahalaledi ;
49001019	le tsebe le boholo bo sa lekanngweng ba matla a wona ho rona ba dumetseng , ka tshebetso ya matla a wona a sa sitweng ke letho ;
49001020	ao o sebeditseng ka wona ho Kreste , ha o mo tsosa bafung , wa ba wa mo dudisa letsohong le letona la wona , mahodimong ,
49001021	kahodima boholo bohle , le puso yohle , le matla wohle , le borena bohle , le mabitso wohle a ka bitswang , e seng lefatsheng lena feela , empa e leng le ho le tlang ho tla .
49001022	Mme o beile dintho tsohle katlasa maoto a hae , a ba a mo nea Kereke , e tle e be yena hlooho dinthong tsohle .
49001023	Kereke e leng mmele wa hae , le phetheho ya ya phethang ntho tsohle ho bohle .
49002001	O le tsositse jwalo le lona le neng le shwele melatong ya lona le dibeng tsa lona ;
49002002	tseo kgale le neng le itsamaela ho tsona ka mokgwa wa lefatshe lena , ha le ne le sa buswa ke morena ya busang matla a sebaka , e leng moya o sebetsang jwale baneng ba ho se dumele .
49002003	Le rona bohle , pele , re ne re tsamaya le bona ditakatsong tsa nama ya rona , re ntse re etsa ho ratwang ke nama le ke mehopolo ya rona ; mme ka ho hlaha ha rona re ne re le bana ba bohale , jwaloka ba bang .
49002004	Empa Modimo , kaha e le morui wa mohau , ka baka la lerato le leholo leo o re ratileng ka lona ,
49002005	ha re ne re itjhweletse melatong ya rona , o re pholositse hammoho ho Kreste ( hobane le bolokehile ke mohau ) ,
49002006	mme o re tsositse hammoho , wa ba wa re dudisa hammoho mahodimong , ho Jesu Kreste ;
49002007	hore mehleng e tlang , o tle o bonahatse monono o fetisang wa mohau wa wona , ka lereko leo o re etseditseng lona ho Jesu Kreste .
49002008	Hobane le bolokehile ke mohau , ka tumelo ; ha ho tswe ho lona , ke mpho ya Modimo :
49002009	hase ka mesebetsi , ho tle ho se ka ha eba motho ya ithorisang .
49002010	Hobane re mosebetsi wa wona , re bopetswe ho Jesu Kreste mesebetsi e molemo , eo Modimo o e lokisitseng pele , re tle re itsamaele ho yona .
49002011	Ka baka leo , le ke le hopole hobane lona bao pele le neng le le baditjhaba ka nama , le neng le bitswa maqai ke ba bitswang babolli ka lebollo le etswang nameng ka matsoho ;
49002012	mehleng eo , le ne le le kantle ho Kreste , le ne le kgaohane le setjhaba sa Iseraele , le ne le se na kabelo dilekaneng tsa pallo , le se na tshepo , le se na Modimo lefatsheng .
49002013	Empa jwale , ha le le ho Jesu Kreste , lona bao le neng le le hole kgale , le atameditswe ke madi a Kreste .
49002014	Hobane ke yena kgotso ya rona , e leng yena ya entseng ditjhaba tse pedi setjhaba se le seng , mme o rapaladitse lerako le neng le di kgaohantse .
49002015	O fedisitse ka nameng ya hae sebaka sa hloyano , e leng molao wa ditaelo tse laelwang ; hore ba babedi a ba fetole ka ho yena motho a le mong , e motjha , ka ho etsa kgotso ;
49002016	mme a busetse hammoho ho Modimo ba bang le ba bang , e le mmele o le mong , ka sefapano sa hae , ha a bolaile hloyano ka sona .
49002017	Mme ha a tlile , o boletse kgotso ho lona le neng le le hole , le ho ba neng ba le haufi ;
49002018	hobane ke ka yena re nang le katamelo ba babedi ho Ntate , ka Moya o le mong .
49002019	Mme jwale , ha le sa le basele , leha e le bajaki , empa le se le le ba motse o le mong le bahalaledi , mme le ba ntlo ya Modimo ,
49002020	le mohaho o theilweng hodima motheo wa baapostola le wa baporofeta , oo Jesu Kreste e leng yena lejwe la ntlha la wona ;
49002021	eo mohaho wohle o theilweng hodima hae , o kopaneng ka nqa tsohle , mme o ntse o hola ho ba tempele e kgethehileng Moreneng .
49002022	Le lona le hahilwe hammoho ho yena , ho ba ntlo ya Modimo Moyeng .
49003001	Ke ka baka leo ke le ngollang , nna , Pauluse , ke leng moholehuwa wa Jesu Kreste ka baka la lona baditjhaba ,
49003002	ha le fela le utlwile kabelo ya mohau wa Modimo eo ke e neetsweng bakeng sa lona .
49003003	Sephiri seo ke se tsebisitswe ka tshenolo , jwalokaha ke sa tswa le ngolla ka mantswe a se makae ;
49003004	kamoo le ka lemohang kateng , ha le bala teng , kutlwisiso eo ke nang le yona ya sephiri sa Kreste .
49003005	Sephiri seo ha se a ka sa senolelwa bana ba batho melokong e fetileng , jwalokaha se tswa senolwa mehleng ena ke Moya ho baapostola ba hae ba halalelang , le ho baporofeta ;
49003006	e leng hore baditjhaba ke majalefa le Baiseraele , ke mmele o le mong le bona , ba na le kabelo hammoho pallong ho Jesu Kreste , ka Evangeli ;
49003007	eo ke entsweng mohlanka wa yona , ka neo ya mohau wa Modimo , oo ke o neilweng ka tshebetso ya matla a wona .
49003008	Mohau oo o neilwe nna , ke leng e monyenyane ho bahalaledi bohle , wa hore ke bolele hara baditjhaba monono o sa fihlelweng wa Kreste ,
49003009	mme ke pepese pela bohle ditaba tsa sephiri seo , se neng se patilwe , mehla ya bohloleho e eso ho qale , ka ho Modimo o hlodileng dintho tsohle ;
49003010	hore jwale bohlale ba Modimo , bo leng bongata mekgweng ya jona , bo bonahale ka kereke , ho baholo le ho mebuso mahodimong ,
49003011	ka morero oo o o entseng ho hloleheng , mme ke hona o tswang ho o phetha ka Jesu Kreste , Morena wa rona ;
49003012	eo re dumeletsweng ka yena ho atamela ho Modimo ka tshepo , ka tumelo eo re nang le yona ho yena .
49003013	Ke moo ke le rapelang hore le se ke la fediswa pelo ke dihloriso tse ntlhahelang ka baka la lona ; tsona ke thoriso ya lona .
49003014	Ke ka baka leo ke kgumamang pela Ntata Morena wa rona Jesu Kreste ,
49003015	eo leloko le leng le le leng le mahodimong le lefatsheng le bitswang ka yena .
49003016	Ke a rapela hore a le nee , ka monono wa kganya ya hae , hore le tiiswe ka matla mothong wa kahare ke Moya wa hae ,
49003017	Kreste a tle a ahe dipelong tsa lona ka tumelo ;
49003018	e le hore , ha le se le meletse leratong , le theilwe ka ho lona , le be ba ka utlwisisang le bahalaledi bohle bophara ba lona , le bolelele ba lona , le botebo ba lona , le ho phahama ha lona ;
49003019	mme le tsebe lerato la Kreste , le fetisang tsebo yohle , le tle le tlale botlalo bohle ba Modimo .
49003020	Ho yena ya ka tsebang , ka matla a hae a sebetsang ho rona , ho etsa ho fetisang haholo tsohle tseo re ka di qelang le tseo re ka di hopolang ,
49003021	ho yena ho iswe kganya kerekeng , ka baka la Jesu Kreste , kamehla yohle , ka ho sa feleng ! Amen !
49004001	Ke le kgothatsa ke hona , nna ke leng moholehuwa ka baka la Morena , ke re : Tsamayang ka mokgwa o tshwanelang pitso eo le bitsitsweng ka yona ,
49004002	ka boikokobetso bohle , le ka mosa , le ka sebete , le ntse le mamellana ka lerato .
49004003	Le tiye matla ho boloka bonngwe ba moya ka tlamo ya kgotso .
49004004	Mmele o mong , le Moya o mong , jwalokaha le bileditswe tebello e le nngwe ka ho bitswa ha lona .
49004005	Morena o mong , tumelo e nngwe , le kolobetso e nngwe .
49004006	Modimo o mong , e leng Ntata bohle , ya kahodimo ho bohle , ya hara bohle , ya ka ho bohle .
49004007	Empa e mong le e mong ho rona o neilwe mohau ka tekanyo ya neo ya Kreste .
49004008	Ke ka baka leo ho itsweng : Eitse hobane a nyolohele lehodimong , o isitse kgolehong ba holehilweng ba bangata , mme o neile batho dineo .
49004009	Mme ho nyoloha hoo ke ho reng , haese ho re , o ne a theohetse pele dibakeng tse ka tlasetlase tsa lefatshe ?
49004010	Ya neng a theohile , esale yena ya nyolohetseng kahodimo ho mahodimo wohle , a tle a tlale ntho tsohle .
49004011	Mme esale yena ya beileng ba bang baapostola , ba bang baporofeta , ba bang baboledi ba Evangeli , ba bang badisa le baruti ,
49004012	ho phethisisa bahalaledi , ho etsa tshebetso ya bodisa , ho hahisa mmele wa Kreste ;
49004013	re tle re be re finyelle bohle bonngweng ba tumelo le ba tsebo ya Mora wa Modimo , re be re fihlele boholo ba monna ya phethehileng , le tekano ya boemo bo phethehileng ba Kreste ;
49004014	hore re se hlole re eba bana , ba jwaloka mahohodi , ba fetohelang moyeng o mong le o mong wa thuto e ntjha , ka thetso ya batho , le ka mano a bona a ho kgelosa ka bohata ;
49004015	re mpe re etse nnete ka lerato , mme re hole nthong tsohle ho Kreste , eo e leng hlooho ,
49004016	eo mmele wohle o bopehileng hantle , o kopantsweng hammoho , ka dikopano tsohle tse fepang ditho tsohle , o nkang kgolo ho yena , ka matla a abelwang se seng le se seng sa tsona , o tle o hahuwe leratong .
49004017	Jwale , seo ke se bolelang , seo ke se tiisang Moreneng , ke re : Le se hlole le phela jwaloka baditjhaba ba bang , ba yang ka bosawana ba dikelello tsa bona ;
49004018	bao mehopolo ya bona e leng lefifing , mme ba hole le bophelo ba Modimo ke ho se tsebe ho leng ho bona , ka baka la bothata ba dipelo tsa bona .
49004019	Ba timeletswe ke kutlo yohle , ba ineetse bohlola , ba tle ba etse manyala wohle ka takatso e se nang ho kgolwa .
49004020	Empa haele lona , ha le a ka la ithuta Kreste jwalo ;
49004021	ha le fela le mo mametse , mme le rutilwe ho yena kamoo nnete e leng ho Jesu kateng ,
49004022	e leng hore le hlobole , kamoo metsamao ya lona ya pele e neng e le kateng , motho wa kgale , ya bodiswang ke ditakatso tse thetsang ;
49004023	le ho ntjhafala mehopolong ya dipelo tsa lona ,
49004024	le ho apara motho e motjha , ya bopilweng ka setshwantsho sa Modimo , ho lokeng le kgalalelong ya nnete .
49004025	Ka baka leo , le ke le tele leshano , mme e mong le e mong a bolele nnete ho wa habo ; hobane re ditho ba bang tsa ba bang .
49004026	Ekare ha le halefa , le se ke la etsa sebe ; letsatsi le se ke la phirimela bohale ba lona ;
49004027	mme le se ke la nea Diabolose sebaka .
49004028	Ya neng a utswa , a se ke a hlola a utswa , a mpe a ineele ho sebetsa dintho tse molemo ka matsoho a hae , a tle a tsebe ho nea ya hlokang .
49004029	Polelo e dihlong , leha e le nngwe , e se ke ya tswa melomong ya lona ; empa ho tswe e ntle , e lokelang kgahiso , e tle e hlahisetse ba e utlwang molemo .
49004030	Le se ke la swabisa Moya o Halalelang wa Modimo , oo le tshwaetsweng letsatsi la topollo ke wona .
49004031	Tse bohloko tsohle , le bohale , le ho itshena , le komang , le ho seba , le lonya lohle , di falatswe ho lona .
49004032	Le rekolohelane , le hauhelane , le tshwarelane , jwalokaha Modimo le wona o le tshwaretse ka Jesu Kreste .
49005001	Le fele le be baetsisi ba Modimo , kaha le le bana ba ratwang ;
49005002	mme le tsamaye leratong , jwalokaha Kreste le yena a re ratile , mme a ineetse bakeng sa rona , hore e be nyehelo le sehlabelo se monko o monate ho Modimo .
49005003	Empa haele bofebe , le ditshila tsohle , le takatso ya moruo , ho se ke ha bolelwa le mabitso a tsona hara lona , kamoo ho tshwanelang bahalaledi kateng ;
49005004	leha e le taba e dihlong , leha e le ya bowatla , leha e le ya meswaso e mebe , e leng taba tse sa tshwanelang ; ho mpe ho utlwahale diteboho .
49005005	Hobane le a tseba hore mofebi , leha a le mong , le ya ditshila , le ya ratang leruo , e leng motho ya sebeletsang medimo ya bohata , ha ba na kabelo mmusong wa Kreste le Modimo .
49005006	Motho a se ke a le thetsa ka dipolelo tsa lefeela ; hobane ke ka baka la ntho tseo bohale ba Modimo bo tlelang bana ba ho se dumele .
49005007	Ka baka leo , le se ke la ba le taba le bona .
49005008	Hobane kgale le ne le le lefifi , empa jwale le lesedi Moreneng ; tsamayang ke hona jwaloka bana ba lesedi .
49005009	Hobane tholwana ya lesedi ke molemo wohle , le ho loka , le nnete .
49005010	Le qamake se ka kgahlisang Morena ;
49005011	mme le se ke la ba le kabelo mesebetsing e nyopang ya lefifi , le mpe le e nyatse :
49005012	hobane le ho bolelwa tseo ba di etsang sephiring ke taba e hlabisang dihlong .
49005013	Empa ntho tseo tsohle ha di kgalemelwa , di bonahatswa ke lesedi ; hobane hohle ho bonahatswang , ho lesedi .
49005014	Ke ka baka leo ho itsweng : Tsoha , wena morobadi , tloha hara bafu , mme Kreste o tla o bonesetsa .
49005015	Ha ho le jwalo , iponeleng hore le tsamaye ka kelello , e seng jwaloka mawatla , e mpe e be jwaloka ba bohlale .
49005016	Lopollang dinako , hobane mehla e se e le mebe .
49005017	Ka baka leo , le se ke la etsa ka bowatla , le mpe le tsebisise hantle ho ratwang ke Morena .
49005018	Mme le se ke la tahwa ke veine , hobane bohlola bo teng ho yona ; le mpe le tlale Moya .
49005019	Buisanang ka dipesalema , le ka difela , le ka dipina tsa moya , mme le binele Morena , le mo dudueletse ka dipelong tsa lona .
49005020	Le lebohe kamehla Modimo , Ntata rona , ka baka la ntho tsohle , ka lebitso la Jesu Kreste , Morena wa rona .
49005021	Ikokobetseng e mong ho e mong , le ntse le tshaba Kreste .
49005022	Lona basadi , le ikokobetse katlasa banna ba lona , jwalokaha le ikokobetsa ho Morena ;
49005023	hobane monna ke hlooho ya mosadi , jwalokaha Kreste le yena e le hlooho ya kereke , mme ke yena Mmoloki wa mmele wa hae .
49005024	Jwalokaha kereke e ikokobetsa katlasa Kreste , basadi le bona ba ikokobetse ho banna ba bona jwalo nthong tsohle .
49005025	Lona banna , ratang basadi ba lona , jwalokaha Kreste le yena a ratile kereke , mme a iteletse lefu ka baka la yona ;
49005026	hore a tle a e halaletse , ha a se a e ntlafaditse ka hlatsuo ya metsi ka lentswe la hae ,
49005027	a tle a ikemisetse yona pela hae , e le kereke e kganyang , e se nang letheba le letsika , leha e le letho le jwaloka tseo ; e mpe e be e halalelang , e se nang sekodi .
49005028	Ke ka mokgwa o jwalo le bona banna ba tshwanetseng ho rata basadi ba bona jwaloka mmele wa bona . Ya ratang mosadi wa hae , eba o a ithata .
49005029	Hobane ha ho eso ho be motho ya kileng a hloya nama ya hae le ka mohla o le mong ; empa o ye a e fepe , a e baballe , jwalokaha Kreste le yena a etsa kereke .
49005030	Hobane re ditho tsa mmele wa hae .
49005031	Ke ka baka leo ho ngodilweng , ho thwe : Monna o tla tlohela ntatae le mmae , a kgomarele mosadi wa hae , mme ba babedi e tla ba nama e le nngwe feela .
49005032	Sephiri sena se seholo ; empa ke bua ke ntse ke lekanya Kreste le kereke .
49005033	Leha ho le jwalo , e mong le e mong ho lona a fele a rate mosadi wa hae jwalokaha a ithata , mme mosadi yena a hlomphe monna wa hae .
49006001	Bana , utlwang batswadi ba lona Moreneng ; hobane ke ntho e lokileng .
49006002	Hlonepha ntatao le mmao — ke oo molao wa pele o nang le pallo —
49006003	o tle o be le lehlohonolo , mme o phele halelele lefatsheng .
49006004	Mme lona bontata bana , le se ke la halefisa bana ba lona ; le mpe le ba hodise ka ho ba laya le ka ho ba rutela Moreneng .
49006005	Bahlanka , utlwang ka tshabo , le ka thothomelo , le ka tshepeho ya dipelo tsa lona , bao e leng beng ba lona ka nama , jwalokaha le utlwa Kreste .
49006006	Le se ke la ba sebeletsa feela ha ba le tadimile , jwaloka hoja le rata ho kgahlisa batho ; le mpe le etse ho rata ha Modimo , ka pelo ka ho re , le bahlanka ba Kreste ;
49006007	le ba sebeletse ka pelo e ntle , le ntse le sebeletsa Morena , e seng batho ;
49006008	le ntse le tseba hobane e mong le e mong , leha e le ya ruilweng , leha e le ya sa ruwang , o tla newa ke Morena ka tekano ya botle boo a bo entseng .
49006009	Le lona benghadi , le ba etse jwalo , mme le tlohele ho ba sokela , ka ho tseba hobane le wa lona Morena o teng mahodimong , le hobane ha a re letho ka tshobotsi ya motho .
49006010	Qetellong , banabeso , tiyang Moreneng le matleng a hae a sa sitweng ke letho .
49006011	Aparang dihlomo tsohle tsa Modimo , le tle le tsebe ho hlola dihloho tsohle tsa Diabolose .
49006012	Hobane ntwa ya rona ha e lwane le nama le madi , empa e lwana le baholo , le mebuso , le marena a lefifi la lefatshe lena , le meya e bolotsana e sebakeng sa lehodimo .
49006013	Ka baka leo , nkang dihlomo tsohle tsa Modimo , le tle le tsebe ho tiya ka tsatsi le lebe , le ho ema le setse le hlotse tsohle .
49006014	Tiyang ke hona , le ntse le itlamile matheka ka senyepa sa nnete , mme le apere tshireletso ya sefuba , e leng ho loka .
49006015	Maotong a lona , le rwale mafolofolo a Evangeli ya kgotso .
49006016	Kahodima tseo tsohle le tshware thebe ya tumelo eo ka yona le ka tsebang ho tima metsu yohle e tukang ya molotsana .
49006017	Rwalang heleme ya poloko , mme le tshware lerumo la Moya , e leng lentswe la Modimo .
49006018	Le rapele ka Moya kamehla , ka merapelo yohle , le fadimehele teng ka tiisetso yohle , mme le rapelle bahalaledi bohle .
49006019	Le nna le nthapelle , hore ke newe ho bua phatlalatsa , ke tle ke tsebise batho sephiri sa Evangeli ,
49006020	eo ke leng lenqosa la yona , leha ke tlamilwe ka mahlaahlela , hore ke bolele ditaba tsa yona ka matla , jwalokaha ke tshwanetse ho di bolela .
49006021	Mme ka hore le tle le tsebe le lona kamoo ke dutseng kateng , le seo ke se etsang , Tikike , ngwaneso ya ratwang , mohlanka ya tshepehang Moreneng , o tla le tsebisa tsohle .
49006022	Ke ka baka leo ke mo rometseng ho lona , a tle a le tsebise kamoo re dutseng kateng , mme a tshedise dipelo tsa lona .
49006023	Kgotso , le lerato , le tumelo di be le baena , di etswa ho Modimo Ntate le ho Morena Jesu Kreste !
49006024	Mohau o be le bohle ba ratang Morena wa rona Jesu Kreste ka lerato le sa feleng . Amen !
50001001	Re le Pauluse le Timothea , bahlanka ba Jesu Kreste , re ngolla bahalaledi bohle ba Filipi ba leng ho Jesu Kreste , le balebedi , le bahlanka ba kereke , re re :
50001002	Le ke le newe mohau le kgotso ke Modimo , Ntata rona , le ke Morena Jesu Kreste .
50001003	Ke leboha Modimo wa ka kamehla yohle ha ke le hopola ;
50001004	ke ntse ke le rapella bohle kamehla , ka thabo , merapelong yohle eo ke e etsang ,
50001005	kahobane le fela le kgomaretse Evangeli , haesale mohla le qalang ho e utlwa , ho fihlela jwale .
50001006	Ke tshepile hobane ya qadileng mosebetsi o molemo ho lona , o tla fela a o phethe , ho isa tsatsing la Jesu Kreste .
50001007	Ho lokile , ha ke ikutlwa jwalo bakeng sa lona bohle , kahobane , ditlamong tsa ka , le boikarabelong ba ka , le tiisong ya Evangeli , ke na le lona ka pelong ya ka ; hobane bohle le nkile kabelo mohaung hammoho le nna .
50001008	Hobane Modimo ke paki ya ka ya hobane ke le hlolohetswe bohle leratong la Jesu Kreste .
50001009	Mme seo ke se kopang , ke hore lerato la lona le nne le eketsehe kamehla , ka tsebo le ka kelello yohle ;
50001010	le tle le tsebe ho lemoha ditaba tse fetisang ka molemo , le nne le hlweke , mme le se ke la kgoptjwa , letsatsi la Kreste le be le tjhabe ;
50001011	le ntse le tletse ditholwana tsa ho loka , tse behwang ka Jesu Kreste , hore e be kganya le poko ho Modimo .
50001012	Banabeso , ke rata ha le ka tseba hoba tse ntlhahetseng di thusitse haholo ho ntshetsa Evangeli pele .
50001013	Ho tlangwa ha ka ka baka la Kreste ho bile ha tuma hohle tlung ya borena , le ka nqa tsohle tse ding .
50001014	Mme jwale , ba bangata ho bana babo rona Moreneng ba ekeleditswe matla a ho bolela lentswe la Modimo , ba se na tshabo , ka ho kgothahala ke ditlamo tsa ka .
50001015	Ba bang ba fela ba etsa jwalo ka mona le ka kgang ; empa ba bang ba bolela Kreste ka pelo e kgabane .
50001016	Ba bang ba bolela Kreste ka kgang , e seng ka pelo e ntle , ba lekanya hoba ba tla eketsa bohloko ba ditlamo tsa ka .
50001017	Empa ba bang ba etsa ka lerato , ka ho tseba hoba ke beilwe hore ke emele Evangeli .
50001018	Ho nang ? Kreste o ntse a bolelwa ka mekgwa yohle , leha e le ka boiketsiso , leha e le ka nnete ; mme ke thabile ke hona , mme ke ya nne ke thabe .
50001019	Ke tswe ke tseba hobane hoo ho tla mphetohela polokeho ka merapelo ya lona , le ka tshitso ya Moya wa Jesu Kreste ,
50001020	ka tebello e tiyang ya ka , le ka tshepo eo ke nang le yona , ya hoba nke ke ka swabiswa tabeng leha e le nngwe ; ke mpa ke tsebisisa hore , esita le jwale le mehleng yohle , Kreste o tla tlotliswa mmeleng wa ka , leha e le ka ho phela ha ka , leha e le ka ho shwa ha ka .
50001021	Hobane ho nna ho phela ke Kreste , mme ho shwa ke moruo .
50001022	Ha ke tsebe ha ho ka ba molemo ho nna ho phela nameng , le hoba ke tshwanetse ho kgetha ka kae ;
50001023	hobane ke hulwa ka nqa tse pedi ; ke na le takatso ya ho tloha le ho ba le Kreste , hobane ke hona ho leng molemo ka ho fetisisa .
50001024	Empa ka baka la lona , ho fetisang ka molemo ke ha nka nna ka ba nameng .
50001025	Mme hape , ka baka la ho kgolwa ke hoo , ke a tseba hoba ke tla nne ke be teng , ke nne ke dule le lona bohle , le tle le hole , mme le thabe tumelong ;
50001026	hore ho ithorisa ha lona ka nna ho tle ho eketsehe ho Jesu Kreste , ha ke boetse ke le teng ho lona .
50001027	Feela , le itsamaeleng ka mokgwa o tshwanelang Evangeli ya Kreste ; hore leha , nka tla , ka le bona , leha nka ba siyo , ke nne ke utlwe taba tsa lona tsa hore le ntse le eme moyeng o le mong le pelong e le nngwe , le ntse le lwanela hammoho tumelo ya Evangeli ,
50001028	le hona le sa tshohe leha e le tabeng e le nngwe ka baka la bahanyetsi . Bora boo , ho bona ke pontsho ya tshenyeho , empa ho lona ke ya poloko ; mme hoo ho tswa ho Modimo .
50001029	Hobane ka baka la Kreste le neilwe lehlohonolo , e seng feela la ho dumela ho yena , e leng le la ho utlwiswa bohloko ka baka la hae .
50001030	Hobane le dutse ntweng eo le boneng e le ho nna , eo le jwale le sa utlwang hobane e ho nna .
50002001	Ka baka leo , ekare ha tshediso e le teng ho Kreste , ha ho le kgothatso ya lerato , ha ho le kopano ya Moya , ha ho le lereko le mehauhelo ,
50002002	le ke le phethise thabo ya ka , ka ho ba le kgopolo e le nngwe , le lerato le le leng , le moya o le mong , le ho ikutlwa ho le hong feela .
50002003	Le se ke la etsa letho ka kgang , leha e le ka boithoriso ba lefeela , empa e mong le e mong , ka boikokobetso , a lekanye hobane ba bang ba mo fetisa .
50002004	E mong le e mong a se ka a hlokomela tseo e leng tsa hae feela , a mpe a hlokomele le tseo e leng tsa ba bang .
50002005	Le fele le be le pelo e bileng le ho Jesu Kreste ;
50002006	eo leha a ne a ema ka sebopeho sa Modimo , a sa kang a lekanya hobane o a utswa ha a iketsa ya lekangang le Modimo ;
50002007	athe o iphedisitse ka ho nka sebopeho sa mohlanka , ka ho iketsa ya tshwanang le batho .
50002008	Mme ha a hlahile a le jwaloka motho , o ikokobeditse , a iketsa ya utlwang ho isa lefung , e , le lefung la sefapano .
50002009	Ke ka baka leo Modimo o mo phahamisitseng ka ho fetisa , mme o mo neile lebitso le hodima mabitso wohle ;
50002010	hore lebitsong la Jesu , mangwele wohle a ba mahodimong , le lefatsheng , le katlase ho lefatshe , a kgumame ;
50002011	mme maleme wohle a bolele hore Jesu Kreste ke Morena , e be tlotliso ya Modimo Ntate .
50002012	Baratuwa ba ka , jwalokaha le bile le kutlo kamehla , le fele le sebetse polokeho ya lona ka tshabo le ka thothomelo , e seng feela ha ke le ho lona , empa haholoholo leha ke le siyo ;
50002013	hobane Modimo ke wona o sebetsang ka ho lona ho rata le ho etsa , ka boithatelo ba wona .
50002014	Etsang tsohle le sa ngongorehe , le sa dikadike ;
50002015	le tle le hloke sekodi le letheba , le be bana ba Modimo , ba sa nyatseheng hara moloko o senyehileng , o kgopo , oo le kganyang hara wona jwaloka masedi lefatsheng , le ntse le phahamisitse lentswe la bophelo ;
50002016	ke tle ke tsebe ho ithorisa ka letsatsi la Kreste , ka hore ha ke a ka ka mathela lefeela , leha e le ho sebeletsa lefeela .
50002017	Ekasita leha madi a ka a ka tshelwa sehlabelong le kananelong ya tumelo ya lona , teng nka thaba , ka thaba le lona bohle .
50002018	Le lona , le thabele hona hoo , le thabe le nna .
50002019	Ke tshepile ho Morena Jesu hobane ke tla phakisa ke le romele Timothea , ke tle ke kgothahale , ha ke utlwa kamoo taba tsa lona di dutseng kateng .
50002020	Hobane ha ke na e mong eo pelo ya hae e tshwanang le ya ka jwaloka yena , leha e le ya hlokomelang taba tsa lona ka sebele jwaloka yena .
50002021	Hobane bohle ba ipatlela tsa bona , e seng tsa Jesu Kreste .
50002022	Empa yena , le tseba diketso tsa hae , kamoo a ntshebeleditseng Evangeling kateng , jwoloka ngwana ha a sebeletsa ntatae .
50002023	Ke yena eo jwale ke tshepileng ho mo romela ho lona , ha ke se ke bone tseo ke leng hara tsona hore na di feletse kae .
50002024	Hape , ke kgolwa Moreneng hoba le nna ke tla tla kapele ho lona .
50002025	Empa ke lekantse hobane e ka kgona ke le romele Epafrodite , ngwaneso le motlatsi wa ka mosebetsing le hlabanong , lenqosa la lona le ho nna , le mmaballi wa ka bohloking .
50002026	Hobane o ne a le hlolohetswe haholo bohle , mme o ne a belaela haholo kahobane le utlwile ho kula ha hae .
50002027	O fela a kile a kula , a batla a eshwa ; empa Modimo o mo hauhetse , e seng yena a nnotshi , empa le nna , hore ke tle ke se ke ka imelwa ke mahlomola a kallanang .
50002028	Ke phakisitse ka mo romela ho lona ke hona , hore , ha le boela le mmona , le ke le thabe , mme le nna ke lese ho hlomoha .
50002029	Le fele le mo amohele Moreneng ka thabo yohle , mme le hlomphe batho ba jwalo .
50002030	Hobane o kile a atamela lefu ka baka la mosebetsi wa Kreste , a tedile ho phela ha hae , a tle a tlatse tseo le neng le sitwa ho nketsetsa tsona .
50003001	Haele ka ho hong , banabeso , le ithabele Moreneng . Ha ke kgathale ke ho le ngolla ditaba di le ding , mme ke ntho e le tiisang .
50003002	Tshabang dintja ; tshabang basebetsi ba babe ; tshabang lebollo la bohata ;
50003003	hobane ke rona re leng lebollo la nnete , bao re sebeletsang Modimo moyeng , bao re ithorisetsang ho Jesu Kreste , bao re sa tshepeng nama .
50003004	E seng hore le nna nka hloka seo nka ithorisetsang ka sona le nameng . Ekare ha e mong a lekanya hoba o na le sebaka sa ho ithorisetsa nameng , haholo ka nna eo .
50003005	Ke boloditswe ka letsatsi la boroba meno e le mmedi , ke wa mofuta wa Iseraele , wa leloko la Benjamine , ke Moheberu wa Baheberu ; ka nqa ya molao ke mofarisi .
50003006	Haele ka tjheseho ke nna ya hlorisitseng kereke ; haele ka ho loka ha molao , ke ne ke se na ho nyatsuwa .
50003007	Empa tse neng di le moruo ho nna , ke di entse tshenyehelo ka baka la Kreste .
50003008	Ke fela ke lekanya hoba ntho tsohle ke tshenyehelo , ha di ka bapiswa le boholo ba ho tseba Jesu Kreste , Morena wa ka , eo ke lahlileng tsohle ka baka la hae , mme ke di etsa dithole , ke tle ke rue Kreste ;
50003009	mme ke fumanwe ho yena ke ena le ho loka , e seng ha molao , empa e le ho leng ka ho dumela ho Kreste , ke ho re , ho loka ho tswang ho Modimo ka tumelo ;
50003010	ke tle ke tsebe Jesu Kreste , le matla a tsoho ya hae , le ho kopana le yena mahlomoleng a hae , ke tle ke tshwane le yena lefung la hae ;
50003011	hore mohlomong le nna nke ke fihlele tsoho ya bafu .
50003012	E seng hore ke se ke nkile moputso , leha e le hore ke se ke phethehile ; empa ke ntse ke phalla hore ke tle ke hape seo Kreste le yena a nkgapetseng sona .
50003013	Banabeso , haele nna , ha ke itekanye hore ke se ke se hapile ;
50003014	empa ke etsa ho le hong feela : ke lebala tse kamorao , mme ke hahamalla ho tse kapele ; ke mathela moo ho lekantsweng teng , e leng pheo eo re e biletswang hodimo ke Modimo , ka Jesu Kreste .
50003015	Ka baka leo , rona bohle ba phethehileng , a re ke re ikutlweng jwalo ; mme ha le ena le boikutlo bosele nthong e nngwe , le hona Modimo o tla le senolela hona .
50003016	Empa haele moo re setseng re fihletse teng , re ke re tsamaye ka molao o le mong .
50003017	Banabeso bohle hammoho le be baetsisi ba ka , mme le ele hloko ba tsamayang ka mehlala eo re le etseditseng yona .
50003018	Hobane ba bangata bao ke seng ke ba boletse ho lona hangata , le jwale ke sa ba bolela ka ho lla , ba tsamaya e le dira ho sefapano sa Kreste ;
50003019	bao qetello ya bona e leng timelo , bao modimo wa bona e leng mpa , ba itlotlisang ka dihlong tsa bona , ba hopotseng dintho tsa lefatshe feela .
50003020	Empa wa rona motse o mahodimong , e leng oo hape re lebeletseng ho kgutla teng ha Mmoloki Jesu Kreste , Morena ;
50003021	ya tlang ho fetola mmele ya rona e nyatsehang , ho e etsa sebopeho se le seng le mmele wa hae o kganyang , ka tshebetso eo a ka tsebang ka yona le ho ipeela dintho tsohle katlasa hae .
50004001	Ka baka leo , bana beso ba ratwang , ba hlolohelwang haholo , lona bao le leng thabo ya ka , le moqhaka wa ka , ha le ke le tiye jwalo Moreneng , baratuwa .
50004002	Ke kgothatsa Efodia , ke kgothatsa Sintike , hore ba be le pelo e le nngwe Moreneng .
50004003	Le wena , molekanaka wa sebele jokong , ke a o rapela , ke re , o thuse basadi bao ba ntlatsitseng Evangeling , ba ena le Klemense , le bantshebedisi ba bang , bao mabitso a bona a ngodilweng bukeng ya bophelo .
50004004	Ithabeleng Moreneng kamehla ; ke boela ke rialo , ke re : Ithabeleng .
50004005	Mosa wa lona o tsejwe ke batho bohle . Morena o haufi .
50004006	Le se ke la belaella letho ; empa nthong tsohle seo le se batlang , le ke le se tsebise Modimo ka thapelo le ka kopo e nang le teboho .
50004007	Mme kgotso ya Modimo , e fetisang kutlwisiso yohle , e tla boloka dipelo tsa lona le mehopolo ya lona ho Jesu Kreste .
50004008	Haele ka ho hong , banabeso , tsohle tseo e leng tsa nnete , tsohle tse hlomphehang , tsohle tse lokileng , tsohle tse hlwekileng , tsohle tse ratehang , tsohle tse botumo bo botle , tsohle tseo bokgabane bo bong le poko e nngwe e leng teng ho tsona , le ke le hopole tsona .
50004009	Tseo le ithutileng tsona la di amohela , la di utlwa , la di bona ho nna , etsang tsona ; mme Modimo wa kgotso o tla ba le lona .
50004010	Ke thabile haholo Moreneng , kahobane jwale le boetse le nkgopotse ; athe le ne le fela le hopotse , empa le ne le hloka sebaka .
50004011	Ha ke bolele ka baka la ho hloka ; hobane ke ithutile ho kgolwa ditabeng dife le dife tseo ke leng ho tsona .
50004012	Ke tseba ho kokobetswa , ke tseba le ho atelwa ke dintho ; kahohle le nthong tsohle , ke ithutile ho kgora le ho lapa , ho ba naleng le ho ba bofumeng .
50004013	Nka etsa tsohle ka Kreste ya mphang matla .
50004014	Leha ho le jwalo , le entse hantle , ha le nthusitse bohloking ba ka .
50004015	Le a tseba le lona , Bafilipi , hoba , enere ha ke tswa Masedonia , ha ke qala ho le bolella Evangeli , ha ho a ka ha eba le kereke e nneileng letho le ka bitswang mpho , leha e le kamohelo , haese lona le nnotshi .
50004016	Esitile leha ke le Thesalonika , le nthometse hang le habedi seo ke neng ke se hloka .
50004017	Hase hoba ke batla dimpho , empa ke batla ditholwana tse ka le atelang ho le ruisa .
50004018	Ke fela ke amohetse tsohle , mme ke atetswe haholo ; ho tletse ho nna , ka ho nka ho Epafrodite tse tswang ho lona , tseo e leng monkgo o monate le sehlabelo se amohetsweng ke Modimo , se o kgahlisang .
50004019	Mme Modimo wa ka o tla le tlatsetsa ka tsohle tseo le di hlokang , ka monono wa wona , kganyeng , ka Jesu Kreste .
50004020	Jwale , ho Modimo , Ntata rona , e be kganya ka ho sa feleng . Amen !
50004021	Ntumedisetseng bahalaledi bohle ba leng ho Jesu Kreste . Baena ba nang le nna ba le dumedisa .
50004022	Bahalaledi bohle ba le dumedisa , empa haholo bao e leng ba ntlo ya Sesare .
50004023	Mohau wa Morena wa rona Jesu Kreste o be le lona bohle . Amen !
51001001	Ke le Pauluse , moapostola wa Jesu Kreste ka thato ya Modimo , ke ena le Timothea , ngwaneso ,
51001002	ke ngolla baena ba leng ho Jesu Kreste , bahalaledi le badumedi ba Kolose , ke re : Le ke le newe mohau le kgotso ke Modimo , Ntata rona , le ke Morena Jesu Kreste .
51001003	Re leboha Modimo , Ntata Morena wa rona Jesu Kreste , merapelong eo re sa phetseng ho le rapella ka yona ;
51001004	re ntse re utlwa tumelo ya lona ho Jesu Kreste , le lerato la lona ho bahalaledi bohle ,
51001005	ka baka la tshepo eo le e beetsweng mahodimong , eo le e utlwileng pele ka lentswe la nnete la Evangeli
51001006	e fihlileng ha heno , jwalokaha e fihlile lefatsheng lohle , moo e ntseng e beha ditholwana , jwalokaha e etsa hara lona haesale mohla le e utlwileng , le tsebileng mohau wa Modimo kannete ;
51001007	jwalokaha le rutilwe ke Epafrase , moratuwa le mong ka rona tshebeletsong , le mohlanka ya tshepehang wa Kreste hara lona ;
51001008	e leng yena hape ya re tsebisitseng lerato leo le nang le lona ka Moya .
51001009	Ka baka leo , le rona , haesale mohla re utlwang hoo , ha re phetse ho le rapella , le ho le kopela hore le tlale tsebo ya thato ya wona , ka bohlale bohle , le kelello yohle ya Moya ;
51001010	le tle le tsamaye ka mokgwa o tshwanelang Morena , le mo kgahlise kahohle , le behe ditholwana mesebetsing e metle yohle , le ntse le hola tsebong ya Modimo ;
51001011	le ntse le tiile ka nqa tsohle ka matla a wona a kganyang , ho ba le mamello nthong tsohle le sebete se selelele ka thabo ;
51001012	le ntse le leboha Ntate ya re entseng ba loketsweng ke ho ba le kabelo lefeng la bahalaledi leseding ;
51001013	mme o re ntshitse matleng a lefifi , wa re falletsa mmusong wa Mora wa wona ya ratwang ;
51001014	eo re nang le topollo ka madi a hae , e leng tshwarelo ya dibe .
51001015	Ke yena e leng setshwantsho sa Modimo o sa bonweng , letsibolo la tsohle tse hlodilweng .
51001016	Hobane ka ho yena ho hlodilwe tsohle tse mahodimong le tse lefatsheng , tse bonwang le tse sa bonweng , leha e le diterone , leha e le marena , leha e le dihlooho , leha e le mebuso ; tsohle di hlodilwe ka yena , mme di hloletswe yena .
51001017	Ke yena ya leng kapele ho dintho tsohle , mme tsohle di eme ka yena .
51001018	Hape , ke yena hlooho ya mmele , ya kereke , qalo le letsibolo ho bafu , a tle a be le tulo ya pele nthong tsohle .
51001019	Hobane botlalo kaofela bo ratile ho ikahela ka ho yena ;
51001020	le ho busetsa dintho tsohle kgotsong ya Modimo ka yena , leha e le tse lefatsheng , leha e le tse mahodimong , kahobane e le yena ya entseng kgotso ka madi a sefapano sa hae .
51001021	Le lona , le neng le le hole pele , le neng le sa le dira ka mehopolo le ka mesebetsi e mebe ,
51001022	jwale o le buseditse kgotsong ka mmele wa nama ya hae , ka lefu la hae , a tle a le hlahise pela wona le halalela , le se na letheba le molato ;
51001023	ha le fela le tiya tumelong , le theilwe teng , le sa sisinyehe , mme le sa lahle tshepo ya Evangeli eo le e utlwileng , e leng yona e boleletsweng babopuwa bohle ba tlasa lehodimo ; eo nna , Pauluse , ke entsweng mohlanka wa yona .
51001024	Jwale , ke thabela mahloko a ntlhahelang ka baka la lona , mme ke phethisisa nameng ya ka ho setseng ha mahlomola a Kreste , ka baka la mmele wa hae , e leng kereke .
51001025	Ke entswe mohlanka wa yona , ka kabelo eo Modimo o nkabetseng yona bakeng sa lona , ya ho isa lentswe la Modimo kahohle ,
51001026	e leng sephiri se nnileng sa patwa mehleng yohle le melokong yohle , empa jwale se pepeseditswe bahalaledi ba wona ;
51001027	bao Modimo o ratileng ho ba tsebisa monono wa kganya ya sephiri seo hara baditjhaba , e leng hoba Kreste o ho lona , yena e leng tshepo ya kganya .
51001028	Ke yena eo re mmolelang , re ntse re tsosa batho bohle , mme re ruta batho bohle bohlale bohle , re tle re hlahise batho bohle pela Modimo , e le baphethehi ka ho Jesu Kreste .
51001029	Ke seo ke se sebetsang , ke ntse ke lwana ka tshebetso ya hae e sebetsang ka ho nna ka matla .
51002001	Hobane ke rata ha le ka tseba ntwa e kgolo eo ke e lwanelang lona , le ba Laodisia , le bohle ba sa kang ba bona sefahleho sa ka nameng ,
51002002	dipolelo tsa bona di tle di tshediswe , mme ha ba tlamahanngwa hammoho ka lerato , ba fihlele monono wohle wa kelello e tletseng , ba tle ba utlwisise sephiri sa Modimo e leng Kreste ,
51002003	eo matlotlo kaofela a bohlale le a tsebo a patilweng ka ho yena .
51002004	Ke le bolella hona hore motho a se ke a le thetsa ka dipolelo tseo e kang di na le ho tshepeha .
51002005	Hobane , leha ke le siyo ka nama , ka moya ke na le lona , ke ntse ke thaba , ke boha ho lokisa ha lona , le ho tiya ha tumelo ya lona ho Kreste .
51002006	Mme jwalokaha le amohetse Morena Jesu Kreste , le fele le tsamaye jwalo ho yena ;
51002007	le ntse le tebisa metso ho yena , le thewa ka ho yena , le tiya tumelong , jwalokaha le rutilwe , le ntse le tletse teboho .
51002008	Itebeleng , motho a se ke a le hulanya ka bohlale ba batho le ka mashano a lefeela , ka ho ya ka dithuto tseo batho ba neanang tsona , ka ho latela ditaba tsa qalo tsa lefatshe , e seng Kreste .
51002009	Hobane botlalo kaofela ba bomodimo bo ahile ho yena ka mmele .
51002010	Ka ho yena le tlala tsohle , e le hlooho ya borena bohle le ya mebuso yohle .
51002011	Le hona le bolotse ka ho yena ka lebollo le sa etswang ka letsoho , e leng ho hlobola mmele wa nama , ka lebollo la Kreste .
51002012	Le patilwe le yena kolobetsong , moo le tsositsweng le yena ka ho dumela matla a Modimo o mo tsositseng bafung .
51002013	Eitse ha le ne le sa ntse le itjhweletse dibeng tsa lona le ho se bolleng ha nama ya lona , o le phedisitse hammoho le yena , ka ho le tshwarela ditlolo tsohle ;
51002014	o hlakotse lengolo la molato la melao e neng e re qosa , mme o le fedisitse ka ho le kgokgothella sefapanong .
51002015	Wa hlobodisa le marena le mebuso , wa e pepesa pontsheng ha Jesu a se a o hlotse sefapanong seo .
51002016	Ka baka leo , motho a se ke a le nyatsa tabeng ya ho ja le ya ho nwa , leha e le tabeng ya mekete , le ya dikgwedi tse ntjha , le ya disabatha ,
51002017	tseo e leng seriti sa tse tlang ho tla , empa mmele wa tsona ke Kreste .
51002018	Motho a se ke a le hlokisa moputso ka ho rata ha hae , ka taba tse kang boikokobetso , le tshebeletso ya mangeloi , a ikenya ho tseo a sa kang a di bona , ke ho ikgohomosetsa lefeela ka kutlo ya hae ya nama ,
51002019	a sa itshwarelle ka hlooho , eo mmele wohle , ha o ntse o fepjwa , mme o teanngwa hammoho ka dikopano tsa manonyello , o holang ka kgolo ya Modimo .
51002020	Ha le fela le shwele le Kreste ka nqa ya ditaba tsa qalo tsa lefatshe , ana le sa bofellwang ka mekgwa , jwaloka hola le sa phela lefatsheng ,
51002021	ha ho thwe : O se ke wa ja ; o se ke wa latswa ; o se ke wa ama ?
51002022	Tseo tsohle ke tse isang ho boleng ; di lateletse melao le dithuto tsa batho ;
51002023	di na le botumo ba bohlale ba hore ke ho sebeletsa Modimo ka ho itlama , le ka ho ikokobetsa , le ka ho se hauhele mmele , athe ke tsa lefeela , hobane ke ho kgorisa nama feela .
51003001	Jwale , ha le tsohile le Kreste , batlang dintho tse hodimo , moo Kreste a dutseng letsohong le letona la Modimo .
51003002	Hopolang dintho tse hodimo , e seng tse lefatsheng .
51003003	Hobane le shwele , mme bophelo ba lona bo patilwe le Kreste ho Modimo .
51003004	Mme Kreste , e leng bophelo ba lona , mohla a hlahang , le lona le tla hlaha le yena kganyeng .
51003005	Le bolaye ke hona ditho tsa lona tse leng lefatsheng , ke ho re , bofebe , le ditshila , le maikutlo a mabe , le ditakatso tse mpe , le takatso ya moruo , e leng ho sebeletsa modimo wa bohata .
51003006	Ke ka baka la ntho tseo bohale ba Modimo bo tlang hodima bana ba ho se dumele .
51003007	Ke tseo le lona le neng le tsamaya ho tsona pele , ha le ne le sa phela ka tsona .
51003008	Empa jwale , lahlang le lona , ntho tseo kaofela , e leng bohale , le ho itshena , le lonya , le dinyefolo ; mme polelo e dihlong e se ke ya tswa melomong ya lona .
51003009	Le se ke la thetsana ka mashano ; le hlobole motho wa kgale le diketso tsa hae ;
51003010	mme le apare motho e motjha , ya ntjhafallang tsebong ka setshwantsho sa ya mmopileng .
51003011	Mona , ha ho Mogerike , leha e le Mojuda , leha e le lebollo , leha e le boqai , leha e le mobarebare , leha e le Moskitha , leha e le ya ruilweng , leha e le ya sa ruwang ; empa Kreste e le ntho tsohle , le ho bohle .
51003012	Le apare ke hona , kaha le le bakgethwa ba Modimo , ba halalelang , ba ratwang , maikutlo a mohau , a molemo , a boikokobetso , a bonolo , a mamello .
51003013	Le mamellane , le rekolohelane , mme ekare ha e mong a ena le komang le e mong jwalokaha Kreste a le hauhetse , etsang jwalo le lona .
51003014	Kahodima tseo tsohle le apare lerato , e leng tlamo ya phetheho .
51003015	Mme kgotso ya Modimo , eo le e biletswang ho ba mmele o le mong , e buse pelong tsa lona ; hape le be le teboho .
51003016	Lentswe la Kreste le ikahele ho lona ka moeno , ho le hlahisetsa bohlale bohle ; le nne le rutane , mme le kgothatsane ka dipesalema , le dithoko , le difela tsa moya , le ntse le binela Morena ka dipelo tsa lona , ka bokgabane .
51003017	Mme seo le se etsang , leha e ka ba eng le eng , ka ho bua , kapa ka ho sebetsa , le etse tsohle ka lebitso la Morena Jesu , le ntse le leboha ka yena Modimo Ntate .
51003018	Basadi , ikokobetseng katlase ho banna ba lona , jwalokaha ho tshwaneleha Moreneng .
51003019	Banna , ratang basadi ba lona , mme le se ke la ba halefela .
51003020	Bana , utlwang batswadi ba lona nthong tsohle ; hobane ke taba e kgahlisang Morena .
51003021	Bontata bana , se halefiseng bana ba lona , ba tle ba se ke ba nyahama dipelo .
51003022	Bahlanka , utlwang nthong tsohle bao e leng benghadi ba lona ka nama , le se ke la ba sebeletsa feela ha ba le tadimile , jwaloka hoja le rata ho kgahlisa batho , e mpe e be ka pelo e kgabane , ka ho tshaba Modimo .
51003023	Mme seo le se etsang , leha e ka ba eng le eng , le se etse ka pelo e ratang jwaloka hoja le etsetsa Morena , e seng batho ;
51003024	le tswe le tseba hobane le tla fuwa ke Morena moputso wa lefa ; le sebeletsa Kreste Morena .
51003025	Ya etsang bokgopo , o tla jara bokgopo boo a bo entseng ; hape Modimo ha o ahlole ka tshobotsi ya batho .
51004001	Benghadi , etsetsang bahlanka ba lona ka ho loka le ka tshwanelo , le ntse le tseba hobane le lona le na le morena mahodimong .
51004002	Tiisetsang thapelong , mme le e fadimehele ka teboho .
51004003	Le hona , bohle hammoho , le re rapelleng , hore Modimo o re bulele monyako wa lentswe , re tle re bolele sephiri sa Kreste , seo ke leng motlamuwa ka baka le sona ;
51004004	ke tle ke se pepese ka mokgwa oo ke tshwanetseng ho se bolela ka wona .
51004005	Tsamayang ka bohlale pela ba kantle , le ntse le lopolla dinako .
51004006	Le polelo tsa lona e be tse molemo kamehla , tse nokilweng ka letswai , le tle le tsebe kamoo le tshwanetseng ho araba e mong le e mong kateng .
51004007	Tikike , ngwaneso ya ratehang , mohlanka ya tshepehang , mong ka nna tshebeletsong ya Morena , o tla le tsebisa kahohle kamoo taba tsa ka di dutseng kateng .
51004008	Ke mo rometse ho lona ka hona hoo , hore a tle a tsebe kamoo taba tsa lona di dutseng kateng , mme a tshedise dipelo tsa lona .
51004009	O na le Onesima , ngwaneso ya tshepehang , ya ratehang , e leng e mong wa lona ; ba tla le phetela tsohle tsa kwano .
51004010	Aristarke , ya tlamilweng le nna , o a le dumedisa ; le motswala wa Barnabase , Mareka , eo le etseditsweng taelo ka baka la hae ; ekare ha a etla ho lona , mo amoheleng .
51004011	Jesu , ya bitswang Juste , le yena o a le dumedisa . Ho ba lebollo , ke bona ba nnotshi ba ntshebedisang mmusong wa Modimo , mme ba bile tshediso ho nna .
51004012	Epafrase wa ha heno , mohlanka wa Kreste , o a le dumedisa ; o ntse a le lwanela kamehla merapelong ya hae , hore le ke le eme le phethehile , mme le kgodise ka ho etsa ho rata hohle ha Modimo .
51004013	Le nna ke paka hoba o fela a le tjhesehela haholo , le ba Laodisea , le ba Hierapolise .
51004014	Luka , ngaka e ratwang , le Demase , ba le dumedisa .
51004015	Dumedisang baena ba Laodisea , le Nimfase , le kereke e ka tlung ya hae .
51004016	Etlere ha lengolo lena le badilwe ha heno , le bone hore le balwe le kerekeng ya Laodisea ; mme le lona le bale le tswang Laodisea .
51004017	E reng ho Arkipe : Tadima tshebetso eo o e abetsweng ke Morena , o tle o e phethe .
51004018	Nna , Pauluse , ke le dumedisa mona ka letsoho la ka . Hopolang ditlamo tsa ka . Mohau o be le lona . Amen !
52001001	Ke le Pauluse , ke ena le Silfane le Timothea , ke ngolla kereke ya Bathesalonika , e leng ho Modimo Ntate , le ho Morena wa rona Jesu Kreste , ke re : A le ke le newe mohau le kgotso ke Modimo , Ntata rona , le ke Morena Jesu Kreste !
52001002	Re leboha Modimo kamehla ka baka la lona bohle , re ntse re le hopotse merapelong ya rona .
52001003	Ha re lese ho hopola ho sebetsa ha tumelo ya lona le phehello ya lerato la lona , le tiisetso ya tshepo ya lona ho Morena Jesu Kreste , pela Modimo , Ntata rona ;
52001004	re tswe re tseba , banabeso ba ratwang ke Modimo , ho kgethwa ha lona .
52001005	Hobane Evangeli ya rona ha e a ka ya tla ho lona ka dipolelo feela , empa e tlile le ka matla , ka Moya o Halalelang , le ka kgodiso e kgolo , jwalokaha le tseba seo re bileng sona ha heno , ka baka la lona .
52001006	Le lona le fetohile baetsisi ba rona le ba Morena , ka ho amohela lentswe , hara matshwenyeho a maholo , ka thabo ya Moya o Halalelang ;
52001007	la ba la fetoha ba etsetsang bohle ba dumetseng Masedonia le Akaea mehlala .
52001008	Hobane lentswe la Morena ha le tloha ha heno , le dumaetse , e seng Masedonia le Akaea feela , empa tumelo ya lona ho Modimo e hasane kahohle , ya eba ntho eo re sa tshwanelang ho e bolela .
52001009	Hobane batho bohle ba bolela sebaka sa ho kena seo re bileng le sona hara lona , le kamoo le sokolohetseng ho Modimo kateng , la furalla ditswantsho ho sebeletsa Modimo o phelang , wa nnete ,
52001010	le ho lebella Mora wa wona mahodimong , eo o mo tsositseng bafung , e leng Jesu ya re loetseng bohaleng bo tlang .
52002001	Hobane le lona , banabeso , le a tseba ho kena ha rona ha heno hoba ha e a ka ya eba lefeela .
52002002	Empa leha re ne re utlwisitswe bohloko pele motseng wa Filipi , ra ba ra tshwenngwa hampe , jwalokaha le tseba , re kile ra tiya matla , ke ho tshepa Modimo wa rona , ho le bolella Evangeli ya Modimo hara ntwa e kgolo .
52002003	Hobane dikgothatso tsa rona hase tse tswang leshanong , leha e le ditshileng , leha e le manong .
52002004	Empa jwalokaha Modimo o re bone re le ba tshwanelwang ke ho abelwa tshebetso ya Evangeli , re bua jwalo , e seng hore re kgahlise batho , e le hore re mpe re kgahlise Modimo o lekolang dipelo tsa rona .
52002005	Hape , ha re a ka ra ba le polelo e le qekang le ka mohla o le mong , le lona le a tseba , leha e le mano a patang takatso ya moruo ; teng re pakwa ke Modimo .
52002006	Le hona ha re a ka ra batla poko ho batho , leha e le ho lona , leha e le ho ba bang ; leha re ne re lokela ho ipea boholo , kahobane re baapostola ba Kreste .
52002007	Empa re bile mosa hara lona , jwaloka moanyesi ha a hlokomela bana ba hae ka lerato .
52002008	Ka mokgwa o jwalo , ka baka la ho le rata , re eleditse hore re tla le nea e seng Evangeli ya Modimo feela , empa le yona meya ya rona , kahobane le le baratuwa ba rona ruri .
52002009	Le lona , banabeso , le sa hopotse mosebetsi le mofufutso wa rona , kamoo re le boleletseng Evangeli ya Modimo kateng , re ntse re sebetsa motshehare le bosiu , re tle re se ke ra imetsa motho , leha a le mong , hara lona .
52002010	Le dipaki , le Modimo ke yona , tsa mokgwa o halalelang , o lokileng , o se nang molato , oo re le entseng ka wona , lona ba dumetseng .
52002011	Mme le a tseba hoba re kgothaditse , ra ba ra tshedisa e mong le e mong ho lona , jwaloka ntata motho ha a etsa bana ba hae .
52002012	Mme ra le rapela hore le tsamaye ka mokgwa o tshwanelang Modimo , o le biletsang mmusong wa wona le kganyeng ya wona .
52002013	Ka baka leo , le rona ha re phetse ho leboha Modimo kahobane , mohla le amohetseng lentswe la Modimo , leo le le utlwileng ho rona , le le amohetse e seng jwaloka hoja e le lentswe la batho , empa la kgolwa hore ke lentswe la Modimo , jwalokaha e le lona ka sebele , le sebetsang ka ho lona ba dumetseng .
52002014	Hobane , banabeso , le bile baetsisi ba dikereke tsa Modimo tsa Judea , tse leng ho Jesu Kreste ; hobane efela le lona le utlwisitswe ke ba setjhaba sa heno bohloko bo le bong le boo di bo utlwisitsweng ke Bajuda ;
52002015	e leng bona ba bolaileng Morena Jesu le baporofeta ba bona , mme ba re hlorisitse ; ha ba kgahlise Modimo , mme ba hanyetsa batho bohle .
52002016	Ba re hanela ho bua le baditjhaba , hore ba tle ba bolokehe , ba ntse ba tlatsa jwalo kamehla tekanyo ya dibe tsa bona . Mme bohale ba Modimo bo ba thootheletswe ka ho phetheha .
52002017	Haele rona , banabeso , re kgaohane le lona ka motsotso o kang wa hora , ke ho se bonane feela , e seng ka pelo , mme ke moo re lekileng kannete ho tla le bona ka hlolohelo e fetisang .
52002018	Ka baka leo , re ratile ho tla ho lona , e le nna Pauluse ; ke lekile hang , hape ka leka la bobedi ; empa Satane o re thibetse .
52002019	Hobane tshepo ya rona ke mang , kapa thabo ya rona , kapa moqhaka oo re ithorisang ka wona keng ? Na hase lona le tla ba wona pela Morena Jesu Kreste , ho tleng ha hae ?
52002020	Efela ke lona le leng kganya le thabo ya rona .
52003001	Ka baka la ho hlolwa ke hlolohelo eo , re ikgethetse ho siuwa Athene re nnotshi .
52003002	Mme re romile Timothea , ngwanabo rona , mohlanka wa Modimo , ya re sebedisang Evangeling ya Kreste , hore a ye ho le tiisa le ho le kgothatsa bakeng sa tumelo ya lona ;
52003003	ho tle ho se ke ha eba ya sisinngwang ke dihloriso tseo ; athe le fela le tseba hobane re abetswe tsona .
52003004	Hobane esitile re sa na le lona , re nnile ra le bolella pele hore e ka kgona re hloriswe , jwalokaha ho etsahetse le hona , le jwalokaha le tseba .
52003005	Ke re , ka baka la ho hlolwa ke ho le hlolohelwa , nkile ka roma Timothea , a tle a bone kamoo tumelo ya lona e dutseng kateng ; esebe mohlomong moleki a le lekile , mme mosebetsi wa rona wa fetoha lefeela .
52003006	Empa Timothea , ha a etla ho rona a etswa ha heno , o re behetse ditaba tse monate tsa tumelo ya lona le tsa lerato la lona , a re , le ntse le re hopotse kamehla , le lakatsa haholo ho re bona jwalokaha le rona re lakatsa ho le bona .
52003007	Efela banabeso , re tshedisitswe ke lona , ka tumelo ya lona , mahlomoleng wohle a rona le tsietsing tsa rona .
52003008	Hobane jwale , ha le tiile Moreneng , re a phela .
52003009	Mme re ka ananela ho Modimo bakeng sa lona ka teboho efe , ka baka la thabo yohle eo re le thabetseng ka yona pela Modimo wa rona ?
52003010	Re ntse re o rapela motshehare le bosiu ka ho fetisisa , hore re ke re tsebe ho bona difahleho tsa lona le ho ekeletsa tumelo ya lona ka seo e haellwang ke sona .
52003011	Oho ! re etsetswe tsela ya ho tla ho lona ke Modimo , Ntata rona , le ke Morena wa rona Jesu Kreste !
52003012	Mme Morena a le hodise , mme a le atisetse lerato la ho ratana , le la ho rata bohle , jwalokaha re le rata le rona ,
52003013	a tle a tiise dipelo tsa lona ; di hloke sekodi kgalalelong , pela Modimo , Ntata rona , ho tleng ha Morena wa rona Jesu Kreste hammoho le bahalaledi ba hae bohle .
52004001	Haele ka ho hong , banabeso , re a le rapela , hape re le kgothatsa ka Morena Jesu , hore , jwalokaha le ithutile ho rona kamoo le tshwanetseng ho tsamaya le ho kgahlisa Modimo kateng , le nne le hole teng kamehla .
52004002	Le tswe le tseba ditaelo tseo re le neileng tsona ka Morena Jesu .
52004003	Hobane ho rata ha Modimo ke hore le halalele , le hore le tshabe bofebe ,
52004004	le hore e mong le e mong ho lona a tsebe ho bolokela pitsa ya hae kgalalelong le hlonephong ,
52004005	e seng ditakatsong tse mpe , jwaloka bahetene ba sa tsebeng Modimo .
52004006	Hape , motho a se ke a hata ngwanabo , leha e le ho mo senyetsa tabeng leha e le nngwe ; hobane Morena ke mophethetsi wa ntho tsohle tse jwalo , jwalokaha re se re kile ra le bolella pele ka komelo e tiileng .
52004007	Hobane Modimo ha o a ka wa re biletsa ditshileng , empa e le kgalalelong .
52004008	Ka baka leo , ya nyatsang tseo , ha a nyatse motho , empa o nyatsa Modimo , o kentseng le Moya wa wona o Halaleleng ka ho lona .
52004009	Haele lerato la boena , hase taba eo ke tshwanetseng ho le ngolla yona , kahobane le lona le rutwa ke Modimo ho ratana .
52004010	Mme le fela le etsa jwalo ho baena bohle ba Masedonia yohle ; re mpa re le kgothatsa , banabeso , hore le ke le hole leratong leo .
52004011	Mme le tiise matla ho dula ka kgotso ; le itshebelletse tsa lona , mme le sebetse ka matsoho a lona , jwalokaha re le laetse ;
52004012	le tle le etse ka mokgwa o tshwanelang ka nqeng ya ba kantle , mme le se ke la hloka letho .
52004013	Banabeso , ha ke rate hore le ka hloka tsebo tabeng ya ba ithobaletseng , le tle le se ke la hlomoha jwaloka ba bang ba se nang tshepo .
52004014	Hobane ha re dumetse hoba Jesu o kile a shwa , a ba a tsoha , le hona re tshwanetse ho dumela hoba ba ithobaletseng , Modimo o tla ba tsosa ka Jesu , mme o ba hlahise le yena .
52004015	Re fela re le bolella ka polelo ya Morena , hore , haele rona ba tlang ho phela le ho salla ho tla ha Morena , re ke ke ra raka ba robetseng .
52004016	Hobane Morena ka sebele o tla theoha lehodimong ka mohoo , ka lentswe la arekangeloi , le ka terompeta ya Modimo , mme ba shwetseng ho Kreste ba tla tsoha pele .
52004017	Ebe moo , rona ba phelang , ba saletseng nakong eo , re nkelwang marung hammoho le bona , ho ya kgahlanyetsa Morena sebakeng ; mme ka mokgwa o jwalo , re tla ba le Morena kamehla .
52004018	Ka baka leo , le ke le tshedisane ka dipolelo tseo .
52005001	Haele tsa mehla le tsa dinako , banabeso , ha le tshwanele ho di ngollwa .
52005002	Le tswe le tseba hantlentle le lona hoba letsatsi la Morena le tla hlaha jwaloka leshodu la bosiu .
52005003	Hobane mohla ba tla re : Ho kgotso , ho iketlilwe ! ke moo tshenyeho e tla ba wela hodimo ka sehloho , jwaloka pelehi ha e hlahela moimana , mme ba ke ke ba phonyoha .
52005004	Empa haele lona , banabeso , ha le lefifing hore letsatsi leo le ka le wela ka sehloho jwaloka leshodu .
52005005	Bohle le bana ba lesedi , le bana ba motshehare ; ha re ba bosiu , leha e le ba lefifi .
52005006	Ka baka leo , a re se keng ra robala jwaloka ba bang , re mpe re fadimehe , mme re tshabe botahwa .
52005007	Hobane ba robalang , ba ye ba robale bosiu ; le ba tahwang , ba ye ba tahwe bosiu .
52005008	Empa rona , bao re leng bana ba motshehare , a re tshabeng botahwa , mme re apare tshireletso ya sefuba , e leng tumelo le lerato , mme re rwale heleme ya tshepo ya poloko .
52005009	Hobane Modimo ha o a ka wa re beela bohale , empa e le ho re ruisa polokeho ka Morena wa rona Jesu Kreste ,
52005010	ya re shwetseng , hore , leha re fadimeha , leha re robetse , re phelele mahong le yena .
52005011	Ka baka leo , le ke le tshedisane , mme le hahisane , jwalokaha le fela le etsa .
52005012	Re a le rapela , banabeso , re re : Le ke le hlomphe ba sebetsang hara lona , ba le busang Moreneng , ba le kgothatsang .
52005013	Le ba hlomphe haholoholo ka lerato , ka baka la tshebetso ya bona . Dudisanang hammoho ka kgotso .
52005014	Hape , banabeso , re a le rapela , hore le ke le lokise ba sa yeng ka molao , le tshedise ba pelo di tepeletseng , le tiise ba fokolang , mme le be le mamello ho bohle .
52005015	Le bone hore ho se ke ha eba ya lefetsang bobe ka bobe ; le mpe le batle kamehla se ka bang molemo ho e mong le e mong hara lona , le ho bohle .
52005016	Thabang kamehla .
52005017	Se phetseng ho rapela .
52005018	Lebohang nthong tsohle ; hobane ke seo Modimo o ratang le ka se etsa ho Jesu Kreste .
52005019	Le se ke la tima Moya .
52005020	Le se ke la nyedisa ho porofeta .
52005021	Lekang tsohle ; le tiise tse molemo .
52005022	Tshabang tsohle tse tshwanang le bobe .
52005023	Modimo wa kgotso , wona ka sebele , o le halaletse , o le etse ba phethehileng ; kaofela ha moya wa lona , le ha pelo ya lona , le ha mmele wa lona , ho bolokelwe ho hlaheng ha Morena wa rona Jesu Kreste ho se na sekodi .
52005024	Ya le bitsang o a tshepeha , ke yena ya tla etsa le hona .
52005025	Banabeso , re rapelleng .
52005026	Dumedisang baena bohle ka kako e halalelang .
52005027	Ke le rapela ka Morena , ke re , lengolo lena le ke le ballwe baena bohle ba halalelang .
52005028	Mohau wa Jesu Kreste , Morena wa rona , o be le lona . Amen !
53001001	Nna Pauluse , ke ena le Silfane le Timothea , ke ngolla kereke ya Bathesalonika e ho Modimo Ntate le ho Morena Jesu Kreste , ke re :
53001002	Le ke le newe mohau le kgotso ke Modimo , Ntata rona , le ke Morena Jesu Kreste .
53001003	Re tshwanetse ho leboha Modimo kamehla ka baka la lona , banabeso , kamoo ho lokelang kateng , ka baka la hobane tumelo ya lona e ntse e hola ka ho fetisa , le lerato la lona bohle ho e mong le e mong le ntse le eketseha .
53001004	Ke hona re ithorisang ka lona dikerekeng tsa Modimo , ka baka la sebete sa lona le la tumelo ya lona dihlorisong le matshwenyehong ao le a mamellang ;
53001005	ao e leng pontsho ya kahlolo e lokileng ya Modimo , le tle le etswe ba lokelang mmuso wa Modimo , oo le utlwiswang bohloko ka baka la wona .
53001006	Hobane efela ho lokile hoba Modimo o busetse matshweneyeho ho ba le tshwenyang ,
53001007	mme lona ba tshwenngwang , le etsetswe phomolo le rona , mohla Morena Jesu a bonahalang a etswa lehodimong , le mangeloi a matla a hae ,
53001008	ka mollo o tukang , ho iphetetsa ho ba sa tsebeng Modimo , le ho ba sa utlweng Evangeli ya Jesu Kreste , Morena wa rona .
53001009	Bao ba tla otlwa ka tshenyeho e sa feleng , ba tloswe pela Morena , le pela kganya ya matla a hae ,
53001010	ha a etla ho tlotliswa mohlang oo bahalaleding ba hae , le ho etswa ya makatsang ka bohle ba dumetseng ; hobane bopaki ba rona hara lona bo amohetswe .
53001011	Ke ka baka leo re le rapellang kamehla , hore Modimo wa rona o le etse ba lokelwang ke pitso ya wona , mme o phethe ka ho lona ka matla dithato tsohle tsa mosa wa wona , le mesebetsi yohle ya tumelo ;
53001012	lebitso la Morena wa rona Jesu Kreste le tle le tlotliswe ka lona , le lona le tlotliswe ho yena , ka mohau wa Modimo wa rona , le wa Jesu Kreste Morena wa rona .
53002001	Haele tsa ho tla ha Jesu Kreste Morena , le tsa ho phuthehela ha rona ho yena re a le rapela , banabeso , re re :
53002002	Le se ke la phaka la sisinyeha pelong tsa lona , leha e le ho tshoha ke moya , mohlomong ke polelo , kapa ke lengolo leo ho thweng , le tswa ho rona , le ka reng : Letsatsi la Kreste le haufi .
53002003	Le se ke la thetswa ke motho le ka mokgwa o le mong ; hobane e ka kgona ho etsahale kweneho pele , mme ho hlahe motho eo wa sebe , mora tahleho ;
53002004	ya hanang , ya iphahamisang hodima hohle ho bitswang Modimo , leha e le ho kgumamelwang , mme o tla dula jwaloka Modimo tempeleng ya Modimo , a ipeile Modimo .
53002005	Ana ha le hopole hobane , enere ha ke sa na le lona , nkile ka le bolella taba tseo na ?
53002006	Le jwale le tseba se mo thibelang , a tle a fele a bonahale nakong ya hae .
53002007	Hobane sephiri sa bokgopo se se se sebetseha ; feela , ya mo thibetseng e ka kgona a tloswe .
53002008	Mme ke moo ho tla hlaha molotsana , eo Morena a tlang ho mo fedisa ka moya wa molomo wa hae , mme o tla mo timetsa ka ponahalo ya ho hlaha ha hae .
53002009	Ke lekanya eo ho tla ha hae ho leng ka tshebetso ya Satane , ka matla wohle , le ka dipontsho , le ka mehlolo ya bohata ,
53002010	le ka thetso yohle ya bokgopo ho ba timelang ; hobane ha ba ka ba amohela lerato la ho rata nnete , ba tle ba bolokehe .
53002011	Ke ka baka leo Modimo o tlang ho ba romela moya wa thetso o sebetsang ka matla , ba tle ba dumele bohata ;
53002012	hore ho tle ho ahlolwe bohle ba sa kang ba dumela nnete , ba mpa ba thabetse bokgopo .
53002013	Empa haele rona , re tshwanetse ho boka Modimo kamehla ka baka la lona , banabeso , baratuwa ba Morena , kahobane Modimo o le kgethile esale ho qaleng , hore le tle le bolokehe ke ho halaletswa ke Moya , le ke ho dumela nnete .
53002014	O le bileditse hona ka Evangeli ya rona , le tle le rue kganya ya Morena wa rona Jesu Kreste .
53002015	Ka baka leo , banabeso , le eme le tiile , mme le tiise dipolelo tseo le di rutilweng , leha e le ka molomo , leha e le ka lengolo la rona .
53002016	Mme Morena wa rona Jesu Kreste , yena ka sebele , le Modimo , Ntata rona , o re ratileng , o re fileng ka mohau wa wona tshediso e sa feleng le tshepo e molemo ,
53002017	o tshedise dipelo tsa lona , mme o le tiise dipolelong tsohle le mesebetsing yohle e molemo !
53003001	Haele ka tse ding , banabeso , le re rapelleng , lentswe la Morena le tle le nne le mathe , mme le tlotliswe hohle jwaloka ha heno ,
53003002	mme re namolelwe bathong ba kgathatsang le ba lonya ; hobane tumelo hase ya bohle .
53003003	Empa Morena o a tshepeha ; ke yena ya tla le tiisa le ho le sireletsa ho e mobe .
53003004	Haele ka lona , re tshepile ka baka la Morena hoba le etsa tseo re le laelang tsona , le hoba le ya nne le di etse .
53003005	Morena a ke a lebise dipelo tsa lona leratong la Modimo le mamellong ya Kreste .
53003006	Re a le laela , banabeso , ka lebitso la Jesu Kreste , Morena wa rona , hore le arohane le moena ofe le ofe ya sa tsamayeng ka molao le ka thuto eo a e amohetseng ho rona .
53003007	Hobane le lona le tseba kamoo re tshwanetseng ho etsiswa kateng , hobane ha re a ka ra tsamaya hara lona ka mokgwa o hanwang ke molao .
53003008	Hape , ha re a ka ra ja bohobe ba motho feela , re mpa re sebeditse motshehare le bosiu ka thata le ka kgathalo , hore re tle re se ke ra imetsa motho hara lona .
53003009	E seng hoba re hloka tokelo e jwalo , empa e le ho le etsetsa mohlala , le tle le re etsise .
53003010	Hobane enere ha re sa le ha heno , re kile ra le laela , ra re : Ekare ha e mong a hana ho sebetsa , a se ke a ja le hona .
53003011	Athe re utlwa hobane ba bang ba heno ba tsamaya ka mokgwa o hanwang ke molao ; ha ba sebetse , mme ba kena ditabeng tseo e seng tsa bona .
53003012	Ba jwalo re a ba laela , mme re ba kgothatsa ka Morena wa rona Jesu Kreste , hore ba sebetse ba kgutsitse , mme ba je bohobe boo e leng ba bona .
53003013	Empa lona , banabeso , le se ke la kgathala ho etsa hantle .
53003014	Ekare ha e mong a sa utlwe mantswe a rona a lengolo lena , eo le mo kgethe , mme le se ke la kopana le yena , a tle a be le dihlong .
53003015	Leha ho le jwalo , le se ke la mo etsa sera , le mpe le mo eletse ka ho re , ke ngwanabo lona .
53003016	Jwale , Morena wa kgotso , yena ka sebele , a nne a le fe kgotso kamehla le ka mekgwa yohle ! Morena a be le lona bohle !
53003017	Ke le Pauluse , ke le dumedisa ka letsoho la ka ; ke yona pontsho ya ka mangolong a ka wohle . Ke ngola jwalo .
53003018	Mohau wa Jesu Kreste , Morena wa rona , o be le lona bohle . Amen !
54001001	Ke le Pauluse , moapostola wa Jesu Kreste ka taelo ya Modimo , Mmoloki wa rona , le ya Morena Jesu Kreste , tshepo ya rona ,
54001002	ke ngolla Timothea , mora wa ka wa sebele tumelong , ke re : O newe mohau , le lereko , le kgotso ke Modimo , Ntata rona , le ke Jesu Kreste , Morena wa rona .
54001003	Jwalokaha ke ne ke o laele mohla ke yang Masedonia , ka re , o sale Efese , hore o tle o laele ba bang , ba tle ba se ke ba ruta thuto esele ;
54001004	mme ba se ke ba ineela ditshomo le ditaba tse sa feleng tsa masika , e leng ditaba tse hlahisang dikgang , e seng kgahiso ya ntlo ya Modimo e tiiswang ka tumelo , le jwale , ke sa o laela jwalo .
54001005	Hobane moo taelo e isang teng , ke leratong le tswang pelong e hlwekileng le letswalong le letle , le tumelong e se nang boiketsiso ;
54001006	tseo ba bang ba di kgelohileng ho leba dipolelong tsa lefeela .
54001007	Ba rata ho ba baruti ba molao , mme ha ba utlwisise tseo ba di bolelang , leha e le tseo ba di tiisang .
54001008	Athe re tseba hobane molao o molemo , ha motho a sebetsa ka wona ka tshwanelo ,
54001009	a ntse a tseba hoba molao ha o a etsetswa ya lokileng , empa o etseditswe ba kgopo le ba hanang ho utlwa , le ba hanang ditaba tsa Modimo , le baetsadibe , le dihlola , le banyefodi , le ba bolayang bontata bona , le ba bolayang bomma bona , le ba bolayang batho ,
54001010	le bafebi , le basotoma , le ba utswang batho , le mahata , le ba kwenehelang dikano tsa bona , leha e le hofe le hofe ho furallanang le thuto ya pholoho ,
54001011	e leng ka Evangeli e kganyang ya Modimo o lehlohonolo , eo ke e laetsweng .
54001012	Ke boka Morena wa rona Jesu Kreste , ya ntiisitseng , kahobane o lekantse hoba ke tshepehile , ha a mpea mohlanka wa hae :
54001013	nna , eo ke neng ke le monyefodi pele , le mohlorisi , le morori ; empa ke rekolohetswe , hobane ke ne ke etsa tseo ke ho se tsebe , ke sa le ho se dumeleng .
54001014	Mme mohau wa Morena wa rona o ntletse ka ho fetisisa , ka tumelo le ka lerato le ho Jesu Kreste .
54001015	Ke taba e tiileng , e tshwanetseng ho amohelwa ka kgolo yohle , hore Jesu Kreste o tlile lefatsheng ho boloka baetsadibe , bao ke leng wa sehlooho ho bona .
54001016	Empa ke rekolohetswe , hore Jesu Kreste a bonahatse ka nna , ke leng wa pele , mohau wohle wa hae , ho tle ho etswe mehlala ka nna ho bohle ba tlang ho dumela ho yena , hore ba be le bophelo bo sa feleng .
54001017	Ho Morena ya se nang ho fela , ya sa shweng , ya sa bonweng , ho Modimo o bohlale o nnotshi , e be letlotlo le kganya ka ho sa feleng ! Amen !
54001018	Timothea , ngwana ka , taelo eo ke o beelang yona ke hore , jwalokaha ho kile ha porofetwa pele hodima hao , o nne o lwane ntwa e molemo , o ntse o eya ka tseo tse porofetilweng ;
54001019	o ntse o bolokile tumelo le letswalo le letle , leo ba bang ba le lahlileng , tumelo ya bona ya ba ya senyeha jwaloka sekepe ha se timela .
54001020	Hara bona ho na le Himenea le Aleksandere , bao ke ba neetseng Satane , ba tle ba rutwe ho lesa ho nyefola .
54002001	Jwale , kgothatso ya ka ya sehlooho , ke re : Diqelo , le merapelo , le dithapello , le diteboho , di etsetswe batho bohle ,
54002002	le marena , le bohle ba boholong , hore re tle re iphelele kgotsong le boiketlong ka borapedi bohle le ka bokgabane .
54002003	Hobane hoo ke ho molemo , ho kgahlehang ho Modimo , Mmoloki wa rona ,
54002004	o ratang hoba batho bohle ba bolokehe , mme ba fihle tsebong ya nnete .
54002005	Hobane Modimo o mong feela , le Mmuelli mahareng a Modimo le batho o mong , e leng Jesu Kreste motho ,
54002006	ya ineetseng ho ba topollo ya bohle . Ke boo bopaki bo beilweng mehleng ya teng ,
54002007	boo ke beilweng mmoledi le moapostola ka baka la jona — ke bolela nnete ka Kreste , ha ke etse leshano — le moruti wa baditjhaba ho ba isa tumelong le nneteng .
54002008	Ke fela ke rata hoba banna ba rapele kahohle , ba phahamise matsoho a masweu , ho se bohale le kgang .
54002009	Basadi le bona ba apare seaparo se lokelang , ba itlhophe ka boitlhompho le ka tshabo , e seng ka moriri o forilweng , le ka kgauta , leha e le diperela , leha e le meaparo e kgabisitsweng ;
54002010	e mpe e be ka mesebetsi e molemo , jwalokaha ho tshwanela basadi ba ipolelang hoba ba sebeletsa Modimo .
54002011	Mosadi a ithute a kgutsitse , ka kutlo yohle .
54002012	Hobane ha ke dumelle mosadi ho ruta , leha e le ho laola monna ; a mpe a itulele ka ho ikgutsetsa .
54002013	Hobane Adama o bopilwe pele , hamorao ha bopjwa Eva ;
54002014	mme hase Adama ya thetsitsweng , empa mosadi , hobane a thetswe , o hlahisitse tlolo .
54002015	Leha ho le jwalo , o tla bolokeha ha a tswala bana , ha a hlola tumelong , le leratong , le kgalalelong , a ena le tshabo .
54003001	Taba ena ke ya nnete : Motho ha a rata bolebedi , o lakatsa mosebetsi o motle .
54003002	Empa e ka kgona molebedi a hloke sekodi , e be monna wa mosadi a le mong , a be le phadimeho , le masene , le hlompheho , a rate ho amohela baeti , a lokele ho ruta .
54003003	E se ke ya eba motho ya hapjwang ke veine , leha e le ya otlang , kapa ya batlang leruo ka thetso , e mpe e be motho ya mosa , ya hloyang komang , ya sa rateng tjhelete ;
54003004	ya busang ntlo ya hae hantle , ya kgannelang bana ba hae kutlong ka bokgabane bohle .
54003005	Hobane motho ha a sa tsebe ho busa ntlo ya hae , a ka disa kereke ya Modimo jwang ?
54003006	Hape , e se ke ya eba modumedi e motjha , esebe a ka ikgohomosa , mme a wela tsuong ya Diabolose .
54003007	Hape , e ka kgona a be le bopaki bo botle bo tswang ho ba kantle , a tle a se ke a wela dihlapeng le lerabeng la Diabolose .
54003008	Bahlanka ba kereke le bona e be banna ba bokgabane , ba se ke ba eba le maleme a mabedi , ba se ke ba hlanyetsa veine , ba se ke ba batla leruo ka thetso :
54003009	ba boloke sephiri sa tumelo ka letswalo le hlwekileng .
54003010	Le bona ba tshwanetse ho lekwa pele , ba ntoo bewa bahlanka , ha ba se na sekodi .
54003011	Le bona basadi ba bona e be batho ba bokgabane , e seng baetselletsi , ba be le phadimeho le ho tshepeha nthong tsohle .
54003012	Hape , bahlanka ba kereke e be banna ba nang le basadi ka bong , ba busang bana ba bona hantle le matlo a bona .
54003013	Hobane ba sebeditseng tsa bohlanka boo hantle , ba ithuetse boholo bo molemo , le bonatla bo boholo tumelong e ho Jesu Kreste .
54003014	Ke o ngolla taba tseo , leha ke tshepile hobane ke tla phakisa ke tle ho wena ;
54003015	hore , leha nka dieha , o tle o tsebe kamoo ho tshwanetsweng ho etswa kateng , ka tlung ya Modimo , eo e leng kereke ya Modimo o phelang , tshiya le motheo wa nnete .
54003016	Mme ruri sephiri sa borapedi se seholo : o bonahetse nameng , o lokiseditswe ke Moya , o bonwe ke mangeloi , o boletswe hara ditjhaba , o dumetswe lefatsheng , o phahamiseditswe kganyeng .
54004001	Empa Moya o ometse hore , mehleng ya morao , ba bang ba tla kwenehela tumelo , ba kgomarele meya e thetsang le dithuto tsa batemona ;
54004002	ka ho ya ka boikaketsi ba baruti ba bohata , bao matswalo a bona a tjhesitsweng ka tshepe ;
54004003	ba tlang ho hana ha batho ba nyala , ba tla re , ho tshajwe dijo tseo Modimo o di bopileng hore ba dumetseng , ba tsebang nnete , ba di amohele ka teboho .
54004004	Hobane tsohle tse bopilweng ke Modimo di ntle , mme ha ho letho le tshwanetseng ho kgeswa ha ho jewa ka teboho ;
54004005	hobane tsohle di halaleditswe ke lentswe la Modimo le thapelo .
54004006	Ha o beela baena taba tseo , o tla ba mohlanka ya molemo wa Jesu Kreste , ya otlilweng ka dipolelo tsa tumelo le ka thuto e molemo , eo o e latetseng .
54004007	Empa o hane ditshomo tsa bosawana , tse kang tse bolelwang ke basadi ba tsofetseng , mme o itlhakisetse borapeding .
54004008	Hobane hlakiso ya mmele ha e thuse hakae , empa borapedi bo thusa kahohle , bo tswe bo ena le pallo ya bophelo ba jwale le ya bo tlang ho tla .
54004009	Taba eo ke ya nnete , mme e tshwanelwa ke kamohelo yohle .
54004010	Efela ke ka baka la yona re sebetsang , re lwanang ; kahobane re itshepetse Modimo o phelang , oo e leng Mmoloki wa batho bohle , haholo wa ba dumetseng .
54004011	Laela taba tseo , mme o di rute batho .
54004012	Ho se ke ha eba ya nyatsang botjha ba hao ; empa e be wena o etsetsang badumedi mehlala ya dipolelo , ya metsamao , ya lerato , ya tumelo , le ya hlweko .
54004013	O ineele ho bala , le ho kgothatsa , le ho ruta , ke be ke fihle .
54004014	Hape , o se ke wa lebala mpho e ho wena , eo o e filweng ka boporofeta hammoho le peo ya matsoho a baholo .
54004015	Hlokomela taba tseo , mme o be ho tsona ; ho tswela pele ha hao ho nne ho lemohuwe ke bohle .
54004016	O ke o itebele , o lebele le yona thuto ; mme o tiye teng ; hobane , ha o etsa jwalo , o tla ipholosa , o pholose le ba o utlwang .
54005001	O se ke wa kgalemela ya hodileng ka thata , empa o mo kgothatse jwaloka hoja ke ntatao , ba batjha jwaloka hoja ke banabeno ;
54005002	basadi ba hodileng jwaloka hoja ke bommao , ba batjha jwaloka hoja ke bokgaitsedie , ka hlweko yohle .
54005003	Hlonepha basadi ba bahlolohadi , bao e leng bona ruri .
54005004	Empa ekare ha mohlolohadi e mong a ena le bana , kapa ditloholo , bao ba ithute pele ho baballa ba ntlo ya bona , le ho etsa ba ba tswetseng kamoo bona ba ba entseng kateng ; hobane hona ke ho kgahlehang pela Modimo .
54005005	Jwale , eo e leng mohlolohadi ruri , ya siilweng a nnotshi , o itshepetse Modimo , mme o tiisetsa diqelong le merapelong , bosiu le motshehare .
54005006	Empa ya iphelelang menyakeng o shwele , leha a sa phela .
54005007	Le tseo o ba laele tsona , ba tle ba hloke sekodi .
54005008	Ekare ha e mong a sa baballe bahabo , haholo ba ntlo ya hae , eo o latotse tumelo , mme o fetiswa ke ya sa dumelang .
54005009	Ho ngolwe mohlolohadi eo dilemo tsa hae di sa haelleng ho phetha mashome a tsheletseng , eo e kileng ya eba mosadi wa monna a le mong feela ;
54005010	ya tumileng ka mesebetsi e metle , ya hodisitseng bana , le ho amohela baeti , le ho hlatswa bahalaledi maoto , le ho thusa ba mahlomoleng , le ho hlokomela mesebetsi yohle e molemo .
54005011	Empa o hane bahlolohadi ba batjha ; hobane ditakatso ha di ba ngadisa Kreste , ba be ba rate ho nyalwa ,
54005012	ba kena tsuong ka ho etsa boitlamo ba bona ba pele lefeela .
54005013	Hape , ba fetoha ba botswa , ba lemalla ho tjhakela matlung ; mme ha ba botswa feela , e bile ke mahehle , ba ikenya ditabeng tseo e seng tsa bona , ba bolela tse sa tshwanelang .
54005014	Ke ka baka leo ke ratang hoba bahlolohadi ba batjha ba nyalwe , ba tswale bana , ba dise matlo a bona , ba se ke ba nea mohanyetsi sebaka le se senyenyane sa ho seba .
54005015	Le jwale , ba bang ba se ba ngadile , hore ba tle ba latele Satane .
54005016	Ekare ha modumedi a le teng , wa monna , kapa wa mosadi , ya nang le bahlolohadi , ba ke ba baballwe ke yena , mme kereke e se ke ya etsetswa boima , e tle e tsebe ho thusa bao e leng bahlolohadi ruri .
54005017	Baholo ba disang hantle ba ke ba balwe hoba ba tshwanelwa ke hlompho e fetisisang , haholo ba sebetsang polelong le thutong .
54005018	Hobane Lengolo le re : O se ke wa thiba molomo wa kgomo ha e pola . Hape le re : Ya sebetsang o tshwanelwa ke moputso wa hae .
54005019	O se ke wa amohela qoso e qosang moholo wa kereke , haese ka polelo ya dipaki tse pedi , leha e le tse tharo .
54005020	Ba etsang dibe , o ba kgalemele pela bohle , ba bang ba tle ba be le tshabo .
54005021	Ke o laela pela Modimo le Morena Jesu Kreste , le mangeloi a kgethilweng , hore taba tseo o di ele hloko , mme o se ke wa phaka wa ahlola , leha e le ho ya ka tshobotsi .
54005022	O se ke wa phaka wa bea motho matsoho ; hape , o se ke wa kena dibeng tsa ba bang . O ipoloke , o be mohlweki .
54005023	O se ke wa hlola o enwa metsi feela , empa o no nwa le veinenyana ka baka la mala a hao , le ka baka la dipabo tsa hao tse ngata .
54005024	Dibe tsa batho ba bang di ye di bonahale pele , di ba etelle pele kahlolong , empa tsa ba bang tsona di ba latele .
54005025	Hape , le yona mesebetsi e metle ya ba bang e ye e bonahale pele , mme e hosele e sitwa ho patwa .
54006001	Bahlanka bohle ba jokong ba lekanye hoba beng ba bona ba loketswe ke hlompho yohle , lebitso la Modimo le thuto di tle di se ke tsa nyefolwa .
54006002	Mme ba nang le benghadi ba dumetseng , ba se ke ba ba nyedisa ka hoba e le bana babo bona , empa ba ba sebeletse haholo ke hona , hobane bona bao ba ba etsetsang hantle ke badumedi le baratuwa . Ruta taba tseo , mme o kgothatse ka tsona .
54006003	Ekare ha e mong a ruta thuto esele , mme a sa kgomarele dipolelo tse phedisang tsa Morena wa rona Jesu Kreste , le thuto e bapileng le borapedi ,
54006004	o ikgohomositse , ha a tsebe letho , mme o jewa ke leru la diphetolano le la dikgang tse hlahisang mona , le dikomang , le dinyefolo , le diplaelo tse mpe ,
54006005	le diphapang tsa lefeela tsa batho ba maikutlo a bodileng , ba lahlehetsweng ke nnete , ba lekanyang hore borapedi ke mokgwa wa ho rua . Kgaohana le ba jwalo .
54006006	Efela borapedi , ha bo ena le ho kgolwa ha pelo , ke leruo le leholo .
54006007	Hobane ha re a ka ra tlisa letho lefatsheng , mme ho a bonahala hoba re sitwa ho ya le letho , ha re le tlohela .
54006008	Mme ha re ena le dijo le diaparo , a re kgolweng ke tsona .
54006009	Empa ba ratang ho rua , ba wela melekong , le lerabeng , le ditakatsong tse ngata , tse sa utlwahaleng , tse senyang , tse tebisetsang batho timelong le tahlehong .
54006010	Hobane lerato la leruo ke motso wa dibe tsohle ; ba bang ka ho le lakatsa ba kgelohile tumelo , mme ba itlhabile ka mahlomola a mangata .
54006011	Haele wena he , monna wa Modimo , sesefa ntho tseo , mme o mathele ho loka , le borapedi , le tumelo , le lerato , le mamello , le mosa .
54006012	Lwana ntwa e ntle ya tumelo , o hape bophelo bo sa feleng , boo o bo bileditsweng , kamoo o seng o ipoletse kateng , ka bokgabane pela dipaki tse ngata .
54006013	Ke o laela pontsheng ya Modimo o phedisang ntho tsohle , le pontsheng ya Jesu Kreste ya pakileng nnete ka boipolelo ba bokgabane pela Ponse Pilato , ke re :
54006014	Boloka molao oo , o se na letheba , leha e le sekodi , Morena wa rona Jesu Kreste a tle a be a fihle ,
54006015	eo ponahalo ya hae e tlang ho hlahiswa nakong ya teng ke eo e leng ya lehlohonolo , ya matla a nnotshi , Mmusi wa babusi le Morena wa marena ;
54006016	e leng yena a nnotshi ya nang le ho se shwe , ya ikahetseng leseding le sa atamelweng , eo ho seng le a mong ho batho ya kileng a mmona , eo ho seng ya ka mmonang , eo hlompho le matla a sa feleng e leng tsa hae . Amen !
54006017	Laela ba ruileng tsa mehla ya jwale hore ba se ke ba ikgohomosa , ba se ke ba tshepa moruo o sa tiyang , ba mpe ba tshepe Modimo o phelang , o re fang tsohle ka bongata , re tle re di thabele .
54006018	Ba sebetse se molemo , ba atelwe ke mesebetsi e molemo , ba abele ba bang , ba fane ;
54006019	ba ipokellele letlotlo mehleng e tlang , le nang le motheo o molemo , ba tle ba rue bophelo bo sa feleng .
54006020	Oho Timothea , boloka hle se beilweng kalosong ya hao , o tshabe dipolelo tsa lefeela , tsa bonyefodi , le diphapang tsa tsebo e bitswang jwalo ka leshano ;
54006021	eo ba bang , ka ho e dumela , ba kgelohileng tumelo ke hona . Mohau o be le wena ! Amen !
55001001	Ke le Pauluse , moapostola wa Jesu Kreste ka thato ya Modimo , ka baka la pallo ya bophelo bo ho Jesu Kreste ;
55001002	ke ngolla Timothea , mora wa ka ya ratwang , ke re : O ke o newe mohau , le lereko , le kgotso , ke Modimo Ntate , le ke Jesu Kreste , Morena wa rona .
55001003	Ke leboha Modimo oo ke o sebeletsang ka letswalo le lesweu , jwaloka bontate moholo , hoba ha ke phetse ho o hopola merapelong ya ka bosiu le motshehare ;
55001004	ke ntse ke hopola meokgo ya hao , mme ke lakatsa haholo ho o bona , ke tle ke tlale thabo ;
55001005	ke hopola le yona tumelo ya hao e se nang boiketsiso , eo pele e bileng ho Loise , nkgonao , le ho Eunise , mmao ; mme le wena ke kgolwa ruri hoba e ho wena .
55001006	Ka baka leo , le jwale , ke sa o hopotsa ho tsosa mpho ya Modimo e leng ho wena ka peo ya matsoho a ka .
55001007	Hobane Modimo ha o a ka wa re nea moya o boi , empa e le wa matla , le wa lerato , le wa kelello .
55001008	Ka baka leo , o se ke wa hlajwa ke dihlong ka bopaki ba Morena wa rona , leha e le ka nna ke leng moholehuwa wa hae , empa o inkele kabelo bohlokong ba Evangeli ka matla a Modimo ,
55001009	o re bolokileng , o re bitsitseng ka pitso e halalelang , e seng ka baka la mesebetsi ya rona , empa e le ka morero wa wona o tiileng le ka mohau oo re sitsitsweng ka wona ho Jesu Kreste , mehla ya bohloleho e eso ho qale ;
55001010	mme jwale , o tswa pepeswa ka ho hlaha ha Mmoloki wa rona Jesu Kreste , ya fedisitseng lefu , a bea bophelo le ho se shwe leseding ka Evangeli ,
55001011	eo ke beilweng mmoledi le moapostola wa yona , le moruti wa ditjhaba .
55001012	Hape , e sa le ka baka leo ke utlwiswang bohloko boo ; empa ha ke hlajwe ke dihlong ke hona , kahobane ke tseba eo ke mo dumetseng , mme ke kgolwa ruri hore o na le matla a ho mpolokela seo ke se beileng ho yena , letsatsi lela le be le tjhabe .
55001013	O tiisetse mohlaleng wa ditaba tsa pholoho tseo o di utlwileng ho nna , tumelong le leratong le ho Jesu Kreste .
55001014	O boloke ka Moya o Halalelang , o ikahetseng ho rona , letlotlo le molemo le beilweng ho wena .
55001015	O a tseba hobane bohle ba Asia ba mphuraletse ; hara bona ho na le Figele le Hermogene .
55001016	Morena a ke a hauhele ntlo ya Onesifore ; hobane o ntshedisitse hangata , mme ha a ka a ntlhabelwa ke dihlong ka baka la mahlaahlela a ka ;
55001017	empa mohla a fihlang Roma , o mpatlile ka mafolofolo , a ba a mphumana .
55001018	Morena a mo fumanise mohau pela Morena , ka tsatsi lela . Tsohle tseo a ntshebeleditseng Efese ka tsona , di tsejwa ka ho fetisisa ke wena .
55002001	Haele wena , mora ka o iphe matla mohaung o ho Jesu Kreste .
55002002	Mme ditaba tseo o di utwileng ho nna pela dipaki tse ngata , o di bee ho batho ba tshepehang , ba lokelang ho ruta ba bang le bona .
55002003	Haele wena , mamella bothata ka mokgwa wa mohlabani ya molemo wa Jesu Kreste .
55002004	Ya yang ntweng ha a itshitse ka ditaba tsa bophelo bona , a tle a kgahlise ya mo memileng .
55002005	Ekare ha motho a lwana peisong , a ke ke a rweswa moqhaka , ha a sa ka a lwana ka molao .
55002006	Ya lemang ka matla , ke yena ya tshwanetseng ho kotula ditholwana pele .
55002007	Lemoha seo ke se bolelang ; mme Morena a ke a o nee kelello tabeng tsohle .
55002008	Hopola hobane Jesu Kreste , e leng wa leloko la Davida , o tsohile bafung , kamoo Evangeli ya ka e bolelang kateng ;
55002009	e leng Evangeli eo ke mamellang bothata bo boholo , mme ke bile ke tlangwa ka baka la yona , jwaloka hola ke le sehlola ; empa lentswe la Modimo lona ha le a tlangwa .
55002010	Ke mamella tsohle ke hona ka baka la bakgethwa , hore le bona ba ke ba rue poloko e ho Jesu Kreste , le kganya e sa feleng .
55002011	Le tshepehile lentswe le reng : Ekare ha re eshwa le yena , re tla phela le yena ;
55002012	mme ha re mamella bohloko le yena , re tla busa le yena ; ha re mo latola , le yena o tla re latola ;
55002013	ha re lesa ho tshepeha , yena o ya nne a tshepehe ; o sitwa ho itatola .
55002014	O ba hopotse taba tseo , mme o ba laele pela Morena hore ba se ke ba etsa kgang ka ditaba ; kgang tseo ha di thuse letho , empa di senya ba di utlwang .
55002015	O tiye matla ho iketsa ya dumelehang ho Modimo , mosebetsi ya se nang ho nyatsuwa , ya rutang lentswe la nnete ka ho loka .
55002016	O hane meswaso ya dipolelo tsa lefeela ; hobane ba tsamayang ka tsona ba tla nne ba fetele nyefolong e fetisang ;
55002017	mme ditaba tsa bona di tla tswela pele jwaloka seso se kekang ; hara bona ho na le Himenea le Filete ,
55002018	ba kgelohileng nnete , ka ho re , tsoho ya bafu e setse e etsahetse , mme ba diha tumelo ya ba bang .
55002019	Leha ho le jwalo , motheo wa Modimo o ntse o tiile , o na le tiiso e reng : Morena o tseba bao e leng ba hae . Hape e re : E mong le e mong ya rapelang Morena , a ke a tlohe bokgopong .
55002020	Ka tlung e kgolo , ha ho na dipitsa tsa kgauta le tsa silefera feela , empa tsa mahong di teng le tsona tsa letsopa ; tse ding ke tse hlomphuwang , tse ding ke tse sa hlomphuweng .
55002021	Jwale , ekare ha motho a itlhwekisa ka ho itima ntho tseo , o tla fetoha pitsa e kgethetsweng hlompho , e molemo ho monga yona , e lokiseditsweng mesebetsi yohle e metle .
55002022	O ke o balehele ditakatso tsa botjha , mme o phehelle ho loka , le tumelo , le lerato , le kgotso hammoho le bohle ba rapelang Morena ka pelo e hlwekileng .
55002023	O furalle dikgang tsohle tsa bowatla , tseo ho sa ithutweng letho ka tsona , etswe o tseba hoba di tswala dintwa .
55002024	Mohlanka wa Morena ha a tshwanela ho lwana ; empa e ka kgona a be mosa ho bohle , a lokele ho ruta , a mamelle ka sebete .
55002025	A rute ka bonolo ba hanyetsang , ho tle ho lekwe hore na mohlomong Modimo o ke se ke wa ba nea pako , ba be ba lemohe nnete ;
55002026	mme ba tlohe lerabeng la Diabolose , ya ba tshwasitseng hore ba etse kamoo a ratang kateng .
55003001	Tseba hobane mehleng ya qetello ho tla hlaha dinako tse bohloko .
55003002	Hobane batho e tla ba baithati , le ba ratang leruo , le bakaki , le baikakasi , le banyefodi , le ba sa utlweng batswadi ba bona , ba hlokang teboho le borapedi ;
55003003	e tla ba ba se nang lerato la hlaho , leha e le ho tshepeha , ba etselletsang ba bang , ba sa tsebeng ho itshwara , ba sehloho , ba hloyang ba molemo ;
55003004	e be baeki , le bahalefi , le baikgohomosi , ba ratang menate ya nama , e seng Modimo ;
55003005	ba tla ba le sebopeho sa borapedi , empa e le ba latotseng matla a jona . Le ba jwalo o ba furalle .
55003006	Hara bao ho na le ba kgukgunelang matlung , mme ba hapa basajana ba imetsweng ke dibe , ba kenweng ke ditakatso tse ngata ,
55003007	ba ithutang kamehla , empa e le ba sitwang ho fihla tsebong ya nnete le ka mohla o le mong .
55003008	Mme jwalokaha Janese le Jambrese ba ne ba hanyetsa Moshe , bao le bona ba hanela nnete jwalo ; ke batho ba dikelello tse bodileng , ba lahlilweng ka nqeng ya tumelo .
55003009	Empa ba ke ke ba hlola ba tswela pele ; hobane bohlanya ba bona bo tla pepesetswa bohle jwaloka jwa bao .
55003010	Empa haele wena , o rutehile thuto ya ka ruri , le ho etsa ha ka , le phehello ya ka , le tumelo ya ka , le mamello ya ka , le lerato la ka , le sebete sa ka ;
55003011	le dihloriso le tse bohloko tse kileng tsa ntlhahela Antioke , le Ikone , le Listra , le dihloriso dife le dife tseo ke di mameletseng ; empa Morena o ntwetse ho tsona kaofela .
55003012	Bohle ba ratang ho phela ka borapedi bo ho Jesu Kreste , ba tla hloriswa jwalo .
55003013	Empa batho ba lonya , ba thetsang , ba ya nne ba tswele pele tshenyong , ba ntse ba thetsa , ba ntse ba thetswa .
55003014	Empa haele wena , o eme ho tseo o ithutileng tsona , tseo o di tiiseditsweng , o ntse o tseba eo o ithutileng tsona ho yena ;
55003015	etswe le bonyenyaneng ba hao o hlile wa tseba Mangolo a Halalelang , a lokelang ho o hlalefisetsa ho bolokeha , ka ho dumela ho Jesu Kreste .
55003016	Lengolo lohle le budutsweng ke Moya wa Modimo , le na le molemo wa ho ruta , wa ho kgodisa , wa ho laya , le wa ho hodisa ka kgolo ya ho loka ;
55003017	motho wa Modimo a tle a phethehe , mme a rutehele ruri mesebetsing yohle e molemo .
55004001	Ke o laela ke hona haholo pela Modimo , le pela Morena Jesu Kreste , ya tlang ho ahlola ba phelang le ba shweleng mohla a hlahang ka mmuso wa hae , ke re :
55004002	O bolele lentswe , o phehelle nako ha e tshwaneleha , leha e sa tshwanelehe ; o laye , o kgalemele , o kgothatse ka mamello yohle le ka ho ruta .
55004003	Hobane nako e tla ba teng eo ba ke keng ba mamella thuto ya pholoho , empa ka baka la ho hlohlona ha ditsebe tsa bona , ba tla ipokelella baruti ba dumellanang le ditakatso tsa bona ;
55004004	mme ba tla kgelosa ditsebe tsa bona nneteng , ho di isa ditshomong .
55004005	Empa haele wena , fadimeha nthong tsohle , o mamelle bohloko , o etse mosebetsi wa mmoledi wa Evangeli , o phethisise tshebetso ya hao .
55004006	Hobane , haele nna , ke se ke tla etswa sehlabelo , mme nako ya ho falla ha ka e se e le haufi .
55004007	Ke lwanne ntwa e molemo , ke mathile ka qeta sebaka , ke bolokile tumelo .
55004008	Ho setseng e se e le ho amohela moqhaka wa ho loka oo ke o behetsweng , oo Morena , moahlodi ya lokileng , a tlang ho nnea wona ka letsatsi lela , e seng nna feela , le bohle ba ratileng ho tla ha hae .
55004009	Akofa ho tla ho nna kapele ;
55004010	hobane Demase o ntahlile ka ho rata lefatshe la jwale , mme o ile Thesalonika ; Kresense o ile Galatia , Tite Dalmatia .
55004011	Luka o ho nna a nnotshi . O ntlele le Mareka , o mo tlise , hobane o molemo ho nna tshebetsong ya lentswe .
55004012	Tikike yena ke mo rometse Efese .
55004013	O ntlele le kobo eo ke e siileng Trowase ha Karpuse , le tsona dibuka , haholo dipampiri tsa matlalo .
55004014	Aleksandere , setei sa koporo , o nkentse hampe haholoholo . Morena o tla busetsa ho yena ho lekanang mesebetsi ya hae .
55004015	O iponele bakeng sa hae , hobane o lwantshitse ditaba tsa rona ka matla .
55004016	Mohla ke ikarabelang ka la pele , kgotla , ha ho a ka ha eba motho ya nkemelang ; empa ba ne ba ntahle bohle ; Modimo o se ke wa ba bea molato wa hoo .
55004017	Empa Morena a nkemela , mme a nkenya matla , hore polelo ya Evangeli ya hae e phethehe ka nna , mme ditjhaba tsohle di e utlwe ; mme ke namoletswe molomong wa tau .
55004018	Mme Morena o tla nne a nnamolele mesebetsing yohle e mebe , mme o tla mpolokela ho kena mmusong wa hae o lehodimong . Ho yena e be kganya ka ho sa feleng . Amen !
55004019	Dumedisa Priska le Akila , le ba ntlo ya Onesifore .
55004020	Eraste o setse Korinthe ; Trofime ke mo tlohetse Mileta , a baba .
55004021	O phakise ho tla e eso ho be mariha . Eubule , le Pudense , le Lene , le Klaudia , le baena bohle ba o dumedisa .
55004022	Morena Jesu Kreste a be le moya wa hao ! Mohau o be le lona ! Amen !
56001001	Nna , Pauluse , mohlanka wa Modimo le moapostola wa Jesu Kreste , ho isa bakgethwa ba Modimo tumelong le tsebong ya nnete e leng ka borapedi ,
56001002	ba tle ba be le tshepo ya bophelo bo sa feleng , boo Modimo o sa thetseng o bo baletseng batho , lefatshe ha le ne le eso ho be teng ,
56001003	mme o senotse nakong ya teng lentswe la wona , ka polelo eo ke e laetsweng ka taelo ya Modimo , Mmoloki wa rona ,
56001004	ke ngolla wena Tite , ngwanaka wa sebele tumelong eo re nang le yona hammoho le wena , ke re : O ke o newe mohau , le lereko , le kgotso ke Modimo Ntate , le ke Morena Jesu Kreste , Mmoloki wa rona .
56001005	Taba eo ke o siileng Kreta ba baka la yona , ke hore o qetelle ho lokisa tse esong ho lokiswe , mme o bee baholo metseng yohle , jwalokaha nkile ka o laela ;
56001006	ha o ka fumana monna ya se nang sekodi , e le monna wa mosadi a le mong , ya nang le bana ba dumelang , ba sa nyatsuweng ka ho re ke dihlola , kapa ba sa utlweng .
56001007	Hobane e ka kgona molebedi e be motho ya se nang sekodi , hobane ke monemotse ka tlung ya Modimo ; e se ke ya eba moithati , le mohalefi , le ya hapjwang ke veine , le ya otlang , le ya batlang leruo ka thetso ;
56001008	empa e be motho ya amohelang baeti , ya ratang batho ba molemo , ya hlalefileng , ya lokileng , ya halalelang , ya phelang ka boitshwaro ;
56001009	ya tiyang thutong ya nnete jwalokaha e rutilwe , a tle a lokele le ho kgothatsa ka thuto ya pholoho , le ho hlola bahanyetsi .
56001010	Hobane ba bangata ba teng , haholo hara ba lebollo , ba hanang ho utlwa , ba bolelang mafeela , ba thetsang ba bang ,
56001011	bao e ka kgonang ho thijwe melomo ya bona . Ba diha matlo kammoho , ba ruta tse sa tshwanelang , ba tle ba ipokellele moruo wa bokgopo .
56001012	E mong wa habo bona , e bileng moporofeta wa bona , o itse : Bakreta ke mahata kamehla , ke diphoofolo tse mpe , ke dimpa tse botswa .
56001013	Bopaki boo ke ba nnete ; ka baka leo , o ba kgalemele ka thata , tumelo ya bona e tle e hloke sekodi ;
56001014	mme ba se ke ba ineela ditshomo tsa Bajuda , le ditaelo tsa batho ba furallang nnete .
56001015	Efela ntho tsohle di hlwekile ho ba hlwekileng ; empa ha ho ntho e hlwekileng ho ba ditshila le ho ba sa dumelang ; ba silafetse dipelo le matswalo .
56001016	Ka molomo ba bolela hore ba tseba Modimo , empa ba o latola ka diketso ; ke ba manyala le ba hanang ho utlwa , mme ba sitwa ke ho etsa mosebetsi o motle leha o le mong .
56002001	Haele wena , o bolele tse lokelang thuto ya pholoho .
56002002	Bolella banna ba hodileng hore ba tshabe botahwa , ba tshabe le ho saoha , ba be le kelello , ba loke tumelong , le leratong le mamellong .
56002003	Le bona basadi ba hodileng ba be le motsamao o lokelang kgalalelo , e se ke ya eba basebi , ba se ke ba ineela veine e ngata , ba rute tse ntle ,
56002004	ba tle ba hlalefise ba batjha , ba ba rute ho rata banna ba bona , le ho rata bana ,
56002005	ho phela ka kelello , le ho hlweka , le ho itulela mahae a bona ; e be basadi ba molemo , ba utlwang banna ba bona , hore lentswe la Modimo le se ke la nyefolwa .
56002006	Banna ba batjha le bona o ba kgothatse , hore ba phele ka kelello .
56002007	Wena ka sebele , o ba etsetse mehlala ya mesebetsi e metle nthong tsohle , ka thuto e hlwekileng le ka ho tshaba ho saoha .
56002008	Puo ya hao e be e pholosang , e se nang ho nyatseha , hore ya re hanyetsang a tle a swabe ke ho hloka ntho e mpe eo a ka re beang yona .
56002009	Bolella bahlanka hore ba no utlwa beng ba bona , ba ba kgahlise nthong tsohle , ba se ke ba ba fetola ,
56002010	ba se ke ba utswa letho , empa ba etse hohle ka botshepehi bo botle , ba tle ba hlophise thuto ya Modimo , Mmoloki wa rona , nthong tsohle .
56002011	Hobane mohau wa Modimo , o ka bolokang batho bohle , o bonahetse ;
56002012	o ntse o re ruta ho tela ho se tshabe Modimo le ditakatso tsa lefatshe , re tle re phele nakong ya jwale ka kelello , ka ho loka , le ka borapedi ;
56002013	re ntse re lebeletse tshepo e lehlohonolo , le ho hlaha ha kganya ya Modimo o moholo , Jesu Kreste , Mmoloki wa rona ;
56002014	ya iteletseng rona , a tle a re lopolle bokgopong bohle , mme a re hlatswe , a tle a iketsetse ka rona setjhaba seo e leng sa hae ka sebele , se tjhesehelang mesebetsi e metle .
56002015	Bolela taba tseo , mme o kgothatse , o kgalemele ka matla wohle ; ho se ke ha eba motho ya o nyedisang .
56003001	O ba hopotse ho utlwa dihlooho le marena , ho ya ka melao , ho lokela mesebetsi yohle e metle ;
56003002	ba se ke ba nyefola motho , ba tshabe dikomang , ba be bonolo , ba etsetse batho bohle ka mosa wohle .
56003003	Hobane le rona kgale re ne re le dithoto , re le ba hanang ho utlwa , ba lahlehileng , ba buswang ke ditakatso le ke dikgahliso tse ngata , ba phelang lonyeng le mohonong , ba tshwanetseng ho hlouwa , ba hloyanang .
56003004	Empa mohla ho bonahatseng mohau wa Modimo , Mmoloki wa rona , le lerato la wona ho batho , o re pholositse ;
56003005	e seng ka mesebetsi e lokileng e entsweng ke rona , empa e bile ka lereko la wona , ka hlatsuo ya ho tswalwa la bobedi , le ka ntjhafatso ya Moya o Halalelang ,
56003006	oo o o tshetseng ka bongata hodima rona ka Jesu Kreste , Mmoloki wa rona ;
56003007	hore , ha re se re beilwe ba lokileng ka mohau wa wona , re tle re be majalefa a bophelo bo sa feleng , jwalokaha re tshepile .
56003008	Polelo eo e tiile , mme ke rata hoba o omele ka matla tabeng tseo , hore ba dumetseng ho Modimo ba iponele , ba tle ba phehelle mesebetsi e metle , tse ntle , tse molemo ho batho ke tsona tseo .
56003009	Empa o tshabe dikgang tsa bowatla , le tsa masika , le diqabang le diphapang tse etswang hodima molao ; hobane ha di thuse letho , mme ke lefeela .
56003010	Suthisa motho ya hlahisang thuto e kgelohileng , ha o se o kile wa mo tsosa ka la pele le ka la bobedi ;
56003011	o tle o tsebe hobane ya jwalo o se a senyehile , mme o etsa sebe ; o se a ikahlotse .
56003012	Etlere ha ke o romela Artemase , leha e le Tikike , o phakise o tle ho nna Nikopolise ; hobane ke hopotse ho hlola mariha teng .
56003013	O felehetse Senase , moruti wa molao , le Apolose hantle leetong la bona , ba tle ba se ke ba hloka letho .
56003014	Baheso le bona ba ke ba ithute ho phehella mesebetsi e metle , mohla e hlokwang , e tle e se be ba sa beheng ditholwana .
56003015	Ba ho nna ba o dumedisa bohle . Dumedisa ba re ratang tumelong . Mohau o be le lona bohle ! Amen !
57001001	Nna , Pauluse , moholehuwa wa Jesu Kreste , ke ena le Timothea , ngwaneso , ke ngolla wena , Filemone , moratuwa le mosebedisi wa rona ,
57001002	le Afia , ya ratwang , le Arkipe , molekane wa rona hlabanong , le kereke e ka tlung ya hao , ke re :
57001003	Le ke le newe mohau le kgotso ke Modimo , Ntata rona , le ke Morena Jesu Kreste !
57001004	Ke leboha Modimo wa ka kamehla , ha ke ntse ke o hopola merapelong ya ka ,
57001005	kamoo ke utlwang tumelo ya hao ho Morena Jesu kateng , le lerato la hao ho bahalaledi bohle .
57001006	Ke kopa hore tumelo ya hao , eo re kopaneng le wena ka yona , e tle e sebetse ka matla , o tle o bontshise molemo wohle o ka etsetswang Jesu Kreste ha heno .
57001007	Efela , re na le thabo le tshediso e kgolo leratong la hao , kahobane dipelo tsa bahalaledi di kgatholotswe ke wena , ngwaneso .
57001008	Ka baka leo , leha ke ena le tokelo e kgolo , ka baka la Kreste , ya ho o laela se o tshwanelang , ke ikgethetse , ka baka la lerato , ho o rapela , nna , ke leng Pauluse , monna ya hodileng , ya bileng a tlamilwe tshiung tsena ka baka la Jesu Kreste : 10ke rapella ho wena Onesima , ngwanaka , eo ke mo tswetseng ke le ditlamong
57001009	
57001010	ke rapella ho wena Onesima , ngwanaka , eo ke mo tswetseng ke le ditlamong ,
57001011	ya neng a se na thuso ho wena pele , empa jwale o na le thuso ho wena le ho nna , mme ke mo kgutlisetsa ho wena .
57001012	Mo amohele hle , hobane ke pelo ya ka ka sebele .
57001013	Ke ne ke hopotse hore nka mo thibela hore a dule le nna , a tle a ntshebeletse bakeng sa hao , ditlamong tsa Evangeli ;
57001014	empa ha ke a ka ka rata ho etsa letho ke eso ho tsebe molomo wa hao , hore botle boo ba hao bo se ke ba etswa ke wena ka ho qophellwa , e mpe e be ka ho ithatela ha hao .
57001015	Hape , ekaba ha a ile a kgaohana le wena ka nakwana e kgutshwanyane , e ne e le hore o tle o boele o be le yena kamehla ;
57001016	e tle e se ke ya hlola e eba mohlanka , e mpe e be ya fetisang mohlanka , e be moena ya ratwang , haholo ke nna , haholoholo ke wena ka nqeng ya nama le ka nqeng ya Morena !
57001017	Jwale he , ha ke le motswalle wa hao , mo amohele hle , jwaloka hoja e le nna .
57001018	Mme leha ekaba a kile a o tlatlapa ka hore hoitseng , kapa a na le molato ho wena , o ke o o batle ho nna .
57001019	Nna , Pauluse , ke ngodileng hona hoo ka letsoho la ka , ke tla o lefa , leha ke sa o bolelle hore o molato ho nna , wena , ka sebele sa hao .
57001020	E , ngwaneso , a nke ke thabiswe ke wena Moreneng , o kgatholle pelo ya ka ho Kreste .
57001021	Ke o ngoletse tseo , ke ntse ke tshepile kutlo ya hao , mme ke a tseba hore o tla etsa le ho fetisa seo ke se boletseng .
57001022	Hape , o ntokisetse ntlo ; hobane ke tshepile hore ke tla le newa ka merapelo ya lona .
57001023	Epafrase , ya tlamilweng le nna ka baka la Jesu Kreste , o a o dumedisa ;
57001024	o na le Mareka , le Aristarke , le Demase , le Luka , basebedisi ba ka .
57001025	Mohau wa Morena wa rona Jesu Kreste o be le meya ya lona ! Amen !
58001001	Modimo , ha o ne o buile hangata mehleng ya kgale , le ka mekgwa e mengata , le bontata rona ka baporofeta ,
58001002	jwale , mehleng ena ya qetello o buile le rona ka Mora , eo o mmeileng mojalefa wa ntho tsohle , eo hape o entseng ka yena tse bopilweng kaofela .
58001003	Yena eo e leng lehlasedi la kganya ya wona , le setshwantsho sa boleng ba wona , ya kakatlelang dintho tsohle ka lentswe la matla a hae , eitse hobane a etse hlatsuo ya dibe tsa rona , o ile ho dula ka letsohong le letona la Boholo bo hodimo ;
58001004	a etswa ya kahodimo ho mangeloi , jwalokaha lebitso leo a le ruileng ka mokgwa wa lefa le fetisa la wona ka boholo .
58001005	Hobane ke ho lefe ho mangeloi Modimo o kileng wa re le ka mohla o le mong : O Mora wa ka , ke o tswetse kajeno ? Hape , ke ho lefe o itseng : Ke tla ba Ntatae , yena e be Mora wa ka ?
58001006	Hape , mohla o tlisang Mora wa wona wa letsibolo lefatsheng , o itse : Mangeloi wohle a Modimo a mo kgumamele .
58001007	Athe haele ka mangeloi , o itse : O etsa mangeloi a wona meya e fokang , le bahlanka ba wona malakabe a mollo .
58001008	Empa haele ka Mora , o itse : Modimo , terone ya hao e tiile ka ho sa feleng , mme lere la mmuso wa hao ke lere la ho loka ;
58001009	o ratile ho loka , mme o hloile bokgopo ; ka baka leo , Modimo , Modimo wa hao o o tlotsitse ka ole ya nyakallo kahodima bohle ba nang le kabelo le wena .
58001010	Hape ho itswe : Haele wena , Morena , o ne o thee lefatshe tshimolohong , mme mahodimo ke mesebetsi ya matsoho a hao ;
58001011	a tla timela , empa wena o ya sala ; a tla tsofala kaofela jwaloka seaparo ;
58001012	o tla a mena jwaloka kobo , mme a tla fetoha ; empa haele wena , e sa le e le wena , mme mengwaha ya hao e ke ke ya eba le bofelo .
58001013	Ke ho lefe ho mangeloi o kileng wa re , le ka mohla o le mong : Dula letsohong la ka le letona , ke be ke etse bao e leng dira ho wena bonamelo ba maoto a hao ?
58001014	Na kaofela ha wona hase meya e sebeletsang , e rongwang ho sebeletsa ba tlang ho rua lefa la poloko na ?
58002001	Ka baka leo , e ka kgona re ele ka ho fetisisa ditaba tseo re di utlwileng hloko , esebe ra suthela hole le tsona .
58002002	Hobane ha esitile lentswe le boletsweng ka mangeloi le sa ka la lesa ho tiya , mme ho tlola le ho se utlwe hohle ha ba ha hlahelwa ke moputso o ho lekanang ,
58002003	ana re tla phonyoha jwang , ha re sa hlokomele poloko e kalo , e neng e qale ho bolelwa pele ke Morena , ya ntoo tiiswa ho rona ke ba e utlwileng ,
58002004	ha Modimo o ntse o omela hammoho le bona ka dipontsho , le meeka , le diketso tse ngata tse matla , le ka dineo tse ajwang ke Moya o Halalelang , kamoo o ratang kateng ?
58002005	Hobane lefatshe le tlang ho tla leo re le bolelang , ha o a ka wa le bea pusong ya mangeloi .
58002006	Empa e mong o pakile lengolong le leng , a re : Motho keng ha o tla mo hopola , kapa ngwana motho keng ha o tla mo hlokomela ?
58002007	O mmeile ka sebaka se seng sekae katlasana ho mangeloi ; a mo rwesitse moqhaka wa kganya le wa hlompho , mme o mmeile ho busa mesebetsi ya matsoho a hao .
58002008	O beile ntho tsohle katlasa maoto a hae . Mme ha ho thwe : Tsohle di beilwe katlasa hae , ha ho a leswa letho le sa bewang katlasa hae ; athe ha re eso ho bone jwale hoba tsohle di beilwe katlasa hae .
58002009	Empa re bona Jesu ya neng a beilwe ka sebaka se seng sekae katlasana ho mangeloi , a rwesitswe moqhaka wa kganya le wa hlompho ka baka la lefu leo a le utlwileng , hore , ka mohau wa Modimo , a utlwe lefu ka baka la bohle .
58002010	Efela ho ne ho tshwaneleha hoba yena eo ntho tsohle di etseditsweng yena , eo tsohle di entsweng ke yena , ha a ne a tla isa bana ba bangata kganyeng , a phethisise ka bohloko eo e leng Morena wa poloko ya bona .
58002011	Hobane leha e le ya halaletsang , leha e le ba halaletswang , ke ba a le mong bohle ; ka baka leo , ha a na dihlong tsa ho ba bitsa banababo ,
58002012	ha a re : Ke tla bolella banabeso lebitso la hao , ke o binele difela hara phutheho .
58002013	Hape o re : Ke tla mo tshepa . Hapehape o re : Bona , ke nna enwa le bana bao Modimo o nneileng bona .
58002014	Mme kahobane bana ba na le kabelo nameng le mading , le yena o ile a ba le kabelo teng jwaloka bona , hore a fedise ka lefu la hae ya nang le mmuso wa lefu , ke ho re , Diabolose ,
58002015	mme a lokolle bohle ba neng ba le bohlankeng ka matsatsi wohle a ho phela ha bona ke ho tshaba lefu .
58002016	Hobane kannete ha a ka a tlela mangeloi , empa o tletse leloko la Abrahama .
58002017	Ka baka leo , ho ne ho tshwanetse hobane a ka etswa ya tshwanang kahohle le banababo , e tle e be moprista e moholo ya mohau , ya tshepehang ditabeng tsa Modimo , a tle a etsetse dibe tsa setjhaba pheko .
58002018	Hobane erekaha a utlwile bohloko mohla a lekwang , ke kahoo a tsebang ho thusa ba lekwang .
58003001	Ka baka leo , banabeso ba halalelang , ba nang le kabelo pitsong ya lehodimo , le ke le lemohe Jesu Kreste , moapostola le moprista e moholo wa tumelo eo re leng ho yona ;
58003002	ya bileng kgabane ho ya mmeileng , jwalokaha Moshe le yena o bile kgabane ka tlung ya hae yohle .
58003003	Hobane Kreste o lekantswe hoba o tshwanelwa ke tlotliso e fetisang ya Moshe , kamoo ya hahileng ntlo a felang a ena le hlompheho kateng , e fetisang ya ntlo .
58003004	Hobane ntlo e nngwe le e nngwe e ye e hahuwe ke motho ; empa ya hahileng ntho tsohle ke Modimo .
58003005	Haele Moshe , o fela a bile kgabane ka tlung yohle ya Modimo , ka mokgwa wa mohlanka , ho behela batho tse neng di tshwanetse ho bolelwa .
58003006	Empa Kreste o bile kgabane pusong ya ntlo ya wona ka mokgwa wa Mora ; mme ntlo ya wona ke rona , ha re boloka , ka ho tiya , tshepo le thabo ya tebello ya rona ho fihlela la bofelo .
58003007	Ka baka leo , jwalokaha Moya o Halalelang o bolela , o re : Kajeno , ha le utlwa lentswe la wona ,
58003008	le se ke la thatafatsa dipelo tsa lona , jwaloka mohla phephetso , mohla moleko feelleng ;
58003009	moo bontata lona ba ntekileng , ba nkgathaditseng , mme ba bone mesebetsi ya ka ka dilemo tse mashome a mane .
58003010	Ka baka leo , ka na ka halefiswa ke moloko oo , ka re : Pelo tsa bona di kgeloha kamehla ; ha ba ka ba tseba ditsela tsa ka .
58003011	Ke moo ke hlapantseng kgalefong ya ka , ka re : Ba ke ke ba kena phomolong ya ka !
58003012	Banabeso , iponeleng , esebe e mong ho lona a ka ba le pelo e mpe ya ho se dumele , e mo lahlisang Modimo o phelang ;
58003013	le mpe le kgothatsane ka matsatsi wohle , ha ho sa ntsane ho thwe : Kajeno ! esebe e mong ho lona a ithatafatsa ka thetso ya sebe .
58003014	Hobane re filwe kabelo ho Kreste , ha re fela re tiisetsa , ho fihlela la bofelo , ho seo e leng motheo wa tshepo ya rona ;
58003015	ha ho ntse ho thwe : Kajeno , ha le utlwa lentswe la wona , le se ke la thatafatsa dipelo tsa lona , jwaloka mohla phephetso .
58003016	Na ba le utlwileng , ba ba ba o phephetsa , ke bafe ? Na hase bohle ba tlohileng Egepeta ka Moshe ?
58003017	Ana ba o halefisitseng ka dilemo tse mashome a mane ke bafe ? Na hase ba sitilweng , bao ditopo tsa bona di wetseng feelleng ?
58003018	Mme ke ho bomang o kileng wa hlapanya hore ba ke ke ba kena phomolong ya wona , haese ho ba ikgantshitseng ?
58003019	Ke moo re bonang hore ba ne ba sitwe ho kena ke ho se dumele .
58004001	A re tshabeng ke hona , haele moo pallo ya ho kena phomolong ya wona e sa le teng , esebe e mong wa rona a ka bonahala hoba eka o haeletswe ke yona .
58004002	Hobane le rona , re boleletswe Evangeli jwaloka bona ; empa bao , lentswe leo ba le utlwileng ha le a ka la ba thusa letho , ka baka la hobane ha le a ka la fihlelana le tumelo pelong tsa ba le utlwileng .
58004003	Empa haele rona ba dumetseng , re tla kena phomolong , kamoo o itseng kateng : Ka baka leo ke hlapantse kgalefong ya ka , ka re : Ba ke ke ba kena phomolong ya ka ! Athe mesebetsi ya Modimo esale e phetheha popong ya dintho tsohle .
58004004	Hobane ha o bolela letsatsi la bosupa , o itse lengolong le leng : Modimo o phomotse mesebetsing yohle ya wona ka letsatsi la bosupa .
58004005	Hape hona mona o re : Ba ke ke ba kena phomolong ya ka !
58004006	Jwale , haele moo ba bang ba tla kena ho yona , athe ba boleletsweng Evangeli pele ha ba ka ba kena ke ho se dumele .
58004007	Modimo o boetse o beile letsatsi le leng , e leng la kajeno , ha o bolela ka molomo wa Davida , kamora ditshiu tse ngata , o re : Kajeno , ha le utlwa lentswe la wona , le se ke la thatafatsa dipelo tsa lona .
58004008	Hobane holane Joshua o ba kentse phomolong , Modimo o ka be o sa ka wa bolela le leng letsatsi .
58004009	Ha ho le jwalo , phomolo e teng e saletseng setjhaba sa Modimo .
58004010	Hobane ya keneng phomolong ya wona , le yena o phomotse mesebetsing ya hae , jwaloka Modimo ha o phomotse mesebetsing ya wona .
58004011	A re ke re itlhahaneleng ke hona ho kena phomolong eo , esebe e mong a tshoha a ewa ke ho ya ka mohlala wa bao ba sa kang ba dumela .
58004012	Hobane Lentswe la Modimo ke lentswe le phelang , le matla , mme le fetisa ka bohale disabole tsohle tse leoditsweng ka nqa tse pedi ; mme le a hlaba , le ye ho kena le dikgaohanong tsa pelo le tsa moya , le manonyellong le mokong ; mme le ahlola maikutlo le mehopolo ya pelo .
58004013	Ha ho sebopuwa se seng pepeneneng ho wona ; empa tsohle di hlobotse , di senohile mahlong a eo re nang le ditaba le yena .
58004014	Erekaha re ena le mopirsta e moholo ya nang le boholo bo bokalo , e leng Jesu , Mora Modimo , ya pholleditseng ka mahodimo , a re tiiseng kano ya rona .
58004015	Hobane moprista e moholo eo re nang le yena , hase ya ka sitwang ho re utlwela bohloko mefokolong ya rona ; hobane o lekilwe nthong tsohle jwaloka rona , empa ha a ka a etsa sebe .
58004016	Ka baka leo , a re atameleng ka tshepo terone ya mohau , hore re tle re bone mohau , mme re fumane lereko , re tle re thuswe nakong e loketseng .
58005001	Hobane moprista e moholo , leha e le ofe le ofe , ya nkwang hara batho , o ye a beelwe batho dinthong tsa tshebeletso ya Modimo , a tle a hlahise dinyehelo le mahlabelo ka baka la dibe ;
58005002	mme o na le matla a ho hauhela ba sitilweng ke ho se tsebe le ke ho timellwa , kahobane le yena o dikilwe ke mefokolo .
58005003	Ke ka baka leo a tshwanetseng ho hlahisa mahlabelo ka baka la dibe tsa hae , jwalokaha a etsa ka baka la dibe tsa setjhaba .
58005004	Hape , ha ho motho ya ka inkelang kabelo eo e hlomphehang , haese ya e bileditsweng ke Modimo , jwaloka Aarone .
58005005	Esitile Kreste le yena ha a ka a inea kganya ya boprista bo boholo , empa o e neilwe ke ya itseng ho yena : O Mora ka , ke o tswetse kajeno .
58005006	Jwalokaha lengolong le leng ho itswe : Wena , o moprista ka ho sa feleng , ka mokgwa wa Melkisedeke .
58005007	Ke Jesu eo , mehleng ya nama ya hae , ya kileng a hlahisa , ka mohoo o moholo le ka meokgo , merapelo ya hae e bohloko ho ya neng a ka tseba ho mo lwela lefung ; mme eitse hobane a utluwe , ka baka la borapedi ba hae ,
58005008	leha e ne e le Mora , o ithutile kutlo ka tse bohloko tse mo hlahetseng .
58005009	Mme jwale , ha a phethehile , o entswe moetsi wa poloko e sa feleng ho bohle ba mo utlwang ,
58005010	mme Modimo o mmoletse hore ke moprista e moholo , ka mokgwa wa Melkisedeke .
58005011	Bakeng seo , re na le taba tse ngata tseo re ka di bolelang , empa di thata ho hlaloswa , ka hobane le fetohile ba botswa ho mameleng .
58005012	Hobane ekabeba ke kgale le le baruti , athe le sa ntse le tshwanelwa ke ho rutwa ditaba tsa bonyenyane , tseo taba tsa Modimo di qalwang ka tsona ; mme le fetohile batho ba tshwanelwang ke ho fepjwa ka lebese , e seng ka dijo tse tiileng .
58005013	Hobane e mong le e mong ya fepjwang ka lebese , o sitwa ho ikutlwela lentswe la ho loka ; kahobane e sa le ngwana ;
58005014	empa dijo tse tiileng ke tsa banna ba tiileng , e leng bao dikelello tsa bona di lemaletseng ho kgetha ho hotle le ho hobe , ke ho sebediswa hona .
58006001	Ka baka leo , a re feteng ditaba tsa thuto ya Kreste tseo ho qalwang ka tsona , mme re feteleng ho tsa kgolo e tletseng , re se boele ra thea motheo wa ho baka mesebetsing e shweleng le wa tumelo ho Modimo ,
58006002	le wa thuto ya dikolobetso , le wa peo ya matsoho , le wa tsoho ya bafu , le wa kahlolo ya ho sa feleng .
58006003	Mme re tla etsa jwalo , ha Modimo o re dumella .
58006004	Hobane ba seng ba kile ba bonesetswa , ba lekileng neo ya lehodimo , ba filweng kabelo Moyeng o Halalelang ,
58006005	ba latswitseng lentswe le monate la Modimo , le matla a bophelo bo tlang ho tla ,
58006006	bao ha ba ka wa , ha ho kamoo ba ka boelang ba ntjhafatswa kateng , hore ba boele ba bake , hobane ba boela ba ithakgisetsa Mora Modimo , ba mo etsetsa nyediso .
58006007	Hobane haele lefatshe le inwellang metsi a dipula tse le nelang hangata , le medisetsang bao le lemelwang bona meroho e molemo , lefatshe le jwalo le ye le fuwe lehlohonolo ke Modimo .
58006008	Empa haele le medisang meutlwa le dibajwa feela , lona le ye le lahlwe , le okamelwe ke thohako , mme taba ya lona ya qetello ke ho tjheswa .
58006009	Empa leha re bua jwalo , haele bakeng sa lona , baratuwa , re tshepile tse fetisang tseo ka botle , tse tshwanelang poloko .
58006010	Hobane Modimo ha o kgopo ; o ke ke wa lebala mesebetsi ya lona , le kamoo lerato la lona le sebeditseng kateng ka baka la lebitso la wona , ha le babaletse bahalaledi , le jwale le sa ba baballa .
58006011	Empa re rata hoba e mong le e mong a ka nna a hlahisa tjheseho yona eo ho isa qetellong , tshepo ya lona e tle e phethehe ;
58006012	le tle le se ke la fetoha ba botswa , le mpe le be balatedi ba ba ruileng dipallo ka tumelo le ka sebete .
58006013	Hobane Modimo , mohla o neng o etsetsa Abrahama pallo , kahobane ho ne ho se e mong ya o fetisang , eo o neng o ka hlapanya ka yena , o hlapantse ka wona , o itse :
58006014	Ruri , ke tla o hlohonolofatsa , ke be ke o hlohonolofatse , ke tla o atisa , ke be ke o atise .
58006015	Mme Abrahama , hoba a lebelle ka sebete , ke moo a neilweng seo a neng a se baletswe .
58006016	Efela batho ba ye ba hlapanye ka ya ba fetisang , mme ha ho tiiswa taba ka kano , ke moo dikgang tsohle tsa bona di felang .
58006017	Ke ka baka leo Modimo , mohla o ratileng ho kgodisisa majalefa a pallo hoba morero wa wona ha o na ho fetoha , o kileng wa kenya kano ;
58006018	hore rona , ba phallelang tshepo eo re e beetsweng pele , re be le tshediso e fetisang ka ho tiya ka baka la ntho tse pedi tse sa sisinyeheng , tseo Modimo o neng o ke ke wa etsa leshano ho tsona .
58006019	Tshepo eo ho rona e ka ankora ya moya , e tiyang , e sa sisinyeheng , e keneng ka kwana kahare ho lesira ;
58006020	moo Jesu a keneng ka baka la rona , e le moetelli wa rona , ha a bewa moprista e moholo ka ho sa feleng , ka mokgwa wa Melkisedeke .
58007001	Ke Melkisedeke eo , morena wa Saleme , le moprista wa Modimo o moholoholo , ya neng a ye ho kgahlanyetsa Abrahama , mohla a neng a sa tswa qhala marena , a ba a mo hlohonolofatsa ;
58007002	ke yena eo Abrahama a bileng a mo abela karolo ya leshome ya tsohle , — eo mabitso a hae ha a fetolwa , la pele le reng , morena wa ho loka , la bobedi le re , morena wa Saleme , e leng ho re , morena wa kgotso ;
58007003	ya se nang ntatae le mmae , ya se nang le leloko , leha e le qaleho ya ditshiu le qetello ya bophelo ; empa e le ya entsweng ya tshwanang le Mora Modimo — e ya nne e sa le e le moprista ka ho sa feleng .
58007004	A le ke le lemoheng boholo ba eo ntata rona moholo Abrahama a mo abetseng karolo ya leshome ya dintho tseo e neng a di hapile .
58007005	Haele ba bara ba Levi ba amohelang boprista , ba na le molao wa ho nka karolo ya leshome ya ntho tsa setjhaba , ke ho re , tsa banababo bona , leha ba tswile le bona lethekeng la Abrahama .
58007006	Empa ya sa balweng lelokong la bona , o nkile karolo ya leshome ho Abrahama , mme o hlohonolofaditse eo dipallo di etseditsweng yena .
58007007	Athe ha ho motho ya ka hanang ha ho thwe , e monyenyane o ye a hlohonolofatswe ke e moholo .
58007008	Mme mona , ba nkang karolo ya leshome , ke batho ba shwang ; empa mono , ya e nkileng , ke eo ho bolelwang hore o a phela .
58007009	Mme ho ka thwe , esita le yena Levi , ya nkang karolo ya leshome , o ntshisitswe yona ka Abrahama ;
58007010	kahobane o ne a sa le lethekeng la ntatae moholo , Abrahama , mohla Melkisedeke a mo kgahlanyeditseng .
58007011	Jwale , hojane phetheho e ne e setse e hlahile ka boprista ba Levi — athe molao o neilweng setjhaba o theilwe hodima jona — ana tshwanelo e ne e sa le efe ya hoba ho ka hlaha moprista e mong ya bitswang ka mokgwa wa Melkisedeke , e seng ka mokgwa wa Aarone ?
58007012	Hobane boprista ha bo fetohile , molao le wona e ka kgona o fetohe .
58007013	Mme efela ya lekanngwang ka taba tseo ke wa leloko lesele le sa kang la eba le motho ya sebetsang aletareng ;
58007014	hobane ho tsejwa hoba Morena wa rona o hlahile lelokong la Juda , e leng leo Moshe a sa kang a le abela boprista .
58007015	Mme moo hoo ho boetseng ho bonahalang ka ho fetisisa , ke ha ho hlahile moprista e mong hape ya tshwanang le Melkisedeke ;
58007016	ya sa bewang ka molao wa leloko la nama , empa e leng ka matla a bophelo bo se nang ho fela .
58007017	Hobane Modimo o pakile , o itse : O moprista ka ho sa feleng , ka mokgwa wa Melkisedeke .
58007018	Efela molao wa pele o tlositswe , kahobane o ne o fokola , o sa thuse letho — hobane molao ha o a ka wa phetha letho — mme ho kenntswe bakeng sa wona tshepo e fetisang , eo re atamelang Modimo ka yona .
58007019	
58007020	Hape , ha kano e sa ka ya hlokahala
58007021	athe baprista bale ba pele ba beilwe ho se kano , empa yena o beilwe ka kano ke ya itseng ho yena : Morena o hlapantse , mme a ke ke a kweneha : O moprista ka ho sa feleng , ka mokgwa wa Melkisedeke —
58007022	ke moo ho bonahalang hoba Jesu o beilwe mmuelli wa selekane se fetisang sa pele .
58007023	Hape , haele baprista ba pele , ba nnile ba hlahlamana ba le bangata , kahobane lefu le ne le ba sitisa ho dula kamehla bopristeng .
58007024	Empa yena , kahobane ke wa kamehla , o na le boprista bo sa abuweng .
58007025	Ke ka baka leo a ka tsebang ho pholosa ka ho fetisisa ba atamelang Modimo ka yena , kahobane o ntse a phela kamehla ho ba rapella .
58007026	Efela ho ne ho tshwaneleha hoba re be le moprista e moholo ya jwalo , ya halalelang , ya se nang molato , ya se nang letheba , ya kahosele ho baetsadibe , ya phahamisitsweng ho fetisa lehodimo ;
58007027	ya sa tshwanelang , jwaloka baprista ba baholo , ho hlahisa pele , ka matsatsi wohle , mahlabelo ka baka la dibe tsa hae , a ntoo hlahisa a dibe tsa setjhaba ; hobane taba eo yena o e entse hang feela , mohla a ikentseng sehlabelo .
58007028	Molao o fela o nka batho ba fokolang ho ba etsa baprista ba baholo ; empa haele polelo ya kano e entsweng kamorao ho molao , e mmea Mora ya phethehileng ka ho sa feleng .
58008001	Jwale , sehlooho sa ditaba tseo re di boletseng , ke hoba re na le moprista e moholo hakalo , ya dutseng letsohong le letona ho terone ya Boholo mahodimong ;
58008002	eo e leng mosebeletsi wa sehalalelo , le wa tabernakele ya sebele e hlomilweng ke Morena , e seng ke motho .
58008003	Hobane moprista e moholo e mong le e mong o ye a bewe ho hlahisetsa Modimo dinyehelo le mahlabelo ; ka baka leo , e ka kgona eo le yena a be le seo a se hlahisang .
58008004	Hojane a le lefatsheng , o ne a ya hloka tokelo ya ho ba moprista , kahobane baprista ba teng ba hlahisang dinyehelo ka molao ;
58008005	ba sebetsang ka tse tshwantshang dintho tsa lehodimo le diriti tsa tsona , kamoo Modimo o neng o laetse Moshe kateng , ha a tla etsa tabernakele , wa re : Lemoha hantle , o etse ntho tsohle ka tekanyetso ya tseo o di bontshitsweng .
58008006	Empa moprista e moholo wa rona o filwe tshebeletso e fetisang , kahobane e le mmuelli wa selekane se fetisang , se hlabilweng ka dipallo tse fetisang le tsona .
58008007	Hobane hoja sa pele ha se a ka sa hloka letho , sebaka sa ho batla sa bobedi se ka be se bile siyo .
58008008	Athe ke ka nyatso Modimo o itseng ho Bajuda : Bonang , nako e sa tla eo ke tla etsa selekane se setjha le ntlo ya Iseraele le ntlo ya Juda : ho itswalo ke Morena ;
58008009	e seng jwaloka selekane seo ke neng ke se etse le bontata bona , mohla ke ba tshwereng ka letsoho , ka ba ka ba ntsha naheng ya Egepeta ; hobane ha ba ka ba tiisetsa selekaneng sa ka , mme ke ba lahlile ke hona , ho itswalo ke Morena .
58008010	Haele selekane seo ke tla se hlaba le ntlo ya Iseraele kamora ditshiu tseo , ke sona sena , ho bolela Morena : Ke tla kenya melao ya ka kelellong tsa bona , ke e ngole dipelong tsa bona ; mme ke tla ba Modimo wa bona , le bona e tla ba setjhaba sa ka .
58008011	Mme ha ho ka ke ha hlola ho eba ya rutang ya ahisaneng le yena , kapa ngwanabo , ka ho re : Tseba Morena ! Hobane ba tla ntseba bohle , ho qala ka e monyenyane ho qetella ka e moholo .
58008012	Hobane ke tla ba rekolohela makgopong a bona , mme nke ke ka hlola ke sa hopola dibe tsa bona le ditlolo tsa bona .
58008013	Jwale , ha a bolela selekane se setjha , sa pele o se etsa ntho e tsofetseng , mme ntho e tsofetseng , ya mokgulela , e se e ya timela .
58009001	Ha ho le jwalo , selekane sa pele se ne se na le melao ya tshebeletso , le sehalalelo e leng sa lefatshe .
58009002	Hobane mohla tabernakele e emiswang , ho ne ho etswe sebaka sa pele , moo ho beilweng kandelare , le tafole , le mahobe a pontsha , mme baka seo se ne se bitswa sehalalelo .
58009003	Mme kamora lesira la bobedi , e ne e le sebaka sa tabernakele se bitswang sehalaledisiso ;
58009004	se neng se na le aletare ya dibano ya kgauta , le areka ya selekane e apesitsweng hohle ka kgauta , moo ho kenntsweng pitsa ya kgauta e tshetsweng manna , le thupa ya Aarone e thuntseng , le matlapa a selekane .
58009005	Kahodimo ho areka eo , ho ne ho le dikerubime tse kganyang , tse okametseng sekwahelo sa serapello . Empa jwale , hase sebaka sa ho bolela ntho tseo ka bonngwe .
58009006	Ntho tseo , ha di ne di lokisitswe jwalo , baprista ba ne ba kena ka matsatsi wohle sebakeng sa pele sa tabernakele , ho etsa tsa tshebeletso ya Modimo teng ;
58009007	empa ke moprista e moholo a nnotshi ya neng a kena sebakeng sa bobedi , hang feela ka lemo se seng le se seng ; mme o ne a sa kene haese ka madi ao a a hlahisang ka baka la dibe tsa hae le tsa setjhaba .
58009008	Moya o Halalelang o ne o re bontsha ka hoo hobane tsela ya sehalaledisiso e ne e eso ho ka e bulwa , ha tabernakele ya pele e ne e sa eme .
58009009	Empa e ne e le setshwantsho se etse ditsweng mehla ena , ha ho ne ho ntse ho hlahiswa dinyehelo le mahlabelo a sitwang ho hlatswa matswalo a ya etsang tshebe letso ya teng ,
58009010	e leng dijo le dino feela , le dihlatsuo tse ngata , le mekgwa ya nama , e beilweng ho be ho fihle nako ya tokiso .
58009011	Empa Kreste , moprista e moholo wa menono e tlang ho hlaha , ha a pholleditse ka tabernakele e fetisang ka boholo le ka botle , e leng e sa kang ya etswa ka matsoho , ke ho re , eo e seng ya popo ena ,
58009012	o kene hang feela sehalaledisisong , e seng ka madi a diphooko le a manamane , empa e leng ka madi a hae a sebele , mme a etsa topollo e sa feleng .
58009013	Hobane ha esita madi a diphoho le a diphooko , le melora ya sethole eo ho fokwang ba ditshila ka yona , di ba hlatswa ka nqeng ya nama ,
58009014	ana haele madi a Kreste , ya itlhahisitseng ho Modimo ka Moya wa kamehla yohle , e le pheko e se nang letheba , madi ao a tla hlatswa matswalo a lona hakakang mesebetsing e shweleng , hore le tle le sebeletse Modimo o phelang !
58009015	Ke ka baka leo Kreste e leng mmuelli wa selekane se setjha , hore lefu la hae ha le kenetse ho hlatswa ditlolo tse entsweng mehleng ya selekane sa pele , ba bitsitsweng ba fuwe lefa le sa feleng leo ba le baletsweng .
58009016	Hobane moo testamente e leng teng , e ka kgona lefu la moreri wa yona le pakwe .
58009017	Etswe taba tsa testamente di na le ho etsahala ha monga yona a shwele ; empa moreri wa yona ha a sa le teng , ha ho etswe letho ka yona .
58009018	Ka baka leo , le sa pele selekane ha se a ka sa etswa madi a le siyo .
58009019	Hobane Moshe , enere mohla a boleletseng setjhaba kaofela ditaelo tsohle tsa molao , a nka madi a manamane le a diphooko , le metsi , le boya bo takilweng ka purepera , le hisopa , mme a foka buka le setjhaba sohle ka tsona ,
58009020	a re : Ke ana madi a selekane seo Modimo o se laetseng bakeng sa lona .
58009021	A ntoo foka le yona tabernakele le dipitsa tsohle tsa tshebeletso ka madi .
58009022	Mme ka molao , dintho tse hlatsuwang ka madi e batla e eba tsohle , mme ha madi a sa tsholohe , ha ho teselo ya dibe .
58009023	Efela ho ne ho tshwaneleha hore dintho tse tshwantshang tse lehodimong di hlatsuwe ka mokgwa oo , empa haele tsa lehodimo di ne di tshwanela ho hlatsuwa ka mahlabelo a fetisang ao .
58009024	Hobane Kreste ha a ka a kena sehalalelong se entsweng ka matsoho , e leng setshwantsho feela sa sa sebele ; empa o kene lehodimong la sebele , a tle a hlahe jwale pela sefahleho sa Modimo , sebakeng sa rona ;
58009025	e seng hore a iketse pheko hangata , jwaloka moprista e moholo ha a kena sehalaledisisong ka selemo se seng le se seng , a tshwere madi ao e seng a hae .
58009026	Hobane hoja taba di dutse jwalo , ekabeba o hlabilwe hangata , haesale lefatshe le thewa ; empa jwale , hobane nako di phethehe , o hlahile hang ho fedisa sebe ka ho iketsa sehlabelo .
58009027	Mme jwalokaha ho laetswe hoba batho bohle ba shwe hang , ho ntoo ba kahlolo ;
58009028	ka mokgwa o jwalo , le yena Kreste , ha a setse a ikentse pheko hang ho jara dibe tsa ba bangata , o tla bonwa la bobedi , a se na sebe , ke ba mo lebeletseng hore a ba pholose .
58010001	Hobane molao erekaha o ne o na le seriti feela sa menono e tlang ho hlaha , e seng sebele sa dintho , o sitilwe ruri ho phethisa barapedi ka mahlabelo a hlahiswang ka selemo se seng le se seng .
58010002	Hola ha ho jwalo , ha ke re , a ka be a lesitswe ho hlahiswa , hobane barapedi , ha ba se ba hlatswehile , ba ne ba ke ke ba hlola ba sa na le letswalo la dibe ?
58010003	Empa mahlabelong ao ho boetse ha hopolwa dibe ka selemo se seng le se seng .
58010004	Hobane madi a dipoho le a diphooko a sitwa ruri ho tlosa dibe .
58010005	Ka baka leo , mohla a tla tla lefatsheng , o itse : Ha o a ka wa rata sehlabelo , leha e le nyehelo , empa o ntokiseditse mmele .
58010006	Ha o a ka wa kgahliswa ke ditjheso le ke mahlabelo a etswang ka baka la sebe .
58010007	Jwale ka re : Bona , Modimo , ke tlile ho etsa thato ya hao ; jwalokaha ho ngodilwe taba tsa ka bukeng .
58010008	Ha a setse a boletse pele , a re : Ha o a ka wa rata sehlabelo , le nyehelo , le ditjheso , le mahlabelo a etswang ka baka la sebe , mme ha o a ka wa kgahliswa ke tsona — athe ke tsona ntho tse hlahiswang ka molao —
58010009	ke moo a itseng : Bona , Modimo , ke tlile ho etsa thato ya hao . Ha a rialo , o fedisa sa pele , mme o hloma sa bobedi .
58010010	Ke ka yona thato eo re halaleditsweng ka sehlabelo sa mmele wa Jesu Kreste se entsweng hang .
58010011	Haele moprista e mong le e mong , o ntse a ema ka matsatsi wohle ho sebeletsa Modimo , mme o hlahisa hangata mahlabelo a le mang , a sa tsebeng le hanyenyane ho tlose dibe .
58010012	Empa yena , hobane a hlahise sehlabelo se le seng ka baka la dibe , o ituletse ka ho sa feleng letsohong le letona la Modimo ,
58010013	a lebeletse ho sa ntseng ho tla etsahala , e leng hore bao e leng dira ho yena ba bewe bonamelo ba maoto a hae .
58010014	Hobane ka sehlabelo se le seng o phethisitse ka ho sa feleng bao a ba halaleditseng .
58010015	Ke seo Moya o Halalelang le wona o re pakelang sona ; hobane ha o se o boletse ka ho re :
58010016	Selekane ke sena seo ke tla se etsa le bona kamora ditshiu tseo , ho rialo Morena ; ke tla kenya melao ya ka dipelong tsa bona , ke e ngole dikelellong tsa bona , o eketsa o re :
58010017	Ha nka ke ka hlola ke sa hopola dibe tsa bona le ditlolo tsa bona .
58010018	Efela moo teselo ya dibe e leng teng , ha ho sa batlwa sehlabelo ka baka la dibe .
58010019	Ka baka leo , banabeso , erekaha re neilwe sebaka sa ho kena sehalalelong , re se na tshabo , ka madi a Jesu .
58010020	e leng tsela e ntjha e isang bophelong , eo a re hleketseng yona , e phunyang lesira , ke ho re , nama ya hae ;
58010021	mme erekaha re ena le moprista wa rona e moholo , ya beilweng tlung ya Modimo ,
58010022	a re atameleng ho wona ka pelo ya nnete , ka tumelo e nang le tshepo ya sebele , matswalo a mabe a phekotswe dipelong tsa rona , mme mmele ya rona e hlatswitswe ka metsi a hlwekileng .
58010023	A re tiiseng kano ya tumelo ya rona , re se na ho sisinyeha ; hobane ya re tshepisitseng o a tshepeha .
58010024	A re lebelaneng , re tle re isane ka tjheseho leratong le mesebetsing e metle .
58010025	Re se ke ra ngala diphutheho tsa rona , kamoo e leng mokgwa wa ba bang kateng ; re mpe re kgothatsane , haholo etswe le bona letsatsi le ntse le atamela .
58010026	Hobane ekare ha re etsa sebe ka boomo , ha re se re filwe tsebo ya nnete , ha ho sa le sehlabelo se seng sa dibe ;
58010027	e se e mpa e le tebello e tshabehang ya kahlolo , le bohale ba mollo o tlang ho ja bahanyetsi .
58010028	Ya neng a nyedisa molao wa Moshe , o ne a bolawa , ho se mohau ka polelo ya dipaki tse pedi , leha di le tharo ;
58010029	ha le bona , eo e leng ya hataketseng Mora Modimo ka maoto , ya entseng madi a selekane ao a hlatswitsweng ka wona ntho feela , ya nyefotseng Moya wa mohau , yena ho tla lekanngwa hoba o tshwanelwa ke kotlo e fetisang hakakang !
58010030	Etswe re tseba ya itseng : Phetetso ke ya ka , ke tla ipheteletsa e le nna , ho itswalo ke Morena . Mme hape ho itswe : Morena o tla ahlola setjhaba sa hae .
58010031	Ke ntho e tshabehang ho wela matsohong a Modimo o phelang .
58010032	Le nne le hopole mehla ya pele , eo eitseng hobane le bonesetswe , la hla la mamella ntwa e kgolo ya bohloko .
58010033	Ka nqa e nngwe , la hoboswa pepeneneng ka mahlapa le ka dihloriso , mme ka nqa e nngwe la ba balekane ba ba etswang tse jwalo .
58010034	Hobane le kile la hlomohela ba ditlamong , mme le dumetse ka thabo ha ntho tsa lona di tlatlapuwa , la itsebela hobane le na le moruo o fetisang , o sa tloheng .
58010035	Ka baka leo , le se ke la lahla tshepo ya lona , e nang le moputso o moholo .
58010036	Hobane le tshwanetse ho ba le mamello , le tle le etse thato ya Modimo , le tle le ntoo kotula tseo le di tshepisitsweng .
58010037	Hobane ho se ho se hokae , mme ya tlang ho tla o tla hlaha ; a ke ke a dieha .
58010038	Mme ya lokileng o tla phela ke tumelo ; empa ekare ha a kweneha , moya wa ka ha o kgahliswe ke yena .
58010039	Haele rona , ha re batho ba kwenehang ho ya timela ; empa re ba tiisang tumelo ho pholosa meya ya rona .
58011001	Jwale , tumelo ke tshepiso e tiileng ya dintho tse lebeletsweng , ke pontsho e kgodisang ya tse sa bonweng .
58011002	Ka yona baholo ba bone poko e ntle .
58011003	Ka tumelo , re a tseba hoba dintho tsohle di bopilwe ke lentswe la Modimo , ka mokgwa wa hore tse bonwang ha di a ka tsa etswa ka tse bonahalang .
58011004	Ka tumelo , Abele o hlahisitse pela Modimo sehlabelo se fetisang sa Kaine ; mme ka baka la yona o pakilwe hore o lokile , hobane Modimo o pakile dineo tsa hae ; mme leha a shwele , le jwale o sa bua ka yona tumelo eo .
58011005	Ka tumelo , Henoke o nkilwe hore a se ke a bona lefu , mme ha a ka a fumanwa , kahobane Modimo o ne o mo nkile ; mme enere a eso ho nkwe , o pakilwe hore o kgahlisitse Modimo .
58011006	Empa tumelo ha e le siyo , ha ho kamoo Modimo o ka kgahliswang kateng ; ya atamelang Modimo e ka kgona a dumele hobane o teng , le hoba ke wona moputsi wa ba o batlang .
58011007	Ka tumelo , Nowe , eitse hobane a tsebiswe ke Modimo tse esong ho bonahale , o kile a tshaba Modimo , mme a haha areka ho pholosa ba ntlo ya hae , mme ka tumelo eo o tswile lefatshe , le hona a etswa mojalefa wa ho loka ho leng ka tumelo .
58011008	Ka tumelo , Abrahama , mohla a bitswang , o kile a utlwa , a fallela naheng eo a tlang ho e newa ka mokgwa wa lefa , mme a falla a sa tsebe moo a yang teng .
58011009	Ka tumelo , o kile a dula ka mokgwa wa mojaki naheng eo a e baletsweng , a aha ditenteng le Isaaka le Jakobo , bao e bileng majalefa le yena a pallo e le nngwe ;
58011010	hobane o ne a lebeletse motse o nang le motheo , oo Modimo e leng mohahi le mothei wa wona .
58011011	Ka tumelo , Sara le yena o filwe matla a ho emola peo , a ba a tswala a se a tsofetse , kahobane a ne a dumetse hoba ya mmaletseng ke ya tshepehang .
58011012	Ka baka leo , ho kile ha hlaha ka motho a le mong , ya seng a itjhweletse , bongata bo ka ka dinaledi tsa lehodimo le lehlabathe le se nang ho balwa le lebopong la lewatle .
58011013	Bao bohle ba shwele ka tumelo , ba eso ho newe tseo ba di baletsweng , ba mpa ba di bonetse hole , ba di dumetse , ba di dumedisitse , mme ba ipoletse hore ke basele le baeti lefatsheng .
58011014	Ba buang jwalo ba bonahala hoba ba batla moo e tla ba ha habo .
58011015	Efela hojane ba ne ba sa hopotse lefatshe leo ba faletseng ho lona , ba ne ba na le sebaka sa ho kgutlela teng .
58011016	Empa jwale , ba lakatsa lehae le fetisang ka molemo , e leng la lehodimo ; ke ka baka leo Modimo o se nang dihlong tsa ho ipitsa Modimo wa bona ; hobane o ba lokiseditse motse .
58011017	Ka tumelo , Abrahama , mohla a lekwang , a hlahisa Isaaka ; ya neng a neilwe dipallo , o hlahisitse mora ya mong ho yena ;
58011018	eo ho neng ho lekanntswe yena , ha ho thwe : Ditloholo tsa hao , tse tlang ho bitswa ka lebitso la hao , di tla hlaha ka Isaaka .
58011019	A lekanya hoba Modimo o ka tseba ho tsosa mora wa hae bafung ; mme efela o boetse a mo rua ka mokgwa o kang wa tsoho .
58011020	Ka tumelo , Isaaka o kile a sitsa Jakobo le Esau ka hlohonolofatso e lebileng ho tse tlang ho tla .
58011021	Ka tumelo , Jakobo , mohla a shwang , o kile a hlohonolofatsa bara ba Josefa ba babedi , mme a rapela a ikokotletse ka ntlha ya lere la hae .
58011022	Ka tumelo Josefa , mohla a shwang , o kile a bolela ho tloha ha bana ba Iseraele , mme a ba beela molao bakeng sa masapo a hae .
58011023	Ka tumelo , Moshe , hobane a tswalwe , o kile a patwa ke baholo ba hae ka dikgwedi tse tharo , ha ba mmona hoba ke ngwana e motle , mme ha ba ka ba tshoha molao wa morena wa Egepeta .
58011024	Ka tumelo , Moshe ha a se a hodile , o hanne ho bitswa mora wa moradi wa Faro ;
58011025	a mpa a ikgethela ho tshwenngwa le setjhaba sa Modimo , e seng ho thabela menate ya dibe e felang kapele ;
58011026	a kgolwa hoba sekgobo sa Kreste ke monono o fetisang matlotlo a Egepeta ; hobane o ne a tadimile moputso .
58011027	Ka tumelo , o kile a tloha Egepeta , a sa tshabe bohale ba morena , kahobane o ne a tiya jwaloka hoja a bona ya sa bonweng .
58011028	Ka tumelo , o entse Paseka le phoko ya madi , hore ya bolayang matsibolo a se ke a ama a Baiseraele .
58011029	Ka tumelo , ba kile ba tshela Lewatle le Lefubedu , jwaloka hoja e le lefatshe le omileng ; mme Baegepeta ha ba leka ho etsa jwalo , ba nkwa ke metsi .
58011030	Ka tumelo , marako a Jeriko a wele , hobane a potolohuwe ka matsatsi a supileng .
58011031	Ka tumelo , Rahaba , mosadi wa moetsadibe , ha a ka a timela le ba sa dumelang , hobane o ne a amohele dihlwela ka kgotso .
58011032	Mme nka eketsa ka bolela dife ? Athe nka fellwa ke sebaka sa ho bolela tsa Gideone , le tsa Barake , le tsa Samsone , le tsa Jafeta , le tsa Davida , le tsa Samuele , le tsa baporofeta .
58011033	Bao bohle ka tumelo ba hlotse marena , ba sebeditse ho loka , ba ruile dipallo , ba thibile melomo ya ditau ;
58011034	ba timile matla a mollo , ba phonyohile bohaleng ba lerumo , ba thusitswe dipabong tsa bona , ba entswe dinatla ntweng , ba qhadile makgotla a dira .
58011035	Basadi ba boetse ba newa ka tsoho bafu ba bona . Ba bang ba hlokofaditswe ka sehloho , ba hana ho lokollwa , ba tle ba bone tokoloho e fetisang tsohong ya bafu .
58011036	Ba bang ba tshwenyehile ka ditshomo , le ka ho shapuwa , le ka ditlamo , le ka diteronko .
58011037	Ba tlepeditswe ka majwe , ba sehlilwe ka disakga , ba lekilwe , ba bolailwe ka bohale ba lerumo , ba phaitse hohle , ba ntse ba apere matlalo a dinku le a dipodi , ba lahlehelwa ke tsohle , ba hloriswa , ba etswa hampe —
58011038	kanthebo lefatshe le ne le sa tshwanele ho ba le batho ba jwalo — ba shotile mafeelleng , le dithabeng , le mahaheng , le mekoting ya lefatshe .
58011039	Bao bohle , ba emetsweng ka baka la tumelo ya bona , ha ba ka ba newa seo ba se baletsweng ;
58011040	hobane Modimo o re bonetse ho hong ho fetisang , ba tle ba se ke ba phetheha , rona re le siyo .
58012001	Jwale he , le rona ha re teetswe hare ke leru le lekalo la dipaki , a re ke re lahleng hohle ho re imelang , le sebe se tshwasang feela , mme re ke re mathe ka sebete peisong eo re e beetsweng ,
58012002	re ntse re tadimile Jesu , moqadi le mophethi wa tumelo , ya mameletseng sefapano ka baka la thabo eo a e beetsweng , a sa kang a re letho ka dihlong , a ba a ya dula letsohong le letona la terone ya Modimo .
58012003	Le fele le lemohe ya mameletseng kganyetso e kalo ya baetsadibe , le tle le se ke la kgathala ke ho fellwa ke dipelo .
58012004	Ha le eso ho lwane madi a ba a hlaha , ntweng eo le e lwanang le sebe .
58012005	Mme le lebetse kgothatso ya Modimo kamoo o buang le lona kateng , ka ho re , le bana ba wona , ha o re : Mora wa ka , se nyatse tayo ya Morena , mme o se ke wa tepella ha o kgalemelwa ke yena ;
58012006	hobane Morena o ye e laye eo a mo ratang , mme a shape mora e mong le e mong eo a mo amohelang .
58012007	Ekare ha le mamella ho lauwa , Modimo o le etsa jwaloka bara ba wona , hobane ke ofe mora eo ntatae a sa mo layeng ?
58012008	Ha le ke ke la lauwa , e leng hoo bohle ba nang le kabelo teng , ke ha le mpa le le bana ba bonyatsi , e seng bara ba sebele .
58012009	Mme ha esitile bontata rona ka nama ba re laile , mme re ba hlonephile , na haholoholo re ke ke ra utlwa eo e leng Ntata meya , re tle re phele na ?
58012010	Athe bao ba re laile ka ditshiu di se kae , kamoo ba neng ba bona tshwanelo kateng ; empa Morena o re laya ho re batlela molemo , re tle re be le kabelo kgalalelong ya hae .
58012011	Empa tayo ha e hlahela motho , ha ho bonahale kamoo e ka mo thabisang kateng ; e a mo llisa ; empa hamorao , ba rutwang ka yona e ba kotudisa kgotsong ditholwana tsa ho loka .
58012012	A le ke le tiiseng ke hona matsoho a tepeletseng le mangwele a tetemang ;
58012013	mme le etsetse maoto a lona ditsela tse lokileng , hore se hlotsang se se ke sa nonyetsehela ruri , se mpe se fole .
58012014	Phehellang , ho bale kgotso le batho bohle , le kgalalelo eo ho seng motho a tlang ho bona Modimo , ha a se na yona .
58012015	Iponeleng , hore e mong a se ke a haellwa ke mohau wa Modimo , monoko o mahloko o se ke wa le hlahela , wa tla wa le ferekanya , mme ba bangata ba senyeha ke wona .
58012016	Ho se ke ha eba e mong e leng mofebi , leha e le ya etsang ditaba tsa Modimo bosawana , jwaloka Esau , ya neng a bapatse ka boholo ba hae ba ho tswalwa , a reka sejonyana se le seng feela .
58012017	Athe le a tseba hobane hamorao , ha a ratile ho fuwa lefa la hlohonolofalo , o kile a hanwa , mme leha a kile a e batla ka meokgo , ha a ka a bona sebaka sa phetoho .
58012018	Hobane ha le a tla thabeng e ka angwang ka letsoho , leha e le mollong o tjhesang , leha e le lerung le letsho , leha e le lefifing , leha e le sefefong ,
58012019	leha e le modumong wa terompeta , leha e le lentsweng le bolelang ditaba , leo ba kileng ba le utlwa ba rapetseng , ba re , ho ke ho leswe ho buwa le bona .
58012020	Hobane ba ne ba imelwa ke taelo e itseng : Ekasita e le phoofolo ha e ka ama thaba , e bolawe ka majwe .
58012021	Mme ka baka la ho tshabeha ha se bonahalang , Moshe le yena o kile a re : Ke tshohile hampe , ke a thothomela .
58012022	Empa le tlile thabeng ya Sione , motseng wa Modimo o phelang , Jerusalema wa lehodimo , diketeng tsa dikete tsa mangeloi ,
58012023	phuthehong le kerekeng ya matsibolo a ngodilweng mahodimong , ho Modimo , moahlodi wa bohle , ho meya ya ba lokileng ba setseng ba phethehile ,
58012024	ho Jesu , mmuelli wa selekane se setjha , le mading ao re fokilweng ka wona , a bolelang ditaba tse fetisang tsa madi a Abele ka molemo .
58012025	Iponeleng , le se ke la nyedisa ya buang le lona ; hobane ba nyedisitseng ya neng a bua le bona a le lefatsheng , ha ba sa ka ba phonyoha , haholoholo rona re ka phonyoha jwang ha re furalla ya buang le rona a le mahodimong ?
58012026	Eo lentswe la hae le kileng la sisinya lefatshe mohla monene , mme le jwale o sa baletse batho , a re : Ke sa tla be ke sisinye hang hape , e seng lefatshe feela , empa e leng le lona lehodimo .
58012027	Mme ha a re : Hang hape , ke ho lekanya hoba o tla fedisa dintho tse sisinngwang , etswe e le tse bopilweng , hore tse sa sisinyeheng di tiye kamehla .
58012028	Ka baka leo , haele moo re amohetse mmuso o sa sisinyeheng , a re ke re be le teboho eo re sebeletsang Modimo ka yona ka mokgwa o o khahlisang , ka hlompho le ka tshabo ;
58012029	hobane Modimo wa rona ke mollo o timeletsang .
58013001	Lerato la boena a le tiye .
58013002	Le se ke la lebala ho amohela baeti ; hobane ba bang , ka ho etsa jwalo , ba amohetse mangeloi ha bona , ba sa tsebe .
58013003	Hopolang ba ditlamong , ho be jwaloka hoja le tlamilwe le bona ; hopolang ba etswang hampe , etswe le sa le mmeleng le lona .
58013004	Lenyalo a le ke le hlomphehe hara batho bohle , le diphate di hloke ditshila ; hobane Modimo o tla ahlola baboki le bafebi .
58013005	Ketso tsa lona di hloke takatso ya ho rua ; le kgolwe ke tseo le nang le tsona ; hobane Modimo ka sebele o itse : Nke ke ka o tlohela , nke ke ka o lahla .
58013006	Ka baka leo , re ka re ka tshepo : Morena ke mothusi wa ka , nke ke ka tshoha letho ; motho a ka nketsang ?
58013007	Hopolang badisa ba lona ba le boleletseng lentswe la Modimo , mme le etsise tumelo ya bona , le ntse le lemoha qetello ya ho phela ha bona .
58013008	Jesu Kreste e ne e le yena maobane , e sa le yena le kajeno , mme e tla nne e be yena ka ho sa feleng .
58013009	Le se ke la kgeloswa ke dithuto tse ngata , tseo e leng dithuto disele ; hobane ho hotle ha motho a tiisa pelo ya hae ka mohau , e seng ka dijo tse sa kang tsa thusa ba di tshepileng .
58013010	Re na le aletare eo ba sebeletsang tabernakeleng ba se nang tokelo ya ho jela ho yona .
58013011	Ditopo tsa dikgomo tseo madi a tsona a nkelwang sehalalelong ke moprista e moholo ka baka la dibe , di tjheswa kantle ho setsha sa ditente .
58013012	Ka baka leo , Jesu le yena , a tle a halaletse setjhaba ka madi a hae , o kile a shwela kantle ho monyako wa motse .
58013013	Ka baka leo , re ke re tsweleng ho yena kantle ho setsha sa ditente , re ntse re jere sekgobo sa hae .
58013014	Hobane mona , ha re na motse o tiyang , empa re batla o tlang ho hlaha .
58013015	Ka baka leo , a re hlahiseng kamehla ho Modimo ka yena sehlabelo sa poko , e leng tholwana ya melomo e bolelang lebitso la hae .
58013016	Le se ke la lebala ho etsa batho hantle , le ho fana ; hobane Modimo o kgahliswa ke mahlabelo a jwalo .
58013017	Utlwang badisa ba lona , mme le ipee katlase ho bona , hobane bona ba fadimehela meya ya lona , etswe ba tla e botswa ; ba utlweng , hore ba etse hona ka thabo , e seng ka hlomoho ; hobane hoo ho ke ke ha le hlahisetsa molemo .
58013018	Re rapelleng ; re fela re kgolwa hoba re na le letswalo le letle , re ntse re rata ho etsa hantle nthong tsohle .
58013019	Mme ke le kgothatsa haholoholo hore le ke le etse jwalo , ke tle ke busetswe ho lona kapele .
58013020	Modimo wa kgotso , o kgutlisitseng bafung Morena wa rona Jesu , modisa e moholo wa dinku , ka madi a selekane se sa feleng ,
58013021	o ke o le bopele mesebetsi yohle e metle , le tle le etse thato ya wona , mme le wona o etse ka ho lona se o kgahlisang ka Jesu Kreste , eo re reng : Kganya e be ho yena ka ho sa feleng ! Amen !
58013022	Ke a le rapela , banabeso , hore le ke le amohele polelo tseo tsa kgothatso ; hobane ke le ngoletse hakgutswanyane .
58013023	Tsebang hobane ngwanabo rona , Timothea , o lokolotswe ; ekare ha a ka tla kapele , ke tla tla le yena ho le bona .
58013024	Ntumedisetseng badisa bohle ba lona le bahalaledi bohle . Ba Italia ba le dumedisa .
58013025	Mohau o be le lona bohle . Amen !
59001001	Ke le Jakobo , mohlanka wa Modimo le wa Morena Jesu Kreste , ke ngolla meloko e leshome le metso e mmedi e qhalaneng , ke re : Dumelang !
59001002	Banabeso , le ke le lekanye hobane ke thabo feela ha le hlahelwa ke meleko e mengata ;
59001003	le ntse le tseba hobane ho lekwa ha tumelo ya lona ho hlahisa mamello ;
59001004	mme mamello e ka kgona e phethehe tshebetsong ya yona , le tle le be ba phethehileng , ba hodileng ruri , bao ho sa hlokweng letho ho bona .
59001005	Ha e mong ho lona a hloka bohlale , a bo kope ho Modimo , o sitsang bohle ka phano e kgolo , o se na ho kganana , mme o tla bo newa .
59001006	Feela , a kope ka tumelo , a se ke a dikadika ; hobane motho ya dikadikang o jwaloka leqhubu la lewatle le tsukutlwang , le akgelwang hohle ke moya .
59001007	Ya jwalo a se ka a tshepa hobane a ka newa letho ke Morena .
59001008	Ke motho ya pelo tse pedi , ya dikadikang metsamaong ya hae yohle .
59001009	Modumedi wa mofutsana a ithabele boholong ba hae .
59001010	Morui yena a ithabele bofutsaneng ba hae ; hobane o tla fela jwaloka palesa ya jwang .
59001011	Hobane letsatsi le re le sa tjhaba le mofuthumela wa lona , le phakise le pontshe jwang , mme palesa ya jona e we , mme botle ba sebopeho sa jona bo timele ; morui le yena o tla pona jwalo metsamaong ya hae .
59001012	Ho lehlohonolo motho ya mamellang moleko ; hobane etlare hobane a hlole moleko , o tla newa moqhaka wa bophelo , oo Morena a o baletseng ba mo ratang .
59001013	Motho ha a lekwa , a se ke a re : Ke lekwa ke Modimo . Hobane Modimo ha o lekwe ke bobe , mme ha o leke motho ka jona .
59001014	Empa motho e mong le e mong o ye a lekwe ke ho hohelwa le ke ho tjhatjhehiswa ke takatso eo e leng ya hae .
59001015	Mme takatso hoba e emare , e tswala sebe ; mme sebe ha se phethehile , se tswala lefu .
59001016	Le se ke la thetseha , banabeso ba ratwang .
59001017	Mpho e nngwe le e nngwe e ntle , leha e le neo e nngwe le e nngwe e phethehileng , e tswa hodimo , e theoha ho Ntata masedi , eo ho seng tikatiko ho yena , leha e le seriti sa ho fetoha .
59001018	Ka ho rata ha hae , o re tswetse ka lentswe la nnete , re tle re be bao e kang ke dithakangwaha tsa dibopuwa tsa hae .
59001019	Tsebang tsena , banabeso ba ratwang : Motho ka mong a ke a be mafolofolo ho utlwa , a diehe ho bua , a diehe le ho halefa ;
59001020	hobane kgalefo ya motho ha e phethe ho loka ha Modimo .
59001021	Ka baka leo , lahlang ditshila tsohle le tsohle tsa lonya , mme le amohele ka bonolo lentswe le hlomilweng ka ho lona , le tsebang ho boloka meya ya lona .
59001022	Le be baetsi ba lentswe , e seng bautlwi feela ba ithetsang .
59001023	Hobane motho , haele moutlwi wa lentswe , e seng moetsi wa lona , o jwaloka motho ya iponang seiponeng tshobotsi eo a tswetsweng ka yona .
59001024	Ere hobane a ipone , o ye a tlohe , a lebale hang hore ke motho ya jwang .
59001025	Empa ya shebisisang molaong o phethehileng , e leng wa tokoloho , mme a tiisetsa teng , e se moutlwi ya hakwang , empa e le moetsi ya sebetsang , motho eo o tla ba le lehlohonolo ho etseng ha hae .
59001026	Ekare ha e mong hara lona a lekanya hoba o na le borapedi , mme a sa tlame leleme la hae , a mpa a ithetsa pelo , borapedi ba motho eo ke ba lefeela .
59001027	Borapedi bo hlwekileng , bo se nang sekodi mahlong a Modimo Ntata rona , ke ha motho a lekola dikgutsana le basadi ba bahlolohadi mahlomoleng a bona , mme a ipoloka lefatsheng a se na le lethebanyana .
59002001	Banabeso , tumelo eo le nang le yona ho Jesu Kreste , Morena wa kganya , le se ke la e kopanya le ho ya ka tshobotsi ya batho .
59002002	Hobane ekare ha monna ya rwetseng lesale la kgauta , ya apereng dikobo tsa bokgabane , a kena phuthehong ya lona , ho kena le mofumanehi ya dikobo di mpe ;
59002003	ha le ka babatsa ya apereng dikobo tsa bokgabane , la re ho yena : Dula mona botleng , mme la re ho mofumanehi : Wena , ema mane ! kapa : Dula mona tlasa bonamelo ba maoto a ka !
59002004	ana e ke ke yaba le kgethile ka dipelong tsa lona , mme le ahlotse ka mehopolo e mebe na ?
59002005	Utlwang , banabeso ba ratwang ! Na Modimo ha o a ka wa kgetha bafumanehi ba lefatshe lena , hore e be ba ruileng tumelong , le majalefa a mmuso oo o o baletseng ba o ratang ?
59002006	Athe lona le nyedisitse mofumanehi ! Na hase barui ba le hlorisang , ba le hulelang kgotla na ?
59002007	Na hase bona ba nyefolang lebitso le letle leo le bitswang ka lona ?
59002008	Ha le phetha molao oo e leng morena hara melao , kamoo o ngodilweng kateng ka ho re : Rata wa heno jwalokaha o ithata , le etsa hantle .
59002009	Empa ha le ya ka tshobotsi ya batho , le etsa sebe , mme le tsuwa ke molao , ka hore le batlodi ba wona .
59002010	Hobane leha e mong a ka boloka melao yohle , a mpa a tlola o le mong feela , eba o se a ikentse ya molato ho yona yohle .
59002011	Hobane ya itseng : O se ke wa feba , le hona o itse : O se ke wa bolaya . Jwale , leha o sa febe , o mpa o bolaya , o se o le motlodi wa molao .
59002012	Buang , mme le etse ka mokgwa o tshwanelang ba tlang ho ahlolwa ke molao wa tokoloho .
59002013	Hobane kahlolo e ke ke ya eba le mohau ho ya sa etsang ka mohau ; empa mohau o ithorisa hodima kahlolo .
59002014	Banabeso , ho thusang , leha motho a ka re , o na le tumelo , empa a se na mesebetsi ? Na tumelo eo e ka mmoloka na ?
59002015	Ha ngwanabo lona , kapa kgaitsedi ya lona , ba hlobotse , mme ba hloka dijo tsa letsatsi le leng le le leng ,
59002016	mme e mong ho lona a re ho bona : Eyang ka kgotso , le futhumale , le kgore ! athe ha le a ba nea tse batlwang ke mmele ya bona , ho thusang ?
59002017	Ka mokgwa o jwalo , le yona tumelo , ha e se na mesebetsi , e itjhweletse ruri .
59002018	Empa e mong o tla re : Wena , o na le tumelo ; nna , ke na le mesebetsi ; mpontshe he tumelo ya hao ho se mesebetsi , mme nna ke tla o bontsha tumelo ya ka ka mesebetsi ya ka .
59002019	O dumela hobane Modimo o mong feela : O etsa hantle ; empa le bona batemona ba dumela , mme ba thothomela .
59002020	Motho wa lefeela , na o rata ho tseba hobane tumelo e se nang mesebetsi e shwele na ?
59002021	Na Abrahama , ntata rona , ha a ka a bewa ya lokileng ke mesebetsi , mohla a hlahisang mora wa hae , Isaaka , hodima aletare na ?
59002022	O a bona hobane tumelo ya hae e sebedisane le mesebetsi ya hae , mme tumelo ya hae e phethilwe ke mesebetsi ,
59002023	ha ba ha etsahala lengolo le reng : Abrahama o dumetse Modimo , mme a ballwa hona hoba ke ho loka , mme a newa lebitso la motswalle wa Modimo .
59002024	Ke moo le bonang hobane motho o bewa ya lokileng ke mesebetsi ya hae , e seng ke tumelo e nnotshi .
59002025	Na le yena Rahaba , mosadi wa moetsadibe , ha a ka a bewa ya lokileng ke mesebetsi , mohla a amohelang dihlwela , mme a di kgutlisa ka tsela esele na ?
59002026	Hobane , jwalokaha mmele o se nang moya o shwele , le yona tumelo , ha e se na mesebetsi , e shwele .
59003001	Banabeso , le se ke la ipea baruti kaofela , le tswe le tseba le tseba hobane ke moo re tla hlahelwa ke kahlolo e fetisang ka bothata .
59003002	Hobane bohle re kgoptjwa nthong tse ngata . Ekare ha e mong a sa kgoptjwe dipuong , eo ke monna ya phethehileng , ya ka tsebang ho busa le mmele kaofela .
59003003	Bonang , re kenya ditomo ka hanong ho dipere , hore di tle di re utlwe , mme re tsamaisa mmele wohle wa tsona kamoo re ratang kateng .
59003004	Bonang le tsona dikepe ; leha di le kgolo hakalo , mme di fefolwa ke meya e bohale , di fetolwa ka lemati le lenyenyane , mme di ye hohle moo thato ya motsamaisi wa tsona e hopotseng teng .
59003005	Ka mokgwa o jwalo , le lona leleme , leha e le sethwana se senyenyane , le ithorisa ka tse kgolo . Bonang , mollwana o monyenyane o ka tjhesa moru o mokakang !
59003006	Le lona leleme ke mollo , ke naha ya bokgopo ; mokgwa wa leleme hara ditho tsa rona , ke ho silafatsa mmele kaofela , ke ho kenya kganare tseleng yohle ya kgolo ya motho , etswe le hoteditswe ke mollo wa dihele .
59003007	Athe mefuta yohle ya diphoofolo , le ya dinonyana , le ya dihahabi , le ya tse phelang lewatleng , e na le ho thapiswa , mme e se e kile ya thapiswa ke batho .
59003008	Haele leleme , tjhe , lona ha ho motho ya tsebang ho le thapisa ; ke bobe bo sa hlolweng ; le tletse mahloko a bolayang .
59003009	Ka lona , re ye re boke Modimo Ntate ; ka lona hape , re rohake batho ba entsweng ka setshwantsho sa Modimo .
59003010	Molomong o le mong ho tswa poko le thohako ! Banabeso , taba ha di a tshwanela ho dula jwalo .
59003011	Na sediba se ka kolla ka mothapo o le mong metsi a monate le a babang na ?
59003012	Na , banabeso , sefate sa feiye se ka beha ditholwana tsa mohlwaare na ? Kapa morara o ka beha difeiye na ? Le hona ha ho sediba se ka kollang metsi a babang le a monate .
59003013	O kae hara lona ya hlalefileng , ya rutehileng ? A ke a bonahatse ka motsamao wa hae o motle mesebetsi ya hae ka mosa o tswalwang ke bohlale .
59003014	Empa ha ekaba le ena le mona o bohloko le kgang ka dipelong tsa lona , le se ke la ithorisa , mme le se ke la etsa leshano , ka ho sitelwa nnete .
59003015	Bohlale boo hase bo tswang hodimo , empa ke ba lefatshe , ba nama , ba batemona .
59003016	Hobane moo mona le kgang di leng teng , ke moo ho leng moferefere le mesebetsi yohle e mebe .
59003017	Empa bohlale bo tswang hodimo , taba ya bona ya pele , bo hlwekile , hape bo na le kgotso , bo bonolo , bo rekoloha kapele , bo tletse mohau le ditholwana tse monate , ha bo fetofetohe , ha bo na boiketsiso .
59003018	Mme tholwana tsa ho loka di jallwa kgotsong ho ba etsang kgotso .
59004001	Dintwa le diphapang tse hara lona di tswa kae ? Na ha di tswe ditakatsong tsa lona tse lwanang dithong tsa lona na ?
59004002	Le a lakatsa , mme ha le rue letho ; le a bolaya , le na le mona , mme le sitwa ho fumana ; le a lwana , le a tseka ; ha le na letho kahobane ha le kope .
59004003	Le a kopa , mme ha le fuwe , kahobane le kopa hampe , ho nkela ditakatso tsa lona .
59004004	Banna le basadi ba bafebi , hleka ha le tsebe hoba ho rata lefatshe ke ho lwantsha Modimo na ? Efela ya phehellang ho iketsa motswalle wa lefatshe o ipea sera ho Modimo .
59004005	Na le lekanya hoba Lengolo le bolela lefeela na ? Moya o ikahetseng ho rona na o re isa mohonong na ?
59004006	Athe o re ekeletsa tshitso , mme ke ka baka leo Lengolo le reng : Modimo o hanela baikgohomosi , empa o hauhela ba ikokobetsang .
59004007	Ka baka leo , ipeeng katlase ho Modimo , le hanele Diabolose , mme o tla le balehela .
59004008	Atamelang Modimo , mme o tla le atamela . Baetsadibe , hatlelang , mme lona ba pelo di pedi , hlatswang dipelo tsa lona .
59004009	Hlomohang dipelo , le lle , le bokolle ; ditsheho tsa lona di fetohe dillo , thabo ya lona e fetohe maswabi .
59004010	Ikokobetseng pela Morena , mme o tla le phahamisa .
59004011	Le se ke la sebana , banabeso . Ya sebang ngwanabo , kapa ya ahlolang ngwanabo , o seba molao , o ahlola molao ; mme ha o ahlola molao , ha o moetsi wa molao , empa o le moahlodi wa wona .
59004012	Mmei wa molao o mong , ke yena ya nang le matla a ho boloka le a ho timetsa ; wena o mang ha o ahlola ba bang ?
59004013	Jwale , ke bua le lona ba reng : Kajeno , kapa hosasane , re tla ya motseng wa hore hoitseng , re tla dula teng selemo se le seng , re tla hweba teng , re tla rua ;
59004014	athe ha le tsebe se tla hlaha hosasane . Hobane bophelo ba lona ke eng ? Ke mohodi feela o bonahalang ka motsotso o se okae , o ntoo nyamela .
59004015	Empa jwale le ka be le re : Ha Morena a rata , ha re sa le teng , re tla etsa hore le hore .
59004016	Jwale , le ithabela meithorisong ya lona ; ho ithorisa hohle ho jwalo ho hobe .
59004017	Efela ya tsebang ho etsa botle , mme a sa bo etse , yena o etsa sebe .
59005001	Jwale , ke tla ho lona barui . Llang , le bokolle ka baka la ditlokotsi tse tla le wela hodimo .
59005002	Menono ya lona e bodile , ditshwele di jele dikobo tsa lona .
59005003	Kgauta le silefera ya lona di jelwe ke mafome , mme mafome a tsona e tla ba paki e le tswang , a tla ja dinama tsa lona jwaloka eka ke mollo . Le ipokelletse matlotlo , hara matsatsi a bofelo .
59005004	Bonang , moputso wa basebetsi ba kotutseng masimo a lona , oo le o jeleng o ntse o howeletsa ; mme dillo tsa bakotudi bao di fihlile ditsebeng tsa Morena wa makgotla .
59005005	Le ipheletse lefatsheng ka menate , le bone menyaka , le nontshitse dipelo tsa lona letsatsing la hlabo .
59005006	Le tswile , mme le bolaile ya lokileng , mme ha a ka a itwanela .
59005007	Empa haele lona , banabeso , le lebelle ka sebete , Morena a be a fihle . Bonang , molemi ha a ntse a lebeletse dijo tsa bohlokwa tsa lefatshe , o di lebella ka sebete , a be a fuwe pula ya tsheola le ya hwetla .
59005008	Le lona , lebellang ka sebete , mme le tiise dipelo tsa lona ; hobane ho tla ha Morena ho haufi .
59005009	Banabeso , le se ke la beana melato , hore le se ke la ahlolwa . Bonang , moahlodi o eme pela monyako .
59005010	Banabeso , nkang mohlala wa mahlomola le wa sebete ho baporofeta ba buileng ka lebitso la Morena .
59005011	Bonang , re rorisa lehlohonolo la ba mameletseng ; le utlwile mamello ya Jobo , mme le bone tsa qetello ya Morena ; hobane Morena o tletse mohau le lereko .
59005012	Haholoholo , banabeso , se hlapanyeng , leha e le ka lehodimo , leha e le ka lefatshe , leha e le ka kano efe le efe ; empa e ya lona e ke e be e , le tjhe ya lona e be tjhe , le tle le se ke la tshoha le wela kahlolong .
59005013	E mong hara lona ha a le mahlomoleng , a rapele . E mong ha a thabile , a bine difela .
59005014	E mong hara lona ha a baba , a bitse baholo ba kereke , mme ba mo rapelle , ba ntse ba mo tlotsa ka ole ka lebitso la Morena .
59005015	Mme thapelo e entsweng ka tumelo e tla pholosa mobabi , mme Morena o tla mo tsosa diphateng ; mme ekare ha a entse dibe , o tla tshwarelwa tsona .
59005016	Bolellanang ditshito tsa lona , mme le rapellane , le tle le fole . Thapelo ya ya lokileng e na le matla a maholo ho sebetseng ha yona .
59005017	Elia e ne e le motho ya ikutlwang jwaloka rona ; leha ho le jwalo , o kile a kopa ka merapelo hore ho se ke ha na pula , mme ka dilemo tse tharo tse nang le kgwedi tse tsheletseng pula ha e a ka ya na lefatsheng .
59005018	A boela a rapela , mme lehodimo la nesa pula , lefatshe le lona la boela la medisa dijo tsa lona .
59005019	Banabeso , ekare ha e mong ho lona a kgeloha nnete , mme e mong a mmusetsa ho yona ,
59005020	eo a ke a tsebe hobane ya kgutlisitseng moetsadibe kgelohong ya hae , o pholositse moya lefung , mme o apesitse dibe tse ngatangata .
60001001	Ke le Petrose , moapostola wa Jesu Kreste , ke ngolla bakgethwa ba jakileng , ba hasaneng mafatsheng a Ponto , a Galatia , a Kapadosia , a Asia , le a Bithinia ;
60001002	ba kgethilweng ka ho tsejwa pele ke Modimo Ntate , ba halaleditsweng ke Moya , hore ba utlwe Jesu Kreste , mme ba fokwe ka madi a hae ; ke re : Le ke le atisetswe mohau le kgotso .
60001003	Ho bokwe Modimo , Ntata Morena wa rona Jesu Kreste , kahobane ka boholo ba mohau wa wona o boetse o re tswaletse tshepong e phedisang ka ho tsoha ha Jesu Kreste bafung ,
60001004	re tle re fuwe lefa le sa boleng , le se nang sekodi , le sa omelleng , le boloketsweng lona lehodimong ;
60001005	lona ba bolokwang ke matla a Modimo ka tumelo , le tle le amohele poloko e seng e lokiseditswe ho bonahatswa nakong ya qetello .
60001006	Ke sona seo le se thabelang haholo , leha empa jwale le sa ntse le hlomohile ke meleko e mengata , leha empa e le ka motsotso o mokgutshwanyane kamoo ho le tshwanetseng kateng ;
60001007	hore tumelo ya lona , ha e se e lekilwe , e leng e fetisang hole kgauta e timelang , athe le yona e ye e lekwe ka mollo , e tle e le fetohele poko , le hlompho , le kganya , mohla Jesu Kreste a hlahang ;
60001008	eo le mo ratang , leha le sa ka la mmona ; eo , leha le eso ho mmone ho fihlela jwale , le dumetseng ho yena , mme le nyakallang ka thabo e sa bolelweng , e tlotlehang ;
60001009	le ntse le ikgapela moputso wa tumelo ya lona , e leng poloko ya meya ya lona .
60001010	Poloko eo ke yona e kileng ya batlwa haholo , ya ba ya botsisiswa ke baporofeta ba porofetileng mohau o le hlahetseng .
60001011	Ba ne ba ntse ba batlisisa hore na ke nako efe le e jwang e neng e lekantswe ke Moya wa Kreste , o neng o le ho bona , ha o ne o ba bolella pele mahlomola a Kreste , le kganya e tlang ho a latela .
60001012	Mme ba senoletswe hoba e ne e se ka baka la bona , empa e le ka baka la lona , ba neng ba beilwe basebetsi ba tseo le di behetsweng jwaloka ba le boleletseng Evangeli , ka Moya o Halalelang , o romilweng o etswa lehodimong , e leng tseo mangeloi a lakatsang haholo ho nyarela hara tsona .
60001013	Jwale he lona , itlameng matheka a dikelello tsa lona , le phele ka boitshwaro , le lete ka tshepo e tiyang mohau oo le tla o tlisetswa mohla Jesu Kreste a hlahang .
60001014	O lebelleng le le bana ba utlwang , ba sa yeng ka ditakatso tseo le neng le na le tsona pele mehleng ya ho se tsebe ha lona .
60001015	Empa jwalokaha ya le bitsitseng a halalela , le lona le halalele metsamaong ya lona yohle ;
60001016	kamoo ho ngodilweng kateng , ho thwe : halalelang , hobane ke a halalela .
60001017	Mme ha le bitsa Ntata lona eo e leng ya ahlolang e mong le e mong ka mesebetsi ya hae , e seng ka tshobotsi , le tsamaye ka tshabo mehleng ya ho hlola ha lona lefatsheng ;
60001018	le ntse le tseba hobane , hase ka tse bolang , hase ka silefera la ka kgauta le lopolotsweng mokgweng wa lona wa lefeela , oo le neng le o rutilwe ke bontata lona ;
60001019	empa e le ka madi a bohlokwa a Kreste , konyana e se nang letheba le sekodi ;
60001020	ya neng a rerwe lefatshe le eso ho thewe , a ntoo bonahatswa mehleng ya qetello ka baka la lona ,
60001021	ba dumetseng ka yena ho Modimo , o mo tsositseng bafung , wa ba wa mo tlotlisa , hore tumelo ya lona le tshepo ya lona di be ho Modimo .
60001022	Jwale , meya ya lona ha e hlatswitswe ke ho utlwa nnete , hore le be le lerato la boena le se nang boiketsiso , a le ke le rataneng ka ho tiya ka pelo e hlwekileng ;
60001023	le tswe le boetse le tswetswe , e seng ka peo e bolang , e leng ka e sa boleng , ka lentswe la Modimo le phelang , le hlolang ka ho sa feleng .
60001024	Hobane nama yohle e jwaloka jwang , mme kganya yohle ya motho e jwaloka palesa ya jwang . Jwang bo ye bo omelle , mme palesa ya jona e we ;
60001025	empa lentswe la Morena le hlola ka ho sa feleng . Mme ke lona lentswe leo le le bolellwang .
60002001	Jwale , le ke le lahle lonya lohle , le thetso yohle , le boiketsiso , le mohono , le diketselletso tshohle ;
60002002	mme le lapele haholo , jwaloka bana ba tswang ho tswalwa , lebese la moya , le sa tswakwang , le tle le holele poloko ke lona ;
60002003	ha le fela le setse le latswitse molemo wa Morena .
60002004	Le tle ho yena , e leng lejwe le phelang , le neng le lahlilwe ke batho , athe ho Modimo ke le kgethilweng , la bohlokwa ;
60002005	le lona , le ke le hahuwe le le majwe a phelang , ho etsa ntlo ya Moya , le boprista bo halalelang , ho hlahisa mahlabelo a moya , a natefelang Modimo ka Jesu Kreste .
60002006	Hobane ho itswe Lengolong : Bonang , ke bea Sione lejwe la ntlha , le kgethilweng , la bohlokwa ; mme ya dumelang ho lona a ke ke a swaba .
60002007	Efela e le la bohlokwa ho lona ba dumetseng ; empa , haele ho ba sa dumelang , lejwe le lahlilweng ke bahahi le fetohile ntlha ya motheo , le lejwe le kgothometsang , le lefika le kgopang .
60002008	Bao ba kgoptjwa ke lentswe kahobane ba sa dumele ; etswe e le ntho eo ba e abetsweng .
60002009	Empa haele lona , le moloko o kgethilweng , le baprista le marena , le mofuta o halalelang , le setjhaba se ruilweng , le tle le bolele dithoko tsa ya le bitsitseng lefifing ho le kenya leseding la hae le hlollang ;
60002010	lona bao le neng le se setjhaba pele , empa jwale le setjhaba sa Modimo ; lona bao le neng le sa hauhelwa , empa jwale le hauhetswe .
60002011	Baratuwa , ke a le kgothatsa jwalokaha le le basele le baeti , ke re : Tshabang ditakatso tsa nama , tse lwantshang moya ;
60002012	le be le motsamao o motle hara bahetene , hore tabeng tseo ba le sebang ho tsona , jwaloka hola le le disenyi , ba rorise Modimo mohla o ba etelang , ha ba bontshisa mesebetsi ya lona e metle .
60002013	Ka baka la Morena , le ke le utlwe borena bofe le bofe ba batho , leha e le morena , kahobane e le yena e moholo ;
60002014	leha e le babusisi , ka ho re , ke ba rongwang ke yena ho kgalemela ba etsang hampe , le ho boka ba etsang hantle .
60002015	Hobane thato ya Modimo ke hore le thibe , ka ho etsa hantle , melomo ya batho ba mawatla , ba sa tsebeng letho .
60002016	Etsang ka mokgwa o tshwanelang balokolohi , e seng ka ho etsa bolokolohi ba lona tshireletso ya bobe , le mpe le ipee bahlanka ba Modimo .
60002017	Hlomphang batho bohle ; ratang banababo lona bohle ; tshabang Modimo ; hlomphang morena wa setjhaba .
60002018	Lona bahlanka , utlwang beng ba lona ka tshabo yohle , e seng ba molemo , leha e le ba bonolo feela , empa le bona ba thata .
60002019	Hobane ke ntho e lebohuwang , ha motho , ka baka la ho utlwa letswalo pela Modimo , a mamella mahlomola , a ntse a utlwa bohloko a se na molato .
60002020	Sebaka sa ho bokwa e ka ba sefe ha le ka mamella ho jabelwa , ha le sitilwe ? Empa ekare ha le mamella bohloko le ntse le etsa hantle , hoo ke ntho e lebohuwang ke Modimo .
60002021	Hape , ke seo le bileditsweng sona ; hobane Kreste le yena o utlwisitswe bohloko bakeng sa lona , a le siela mehlala , le tle le hate moo a hatileng teng ;
60002022	yena ya sa kang a etsa sebe , mme le thetso ha e a ka ya fumanwa molomong wa hae ;
60002023	enereha a rohakwa , o ne a sa rohake ; ha a ne a utlwiswa bohloko , o ne a sa bope ; empa o ne a tshepa ya ahlolang ka ho loka ;
60002024	yena ya jereng dibe tsa rona mmeleng wa hae sefapanong , hore re shwe ka nqa ya dibe , re tle re phelele ho loka ; eo le fodisitsweng ka matetetso a hae .
60002025	Hobane le ne le le jwaloka dinku tse lahlehileng ; empa jwale , le boetse ho eo e leng modisa le molebedi wa meya ya lona .
60003001	Haele lona basadi , le utlwe banna bao e leng ba lona jwalo , hore leha ba bang ba ka ba teng ba sa dumeleng lentswe , ba mpe ba hapuwe , leha e ke ke ya eba ka lentswe , e be ka metsamao ya basadi ba bona ,
60003002	ha ba lemoha metsamao ya lona e hlwekileng , e nang le hlompho .
60003003	Ho hlopheha ha lona e se ke ya eba ho kantle , e leng moriri o forilweng , kapa dikgabisotsa kgauta , kapa diaparo tsa ho kgaba ;
60003004	empa le hlophise motho ya ka sephiring , e leng wa pelo , ka kgabo e sa senyeheng ya moya o mosa , o bonolo ; hlopheho eo hase le ho rateha ho Modimo .
60003005	Hobane ke ka mokgwa o jwalo , kgale , le bona basadi ba halalelang , ba tshepileng Modimo , ba neng ba ikgabisa , ha ba ne ba utlwa banna ba bona ;
60003006	jwalokaha Sara a ne a utlwa Abrahama , a mmitsa morena wa hae ; eo le lona le leng baradi ba hae , ha le etsa hantle , le sa tshoswe ke letho .
60003007	Ka mokgwa o jwalo , le lona banna , le phedisane le bona ka hlokomelo , ka ho re , mosadi ke pitsa e fetisang ka ho fokola , mme le ba hlomphe , etswe e le majalefa hammoho le lona a mohau wa bophelo , merapelo ya lona e tle e se ke ya sitiswa .
60003008	Haele ka ho hong , ke re : Bohle le be le kgopolo e le nngwe , le hauhelane , le ratane le baena , le be le mohau , le be le mosa ;
60003009	le se ke la phetetsa bobe ka bobe , le hlapa ka hlapa ; le mpe le hlohonolofatse , ke ho tseba hobane le bileditswe hona , hore le tle le rue hlohonolofatso .
60003010	Hobane ya lakatsang ho rata ho phela le ho bona matsatsi a monate , e ka kgona a kganne leleme la hae bobeng , le melomo ya hae puong tsa thetso ;
60003011	a kgelohe bobe , mme a etse ho molemo , a batle kgotso , a e phehelle .
60003012	Hobane mahlo a Morena a tadima ba lokileng , mme ditsebe tsa hae di mamela thapelo ya bona ; empa sefahleho sa Morena se bohale ho ba etsang hampe .
60003013	Mme ke mang ya tla le etsa hampe , ha le tjhesehela botle ?
60003014	Empa esita leha le ka utlwiswa bohloko ka baka la ho loka , le lehlohonolo ; se tshabeng ditshokelo tsa bona , mme le se ke la tshoha ;
60003015	le mpe le tshabe Morena Jesu dipelong tsa lona , mme le itokisetse kamehla ho ikarabela , ka mosa le ka hlompho , ho ya le botsang tshepo e ho lona .
60003016	Le be le letswalo le letle , hore , tabeng tsona tseo ba le etselletsang ho tsona , jwaloka hoja le le disenyi , bona bao ba sebang metsamao ya lona e metle ho Kreste ba hlajwe ke dihlong .
60003017	Hobane , ha ekaba ke thato ya Modimo hore le utlwiswe bohloko , ho ka fetisa hore le bo utlwe le ntse le etsa hantle , e seng hampe .
60003018	Hobane le yena Kreste o ne a utlwiswe bohloko hang ka baka la dibe ; yena ya lokileng o bolaetswe bakgopo , hore a tsebe ho re tlisa ho Modimo ; o shwele ka nqeng ya nama , empa o phedisitswe ka nqeng ya moya .
60003019	Ke ka wona moya oo a ileng ho bolella meya e teronkong ,
60003020	e neng e ikgantshitse kgale , ha Modimo o ne o sa mameletse ka sebete , e leng mehleng ya Nowe , ha ho ne ho hahuwa areka , eo batho ba seng bakae , e leng ba robileng meno e le mmedi , ba pholositsweng ka yona metsing .
60003021	Se tshwantswang ke hoo ke kolobetso e re pholosang jwale — e seng e hlatswang ditshila tsa mmele , empa eo e leng ho itlama ha letswalo le letle pela Modimo — ka tsoho ya Jesu Kreste ,
60003022	ya ileng lehodimong , ya dutseng letsohong le letona la Modimo , eo mangeloi , le marena , le mebuso e beilweng tlasa hae .
60004001	Jwale , erekaha Kreste a utlwisitswe bohloko nameng ka baka la rona , hlomelang kgopolo ena le lona ; hobane ya utlwisitsweng bohloko nameng o hlobohane le dibe ;
60004002	a tle a se ke a hlola a sa phela ka ditakatso tsa batho , mehleng e sa setseng ho yena ho phela nameng ka yona , e mpe e be ka ho rata ha Modimo .
60004003	Hobane di lekane dinako tse fetileng tseo re di phetseng re ntse re etsa ho ratwang ke bahetene , ha re ne re itsamaela ka bootswa , le ka ditakatso , le ka botahwa , le ka meharo ya dijo le ya dino , le ka tshebeletso e manyala ya medimo ya bohata .
60004004	Ke moo ba makalang ha le sa mathele hammoho le bona kgaphatsehong eo ya bohlola , mme ba le nyefola ke hona .
60004005	Empa ba tla ikarabela ho ya itokisitseng ho ahlola ba phelang le ba shweleng .
60004006	Hobane Evangeli e behetswe le bona ba shweleng , e leng hore , leha ba ahlotswe nameng ka mokgwa wa batho , ba phele moyeng pela Modimo .
60004007	Bofelo ba ntho tsohle bo haufi ; le tsohe masene ke hona , mme le phele ka boitshwaro , le tle le tsebe ho rapela .
60004008	Haholoholo , le ratane ka phehello , hobane lerato le apesa dibe tse ngata .
60004009	Le amohelane boeting le sa kganane .
60004010	E mong le e mong , kamoo neo eo a e abetsweng e leng kateng , a no sebeletsa ba bang ka yona , kamoo ho loketseng diabi tse ntle tsa mehauhelo kateng , e mengata ya Modimo .
60004011	E mong ha a bua , a ye ka dipolelo tsa Modimo ; e mong ha a sebeletsa ba bang , a etse ka matla a hlahiswang ke Modimo , hore Modimo o tlotliswe nthong tsohle ka Jesu Kreste , eo kganya le borena e leng tsa hae , ka ho sa feleng ! Amen .
60004012	Baratuwa , ha ho ena le ho kang mollo hara lona hore le lekwe ke wona , se makaleng jwaloka hola le hlahetswe ke ntho e ka tsotwang ;
60004013	empa erekaha le nkile kabelo mahlomoleng a Kreste , thabang hore , mohla kganya ya hae e bonahalang , le tle le thabe ka nyakallo e fetisisang .
60004014	Ha le nyefolelwe lebitso la Kreste le lehlohonolo ; hobane Moya wa kganya , Moya wa Modimo , o dutse hodima lona ; bona ba o nyefola , empa lona le a o tlotlisa .
60004015	Ho se ke ha eba e mong hara lona ya utlwiswang bohloko ke hobane e le mmolai , kapa leshodu , kapa sesenyi , kapa ya ikenyang tabeng tsa ba bang .
60004016	Empa ekare ha a utlwiswa bohloko kahoba e le mokreste , a se ke a ba le dihlong ke hona , a mpe a tlotlise Modimo ka baka la lebitso leo .
60004017	Hobane nako ena ke eo kahlolo ya Modimo e tshwanetseng ho qala ka ntlo ya Modimo ; mme ha e qala ka rona , bofelo ba ba sa dumeleng Evangeli ya Modimo e tla ba eng ?
60004018	Mme ha esita ya lokileng a phela ka thata , eo e leng monyefodi le moetsadibe yena o tla leba kae ?
60004019	Ka baka leo , ba utlwiswang bohloko ka ho rata ha Modimo , ba bee meya ya bona matsohong a wona , kahobane e le Mmopi ya tshepehang , mme ba nne ba tiisetse ho etsa hantle .
60005001	Ke kgothatsa baholo ba ho lona , nna ke leng moholo le bona , le paki ya mahlomola a Kreste , le ya nang le kabelo kganyeng e tlang ho senolwa ,
60005002	ke re : Alosang mohlape wa Modimo o ho lona , le o lebele , e eng ka ho qophellwa , e mpe e be ka ho rata ; e seng ka baka la moruo o mobe , e mpe e be ka ho rata ;
60005003	e seng ka ho busa mehlape ya lona ka thata , e mpe e be ka ho etsetsa mohlape mehlala .
60005004	Mme mohla modisa e moholo a hlahang , le tla nka moqhaka wa kganya , o sa boleng .
60005005	Le lona ba batjha , ipeeng katlase ho ba baholo , mme le apare bohle boikokobetso , le ntse le ipea e mong katlase ho e mong ; hobane Modimo o hanela ba ikgohomosang , empa o hauhela ba ikokobetsang .
60005006	Ka baka leo , le ke le ikokobetse katlasa letsoho le matla la Modimo , o tle o le phahamise nakong e tshwanelang .
60005007	Lahlelang dipelaelo tsohle tsa lona hodima wona ; hobane o a le hlokomela .
60005008	Le tsohe masene , le fadimehe ; hobane Diabolose , e leng sera sa lona , o ntse a dikadika jwaloka tau e purumang , e batlang eo e ka mo jang .
60005009	Hanang ho yena ka ho tiya tumelong , le ntse le tseba hobane dihloreho di le ding le tsena di ntse di hlahela banababo lona ba lefatsheng .
60005010	Empa Modimo wa mehauhelo yohle , o re bileditseng ka Jesu Kreste ho rua kganya ya wona e sa feleng , ha le se le utlwile bohloko ka ditshiuana , o tla le etsa ba phethehileng , o le tiise , o le fe matla , o le thee .
60005011	Kganya le matla ke tsa wona kamehla e sa feleng ! Amen !
60005012	Ke le ngoletse hakgutshwanyane ka Silfane , e leng ngwanabo lona ya tshepehang , ha ke lekanya , ke ntse ke le kgothatsa , mme ke omela hore mohau wa sebele wa Modimo ke wona oo le emeng ho wona .
60005013	Ba kereke e Babilona , e kgethehileng jwaloka lona , le Mareka , mora wa ka , ba le dumedisa .
60005014	Dumedisanang ka kako ya lerato . Kgotso e be ho lona bohle ba ho Jesu Kreste ! Amen !
61001001	Ke le Simone Petrose , mohlanka le moapostola wa Jesu Kreste , ke ngolla lona ba abetsweng tumelo e le nngwe le ya rona ka bohlokwa , ka ho loka ha Modimo le Mmoloki wa rona , Jesu Kreste , ke re :
61001002	Le ke le atisetswe mohau le kgotso , ka tsebo ya Modimo le ya Jesu Kreste , Morena wa rona .
61001003	Haele moo matla a hae , e leng matla a Modimo , a re neile dintho tsohle tseo e leng tsa bophelo le tsa borapedi , ka tsebo ya ya re bitsitseng ka kganya le ka matla a hae ;
61001004	mme ha ka tseo a re sitsitse jwalo ka dipallo tse kgolohadi , tsa bohlokwa , hore ka tsona le be le kabelo ho seo Modimo o leng sona , ka ho hloboha ho bola ho leng lefatsheng ka ditakatso ;
61001005	jwale le lona , le ke le ntsheletse hona hoo matla wohle a lona , le eketse tumelo ya lona ka matla , le matla a eketswe ka tsebo ,
61001006	le tsebo ka boitshwaro , le boitshwaro ka mamello , le mamello ka borapedi ,
61001007	le borapedi ka lerato la boena , le lerato la boena ka lerato la bohle .
61001008	Hobane ntho tseo ha di le ho lona , mme di eketseha ho lona , di ke ke tsa le fa sebaka sa ho ba botswa le sa ho nyopa tsebong ya Jesu Kreste , Morena wa rona .
61001009	Hobane eo ntho tseo di leng siyo ho yena , o foufetse , ha a bonele hole , mme o lebetse phekolo ya dibe tsa hae tsa pele .
61001010	Ha ho le jwalo , banabeso , le mpe le tiye matla ke hona ho tiisa ho bitswa le ho kgethwa ha lona ; hobane ha le ka etsa jwalo ke moo le ke keng la kgoptjwa le ka mohla o le mong .
61001011	Hape , ke ka mokgwa oo le tla fuwa sebaka se seholo sa ho kena mmusong o sa feleng wa Jesu Kreste , Morena le Mmoloki wa rona .
61001012	Ke ka baka leo nke keng ka lesa ho le hopotsa taba tseo kamehla , leha le se le rutehile , mme le tiile nneteng eo e seng e le ho lona .
61001013	Ke fela ke lekanya hobane , ha ke sa ntse ke le motlotlwaneng ona , ke tshwanetse ho le tsosa ka ho le hopotsa ,
61001014	ke tswe ke tseba hobane nako ya ka ya ho tloha kapele motlotlwaneng wona e se e le haufi , jwalokaha Morena wa rona Jesu Kreste a kile a ntsebisa .
61001015	Mme ke tla phehella hore , leha ke se ke tlohile , le nne le be le se ka le hopotsang taba tseo .
61001016	Hobane hase ka ho ya ka ditshomo tse entsweng ka mano re le tsebisitseng matla le ho tla ha Jesu Kreste , Morena wa rona ; empa e le kahobane re iponetse boholo ba hae ka mahlo a rona .
61001017	Hobane enereha a fuwa hlompho le tlotliso ke Modimo , Ntatae , mohla lentswe le mo tlelang , le etswa kganyeng e phahameng le re : Enwa ke Mora wa ka ya ratwang , eo ke kgahliswang ke yena ;
61001018	le rona re ne re le utlwe lentswe leo , ha le theoha lehodimong , re ntse re na le yena thabeng e halalelang .
61001019	Hape , re na le ditaba tsa boporofeta , tse tiisitsweng ka ho fetisisa , mme le etsa hantle ha le di ela hloko , jwaloka lebone le bonesitseng nqalong e lefifi , ho fihlela meso e ba e hlaha , mme naledi ya hosasa e tjhabela dipelong tsa lona ;
61001020	le tswe le se le dumela hobane ha ho boporofeta Lengolong bo hlahileng ka ho itlhalosetsa ha motho .
61001021	Hobane haesale , boporofeta ha bo a ka ba tliswa ke ho rata ha motho , empa ke ka tshusumetso ya Moya o Halalelang batho ba halalelang ba Modimo ba buileng .
61002001	Empa , jwalokaha baporofeta ba bohata ba ile ba hlaha setjhabeng sa Iseraele , le hara lona baruti ba bohata ba tla ba teng , ba kenyang ka sephiri dithuto tse senyang , mme ka ho latola Morena ya ba lopolotseng , ba tla ikgulela tshenyeho e sehloho hodimo .
61002002	Mme ba bangata ba tla ba latela bohloleng ba bona ; mme tsela ya nnete e tla nyefolwa ka baka la bona .
61002003	Mme ka baka la takatso ya bona ya ho rua ka lona , ba tla le thetsa ka dipolelo tsa mano ; empa kahlolo eo e seng e le kgale ba e abetswe , ha e diehe , mme timelo ya bona ha e robale .
61002004	Hobane Modimo , ha o sa ka wa hauhela mangeloi a sitilweng , wa mpa wa a dihela diheleng , a tlamilwe ka mahlaahlela a lefifi , mme o a neetse ho bolokelwa kahlolo ;
61002005	mme ha o sa ka wa hauhela lefatshe la kgale , wa mpa wa boloka Nowe , mmoledi wa ho loka , e le yena wa boroba meno e le mmedi , mohla o tlisang morwallo hodima lefatshe la banyefodi ;
61002006	mme ha o ahlotse metse ya Sodoma le Gomora ka ho e ripitla , le ka ho e fetola molora , hore e be temoso ho ba tlang ho ba banyefodi ;
61002007	mme ha o pholositse Lota , monna ya lokileng , ya neng a hlora hampe ka baka la ketso tse dihlong tsa batho bao ba manyala —
61002008	hobane monna eo ya lokileng , moyeng wa hae o lokileng , o ne a ntse a hloreha ka tsatsi le leng le le leng , ha a ne a ahile le bona , ka baka la mesebetsi e mebe ya bona , eo a neng a e bona le eo a neng a e utlwa —
61002009	ke moo ho bonahalang hobane Morena o tseba ho lwela barapedi molekong , le ho bolokela bakgopo hlokofatso ya letsatsi la kahlolo ;
61002010	haholo ba dumelang ho hulelwa ke nama ditakatsong tse ditshila , ba nyedisang borena . Baikgantshi , baikgohomosi bao , ha ba tshabe ho nyefola ba kganyang ;
61002011	athe mangeloi , leha a re fetisa ka matla le ka boholo , ha a hlahise kahlolo e ba nyefolang pela Morena .
61002012	Empa bao , ba leng jwaloka diphoofolo tse se nang kelello , tse nang le bophelo ba nama feela , tse hlahileng hore di tshwarwe mme di hlajwe , ha ba ntse ba nyefola tabeng tseo ba sa di tsebeng , ba tla timela ho boleng ha bona , ba inkele moputso wa bokgopo jwa bona .
61002013	Seo e leng monyaka ho bona ke ho phela ka bohlola ka matsatsi wohle ; ke matheba le ditshila hara lona ; ba ithabela dithetsong tsa bona , ha ba ntse ba eja le lona .
61002014	Mahlo a bona a tletse bofebe le sebe se sa phetseng , ba tjheha meya e dikadikang ; ba na le dipelo tse hlalefetseng ho batla leruo ; ke ba rohakilweng .
61002015	Ba kgelohile tsela e lokileng , ba lahlehile , ba ile ka tsela ya Balaame , mora Bosore , ya ratileng moputso wa bokgopo .
61002016	Empa o ne a kgalemellwe bokgopo ba hae ; esele e se nang puo , ya thibela bohlanya ba moporofeta ka lentswe le kang la motho .
61002017	Bao ke didiba tse se nang metsi , ke maru a fefolwang ke sefefo , mme botsho ba lefifi bo boloketswe bona ka ho sa feleng .
61002018	Hobane ka ho bolela ditaba tsa boikgantsho le tsa lefeela , ba tjhatjhehisa ka ditakatso tsa nama le ka bohlola batho ba sa tswa furalla ba itsamaelang leshanong ;
61002019	ba ba tshepisa tokoloho , athe bona ke bahlanka ba ho bola ; hobane seo motho a hlolwang ke sona , o fetoha mofo wa sona le hona .
61002020	Hobane ha ba ne ba se ba balehetse ditshila tsa lefatshe , ke ho tseba Jesu Kreste , Morena le Mmoloki wa rona , mme ba boetse ba itshwasitse ho tsona , mme ba hlotswe ke tsona , taba tsa bona tsa qetello di mpe ho fetisa tsa pele .
61002021	Hobane ho ne ho ka fetisa ka molemo ho bona hore ba se ke ba tseba tsela ya ho loka , ho ena le hore ba kgelohe molao o halalelang oo ba o neilweng , ha ba se ba o tsebile .
61002022	Empa ba hlahetswe ke taba ya setshwantsho sa nnete se reng : Ntja e kgutletse mahlatseng a yona , mme kolobe , hobane e hlatsuwe , e boetse e ipitikile seretseng .
61003001	Baratuwa , e se e le lengolo la bobedi leo ke le ngollang lona ; mme ka wona a mabedi ke ntse ke re , ke a le hopotsa hore ke tsosa maikutlo a lona a hlwekileng ;
61003002	le tle le hopole ditaba tse boletsweng pele ke baporofeta ba halalelang , le molao wa Morena Mmoloki , oo le o beetsweng ke baapostola ba lona ;
61003003	le ntse le tseba haholoholo hobane , mehleng ya morao , ho tla hlaha basomi ba tla tsamaya ka ditakatso tsa bona ,
61003004	ba soma , ba re : E kae pallo ya ho tla ha hae ? Hobane , haesale ho eshwa bontate moholo , ntho tsohle di sa ntse di tiile , di sa le jwaloka qalong , ha di hlolwa .
61003005	Hobane ba lebala ka boomo hoba mahodimo a ne a hlolwe kgale ke lentswe la Modimo , le hoba le lona lefatshe le ntshitswe metsing , la bolokwa hara metsi ;
61003006	le hoba lefatshe la mehleng eo le timeditswe ka wona , ha le kwahetswe ke metsi .
61003007	Haele mahodimo a jwale le lefatshe la jwale , di boloketswe mollo ke lentswe lona leo , di boloketswe letsatsi la kahlolo , le la tshenyeho ya batho ba nyefolang .
61003008	Feela , baratuwa , se lebaleng taba ena e le nngwe , ya hore letsatsi le le leng pela Morena le jwaloka mengwaha e sekete , le hoba mengwaha e sekete e jwaloka letsatsi le le leng .
61003009	Morena ha a diehise dipallo tsa hae , jwalokaha ba bang ba lekanya hobane tieho e teng ; empa o sa mameletse ka baka la rona ; hobane ha a rate ha ba bang ba ka timela , empa o rata hore bohle ba finyelle pakong .
61003010	Letsatsi la Morena lona le tla tla ka mokgwa wa leshodu la bosiu , mme ka lona mahodimo a tla feta ka lerata le tshabehang , mme metheo ya dintho e tla fediswa ke ho tjha , le lefatshe le tla tjha ruri le mesebetsi e ho lona .
61003011	Jwale , haele moo ntho tseo tsohle di abetswe ho fediswa , e ka kgona le be batho ba matla hakakang diketsong tse halalelang tsa borapedi ;
61003012	le ntse le lebeletse , mme le akofisa ho tla ha letsatsi la Modimo , leo mahodimo a tla fediswa ke ho tjha ka lona , mme metheo e tla qhibidiha ke ho tjha !
61003013	Empa re lebeletse , ka pallo ya wona , mahodimo a matjha le lefatshe le letjha moo ho loka ho ikahetseng teng .
61003014	Ka baka leo , baratuwa , erekaha le lebeletse tse jwalo , itiiseng hore le tle le fihlelwe ke yena le ena le kgotso , le se na letheba le sekodi .
61003015	Mme le lemohe hobane mamello ya Morena wa rona , ke poloko ; jwalokaha Pauluse , ngwanabo rona ya ratwang , a le ngoletse le yena , ka bohlale boo a bo neilweng ;
61003016	jwalokaha a ngola mangolong a hae wohle , moo a bolelang tse jwalo ; empa ho wona ho na le ditaba tse ding tse thata , tseo ba sa rutehang le ba tetemang ba di kgopamisetsang tahleho ya bona , jwalokaha ba etsa mangolo a mang .
61003017	Haele lona , baratuwa , ha le se le itsebetse tseo pele , itebeleng , le se tshohe le hulanngwa le ba bang ke thetso ya ba manyala bao , mme la timellwa ke ho tiya ha lona ;
61003018	le mpe le hole mohaung le tsebong ya Jesu Kreste , Morena le Mmoloki wa rona . Ho yena e be kganya jwale le mehleng e sa feleng ! Amen !
62001001	Se neng se le teng esale ho qaleng , seo re se utlwileng , seo re se boneng ka mahlo a rona , seo re se bohileng , seo matsoho a rona a se amileng , e leng sa lentswe la bophelo —
62001002	hobane bophelo bo senotswe , mme re bo bone , mme re dipaki tsa jona , mme re le bolella bophelo bo sa feleng , bo neng bo le ho Ntate , mme bo senoletswe rona —
62001003	seo re se boneng , seo re se utlwileng ke sona seo re le bolellang sona , hore le lona le tle le be le kopano le rona ; mme kopano ya rona re na le yona le Ntate , le Mora wa hae Jesu Kreste .
62001004	Mme re ngola ditaba tsena , hore thabo ya rona e tle e phethehe .
62001005	Ke ena taba eo re e utlwileng ho yena , eo re le bolellang yona , ke hoba Modimo o lesedi , mme ha ho lefifi ho wona le hanyenyane .
62001006	Ha re bolela hore re na le kopano le wona , athe re tsamaya lefifing , teng re leshano , mme ha re etse ka nnete .
62001007	Empa ha re tsamaya leseding , jwalokaha wona o le leseding , re na le kopano hammoho , mme madi a Jesu Kreste , Mora wa wona , a re hlatswa dibe tsohle .
62001008	Ha re re , ha re na sebe , re a ithetsa , mme nnete ha e yo ho rona .
62001009	Ha re ipolela dibe tsa rona , Modimo o a tshepeha , o lokile , hore o re tshwarele dibe , mme o re hlatswe bokgopo bohle .
62001010	Ha re bolela hore ha re na sebe , re o etsa leshano , mme lentswe la wona ha le yo ho rona .
62002001	Bana ba ka , ke le ngolla taba tseo , le tle le se ke la etsa sebe . Ekare ha motho a entse sebe , re na le moemedi pela Ntate : ke Jesu Kreste ya lokileng .
62002002	Ke yena e leng pheko ya dibe tsa rona ; e seng ya tsa rona feela , empa e le le ya tsa lefatshe lohle .
62002003	Moo re lemohang hoba re tseba Modimo ke ha re boloka ditaelo tsa wona .
62002004	Ya reng : Ke a o tseba , kanthe ha e boloke ditaelo tsa wona , o leshano , mme nnete ha e yo ho yena .
62002005	Empa ya bolokang lentswe la wona , lerato la Modimo le phethehile ruri ka ho yena ; ke kahoo re tsebang hobane re ho wona .
62002006	Ya bolelang hore o dutse ho wona , e ka kgona a tsamaye ka mokgwa oo le yena Jesu a tsamaileng ka wona .
62002007	Banabeso , ha ke le ngolle taelo e ntjha , empa e ntse e le taelo ya kgale eo e sa leng le na le yona le ho qaleng ; taelo eo ya kgale ke lentswe leo le le utlwileng esale ho qaleng .
62002008	Ke boela ke le ngolla taelo e ntjha , e leng nnete ho yena le ho lona ; hobane lefifi le a feta , mme lesedi la nnete le se le hlahile .
62002009	Ya bolelang hore o leseding , athe o hloile ngwanabo , o sa le lefifing le jwale .
62002010	Ya ratang ngwanabo , o dutse leseding , mme ha ho letho ka ho yena le mo kgopisang .
62002011	Empa ya hloileng ngwanabo , o lefifing , mme o tsamaya lefifing , mme ha a tsebe moo a yang teng , kahobane lefifi le foufaditse mahlo a hae .
62002012	Bana , ke a le ngolla , kahobane le tshwaretswe dibe ka baka la lebitso la hae .
62002013	Bontate , ke a le ngolla , kahobane le tseba ya leng teng esale ho qaleng . Ba batjha , ke a le ngolla , kahobane le hlotse e mobe .
62002014	Bana , ke a le ngolla , kahobane le tseba ntate . Bontate , ke le ngoletse , ka hobane le tseba ya leng teng esale ho qaleng . Ba batjha , ke le ngoletse , kahobane le matla , mme lentswe la Modimo le dutse ho lona , mme le hlotse e mobe .
62002015	Se rateng lefatshe , leha e le tse lefatsheng ; ekare ha motho a rata lefatshe , lerato la Ntate ha le yo ho yena .
62002016	Hobane tsohle tse lefatsheng , takatso ya nama , le takatso ya mahlo , le boikgantsho jwa bophelo , ha di tswe ho Ntate , empa di tswa lefatsheng .
62002017	Mme lefatshe le a feta , le yona takatso ya lona ; empa ya etsang thato ya Modimo , o hlola ka ho sa feleng .
62002018	Bana , ke nako ya qetello ; mme jwalokaha le utlwile hobane antikreste o ya tla , le jwale boantikreste ba bangata ba se ba hlahile ; ke kahoo re tsebang hobane ke nako ya qetello .
62002019	Ba tswile ho rona , empa e ne e se ba rona ; hobane hoja e be e le ba rona , ba ka be ba setse ho rona ; empa hoo ho hlahile hore ho tle ho bonahale hobane bohle hase ba rona .
62002020	Haele lona , le amohetse tlholo ho Ya halalelang , mme le tseba tsohle .
62002021	Ke le ngoletse , e seng kahobane le sa tsebe nnete , empa e le kahobane le a e tseba , mme ho se leshano le tswang nneteng .
62002022	Ya leshano ke mang , haese ya latolang hore Jesu ke Kreste ? Ya latolang Ntate le Mora ke yena e leng antikreste .
62002023	E mong le e mong ya latolang Mora ha a bile ha a na le yena Ntate ; empa ya bolelang Mora , o bile o na le yena le Ntate .
62002024	Jwale lona , seo le se utlwileng esale ho qaleng , se ke se dule ho lona . Ekare ha seo le se utlwileng , esale ho qaleng , se dula ho lona , le lona le tla dula ho Mora le ho Ntate .
62002025	Mme pallo eo a re baletseng yona , ke bophelo bo sa feleng .
62002026	Ke le ngoletse ditaba tseo ka baka la ba le thetsang .
62002027	Haele lona , tlholo eo le e nkileng ho yena e dutse ho lona , mme ha le a tshwanela ho rutwa ke e mong ; empa jwalokaha tlholo ya hae e le ruta tsohle , mme e le ya nnete , e se ya leshano , dulang ho yona , jwalokaha a le rutile .
62002028	Mme jwale , bana , dulang ho yena , hore , mohla a hlahang , re tle re be le tshepo e tiileng , mme re se ke ra swaba pela hae ho hlaheng ha hae .
62002029	Ha le tseba hobane o lokile , le ke le tsebe hoba e mong le e mong ya etsang ho lokileng , o tswetswe ke yena .
62003001	Bonang ! lerato leo Ntate a re ratileng ka lona le lekakang , ha re bitswa bana ba Modimo ! Re fela re le bona . Ka baka leo , lefatshe ha le re tsebe , kahobane ha le a ka la o tseba .
62003002	Baratuwa , jwale re bana ba Modimo , mme seo re tla ba sona ha se eso ho bonahatswe ; empa re a tseba hobane , mohla se bonahatswang , re tla tshwana le wona ; hobane re tla o bona kamoo o leng kateng .
62003003	Mme e mong le e mong ya nang le tshepo eo ho wona , o a itlhwekisa , jwalokaha le wona o hlwekile .
62003004	E mong le e mong ya etsang sebe o etsa tlolo ya molao ; hobane sebe ke ho tlola molao .
62003005	Mme le a tseba hobane yena o hlahile hore a tle a tlose dibe tsa rona ; mme ha ho sebe ho yena .
62003006	E mong le e mong ya dutseng ho yena ha a etse sebe ; e mong le e mong ya etsang sebe ha a ka a mmona , ha a bile ha a mo tsebe le hona .
62003007	Bana , le se ke la thetswa ke motho : Ya etsang ho lokileng o lokile , jwalokaha le yena a lokile ;
62003008	ya etsang sebe ke wa Diabolose ; hobane Diabolose o etsa sebe esale ho qaleng . Lebaka leo Mora Modimo a hlahileng ka lona , ke hore a fedise mesebetsi ya Diabolose .
62003009	E mong le e mong ya tswetsweng ke Modimo ha a etse sebe , kahobane peo ya wona e dutse ho yena ; mme o sitwa ho etsa sebe , kahobane o tswetswe ke Modimo .
62003010	Ke hona moo ho bonahalang bao e leng bana ba Modimo le bao e leng bana ba Diabolose : E mong le e mong ya sa etseng ho lokileng hase wa Modimo , leha e le ya sa rateng ngwanabo .
62003011	Hobane taba eo le e utlwileng , esale ho qaleng , ke hore re ratane ,
62003012	mme re se ke ra ba jwaloka Kaine , e neng e le wa e mobe , mme a bolaile ngwanabo . Mme o mmolaile ka baka lang ? Ke hobane yena mesebetsi ya hae e ne e le e mebe , athe ya ngwanabo e ne e lokile .
62003013	Se makaleng , banabeso , ha lefatshe le le hloile .
62003014	Moo re tsebang hobane re faletse lefung ho kena bophelong , ke ha re rata banababo rona . Ya sa rateng ngwanabo o sa dutse lefung .
62003015	E mong le e mong ya hloileng ngwanabo ke mmolai ; mme le a tseba hobane ha ho mmolai eo bophelo bo sa feleng bo dutseng ho yena .
62003016	Moo re tsebileng lerato , ke ha Jesu a re teletse bophelo ba hae ; le rona re tshwanetse ho tella banababo rona bophelo ba rona .
62003017	Empa motho ha a na le dintho tsa bophelo ba lefatshe , mme a bona ngwanabo a hloka , mme a mo kwalla pelo ya hae , lerato la Modimo le dutse jwang ho yena ?
62003018	Bana ba ka , re se ke ra rata ka dipolelo le ka leleme , e mpe e be ka ketso le ka nnete .
62003019	Ke kahoo re tsebang hobane re ba nnete , mme re ka tshepisang dipelo tsa rona pela wona .
62003020	Hobane leha dipelo tsa rona di re qosa , Modimo o moholo ho dipelo tsa rona , mme o tseba tsohle .
62003021	Baratuwa , ha dipelo tsa rona di sa re nyatse , re na le tshepo e tiileng ho Modimo .
62003022	Mme seo re se kopang , leha e le sefe le sefe , re se newa ke wona ; hobane re boloka ditaelo tsa wona , mme re etsa tse leng ntle pela wona .
62003023	Mme taelo ya wona ke hore re dumele lebitso la Mora wa wona Jesu Kreste , le hore re ratane , jwalokaha o re laetse .
62003024	Mme ya bolokang ditaelo tsa wona o dutse ho wona , le wona o dutse ho yena , mme hoo re tsebang ka hona hobane o dutse ho rona , ke ka Moya oo o re neileng wona .
62004001	Baratuwa , le se ke la dumela meya yohle , le mpe le leke meya , hore na ke e tswang ho Modimo ; hobane baporofeta ba bohata ba tlile lefatsheng ba le bangata .
62004002	Tsebang Moya wa Modimo ka hona : Moya o mong le o mong o bolelang Jesu Kreste ya tlileng nameng , ke wa Modimo ;
62004003	mme moya o mong le o mong o sa boleleng Jesu Kreste ya tlileng nameng , hase wa Modimo ; ke wona moya wa antikreste , eo le mo utlwileng hobane o ya tla , mme le jwale o se a le lefatsheng .
62004004	Bana , haele lona , le tswa ho Modimo , mme le ba hlotse ; hobane ya leng ho lona o fetisa ka boholo ya leng lefatsheng .
62004005	Bona ke ba lefatshe ; ke ka baka leo ba bolelang tsa lefatshe , mme lefatshe le a ba utlwa .
62004006	Rona , re ba Modimo ; ya tsebang Modimo o a re utlwa ; eo e seng wa Modimo ha a re utlwe ; ke kahoo re tsebang moya oo e leng wa nnete , le moya oo e leng wa leshano .
62004007	Baratuwa , a re rataneng ; hobane lerato le tswa ho Modimo , mme e mong le e mong ya ratang o tswetswe ke Modimo , le hona o tseba Modimo .
62004008	Ya sa rateng ha a ka a tseba Modimo ; hobane Modimo o lerato .
62004009	Lerato la Modimo ho rona le bonahetse ka hona : Modimo o romile lefatsheng Mora wa wona ya tswetsweng a le mong , re tle re phele ka yena .
62004010	Lerato le bonahala hona moo hoba hase rona ba ratileng Modimo , empa e le wona o re ratileng , mme o romile Mora wa wona hore e be pheko ya dibe tsa rona .
62004011	Baratuwa , haele moo Modimo o re ratile jwalo , le rona e ka kgona re ratane .
62004012	Ha ho motho ya kileng a bona Modimo , le ka mohla o le mong ; ha re ratana , Modimo o dutse ho rona , mme lerato la wona le phethehile ho rona .
62004013	Mokgwa oo re tsebang ka wona hobane re dutse ho wona , le wona ho rona , ke hobane o re ngwathetse Moya wa wona .
62004014	Mme rona re bone , hape re bile re dipaki tsa hobane Ntate o romile Mora wa hae , e tle e be Mmoloki wa lefatshe .
62004015	E mong le e mong ya bolelang hore Jesu ke Mora wa Modimo , Modimo o dutse ho yena , mme le yena o dutse ho Modimo .
62004016	Mme rona re tsebile , re bile re dumetse lerato leo Modimo o re ratang ka lona . Modimo o lerato , mme ya dutseng leratong o dutse ho Modimo , mme Modimo le wona o dutse ho yena .
62004017	Moo lerato le phethehang ho rona , re tle re be le tshepo e tiileng ka letsatsi la kahlolo , ke ha seo a leng sona le rona re eba sona lefatsheng lena .
62004018	Ha ho tshabo leratong , empa lerato le phethehileng le leleka tshabo ; hobane tshabo e tsamaya le kotlo , mme ya tshabang ha a phetheha leratong .
62004019	Re a mo rata , kahobane e le yena ya re ratileng pele .
62004020	E mong ha a re : Ke rata Modimo , mme a hloya ngwanabo , o leshano ; hobane ya sa rateng ngwanabo eo a mmonang , a ka tseba jwang ho rata Modimo oo a sa o boneng ?
62004021	Mme re filwe ke wona taelo ena , e reng : Ya ratang Modimo a rate le ngwanabo .
62005001	E mong le e mong ya dumelang hobane Jesu ke Kreste , o tswetswe ke Modimo ; mme e mong le e mong ya ratang motswadi , o rata le ya tswetsweng ke yena .
62005002	Moo re tsebang hobane re rata bana ba Modimo , ke ha re rata Modimo , mme re boloka ditaelo tsa wona .
62005003	Hobane ho rata Modimo , ke ha re boloka ditaelo tsa wona , mme ditaelo tsa wona ha di boima .
62005004	Hobane hohle ho tswetsweng ke Modimo ho hlola lefatshe , mme hlolo e hlotseng lefatshe ke tumelo ya rona .
62005005	Ke mang ya hlolang lefatshe , haese ya dumelang hobane Jesu ke Mora wa Modimo ?
62005006	Jesu Kreste ke yena ya tlileng ka metsi le ka madi ; e seng ka metsi feela , empa e le ka metsi le ka madi . Mme Moya ke wona paki ; hobane Moya ke nnete .
62005007	Hobane ho le ba bararo bao e leng dipaki :
62005008	Moya , le metsi , le madi ; mme tse tharo tseo di paka ntho e le nngwe .
62005009	Haesita le bopaki ba batho re bo amohela , bopaki ba Modimo bo fetisa ka boholo ; mme ke bona boo bopaki boo Modimo o pakileng Mora wa wona ka bona .
62005010	Ya dumelang ho Mora wa Modimo o na le bopaki ka ho yena ; ya sa dumeleng Modimo o o entse leshano ; hobane ha a dumele bopaki boo Modimo o pakileng Mora wa wona ka bona .
62005011	Mme bopaki boo ke hoba Modimo o re neile bophelo bo sa feleng , mme bophelo boo bo ho Mora wa wona .
62005012	Ya nang le Mora , o na le bophelo ; ya se nang Mora wa Modimo , ha a na bophelo .
62005013	Ke le ngoletse taba tseo , lona ba dumelang lebitso la Mora wa Modimo , hore le tle le tsebe hobane le na le bophelo bo sa feleng , mme le tle le dumele lebitso la Mora wa Modimo .
62005014	Mme tshepo e tiileng eo re nang le yona ho yena , ke hobane , ha re kopa ntho ka ho rata ha hae o a re utlwa .
62005015	Mme ha re tseba hoba o re utlwa ha re kopa eng le eng , re a tseba hoba re na le tseo re di kopileng ho yena .
62005016	Ha motho a bona ngwanabo a etsa sebe se sa iseng lefung , a ke a mo rapelle , mme Modimo o tla mo nea bophelo bakeng sa ba etsang sebe se sa iseng lefung . Sebe se teng se isang lefung ; hase bakeng sa sona ke reng , ho rapelwe .
62005017	Bokgopo bohle ke sebe , mme sebe se teng se sa iseng lefung .
62005018	Re a tseba hoba e mong le e mong ya tswetsweng ke Modimo ha a etse sebe ; empa ya tswetsweng ke Modimo o a ipoloka , mme e mobe ha a mo ame .
62005019	Re a tseba hoba re tswetswe ke Modimo le hoba lefatshe lohle le rapaletse katlase ho e mobe .
62005020	Re a tseba hape hoba Mora Modimo o tlile , mme o re neile kutlwisiso , hore re tsebe Wa nnete ; mme re ho Wa nnete , ho Mora wa wona Jesu Kreste ; ke yena e leng Modimo wa nnete le bophelo bo sa feleng .
62005021	Bana , itshabiseng medimo ya bohata . Amen !
63001001	Nna , moholo , ke ngolla mofumahadi wa mokgethwa le bana ba hae , bao ke ba ratang nneteng — mme hase nna feela , empa ba ratwa le ke bohle ba tsebileng nnete —
63001002	ka baka la nnete e dutseng ho rona , mme e ya nne e be ho rona ka ho sa feleng , ke re :
63001003	Mohau , lereko , le kgotso , di be ho lona , le di fuwa ke Modimo Ntate le ke Morena Jesu Kreste , Mora wa Ntate , nneteng le leratong .
63001004	Ke thabile haholo ha ke fihletse bana ba bang ba hao ba tsamaya nneteng , jwalokaha re laetswe ke Ntate .
63001005	Mme jwale , wena mofumahadi , ke a o rapela , e seng ka ho re , ke o ngolla taelo e ntjha , empa e le eo re bileng le yona esale ho qaleng , e reng , re ratane .
63001006	Mme seo e leng lerato , ke hoba re tsamaye ka taelo tsa hae ; mme ke ena taelo , kamoo le e utlwileng kateng , esale ho qaleng , hore le tsamaye ho yona .
63001007	Hobane bathetsi ba bangata ba kene lefatsheng , ba sa boleleng Jesu Kreste ya tlileng nameng . Ya jwalo ke mothetsi le antikreste .
63001008	Iponeleng , hore re se ke ra timellwa ke tseo re di sebeleditseng , re mpe re fuwe moputso o tletseng .
63001009	Mang le mang ya kgelohang , ya sa tiisetseng thutong ya Kreste , ha a na Modimo ; ya tiisetsang thutong ya Kreste , yena o na le Ntate le Mora .
63001010	Ekare ha e mong a etla ho lona , mme a sa tlise thuto eo , le se ke la mo amohela matlung a lona , mme le se ke la mo dumedisa !
63001011	Hobane ya mo dumedisang o kopana le yena ketsong tsa hae tse mpe .
63001012	Ke sa na le ditaba tse ngata , empa ha ke rate ho le ngolla tsona ka pampiri le ka enke ; empa ke tshepile ho le etela , le ho buisana le lona ka molomo , thabo ya lona e tle e phethehe .
63001013	Bana ba ngwaneno wa mokgethwa ba o dumedisa . Amen !
64001001	Nna , moholo , ke ngolla Gaiuse , moratuwa , eo ke mo ratang nneteng .
64001002	Moratuwa , ke rata hoba o atlehe nthong tsohle , mme o iketle mmeleng wa hao , jwalokaha moya wa hao o atlehile .
64001003	Hobane ke thabile haholo ha baena ba fihlileng mona ba pakile nnete ya hao , kamoo o tsamayang nneteng kateng .
64001004	Ho nna ha ho thabo e fetisang ena , ya ho utlwa hoba bana ba ka ba tsamaya nneteng .
64001005	Moratuwa , o etsa ka bokgabane ho tsohle tseo o di etsetsang baena le baeti .
64001006	Ke bona ba pakileng lerato la hao pela kereke ; mme o tla etsa hantle ha o ba baballa leetong la bona ka mokgwa o ka bokwang ke Modimo .
64001007	Hobane ba tsamaile ka baka la lebitso la wona , ba sa amohele letho ho baditjhaba .
64001008	Efela re tshwanetse ho amohela ba jwalo , hore re sebedisane le nnete .
64001009	Ke ngoletse kereke ; empa Diotrefe , ya ratang ho ba wa pele wa bona , ha a re amohele .
64001010	Ka baka leo , mohla ke tlang ha heno , ke tla le hopotsa diketso tsa hae , tseo a di etsang , ha a ntse a re seba ka mantswe a lonya , mme ha a kgolwe ke hoo , empa , ere a sa amohele baena , o thibela le ba ratang ho ba amohela , a be a ba leleke kerekeng .
64001011	Moratuwa , o se ke wa etsisa bobe , o mpe o etsise botle . Ya etsang hantle o tswa ho Modima ; empa ya etsang hampe ha a ka a bona Modimo .
64001012	Demetriuse o bokwa ke bohle , le ke yona nnete ; le rona re a mmoka , mme le a tseba hobane poko ya rona ke ya nnete .
64001013	Ke ne ke na le ditaba tse ngata tseo nka beng ke o ngolla tsona ; empa ha ke rate ho di ngola ka pene le ka enke ;
64001014	empa ke tshepile hoba ke tla o bona kapele , le ho buisana le wena ka molomo .
64001015	Kgotso e be ho wena ! Metswalle e a o dumedisa . Dumedisa metswalle ka mabitso a yona .
65001001	Ke le Juda , mohlanka wa Jesu Kreste , le ngwanabo Jakobo , ke ngolla ba bitsitsweng , ba ratilweng ke Modimo Ntate , ba boloketsweng Jesu Kreste , ke re :
65001002	Le ke le atisetswe mohau , le kgotso , le lerato .
65001003	Baratuwa , erekaha ke tjhesehela ho le ngolla taba tsa poloko , eo re e hlahiseditsweng hammoho , ke phehellwa ke pelo ho etsa jwalo , ke tle ke le kgothatse ho lwanela tumelo eo bahalaledi ba ileng ba e fuwa ka nako e le nngwe .
65001004	Hobane hara lona , ho kgukgunetse batho ba bang , bao tsuo ya bona e seng e le kgale e ngotswe ; ke batho ba hlokang borapedi , ba fetolang mohau wa Modimo wa rona bohlola , ba latolang Jesu Kreste eo e leng yena Mmusi a nnotshi , le Morena wa rona .
65001005	Ke rata ho le hopotsa taba eo le seng le e tseba , ke hoba Morena , hobane a lwele setjhaba sa hae naheng ya Egepeta , hamorao o fedisitse ba sa kang ba dumela .
65001006	Hape , o bolokile ditlamong tse sa feleng le lefifing , ho lebella kahlolo ya letsatsi le leholo teng , mangeloi a sa kang a tiisetsa boholong ba wona , a mpa a tlohile tulong tseo e neng e le tsa wona .
65001007	Ho bile jwalo le Sodoma le Gomora , le metse e ka mathoko a teng , e neng e ineetse bootswa bo le bong , ka ho kgelohela ho batla nama esele ; metse eo yohle e beilwe hore e be temoso , ha e ntse e le kotlong ya mollo o sa feleng .
65001008	Balori bao le bona ba itshilafatsa nama ka mokgwa o jwalo , mme ba nyefola ba beilweng boholong , mme ba nyedisa ba kganyang .
65001009	Athe haele arekangeloi Mikaele , ha a ne a tseka setopo sa Moshe le Diabolose , o tshabile ho mo ahlola ka nyefolo , a mpa a re : Morena a o kgalemele !
65001010	Empa bao ba nyefola tsohle tseo ba sa di tsebeng ; mme esita ho tsohle tseo ba di tsebang ka tsebo ya hlaho , jwaloka diphoofolo tse se nang kelello , ba itshenya ho tsona .
65001011	Ho madimabe bona , kahobane ba tsamaile ka tsela ya Kaine , mme ba kgelohile ke ho thetswa ke moputso jwaloka Balaame , mme ba timetse ka kganyetso e jwaloka ya Kore .
65001012	Bao ke dikodi meketeng ya lona ya lerato , ha ba ntse ba eja le lona ; ba kgora hampe , ba se na dihlong ; ke maru a se nang pula , a fefolwang ke meya ; ke difate tse hlohlorehileng , tse sa beheng , tse shweleng habedi , tse fothotsweng ;
65001013	ke maqhubu a hlanyang a lewatle , a akgelang mafilo a ditshila tsa wona mane le mane ; ke dinaledi tse kgerang , tse lokiseditsweng botsho ba lefifi la bo sa feleng .
65001014	Le bona ba porofetilwe ke Henoke , monna wa bosupa ha ho qalwa ka Adama , ka ho re :
65001015	Bonang , Morena o tlile le bahalaledi ba hae ba diketekete ho etsa kahlolo hodima bohle , le ho kgalemela banyefodi bohle ka baka la diketso tsohle tsa bonyefodi , tseo ba sitilweng ka tsona , le la dipolelo tsohle tse thata , tseo baetsadibe bao ba banyefodi ba di buileng hodima hae .
65001016	Ke batho ba korotlang , ba kgananang , ba yang ka ditakatso tsa bona ; melomo ya bona e bolela tsa boikgohomoso , ba tadima tshobotso ya batho ka takatso ya moruo .
65001017	Empa , haele lona , baratuwa , hopolang ditaba tse boletsweng pele ke baapostola ba Morena wa rona Jesu Kreste ;
65001018	kamoo ba le boleletseng kateng , hoba , mehleng ya qetello , basomi ba tla ba teng , ba tsamayang ka ditakatso tsa bonyefodi ba bona .
65001019	Ke ba ikarolang ho rona , ba nang le bophelo ba nama feela , ba se nang Moya .
65001020	Empa haele lona , baratuwa , le nne le ikgahe hodima tumelo ya lona e halalelang ka ho fetisisa , mme le rapele ka Moya o Halalelang ;
65001021	le ipoloke leratong la Modimo , le ntse le lebeletse mohau wa Morena wa rona Jesu Kreste , hore le fuwe bophelo bo sa feleng .
65001022	Le hauhele ba bang ba dikadikang ;
65001023	mme le pholose ba bang ka ho ba tshosa , le ba tlose mollong , mme le ile le kobo e nang le ditshila tsa nama .
65001024	Jwale , ho ya ka tsebang ho le boloka , hore le se ke la wa , le ho le hlahisa pontsheng ya hae e kganyang , le se na letheba , le nyakaletse ,
65001025	ho Modimo o nnotshi , Mmoloki wa rona , e be kganya , le boholo , le matla , le borena , ka Morena wa rona Jesu Kreste , jwale le kamehleng le mehla ! Amen !
66001001	Ke ena tshenolo ya Jesu Kreste , eo a e neileng ke Modimo , ho tsebisa bahlanka ba hae ditaba tse tshwanetseng ho hlaha kapele , tseo a di rometseng ka lengeloi , a bileng a di tshwantshetsa Johanne , mohlanka wa hae ,
66001002	ya tiisitseng lentswe la Modimo , a paka le tsa Jesu Kreste , e leng tsohle tseo a di boneng .
66001003	Ho lehlohonolo ya balang , le ba utlwang ditaba tsa boporofeta bona , ba bolokang tse ngodilweng teng ; hobane nako ya tsona e se e le haufi .
66001004	Ke le Johanne , ke ngolla dikereke tse supileng tse Asia , ke re : Le newe mohau le kgotso ke ya leng teng , ya neng a le teng , ya tla nne a be teng , le ke Meya e supileng e pela terone ya hae ,
66001005	le ke Jesu Kreste , paki e tshepehang , letsibolo la tsoho ya bafu , le Morena wa marena a lefatshe !
66001006	Ho ya re ratileng , ya re hlatswitseng dibe tsa rona mading a hae , a ba a re bea marena le baprista ho Modimo , Ntatae , ho iswe kganya le matla kamehla le mehla ! Amen !
66001007	Bonang , o tla ka maru , mme mahlo wohle a tla mmona , le bona ba mo hlabileng ; mme ba mefuta yohle ya lefatshe ba tla swaba ka baka la hae . E , Amen !
66001008	Ke nna alfa le omega , qalo le qetello , ho bolela Morena Modimo , ya leng teng , ya neng a le teng , ya tla nne a be teng , ya matla wohle .
66001009	Nna , Johanne , ke leng ngwanabo lona , ya abetsweng le lona matshwenyeho , le mmuso , le mamello e leng ho Jesu Kreste , ke ne ke le sehlekehlekeng se bitswang Patmose , ka bka la lentswe la Modimo , le ka baka la ho paka Jesu Kreste .
66001010	Moya wa ka wa nkwa ka letsatsi la Morena , mme ka utlwa kamora ka lentswe le leholo le kang la terompeta , le re :
66001011	Ke nna alfa le omega , wa pele le wa morao . Seo o se bonang , o se ngole bukeng , o ntoo se romela ho dikereke tse supileng tse Asia , e leng Efese , le Smirna , le Pergame , le Thiatire , le Sarda , le Filadelfia , le Laodisea .
66001012	Yaba ke reteleha ho bona eo lentswe la hae le buang le nna . Eitse hobane ke retelehe , ka bona dikandelare tsa kgauta tse supileng ;
66001013	mme hara dikandelare ka bona e mong ya kang mora motho , ya apereng kobo e hohobang maotong , ya itlamileng sefubeng ka senyepa sa kgauta .
66001014	Hlooho ya hae le moriri wa hae di ne di le tshweu , jwaloka boya bo bosweu ba nku , le jwaloka lehlwa ; mahlo a hae a ne a le jwaloka kgabo ya mollo ;
66001015	maoto a hae a ne a tshwana le koporo e benyang , a le jwaloka hoja a hlenne seboping ; lentswe la hae le ne le le jwaloka modumo wa metsi a mangata .
66001016	O ne a tshwere dinaledi tse supileng letsohong le letona la hae , mme sabole e ntjhotjho , e leoditsweng ka nqa tse pedi , e ne e tswa molomong wa hae ; sefahleho sa hae se ne se tshwana le letsatsi ha le kganya ka matla a lona .
66001017	Eitse ha ke mmona , ka wela maotong a hae , yaka ke shwele . A bea letsoho la hae le letona hodima ka , a re ho nna : Se tshabe ; ke nna wa pele le wa morao , mme ke a phela .
66001018	Ke na be ke shwele , mme bona ! ke phela kamehla le mehla . Amen ! Ke na le dinotlolo tsa nqalo ya bafu le tsa lefu .
66001019	Jwale , ngola ditaba tseo o di boneng , le tse leng jwale , le tse tlang ho tla kamora tsena ,
66001020	sephiri sa dinaledi tse supileng tseo o di boneng letsohong la ka le letona , le dikandelare tse supileng tsa kgauta . Dinaledi tse supileng ke mangeloi a dikereke tse supileng ; mme dikandelare tse supileng tseo o di boneng , ke dikereke tse supileng .
66002001	Ngolla lengeloi la kereke ya Efese , o re : Ya tshwereng dinaledi tse supileng letsohong la hae le letona , ya tsamayang hara dikandelare tse supileng tsa kgauta , o bolela tseo , o re :
66002002	Ke tseba mesebetsi ya hao , le mokgathala wa hao , le mamello ya hao , le hobane o sitwa ho mamella ba babe , o bile o lekile le ba ipeileng baapostola , athe hase bona , mme o lemohile hoba ba leshano ;
66002003	hape , o na le sebete ; o mameletse bothata ka baka la lebitso la ka , mme ha o a ka wa kgathala .
66002004	Empa ke na le seo ke se nyatsang ho wena , ke hobane o lahlile lerato la hao la pele .
66002005	Hopola hle moo o weleng , mme o bake , mme o etse mesebetsi ya pele ; ha ho se jwalo , ke tla tla ho wena , ke tlose kandelare ya hao tulong ya yona , ha o sa bake .
66002006	Empa o na le molemo ona , ke hobane o hloile diketso tsa Banikola , tseo le nna ke di hloileng .
66002007	Ya nang le ditsebe a utlwe seo Moya o se bolellang dikereke : Ya hlolang , ke tla mo fa ho ja sefate sa ho phela , se kahara Paradeise ya Modimo .
66002008	Ngolla lengeloi la kereke ya Smirna , o re : Wa pele le wa morao , ya kileng a shwa , mme a boela a phela , o bolela tsena , o re :
66002009	Ke tseba mesebetsi ya hao , le matshwenyeho a hao , le bofutsana ba hao , leha o mpa o le morui ; ke tseba le dinyefolo tsa ba ipitsang Bajuda , athe hase bona , empa e le sinagoge ya Satane .
66002010	O se ke wa tshaba letho la tseo o tlang ho tshwenngwa ka tsona . Bona , Diabolose o se a ya kenya ba bang ho lona teronkong , hore le lekwe ; mme le tla ba le matshwenyeho a matsatsi a leshome . O tiye ho isa lefung , mme ke tla o fa moqhaka wa bophelo .
66002011	Ya nang le ditsebe a utlwe seo Moya o se bolellang dikereke : Ya hlolang a ke ke a etswa hampe ke lefu la bobedi .
66002012	Ngolla lengeloi la kereke ya Pergame , o re : Ya tshwereng sabole e ntjhotjho e leoditsweng ka nqa tse pedi , o bolela tsena , o re :
66002013	Ke tseba mesebetsi ya hao , le moo o ahileng teng , e leng moo Satane a nang le terone ya hae teng ; ke tseba le hobane o tiisitse lebitso la ka ; mme ha o a ka wa latola tumelo ya hao ho nna , leha e le mohla Antipase , paki ya ka e tshepehang , a bolawang hara lona , moo Satane a ahileng teng .
66002014	Empa ke na le ditaba tse seng kae , tseo ke di nyatsang ho wena : ke hobane mona o na le ba yang ka thuto ya Balaame , ya rutileng Balake ho bea kgopiso pela bana ba Iseraele , ba tle ba je tse hlabetsweng medimo ya bohata , mme ba etse bohlola .
66002015	Hape , o na le ba yang ka thuto ya Banikola , eo ke e hloileng .
66002016	O bake ; ha ho se jwalo , ke tla phakisa ke tle ho wena , ke lwane le bona ka sabole ya molomo wa ka .
66002017	Ya nang le ditsebe a utlwe seo Moya o se bolellang dikereke : Ya hlolang , ke tla mo fa ho ja manna a patilweng , ke be ke mo fe le lejwe le lesweu , leo ho ngodilweng ho lona lebitso le letjha , le sa tsejweng ke motho , haese ke ya le amohelang .
66002018	Ngolla lengeloi la kereke ya Thiatire , o re : Ke tsena tse bolelwang ke Mora Modimo , eo mahlo a hae a leng jwaloka kgabo ya mollo , le maoto a hae a tshwanang le koporo e benyang :
66002019	Ke tseba mesebetsi ya hao , le lerato la hao , le tshebeletso ya hao , le tumelo ya hao , le mamello ya hao , le hoba mesebetsi ya hao ya morao e fetisa ya pele .
66002020	Empa ke na le ditaba tse seng kae tseo ke di nyatsang ho wena ; ke hobane o dumella Jesebele , mosadi eo ya ipitsang moporofeta , ho ruta , le ho kgelosa bahlanka ba ka , hore ba tle ba etse bohlola , mme ba je dinama tse hlabetsweng medimo ya bohata .
66002021	Ke mo file sebaka sa ho baka bohloleng ba hae , empa ha a ka a baka .
66002022	Bona , ke se ke tla mo dihela diphateng , mme ba febileng le yena ke tla ba kenya tlokotsing e kgolo , ha ba sa baka diketsong tsa bona .
66002023	Ke tla bolaya bana ba hae ka lefu ; mme dikereke tsohle di tla tseba hobane ke nna ya lekolang matheka le dipelo ; mme ke tla putsa e mong le e mong wa lona ka ho lekanang mesebetsi ya hae .
66002024	Haele lona , le ba bang ba Thiatire , ba sa yeng ka thuto eo , ba sa kang ba tseba matebo a Satane , kamoo ba a bitsang kateng , ke a le bolella hore nke ke ka le bea boima bo bong .
66002025	Feela , le nne le tiise seo le nang le sona , ke be ke fihle .
66002026	Ya hlolang , mme a tiisetsa ho etsa mesebetsi ya ka ho isa qetellong , ke tla mo fa mmuso hodima ditjhaba :
66002027	o tla di disa ka lere la tshepe , mme di tla thuwa jwaloka dipitsa tsa letsopa , kamoo le nna ke nkileng taelo ho Ntate kateng .
66002028	Ke tla mo fa le naledi ya meso .
66002029	Ya nang le ditsebe a utlwe seo Moya o se bolellang dikereke .
66003001	Ngolla lengeloi la kereke ya Sarda , o re : Ya tshwereng Meya e supileng ya Modimo le dinaledi tse supileng , o bolela tsena , o re : Ke tseba mesebetsi ya hao , le hoba o na le botumo ba ho phela , athe o shwele .
66003002	Lebela , mme o tiise ho sa setseng ho seng ho ya shwa ; hobane ha ke a ka ka fihlela mesebetsi ya hao e phethehile pela Modimo .
66003003	Hopola hle kamoo o filweng kateng , le kamoo o utlwileng kateng , o se boloke , mme o bake ; hobane ha o sa lebele , ke tla tla ho wena ka mokgwa wa leshodu , mme o ke ke wa tseba nako eo ke tla tla ho wena ka yona .
66003004	Empa o na le mabitso a ba seng bakae Sarda , ba sa kang ba silafatsa diaparo tsa bona ; ba tla tsamaya le nna ka diaparo tse tshweu , kahobane ba loketswe ke hona .
66003005	Ya hlolang , yena o tla apeswa diaparo tse tshweu , mme nke ke ka hlakola lebitso la hae bukeng ya bophelo , empa ke tla bolela lebitso la hae pela Ntate le pela mangeloi a hae .
66003006	Ya nang le ditsebe a utlwe seo Moya o se bolellang dikereke .
66003007	Ngolla lengeloi la kereke ya Filadelfia , o re : Ya halalelang , Wa nnete , ya tshwereng senotlolo sa Davida , ya bulang , mme ho se ya ka kwalang , ya kwalang , mme ho se ya ka bulang , o bolela tsena , o re :
66003008	Ke tseba mesebetsi ya hao . Bona , ke butse monyako pela hao , o ke keng wa kwalwa ke motho ; hobane o na le matlanyana , mme o bolokile lentswe la ka , mme ha o a ka wa latola lebitso la ka .
66003009	Bona , ke o neela ba bang ba sinagoge ya Satane , ba ipitsang Bajuda , athe hase bona , ba mpa ba le leshano . Bona , ke tla ba tlisa hore ba kgumame pela maoto a hao , mme ba tla tseba hobane ke o ratile .
66003010	Erekaha o bolokile lentswe la mamello ya ka , le nna ke tla o lwela nakong ya moleko , o tlang ho hlahela lefatshe kaofela , ho leka ba ahileng lefatsheng .
66003011	Bona , ke se ke etla kapele . Boloka seo o nang le sona , e mong a tle a se ke a nka moqhaka wa hao .
66003012	Ya hlolang , ke tla mo etsa tshiya tempeleng ya Modimo wa ka , mme ha a sa tla hlola a etswa teng ; mme ke tla ngola hodima hae lebitso la Modimo wa ka , le lebitso la motse wa Modimo wa ka , e leng Jerusalema e motjha , ya theohang lehodimong ho Modimo wa ka , le lebitso la ka le letjha .
66003013	Ya nang le ditsebe a utlwe seo Moya o se bolellang dikereke .
66003014	Ngolla le lengeloi la kereke ya Laodisea , o re : Ke tsena tse bolelwang ke eo e leng Amen , paki e tshepehang , ya nnete , hlooho ya dibopuwa tsa Modimo :
66003015	Ke tseba mesebetsi ya hao : ha o bate , ha o tjhese ; holane o a bata , kapa o a tjhesa !
66003016	Mme jwale , erekaha o le fofo , o sa bate , o sa tjhese , ke tla o hlatsa molomong wa ka .
66003017	Erekaha o re : Ke morui , ke mononi , mme ha ke hloke letho ; athe ha o tsebe hobane o soto , o madimabe , o mofutsana , o sefofu , o feela ;
66003018	ke a o eletsa hore o ithekele ho nna kgauta e hlwekisitsweng mollong , o tle o rue ; le diaparo tse tsweu , o tle o apare , dihlong tsa bofeela ba hao di tle di se ke tsa bonahala ; o ithekele le setlolo sa mahlo , ho a tlotsa ka sona , o tle o bone .
66003019	Nna , ke kgalemela , ke laya bohle bao ke ba ratang ; o be le tjheseho hle , mme o bake .
66003020	Bona , ke eme monyako , mme ke a kokota ; ekare ha e mong a utlwa lentswe la ka , mme a bula monyako , ke tla kena ha hae , mme ke tla lalla le yena , le yena le nna .
66003021	Ya hlolang , ke tla mo fa ho dula le nna teroneng ya ka , jwalokaha le nna ke hlotse , mme ke dutse le Ntate teroneng ya hae .
66003022	Ya nang le ditsebe a utlwe seo Moya o se bolellang dikereke .
66004001	Kamora tseo , ka tadima , mme ka bona monyako o butswe lehodimong , mme lentswe la pele , leo ke neng ke le utlwile le bua le nna , le kang la terompeta , la re : Nyolohela kwano , mme ke tla o bontsha tse tlang ho hlaha kamora tseo .
66004002	Yaba hang , ke nkwa ke Moya ; mme , bonang , terone e ne e beilwe lehodimong , mme e mong o ne a dutse teroneng eo .
66004003	Ya dutseng ho yona , ha ke mmona , o ne a tshwana le lejwe la jaspe le la sardone , mme terone e ne e teetswe hare ke mookodi o kang emerauda , ha ho tadingwa .
66004004	Terone hape e ne e dikeditswe ke diterone tse ding tse mashome a mabedi a metso e mene , mme diteroneng tseo ka bona baholo ba mashome a mabedi a metso e mene , ba dutse , ba apere diaparo tse tshweu , ba rwetse meqhaka ya kgauta dihloohong tsa bona .
66004005	Teroneng eo ho ne ho etswa mahadima , le diaduma , le mantswe ; mme pela terone ho ne ho tuka dilampi tse supileng , tseo e leng Meya e supileng ya Modimo .
66004006	Hape , pela terone , ho ne ho le lewatle la seipone , se kang kristale . Bohareng ba terone le ka nqa tsohle ho terone , dibopuwa tse phelang tse nne di ne di le teng , tse tletseng mahlo kapele le kamorao .
66004007	Sebopuwa se phelang sa pele se ne se tshwana le tau ; sebopuwa se phelang sa bobedi se ne se le jwaloka namane ; sebopuwa se phelang sa boraro se ne se na le sefahleho se kang sa motho ; mme sebopuwa se phelang sa bone se ne se ka ntsu e fofang .
66004008	Dipobuwa tse nne tseo tse phelang , se seng le se seng sa tsona se ne se medile dipheo tse tsheletseng , mme se ne se tletse mahlo ka nqa tsohle le kahare ; mme di ne di sa phetse , motshehare le bosiu , ho re : O a halalela , o a halalela , o a halalela , Morena Modimo , Ya matla wohle , ya neng a le teng , ya ntseng a le teng , ya tla nne a be teng .
66004009	Mme dibopuwa tse phelang , enere ha di isa kganya , le hlompho , le teboho ho ya dutseng teroneng , ya phelang kamehla le mehla ,
66004010	baholo ba mashome a mabedi a metso e mene ba ne ba wa ka mangwele pela ya dutseng teroneng , ba rapela ya phelang kamehla le mehla , mme ba ne ba akgela meqhaka ya bona pela terone , ba re :
66004011	Morena , o loketswe ke ho newa kganya , le hlompho , le matla ; hobane o hlodile dintho kaofela , mme ke ka ho rata ha hao di leng teng , di bileng di bopilwe .
66005001	Mme ka bona letsohong le letona la ya dutseng teroneng buka e ngodilweng kahare le kantle , e tiisitsweng ka ditiiso tse supileng .
66005002	Mme ka bona lengeloi le matla le howang ka lentswe le phahamileng , le re : Ke mang ya nang le tokelo ya ho phetla buka le ya ho manolla ditiiso tsa yona ?
66005003	Mme ho ne ho se e mong lehodimong , leha e le lefatsheng , leha e le katlase ho lefatshe , ya neng a ka tseba ho phetla buka , leha e le ho e tadima .
66005004	Mme nna , ka lla haholo , hobane ho ne ho se ya loketseng ho phetla buka , le ho e bala , leha e le ho e tadima .
66005005	Yaba e mong wa baholo o re ho nna : Se lle ; bona , tau ya leloko la Juda , lehlomela la Davida , e hlotse , e tle e tsebe ho phetla buka le ho manolla ditiiso tse supileng tsa yona .
66005006	Yaba ke bona konyana e kang e hlabilwe , e eme mahareng a terone le a dibopuwa tse phelang tse nne , le mahareng a baholo , e na le dinaka tse supileng , le mahlo a supileng , e leng Meya e supileng ya Modimo , e rometsweng kahohle lefatsheng .
66005007	Mme ya tla , ya nka buka letsohong le letona la ya dutseng teroneng .
66005008	Eitse hobane e nke buka eo , dibopuwa tse phelang tse nne , le baholo ba mashome a mabedi a metso e mene , ba kgumama pela Konyana , ba nkile , e mong le e mong , harepa le pitsana ya kgauta e tletseng tse monko o monate , e leng merapelo ya bahalaledi .
66005009	Ba bina sefela se setjha , ba re : O loketse ho nka buka , le ho manolla ditiiso tsa yona ; hobane o ne o hlajwe , mme wa lopollela Modimo , ka madi a hao , batho ba mefuta yohle , le ba dipuo tsohle , le ba merabe yohle , le ba ditjhaba tsohle ;
66005010	mme o ba beile marena le baprista ho Modimo wa rona , mme ba tla busa hodima lefatshe .
66005011	Jwale , ka tadima , mme ka utlwa mantswe a mangeloi a mangata a teetseng terone , le dibopuwa tse phelang tse nne le baholo hare , mme palo ya wona e ne e le dikete tse dikete le mashome a dikete a mashome a dikete .
66005012	A ne a re ka lentswe le phahamileng : Konyana e neng e hlajwe e loketse ho nka borena , le monono , le bohlale , le matla , le hlompho , le kganya , le teboho .
66005013	Mme ka utlwa dibopuwa tsohle tse lehodimong , le tse lefatsheng , le tse katlase ho lefatshe , le tse lewatleng , le tse ho tsona kaofela , di re : Ho ya dutseng teroneng le ho Konyana , e be teboho , le hlompho , le kganya , le matla , mehleng le mehla !
66005014	Mme dibopuwa tse phelang tse nne tsa re : Amen ! Mme baholo ba wa ka difahleho tsa bona , ba rapela .
66006001	Mme ka bona Konyana ha e manolla tiiso e nngwe ya tse supileng , mme ka utlwa se seng sa dibopuwa tse phelang tse nne , se re ka lentswe le kang seaduma : Tloo .
66006002	Yaba ke a tadima , ka bona pere e tshweu , mme ya e kaletseng a tshwere seqha ; a fuwa moqhaka , mme a tloha e le ya hlolang le ya tla hlola .
66006003	Eitse hobane e manolle tiiso ya bobedi , ka utlwa sebopuwa se phelang sa bobedi se re : Tloo .
66006004	Mme ha tswa pere e nngwe e kgunong , mme ya e kaletseng a fuwa matla a ho fedisa kgotso lefatsheng , hore batho ba bolayane , mme a newa lerumo le leholo .
66006005	Yare hobane e manolle tiiso ya boraro , ka utlwa sebopuwa se phelang sa boraro se re : Tloo . Yaba ke a tadima , ka bona pere e ntsho , mme ya e kaletseng a tshwere sekala letsohong la hae .
66006006	Mme ka utlwa lentswe mahareng a dipobuwa tse phelang tse nne , le re : Kgala e le nngwe ya koro e rekwe ka denare , le kgala tse tharo tsa harese ka denare ; empa o se ke wa senya ole le veine .
66006007	Hoba e manolle tiiso ya bone , ka utlwa lentswe la sebopuwa se phelang sa bone , le re : Tloo .
66006008	Yaba ke a tadima , ka bona pere e tshehla , mme ya e kaletseng lebitso la hae e le Lefu , a lateletswe ke nqalo ya bafu ; a fuwa matla hodima karolo ya bone ya lefatshe ho bolaya batho ka lerumo , le ka tlala , le ka lefu , le ka dibatana tsa naha .
66006009	Eitse hobane e manolle tiiso ya bohlano , ka bona katlasa aletare meya ya ba bolaetsweng lentswe la Modimo le bopaki boo ba neng ba bo tiisitse .
66006010	Ya howa ka lentswe le phahamileng , ya re : Morena ya halalelang , wa nnete , o tla dieha ho le hokae ho ahlola le ho lefetsa madi a rona ho ba ahileng lefatsheng ?
66006011	Yaba e mong le e mong o newa seaparo se selelele se sesweu . Mme ba bolellwa hore ba ke ba phomole ho se hokae , palo ya balekane ba bona ba bohlanka , le ya banababo bona ba sa tlang ho bolawa jwaloka bona , e tle e be e phethehe .
66006012	Ka tadima ha e manolla tiiso ya botshelela , mme bonang , tshisinyeho e kgolo ya lefatshe ya eba teng ; letsatsi la eba letsho jwaloka mokotla wa boditse , mme kgwedi ya eba jwaloka madi .
66006013	Dinaledi tsa lehodimo tsa wela lefatsheng , jwaloka difeiye tse tala ha sefate sa tsona se tsukutlwa ke moya o fokang ka matla .
66006014	Lehodimo le finahana jwaloka lengolo ha le phuthwa , mme dithaba le dihlekehleke kaofela tsa suthiswa ditulong tsa tsona .
66006015	Marena a lefatshe , le ba baholo , le barui , le balaodi , le dinatla , le bohle ba ruilweng , le bohle ba sa ruwang , ba ipata mahaheng le mafikeng a dithaba ,
66006016	ba re ho dithaba le ho mafika : Re weleng hodimo , le re pate pela sefahleho sa ya dutseng teroneng le pela bohale ba Konyana .
66006017	Hobane letsatsi le leholo la kgalefo ya yona le tjhabile , mme ho ka ema mang ?
66007001	Kamora tseo , ka bona mangeloi a mane a eme dikgutlong tse nne tsa lefatshe , a thibetse meya e mene ya lefatshe , hore ho se ke ha eba moya o fokelang lefatsheng , le lewatleng , leha e le sefateng se le seng .
66007002	Ka bona lengeloi le leng le nyoloha botjhabatsatsi , le tshwere letshwao la Modimo o phelang ; la phahamisa lentswe , le howeletsa mangeloi a mane a neng a neilwe taelo ya ho senya lefatshe le lewatle ,
66007003	la re : Le se ke la senya lefatshe , leha e le lewatle , leha e le difate , re eso ho tshwaye bahlanka ba Modimo wa rona diphatleng tsa bona .
66007004	Mme ka utlwa palo ya ba tshwailweng e le dikete tse lekgolo le nang le mashome a mane a metse e mene , e leng ba tshwailweng melokong yohle ya bana ba Iseraele .
66007005	Ba leloko la Juda ba tshwailweng ba ne ba le dikete tse leshome le metso e mmedi ; ba leloko la Rubene ba tshwailweng ba ne ba le dikete tse leshome le metso e mmedi ; ba leloko la Gade ba tshwailweng ba ne ba le dikete tse leshome le metso e mmedi ;
66007006	ba leloko la Asere ba tshwailweng ba ne ba le dikete tse leshome le metso e mmedi ; ba leloko la Nefthali ba tshwailweng ba ne ba le dikete tse leshome le metso e mmedi ; ba leloko la Manase ba tshwailweng ba ne ba le dikete tse leshome le metso e mmedi ;
66007007	ba leloko la Simeone ba tshwailweng ba ne ba le dikete tse leshome le metso e mmedi ; ba leloko la Levi ba tshwailweng ba ne ba le dikete tse leshome le metso e mmedi ; ba leloko la Isakare ba tshwailweng ba ne ba le dikete tse leshome le metso e mmedi ;
66007008	ba leloko la Sabulone ba tshwailweng ba ne ba le dikete tse leshome le metso e mmedi ; ba leloko la Josefa ba tshwailweng ba ne ba le dikete tse leshome le metso e mmedi ; ba leloko la Benjamine ba tshwailweng ba ne ba le dikete tse leshome le metso e mmedi .
66007009	Kamora tseo , ka tadima , mme ka bona bongata bo boholo ba batho , bao ho seng motho ya ka tsebang ho ba bala , ba ditjhaba tsohle , le ba mefuta yohle , le ba merabe yohle , le ba dipuo tsohle , ba eme pela terone le pela Konyana , ba apere diaparo tse telele tse tshweu , ba tshwere dipalema matsohong a bona ,
66007010	ba ntse ba howa ka mantswe a phahamileng , ba re : Poloko ke ya Modimo wa rona , o dutseng teroneng , le ya Konyana .
66007011	Mme mangeloi kaofela a ne a eme a teetse terone , le baholo , le dibopuwa tse phelang tse nne hare ; a ne a wa ka difahleho pela terone , a rapela Modimo ,
66007012	a re : Amen ! Ho Modimo wa rona e be poko , le kganya , le bohlale , le teboho , le hlompho , le borena , le matla , mehleng le mehla ! Amen !
66007013	Yaba e mong wa baholo o ahlamisa molomo wa hae , a re : Bana ba apereng diaparo tse telele tse tshweu ke bomang , mme ba tswa kae ?
66007014	Ka re ho yena : Monghadi , ho tseba wena . A re ho nna : Ke ba tswang mahlomoleng a maholo ; ba hlatswitse diaparo tse telele tsa bona , ba di sweufaditse mading a Konyana .
66007015	Ke ka lebaka leo ba leng pela terone ya Modimo , mme ba o sebeletsa motshehare le bosiu tempeleng ya wona ; mme ya dutseng teroneng o tla ba sireletsa .
66007016	Ha ba sa tla hlola ba lapa , leha e le ho nyorwa ; ha ba sa tla hlola ba batwa ke letsatsi , leha e le ke lebatama le leng ;
66007017	hobane Konyana e hara terone e tla ba alosa , mme e tla ba isa didibeng tsa metsi a bophelo ; mme Modimo o tla hlakola meokgo yohle mahlong a bona .
66008001	Eitse hobane Konyana e manolle tiiso ya bosupa , ha kgutsa , ha re tu lehodimong ka motsotso o ka fihlang bohareng ba hora .
66008002	Ka bona mangeloi a supileng a emeng pela Modimo , mme a newa diterompeta tse supileng .
66008003	Ha tla lengeloi le leng , la ema aletareng , le tshwere pitsa ya kgauta ya ho tjhesa dibano , mme la newa dibano tse ngata , hore le di hlahise le merapelo ya bahalaledi bohle aletareng ya kgauta , e pela terone .
66008004	Mosi wa dibano o tswang letsohong la lengeloi wa nyolohela ho Modimo , o ena le merapelo ya bahalaledi .
66008005	Mme lengeloi la nka pitsa ya ho tjhesa dibano , mme la e tlatsa ka mollo wa aletare , mme la e akgela lefatsheng ; ha ba ha hlaha mantswe , le diaduma , le mahadima , le tshisinyeho ya lefatshe .
66008006	Yaba mangeloi a supileng , a tshwereng diterompeta tse supileng , a itokisetsa ho di letsa .
66008007	Lengeloi la pele la letsa terompeta ya lona , mme ha hlaha sefako le mollo , ho kopane le madi ; ntho tseo tsa akgelwa lefatsheng ; mme ha etjha karolo ya boraro ya lefatshe , ha etjha le karolo ya boraro ya difate , le jwang bo botala ba etjha kaofela .
66008008	Lengeloi la bobedi la letsa terompeta ya lona , mme ntho e kang thaba e kgolo , e tukang ke mollo , ya akgelwa lewatleng , mme karolo ya boraro ya metsi a lewatle ya fetoha madi ;
66008009	mme karolo ya boraro ya dibopuwa tse phelang , tse lewatleng , ya eshwa , le karolo ya boraro ya dikepe ya timela .
66008010	Lengeloi la boraro la letsa terompeta ya lona , mme ha wa lehodimong naledi e kgolo , e tukang jwaloka serumula , mme ya wela hodima karolo ya boraro ya dinoka le ya didiba tsa metsi .
66008011	Lebitso la naledi eo ke Lengana , mme karolo ya boraro ya metsi ya fetoha lengana , mme batho ba bangata ba eshwa ke metsi ao , kahobane a fetohile a babang .
66008012	Lengeloi la bone la letsa terompeta ya lona ; mme karolo ya boraro ya letsatsi ya otlwa , le karolo ya boraro ya kgwedi , le karolo ya boraro ya dinaledi , e le hore ho fifale karolo ya boraro ya ntho tseo , mme ho fifale le karolo ya boraro ya lesedi la motshehare le la bosiu .
66008013	Jwale , ka bona , ka ba ka utlwa ntsu e nngwe e fofang sebakeng sa lehodimo , e re ka lentswe le phahamileng : Ho madimabe , ho madimabe , ho madimabe ba ahileng lefatsheng , ka baka la mantswe a sa setseng a diterompeta tsa mangeloi a mararo a sa tlang ho di letsa !
66009001	Lengeloi la bohlano la letsa terompeta ya lona , mme ka bona naledi e tswang lehodimong e wetseng lefatsheng ; ya newa senotlolo sa sekoti sa dihele ,
66009002	mme ya kwaholla sekoti sa dihele , mme ha tswa sekoting mosi o kang mosi wa sebopi se seholo ; mme letsatsi le sebaka tsa fifatswa ke mosi o tswang sekoting .
66009003	Ditsie tsa tswa mosing , tsa tla lefatsheng , mme tsa newa matla a kang matla a diphepheng tsa lefatshe .
66009004	Tsa bolellwa hore di se ke tsa senya jwang ba lefatshe , leha e le tsohle tse tala , leha e le difate tsohle ; di mpe di tshwenye batho feela ba se nang letshwao la Modimo diphatleng tsa bona .
66009005	Tsa laelwa hore di se ke tsa ba bolaya , di mpe di ba hlokofatse ka dikgwedi tse hlano ; mme bohloko ba tsona bo ne bo le jwaloka bohloko ba phepheng , ha e hlabile motho .
66009006	Mehleng eo , batho ba tla ipatlela lefu , empa ba ke ke ba le fumana ; ba tla lakatsa ho shwa , empa lefu le tla ba balehela .
66009007	Sebopeho sa ditsie tseo se ne se tshwana le sa dipere tse lokiseditsweng ntwa ; dihloohong tsa tsona di ne di rwetse ho tshwanang le meqhaka e kang ya kgauta ; difahleho tsa tsona di ne di le jwaloka difahleho tsa batho .
66009008	Di ne di na le moriri o kang moriri wa basadi , mme meno a tsona a ne a le jwaloka a tau .
66009009	Di ne di rwetse ditshireletso tsa sefuba , tse jwaloka ditshireletso tsa tshepe , mme modumo wa dipheo tsa tsona o no o le jwaloka modumo wa makoloi le wa dipere tse ngata tse mathelang ntweng .
66009010	Di na le mehatla e jwaloka ya diphepheng , le ditsenene , mme matla a tsona a ho hlokofatsa batho ka dikgwedi tse hlano a mehatleng ya tsona .
66009011	Mme di na le morena wa tsona , e leng lengeloi la sekoti ; lebitso la hae ka Sebeheru , ke Abadone , ka Segerike le bitswa Apolione .
66009012	Kotsi e nngwe e fetile , empa bonang , ho sa tla kotsi tse pedi kamora eo .
66009013	Lengeloi la botshelela la letsa terompeta ya lona , mme ka utlwa lentswe le tswang dinakeng tse nne tsa aletare ya kgauta e pela Modimo ,
66009014	la re ho lengeloi la botshelela , le tshwereng terompeta : Lokolla mangeloi a mane a holehilweng nokeng e kgolo ya Eufrate .
66009015	Yaba ho lokollwa mangeloi ao a mane , a seng a itokiseditse hora , le letsatsi , le kgwedi , le ngwaha , hore a tle a bolaye karolo ya boraro ya batho .
66009016	Palo ya makgotla a ba kaletseng ke dimilione tse makgolo a mabedi ; hobane ke ne ke utlwe palo ya bona .
66009017	Ponong ya ka ka bona jwalo le tsona dipere , le ba di kaletseng ; ditshireletso tsa bona e ne e le tsa mollo , le tsa hiasinthe , le tsa sebabole ; dihlooho tsa dipere di ne di le jwaloka dihlooho tsa ditau ; ho ne ho etswa melomong ya tsona mollo , le mosi , le sebabole .
66009018	Mme ka ntho tse tharo tsena , mollo , mosi , le sebabole , tse tswang melomong ya tsona , karolo ya boraro ya batho ya eshwa .
66009019	Hobane matla a dipere tseo a ne a le melomong ya tsona le mehatleng ya tsona ; mehatla ya tsona e ne e tshwana le dinoha , e na le dihlooho tseo e senyang ka tsona .
66009020	Mme batho ba setseng , ba sa kang ba bolawa ke dikotsi tseo , ha ba ka ba baka mesebetsing ya matsoho a bona , mme ha ba ka ba lesa ho rapela batemona , le medimo ya kgauta , le ya silefera , le ya koporo , le ya majwe , le ya mahong , e sa tsebeng ho bona , le ho utlwa , le ho tsamaya .
66009021	Mme ha ba ka ba baka dipolaong tsa bona , le boloing ba bona , le bootsweng ba bona , le dikutsong tsa bona .
66010001	Yaba ke bona lengeloi le leng le matla , le theohang lehodimong , le ipopileng ka leru , le rwetse mookodi hloohong ; sefahleho sa lona se ne se le jwaloka letsatsi , le maoto a lona e ne e ka ditshiya tsa mollo ;
66010002	le ne le tshwere bukana e phetlilweng letsohong la lona . La bea leoto le letona la lona hodima lewatle , le leoto le letshehadi hodima lefatshe ;
66010003	mme la howa ka lentswe le phahamileng , jwaloka tau ha e puruma . Eitse hobane le howe , diaduma tse supileng tsa utlwahatsa mantswe a tsona .
66010004	Yare hobane diaduma tse supileng di utlwahatse mantswe a tsona , ka re , ke a ngola ; yaba ke utlwa lentswe le tswang lehodimong , le re ho nna : Kwahela tse boletsweng ke diaduma tse supileng , mme o se ke wa di ngola .
66010005	Mme lengeloi leo ke neng ke le bone le eme hodima lefatshe le hodima lewatle , la emisetsa letsoho la lona le letona nqa lehodimong ;
66010006	mme la hlapanya ka ya phelang kamehla le mehla , ya bopileng lehodimo le tse ho lona , le lefatshe le tse ho lona , le lewatle le tse ho lona , hore tieho ha e sa tla ba teng ;
66010007	empa mehleng ya lentswe la lengeloi la bosupa , ha terompeta ya lona e tla lla , ke moo sephiri sa Modimo se tla phetheha , kamoo o boleletseng bahlanka ba wona , baporofeta kateng .
66010008	Lentswe leo ke neng ke le utlwile le etswa lehodimong , la boela la bua le nna , la re : Eya , o nke bukana e phetlilweng letsohong la lengeloi le emeng hodima lewatle le lefatshe .
66010009	Ka ya ho lengeloi leo , ka le bolella hore le mphe bukana . La re ho nna : Nka , mme o e metse ; e tla baba maleng a hao , empa molomong wa hao e tla ba monate jwaloka dinotshi .
66010010	Ka nka bukana letsohong la lengeloi , mme ka e metsa ; mme ya eba monate molomong wa ka jwaloka dinotshi ; empa , ha ke se ke e metsitse , mpa ya ka ya baba .
66010011	La re ho nna : E ka kgona o boele o porofete hodima ditjhaba , le mefuta , le dipuo , le marena a mangata .
66011001	Yaba ke newa leqala le kang thupa , mme lengeloi la re ho nna : Ema , mme o lekanye tempele ya Modimo , le aletare , le batho ba rapelang ho yona .
66011002	Empa , haele lebala le kantle ho tempele o le siye , o se ke wa le lekanya ; hobane baditjhaba ba le neilwe , mme ba tla hatakela motse o halalelang ka maoto , ka dikgwedi tse mashome a mane a metso e mmedi .
66011003	Mme ke tla nea dipaki tsa ka tse pedi taelo , mme di tla porofeta ka matsatsi a sekete se nang le makgolo a mabedi a mashome a tsheletseng , di ntse di apere lesela le mahwashe .
66011004	Tseo ke mehlwaare e mmedi le dikandelare tse pedi tse emeng pela Modimo wa lefatshe .
66011005	Ekare ha motho a rata ho di etsa hampe , mollo o tla tswa melomong ya tsona , mme o tla ja dira tsa tsona ; mme e mong le e mong ya ratang ho di etsa hampe , e ka kgona a shwe jwalo .
66011006	Di na le matla a ho kwala lehodimo , hore pula e se ke ya na ka matsatsi ao diporofetang ka wona ; hape , di na le matla a ho fetola metsi madi , le a ho otla lefatshe ka dikotsi tsohle , nakong tsohle tseo di ka ratang ho etsa jwalo .
66011007	Etlare hobane di phethe bopaki ba tsona , sebata se nyolohang sekoting se tla di lwantsha , se di hlole , se di bolaye .
66011008	Ditopo tsa tsona di tla rapalla lepatlelong la motse o moholo , o bitswang Sotoma le Egepeta ka puo ya moya , e leng moo hape Morena wa tsona a thakgisitsweng teng .
66011009	Ba bang ba ditjhaba , le ba mefuta , le ba dipuo , le ba merabe , ba tla bona ditopo tsa tsona ka matsatsi a mararo , ho isa mahareng a letsatsi le leng ; mme ba tla hana hore ditopo tsa tsona di patwe mabitleng .
66011010	Mme ba ahileng lefatsheng ba tla thabela lefu la tsona , ba nyakalle , ba be ba isetsane dimpho , kahobane baporofeta ba babedi bao ba ne ba kgathaditse ba ahileng lefatsheng .
66011011	Empa ha ho fetile matsatsi a mararo , ho isa mahareng a letsatsi le leng , moya wa bophelo o tswang ho Modimo wa kena ho bona ; ba ema ka maoto a bona , mme tshabo e kgolo ya wela ba ba bonang .
66011012	Mme ba utlwa lentswe le matla le tswang lehodimong , le re ho bona : Nyolohelang kwano . Ba fela ba nyolohela lehodimong ka leru , ba ntse ba bonwa ke dira tsa bona .
66011013	Ka nako yona eo , tshisinyeho e kgolo ya lefatshe ya eba teng ; karolo ya leshome ya motse ya heleha tshisinyehong eo , batho ba dikete tse supileng ba eshwa ; mme ba bang ba tshwarwa ke ho thothomela , mme ba isa kganya ho Modimo wa lehodimo .
66011014	Kotsi ya bobedi e fetile , empa bonang , kotsi ya boraro e latela haufi .
66011015	Jwale , lengeloi la bosupa la letsa terompeta ya lona ; mme ha utlwahala mantswe a maholo a buang lehodimong , a re : Mebuso ya lefatshe e fetohile mmuso wa Morena wa rona le wa Kreste wa hae , mme o tla busa ka ho sa feleng .
66011016	Jwale baholo ba mashome a mabedi a metso e mene , ba dutseng diteroneng tsa bona pela Modimo , ba wa ka difahleho , mme ba rapela Modimo ,
66011017	ba re : Re a o leboha , Morena , Modimo o matla wohle , o leng teng , o neng o le teng , o tla nne o be teng , hobane o nkile matla a hao a maholo , mme wa rena .
66011018	Ditjhaba di ne di halefile , mme bohale ba hao bo hlahile , le nako ya ho ahlola bafu , le ya ho ntsha moputso wa bahlanka ba hao ba baporofeta le wa bahalaledi le wa ba tshabang lebitso la hao , ba banyenyane le ba baholo , le ya ho senya ba senyang lefatshe .
66011019	Mme tempele ya Modimo ya bulwa lehodimong , mme areka ya selekane sa wona ya bonahala tempeleng ya wona ; mme ha hlaha mahadima , le mantswe , le diaduma , le tshisinyeho ya lefatshe , le sefako se seholo .
66012001	Yaba mohlolo o moholo wa hlaha lehodimong , e le wa mosadi ya apereng letsatsi , kgwedi e le tlasa maoto a hae , a rwetse hloohong mofapahlooho wa dinaledi tse leshome le metso e mmedi .
66012002	E ne e le moimana , mme a howa a setse a le pelehing , a utlwa bohloko ba ho beleha .
66012003	Mohlolo o mong hape wa hlaha lehodimong , e le wa drakone e kgolo , e kgubedu , e nang le dihlooho tse supileng , le dinaka tse leshome , le meqhaka e supileng dihloohong tsa yona .
66012004	Mohatla wa yona o ne o hulanya karolo ya boraro ya dinaledi tsa lehodimo , mme o ne o di lahlela lefatsheng . Drakone ya ema pela mosadi ya belehang , hore e tle e je ngwana hae ha a se a mmelehile .
66012005	A beleha mora , ngwana e motona , ya tla alosa ditjhaba tsohle ka lere la tshepe ; mme ngwana hae a nkelwa ho Modimo le teroneng ya wona .
66012006	Mosadi yena a balehela feelleng , moo a lokiseditsweng ditulo ke Modimo , hore a tle a fepuwe teng ka matsatsi a sekete se nang le makgolo a mabedi a mashome a tsheletseng .
66012007	Jwale ntwa ya eba teng lehodimong , Mikaele le mangeloi a hae a lwantsha drakone . Drakone ya lwana , e ena le mangeloi a yona ;
66012008	empa ha ba ka ba hlola , mme ha ba ka ba hlola ba ena le ditulo lehodimong .
66012009	Mme drakone e kgolo , e leng noha ya kgale , e bitswang Diabolose le Satane , e thetsang lefatshe kaofela , ya dihelwa ; ya lahlelwa ntle , ya dihelwa lefatsheng , le mangeloi a yona .
66012010	Jwale ka utlwa lentswe le leholo lehodimong , le re : Jwale , ho hlahile poloko , le matla , le mmuso wa Modimo wa rona , le matla a Kreste wa wona ; hobane moqosi wa banababo rona , ya neng a ba qosa pela sefahleho sa Modimo motshehare le bosiu , o dihetswe .
66012011	Ba mo hlotse ka madi a Konyana , le ka lentswe la bopaki ba bona ; mme ha ba ka ba re letho ka bophelo ba bona , le ho isa lefung .
66012012	Thabang ke hona , mahodimo , le lona ba ahileng teng . Ho madimabe lona ba ahileng lefatsheng le lewatleng ; hobane Diabolose o theohetse ho lona a halefile hampe , ka ho tseba hobane nako ya hae ha e sa le ekae .
66012013	Drakone , eitse ha e bona hobane e dihetswe lefatsheng , ya ya ho hlorisa mosadi ya neng a belehile ngwana e motona .
66012014	Mosadi a newa dipheo tse pedi tsa ntsu e kgolo , hore a tle a fofele lefeelleng , ditulong tsa hae , moo a fepuwang ka nako e nngwe , le ka dinako , le ho isa mahareng a nako e nngwe , a le hole le noha .
66012015	Mme noha ya phutsalatsa kamora mosadi metsi a ka ka a noka , a tle a nkwe ke wona .
66012016	Empa lefatshe la hla la thusa mosadi ; lefatshe la ahlamisa molomo wa lona , mme la metsa noka eo drakone e neng e phutsaladitse ka molomo wa yona .
66012017	Mme drakone ya halefela mosadi , mme ya tloha ho ya lwantsha masala a leloko la hae , e leng ba bolokileng ditaelo tsa Modimo , ba nang le bopaki ba Jesu Kreste .
66013001	Mme ya ema lebopong la lewatle . Yaba ke bona sebata se nyolohang lewatleng , se nang le dihlooho tse supileng le dinaka tse leshome ; dinakeng tsa sona se ne se rwetse meqhaka e leshome ; mme dihloohong tsa sona ho ne ho ngodilwe mabitso a nyefolang Modimo .
66013002	Sebata seo ke se boneng se ne se tshwana le lengau ; maoto a sona a ne a le jwaloka maoto a bere , mme molomo wa sona o ne o le jwaloka molomo wa tau ; mme drakone ya se fa matla a yona , le terone ya yona , le borena bo boholo .
66013003	Ka bona hlooho e nngwe ya sona e hlabilwe eka e ya shwa ; empa leqeba leo , le e bolayang , la fola , mme lefatshe kaofela la makala ke sebata .
66013004	Ba rapela drakone kahobane e neile sebata matla a yona , ba rapela le sebata , ba re : Ke mang ya lekanang le sebata , mme ke mang ya ka tsebang ho lwana le sona ?
66013005	Sa newa molomo o bolelang ditaba tse kgolo , le dinyefolo ; mme sa fuwa matla a ho lwana ka dikgwedi tse mashome a mane a metso e mmedi .
66013006	Sa ahlamisa molomo wa sona ho nyefola Modimo , ho nyefola le lebitso la wona , le tabernakele ya wona , le ba ahileng lehodimong .
66013007	Sa newa ho lwantsha bahalaledi , le ho ba hlola . Hape , sa newa matla hodima mefuta yohle , le hodima merabe yohle , le hodima dipuo tsohle , le hodima ditjhaba tsohle .
66013008	Mme se tla rapelwa ke bohle ba ahileng lefatsheng bao mabitso a bona a sa kang a ngolwa bukeng ya bophelo ya Konyana e hlabilweng , esale lefatshe le thewa .
66013009	Ya nang le ditsebe a utlwe .
66013010	Ya isang ba bang kgolehong , o tla ya kgolehong le yena ; mme ekare ha motho a bolaya ka lerumo , e ka kgona le yena a bolawe ka lerumo . Ke moo ho tla bonahala mamello le tumelo ya bahalaledi .
66013011	Ka ba ka bona sebata se seng se nyolohelang lefatsheng , se nang le dinaka tse pedi tse jwaloka tsa konyana , se mpa se bua jwaloka drakone .
66013012	Sa etsa ka matla wohle a sebata sa pele pontsheng ya sona , mme sa etsa hore lefatshe , le ba ahileng ho lona , ba rapele sebata sa pele , seo leqeba la sona le bolayang le neng le fodile .
66013013	Hape , sa etsa mehlolo e moholo , ho isa le ho theola mollo lehodimong , hore o wele lefatsheng pontsheng ya batho .
66013014	Sa thetsa ba ahileng lefatsheng ka mehlolo eo se filweng matla a ho e etsa pela sebata , sa bolella ba ahileng lefatsheng hore ba etsetse sebata , se neng se hlabilwe ka lerumo , sa ba sa pholoha , setshwantsho .
66013015	Sa fuwa matla a ho kenya phefumoloho setshwantshong sa sebata , hore setshwantsho sa sebata se tsebe ho bua , se etse le hore ho bolawe bohle ba hanang ho kgumamela setshwantsho sa sebata .
66013016	Mme sa etsa hore batho bohle , ba banyenyane le ba baholo , ba ruileng le ba fumanehileng , ba sa ruwang le ba ruilweng , ba amohele letshwao letsohong le letona la bona , leha e le phatleng tsa bona ;
66013017	le hore ho se be motho ya ka tsebang ho reka , leha e le ho rekisa , ha a se na letshwao , kapa lebitso la sebata , kapa palo ya lebitso la sona .
66013018	Ke moo bohlale bo leng teng . Ya hlalefileng a bale palo ya sebata ; hobane ke palo ya motho : palo ya sona ke makgolo a tsheletseng a mashome a tsheletseng a metso e tsheletseng .
66014001	Jwale , ka tadima , mme ka bona Konyana e eme thabeng ya Sione , e ena le ba ngodilweng lebitso la Ntata yona diphatleng tsa bona , ba le dikete tse lekgolo le nang le mashome a mane a metso e mene .
66014002	Mme ka utlwa lentswe le tswang lehodimong le kang modumo wa metsi a mangata , le jwaloka modumo wa seaduma se seholo . Hape , lentswe leo ka le utlwa , eka ke la baharepa ha ba tidinya diharepa tsa bona .
66014003	Ba ne ba bina ho kang sefela se setjha pela terone , le pela dibopuwa tse phelang tse nne , le pela baholo . Mme ho ne ho se ba ka ithutang sefela seo , haese ba dikete tse lekgolo le nang le mashome a mane a metso e mene , e leng ba lopolotsweng lefatsheng .
66014004	Bao ke ba sa kang ba itshilafatsa le basadi ; hobane ba sa le jwaloka mohla ba hlahang . Ke ba latelang Konyana hohle moo e yang teng ; ke ba lopolotsweng hara batho , e be dithakangwaha ho Modimo le ho Konyana .
66014005	Mme leshano ha le a ka la fumanwa melomong ya bona ; hobane ba hlokile letheba pela terone ya Modimo .
66014006	Hape , ka bona lengeloi le leng le fofang mahareng a lehodimo , le tshwere Evangeli ya kamehla le mehla ho e bolella ba ahileng lefatsheng , le ditjhaba tsohle , le mefuta yohle , le dipuo tsohle , le merabe yohle ;
66014007	la re ka lentswe le phahamileng : Tshabang Modimo , isang kganya ho wona , hobane nako ya ho ahlola ha wona e tlile ; mme le kgumamele ya entseng lehodimo , le lefatshe , le lewatle , le didiba tsa metsi .
66014008	Lengeloi la bobedi la latela , le re : O wele , o wele , Babilona , motse o moholo , hobane o nwesitse ditjhaba tsohle veine ya bohale ba bootswa ba wona .
66014009	Lengeloi la boraro la latela a mabedi ao , la re ka lentswe le leholo : Ekare ha motho a rapela sebata le setshwantsho sa sona , a nka le letshwao la sona phatleng ya hae , kapa letsohong la hae ,
66014010	le yena o tla nwa veine ya bohale ba Modimo e tshetsweng , e sa tswakwa , senwelong sa kgalefo ya wona , mme o tla hlokofatswa mollong le sebaboleng pontsheng ya mangeloi a halalelang le ya Konyana .
66014011	Mosi wa hlokofalo ya bona o nyoloha kamehla le mehla , mme barapedi ba sebata le ba setshwantsho sa sona ba ke ke ba eba le phomolo bosiu le motshehare , leha e le ba amohetseng letshwao la lebitso la sona .
66014012	Ke moo ho tla bonahala mamello ya bahalaledi , e leng ba bolokang ditaelo tsa Modimo le tumelo ya bona ho Jesu .
66014013	Yaba ke utlwa lentswe le tswang lehodimong , le re ho nna : Ngola : Ho lehlohonolo bafu ba shwelang Moreneng ho tloha jwale ! Moya o re : E , hoba ba ya phomola mesebetsing ya bona ; hobane mesebetsi ya bona e a ba latela .
66014014	Jwale ka tadima , mme ka bona leru le lesweu , mme e mong ya kang mora motho a dutse hodima leru , a rwetse moqhaka wa kgauta hloohong , mme a nkile sekele e bohale letsohong la hae .
66014015	Lengeloi le leng la tswa tempeleng , la howeletsa ka lentswe le phahamileng ho ya dutseng lerung , la re : Kenya sekele ya hao , o kotule ; hobane nako ya ho kotula e fihlile , hobane koro ya lefatshe e butswitse .
66014016	Mme ya dutseng hodima leru a akgela sekele ya hae lefatsheng , mme lefatshe la kotulwa .
66014017	Lengeloi le leng la tswa tempeleng e lehodimong , le lona le nkile sekele e bohale .
66014018	Le leng hape lengeloi la tswa aletareng , le ena le matla hodima mollo , mme la howeletsa ka lentswe le phahamileng ho le nkileng sekele e bohale , la re : Akgela sekele ya hao e bohale , mme o kge merara ya lefatshe , hobane ditholwana tsa yona di butswitse .
66014019	Lengeloi la akgela sekele ya lona lefatsheng , la kotula merara ya lefatshe , mme la akgela ditholwana tse kotutsweng sehatelong se seholo sa bohale ba Modimo .
66014020	Sehatelo sa hatelwa kantle ho motse , mme ha tswa madi sehatelong , mme a phahama a ba a fihla ditomong tsa dipere , sebaka sa wona se lekane le distadia tse sekete se nang le makgolo a tsheletseng .
66015001	Yaba ke bona lehodimong mohlolo o mong , o moholo , o makatsang , e leng mangeloi a supileng a tshwereng dikotsi tse supileng tsa qetello ; hobane bohale ba Modimo bo ya phetheha ka tsona .
66015002	Ka bona ho kang lewatle la seipone le kopaneng le mollo ; ba neng ba hlotse sebata , le setshwantsho sa sona , le letshwao la sona , le palo ya lebitso la sona , ba ne ba eme hodima lewatle la seipone , ba tshwere diharepa tsa Modimo .
66015003	Mme ba bina sefela sa Moshe , mohlanka wa Modimo , le sefela sa Konyana , ba re : E meholo , e a babatseha , mesebetsi ya hao , Morena Modimo o matla wohle ! Oho , Morena wa ditjhaba , ditsela tsa hao di lokile hakakang , ke nnete feela !
66015004	Ya sa tlo o tshaba ke ha e le mang , Morena ? Ya sa tlo tlotlisa lebitso la hao ke mang ? Hobane ya halalelang ke wena o nnotshi . Mme ditjhaba tsohle di tla tla , di kgumame maotong a hao , kahobane dikahlolo tsa hao di beilwe pepeneneng .
66015005	Kamora tseo ka tadima , mme ka bona tempele ya tabernakele ya bopaki e bulwa lehodimong .
66015006	Mangeloi a supileng , a tshwereng dikotsi tse supileng , a tswa tempeleng a apere masela a lene e ntle , e kganyang , mme a itlamile difubeng ka dinyepa tsa kgauta .
66015007	Mme se seng sa dibopuwa tse phelang tse nne sa nea mangeloi a supileng dinkgo tsa kgauta tse supileng , tse tletseng bohale ba Modimo o phelang ka ho sa feleng .
66015008	Yaba tempele e tlala mosi o tswang kganyeng ya Modimo le matleng a wona , mme ho ne ho se ya ka kenang tempeleng , kotsi tse supileng tsa mangeloi a supileng di eso ho phethehe .
66016001	Yaba ke utlwa lentswe le leholo , le tswang tempeleng , le howeletsa mangeloi a supileng , le re : Eyang , le tshollele lefatsheng dinkgo tse supileng tsa bohale ba Modimo .
66016002	La pele la ya , mme la tshollela nkgo ya lona lefatsheng , mme ba nkileng letshwao la sebata , le ba rapelang setshwantsho sa sona , ba tswa dibebe tse mpe , tse bohloko boselesele .
66016003	Lengeloi la bobedi la tshollela nkgo ya lona lewatleng , mme lewatle la fetoha madi a kang madi a motho ya shweleng , mme tse phelang lewatleng kaofela tsa eshwa .
66016004	Lengeloi la boraro la tshollela nkgo ya lona dinokeng le didibeng tsa metsi , mme tsa fetoha madi .
66016005	Mme ka utlwa lengeloi la metsi , le re : O lokile , Morena , ya leng teng , ya neng a le teng , ya halalelang , ha o ahlotse jwalo .
66016006	Erekaha ba tsholotse madi a bahalaledi le a baporofeta , o ba file madi ho nwa ; hobane ho ba loketse .
66016007	Ka ba ka utlwa lengeloi le leng ka nqa ya aletare , le re : Efela , Morena , Modimo o matla wohle , dikahlolo tsa hao ke tsa nnete le tsa ho loka .
66016008	Lengeloi la bone la tshollela nkgo ya lona hodima letsatsi ; mme letsatsi la newa matla a ho tjhesa batho ka mollo .
66016009	Batho ba tjheswa ka lebatama le fetisang , mme ba nyefola lebitso la Modimo o laolang dikotsi tseo , mme ha ba ka ba baka , ha ba ka ba isa thoriso ho wona .
66016010	Lengeloi la bohlano la tshollela nkgo ya lona hodima terone ya sebata ; yaba mmuso wa sona o ba lefifi , batho ba itoma maleme ka baka la bohloko .
66016011	Ba nyefola Modimo wa lehodimo ka baka la mahloko a bona le la dibebe tsa bona , empa ha ba ka ba baka diketsong tsa bona .
66016012	Lengeloi la botshelela la tshollela nkgo ya lona hodima noka e kgolo ya Eufrate , mme metsi a yona a epsha , hore ho tle ho lokiswe tsela ya marena a Botjhabatsatsi .
66016013	Yaba ke bona ho etswa molomong wa drakone , le molomong wa sebata , le molomong wa moporofeta wa bohata , meya e ditshila e meraro , e kang dihoho .
66016014	Eo ke meya ya batemona , e etsang mehlolo , e yang ho marena a lefatshe le a dinaha tsohle tseo ho ahilweng ho tsona , ho a memela ntwa ya letsatsi le leholo la Modimo o matla wohle .
66016015	Bonang , ke tla jwaloka leshodu . Ho lehlohonolo ya lebelang , ya bolokang diaparo tsa hae , hore a tle a se ke a tsamaya a le feela , mme dihlong tsa hae di se ke tsa bonahala !
66016016	Mme ya ba bokella thoteng e bitswang Harmagedone , ka Seheberu .
66016017	Lengeloi la bosupa la tshollela nkgo ya lona sebakeng ; mme lentswe le leholo la tswa tempeleng ka nqa ya terone , la re : Ho entswe !
66016018	Yaba ho hlaha mantswe , le mahadima , le diaduma , mme tshisinyeho e tshabehang ya lefatshe ya eba teng , eo , esaleng batho ba le lefatsheng , tshisinyeho e kalo e sa kang ya eba teng .
66016019	Motse o moholo wa arolwa dikarolo tse tharo ; metse ya ditjhaba ya heleha , mme Modimo wa hopola Babilona e moholo ho mo nwesa senwelo sa veine ya kgalefo e tukang ya wona .
66016020	Dihlekehleke tsohle tsa baleha , mme dithaba ha di a ka tsa hlola di fumanwa .
66016021	Sefako se seholo , se boima bo kang ba talenta , sa na lehodimong , sa wela hodima batho ; mme batho ba nyefola Modimo , ka baka la kotsi ya sefako , kahobane e bile kotsi e kgolo haholo .
66017001	Yaba lengeloi le leng la a supileng a tshwereng dinkgo tse supileng , le tla ho nna , la re : Tloo , ke o bontshe kahlolo ya seotswa se seholo , se dutseng hodima metsi a mangata ;
66017002	seo marena a lefatshe a febileng le sona , le ba ahileng lefatsheng ba tahilweng ke veine ya bootswa ba sona .
66017003	La nkisa feelleng ka moya , mme ka bona mosadi ya dutseng hodima sebata se mmala wa sekarelata , se tletseng mabitso a bonyefodi , se nang le dihlooho tse supileng , le dinaka tse leshome .
66017004	Mosadi eo o ne a apere purepera le sekarelata , a kgabile ka kgauta , le mahakwe a bohlokwa , le diperela ; letsohong la hae o ne a tshwere pitsa ya kgauta , e tletseng manyala le ditshila tsa bootswa ba hae .
66017005	Ho ne ho ngodilwe phatleng ya hae lebitso le reng : Sephiri : Babilona e moholo , mma diotswa le wa manyala a lefatshe .
66017006	Mme ka bona mosadi eo a tahilwe ke madi a bahalaledi le ke madi a dipaki tsa Jesu , mme ka makala ka makalo e kgolo , ha ke mmona .
66017007	Lengeloi la re ho nna : O makaletseng ? Ke tla o bolella sephiri sa mosadi le sa sebata seo a se kaletseng , se nang le dihlooho tse supileng le dinaka tse leshome .
66017008	Sebata seo o se boneng se ne se le teng , mme ha se yo ; se se se tla nyoloha sekoting , se ntoo ya tahlehong ; mme ba ahileng lefatsheng , bao mabitso a bona a sa kang a ngolwa bukeng ya bophelo haesale lefatshe le thewa , ba tla makala ha ba bona sebata , hobane se ne se le teng , mme ha se yo , athe se tla boela se be teng .
66017009	Ke mona ho hlokwang kutlwisiso e nang le bohlale . Dihlooho tse supileng ke dithaba tse supileng , tseo mosadi a dutseng hodima tsona .
66017010	Hape , ke marena a supileng . Ho se ho wele a mahlano , e mong o sa le teng , mme e mong ha a eso ho tle ; etlare hobane a tle , o tla ba teng ho se hokae .
66017011	Sebata se neng se le teng , se seng se le siyo , sona ke morena wa boroba meno e le mmedi , mme ke e mong wa a supileng , mme o ya tahlehong .
66017012	Dinaka tse leshome tseo o di boneng ke marena a leshome , a esong ho nke borena , a mpa a tla amohela matla a borena hammoho le sebata ka hora e le nngwe .
66017013	Ba kgopolo e le nngwe , mme ba tla neela sebata borena le matla a bona .
66017014	Ba tla lwantsha Konyana , empa Konyana e tla ba hlola , kahobane ke Morena wa marena , le Mmusi wa babusi , mme ba nang le yena ke ba bitsitsweng , le bakgethwa , le badumedi .
66017015	Yaba lengeloi le re ho nna : Metsi ao o a boneng , ao seotswa se dutseng ho wona , ke merabe , le matshwele , le ditjhaba , le dipuo .
66017016	Mme dinaka tse leshome tseo o di boneng ho sebata , di tla hloya seotswa , di se fedise , di se hlobodise , di je nama tsa sona , mme di se tjhese mollong .
66017017	Hobane Modimo o kentse dipelong tsa bona ho phetha morero wa wona , le ho dumellana , le ho neela sebata mebuso ya bona , dipolelo tsa Modimo di tle di be di phethehe .
66017018	Haele mosadi eo o mmoneng , ke motse o moholo o busang marena a lefatshe .
66018001	Kamora tseo , ka bona lengeloi le theoha lehodimong , le ena le matla a maholo ; mme lefatshe la boneswa ke kganya ya lona .
66018002	La howa ka lentswe le phahameng , le phepa , la re : O wele , o wele , Babilona e moholo ! o fetohile moaho wa batemona , letsaba la meya yohle e ditshila , le letsaba la dinonyana tsohle tse sa hlwekang , tse ilwang !
66018003	Hobane ditjhaba tsohle di nwele veine ya bohale ba bootswa ba hae ; mme marena a lefatshe a febile le yena , mme bahwebi ba lefatshe ba enne ka boholo ba menono ya hae .
66018004	Yaba ke utlwa lentswe le leng le tswang lehodimong , le re : Tlohang ho yena , lona setjhaba sa ka , le se tshohe le kenella dibe tsa hae , mme la welwa ke dikotsi tsa hae .
66018005	Hobane dibe tsa hae di se di kolohane ho ya fihla lehodimong , mme Modimo o hopotse makgopo a hae .
66018006	Le mo putse kamoo a le putsitseng kateng , mme le mo lefise habedi ho lekaneng mesebetsi ya hae , le mo tswakele habedi senwelong seo a le tswaketseng ho sona .
66018007	Mo hlokofatseng , le be le mo hlomodise , ho tle ho be ho lekane le ho ithorisa le ho nyakalla ha hae , hobane o itse pelong ya hae : Ke dutse ke le mofumahadi , ha ke mohlolohadi , mme nke ke ka tseba bofifi .
66018008	Ka baka leo , dikotsi tsa hae di tla hlaha ka tsatsi le le leng , lefu , bofifi , le tlala , mme o tla tjheswa ka mollo ; hobane o matla , Modimo o mo ahlolang .
66018009	Mme marena a lefatshe a febileng le yena , a ileng a phela le yena menyakeng , a tla mo llela , a itete difuba , ha a bona mosi wa ho tjha ha hae ;
66018010	a ntse a eme hole le yena ke ho tshaba dikotsi tsa hae , a re : Jo ! jo ! Babilona , motse o moholo , motse o matla , kahlolo ya hao e hlahile jwang ka hora e le nngwe !
66018011	Le bahwebi ba lefatshe ba tla llela motse oo , ba be ba o hlomohele ; hobane mesebetsi ya bona ha e sa tla hlola e rekwa ke motho :
66018012	Mesebetsi ya kgauta , le ya silefera , le ya mahakwe a bohlokwa , le ya diperela , le ya lene e ntle , le ya purepera , le ya sei , le ya sekarelata , le ya mahong wohle a monkgo o monate , le ya dipitsa tsa mefutafuta tse entsweng ka dinaka tsa ditlou , le dipitsa tsohle tsa mahong a hlokwang , le tsa koporo , le tsa tshepe , le tsa maramore ;
66018013	le sinamone , le dibano , le mira , le diarubetso , le veine , le ole , le lefi la phofo , le koro , le dikgomo , le dinku , le dipere , le makoloi , le mmele le meya ya batho .
66018014	Ditholwana tsa lehwetla , tseo pelo ya hao e di thabelang , di suthetse hole le wena , mme tse monate le tse bokgabane kaofela di tlohile ho wena , mme ha o sa tla hlola o di fumana .
66018015	Bahwebi ba mesebetsi eo , ba entsweng banoni ka wona , ba tla ema hole , ke ho tshaba dikotsi tsa wona , ka ho lla le ka ho hlomoha ,
66018016	ba re : Jo ! jo ! Motse o moholo o neng o apere line e ntle le purepera le sekarelata , o neng o kgabile ka kgauta , le ka mahakwe a bohlokwa , le ka diperela , na maruo a kakalo a fedile jwang ka hora e le nngwe ?
66018017	Mme balaedi ba dikepe kaofela , le bongata bohle bo tsamayang ka dikepe , le ba di tsamaisang , le bohle ba hwebang lewatleng , ba ema hole ;
66018018	mme ba bokolla ha ba bona mosi wa ho tjha ha wona , ba re : Motse ke ofe o tshwanang le motse o moholo oo ?
66018019	Mme ba ithuntshetsa dihlooho ka lerole , ba howa , ba lla , ba bokolla , ba re : Jo ! jo ! Motse o moholo oo ba nang le dikepe lewatleng ba ruileng ka maruo a nonneng a wona , o ripitlehile jwang ka hora e le nngwe ?
66018020	Nyakallang ka baka la wona , wena lehodimo , le lona bahalaledi , baapostola , le baporofeta , hobane Modimo o tiisitse kahlolo eo le o ahlotseng ka yona !
66018021	Yaba lengeloi le matla le nka lejwe le ka ka lelwala le leholo , la le akgela lewatleng , la re : Ho tla akgelwa jwalo ka matla Babilona , motse o moholo , mme ha a sa tla hlola a fumanwa .
66018022	Mme mantswe a ba tidinyang diharepa , le a ba letsang dithomo , le a ba diphala , le a ba diterompeta , ha a sa tla hlola a utlwahala ha hao ; mme ha ho sa tla hlola ho fumanwa ha hao motho ya sebetsang mosebetsi ofe le ofe , leha e le modumo wa lelwala ha o sa tla hlola o utlwahala ha hao .
66018023	Lesedi la dilampi ha le sa tla hlola le bonesa ha hao ; le lentswe la monyadi le la monyaduwa ha le sa tla hlola le utlwahala ha hao ; hobane bahwebi ba hao e ne e le benghadi ba lefatshe , le hobane ditjhaba kaofela di kgelositswe ke bolao ba hao .
66018024	Mme ke ho wona ho fumanweng madi a baporofeta , le a bahalaledi , le a bohle ba bolailweng lefatsheng .
66019001	Kamora tseo , ka utlwa lehodimong ho kang lentswe la bongata bo boholo , le re : Alleluya ! Poloko , le kganya , le hlompho , le matla , ke tsa Modimo wa rona ;
66019002	hobane dikahlolo tsa wona ke tsa nnete , ke tse lokileng ; hobane o ahlotse seotswa se seholo , se bodisitseng lefatshe ka bootswa ba sona ; mme o pheteditse madi a bahlanka ba wona letsohong la sona .
66019003	Mme ba pheta ba re : Alleluya ! Mosi wa sona o nyoloha kamehla le mehla .
66019004	Baholo ba mashome a mabedi a metso e mene , le dibopuwa tse phelang tse nne , ba wa ka difahleho , ba kgumamela Modimo o dutseng teroneng , ba re : Amen ! Alleluya !
66019005	Lentswe la tswa teroneng , la re : Bokang Modimo wa rona , lona bohle bahlanka ba wona , le lona ba o tshabang , ba baholo le ba banyenyane .
66019006	Ka utlwa le ho kang lentswe la bongata bo boholo , le ho kang modumo wa metsi a mangata , le ho kang lentswe la diaduma tse matla , le re : Alleluya ! Hobane Morena , Modimo wa rona o matla wohle , o a busa .
66019007	A re thabeng , re nyakalle , mme re ise kganya ho wona ; hobane lenyalo la Konyana le hlahile , mme mosadi wa yona o itokisitse ;
66019008	mme o neilwe ho ikapesa ka lene e ntle , e kganyang , e hlwekileng ; hobane lene e ntle eo ke ho loka ha bahalaledi .
66019009	Yaba lengeloi le re ho nna : Ngola : Ho lehlohonolo ba bileditsweng mokete wa lenyalo la Konyana ! La ntoo re ho nna : Tseo ke dipolelo tsa sebele tsa Modimo .
66019010	Yaba ke wela maotong a lona ho le kgumamela . Empa la re ho nna : O se ke wa etsa hoo ; hobane ke molekane wa hao wa tshebeletso , le wa banabeno ba ba nang le bopaki ba Jesu ; kgumamela Modimo : hobane bopaki ba Jesu ke Moya wa boporofeta .
66019011	Yaba ke bona lehodimo le bulwa , mme ha hlaha pere e tshweu , mme ya e kaletseng o bitswa Motshepehi le Wa nnete ; o ahlola , o lwana ka ho loka .
66019012	Mahlo a hae e ka kgabo ya mollo , mme hloohong ya hae o rwetse meqhaka e mengata ; o na le lebitso le ngodilweng le sa tsejweng ke motho , haese ke yena feela ;
66019013	o apere seaparo se takilweng ka madi , mme lebitso leo a bitswang ka lona ke Lentswe la Modimo .
66019014	Makgotla a lehodimo a mo latela , a kaletse dipere tse tshweu , a apere lene e ntle e tshweu , e hlwekileng .
66019015	Sabole e bohale e tswa molomong wa hae , a tle a otle ditjhaba ka yona ; o tla di alosa ka lere la tshepe ; mme ke yena ya tla hatisa sehatelong sa veine ya bohale le ya kgalefo ya Modimo o matla wohle .
66019016	Mme o na le lebitso le ngodilweng seaparong le seropeng sa hae , le reng : Morena wa marena , le Mmusi wa babusi .
66019017	Ka bona le lengeloi le leng le eme letsatsing , le howa ka lentswe le phahamileng , le howeletsa dinonyana tsohle tse fofang sebakeng sa lehodimo , le re : Tloong , le phuthehele moketeng o moholo wa Modimo ,
66019018	le tle le je dinama tsa marena , le dinama tsa balaodi ba dikete , le dinama tsa dinatla , le dinama tsa dipere , le tsa ba di kaletseng , le dinama tsa bohle ba sa ruwang le ba ruilweng , tsa ba banyenyane le tsa ba baholo .
66019019	Yaba ke bona sebata , le marena a lefatshe , le makgotla a wona , a phuthehetse ho lwana le ya kaletseng pere le makgotla a hae .
66019020	Mme sebata sa tshwarwa , mme hammoho le sona ha tshwarwa moporofeta wa bohata ya neng a etsa mehlolo pela sona , eo a kgelositseng ka yona ba nkileng letshwao la sebata le ba rapetseng setshwantsho sa sona .
66019021	Ba babedi bao ba akgelwa , ba sa phela , letsheng le tukang mollo le sebabole . Mme ba setseng ba bolawa ka sabole e tswang molomong wa ya kaletseng pere ; mme dinonyana tsohle tsa kgora dinama tsa bona .
66020001	Ka ntoo bona lengeloi le leng le theoha lehodimong , le tshwere senotlolo sa sekoti le lehlaahlela le leholo letsohong la lona .
66020002	La tshwara drakone , noha ya kgale , e leng Diabolose le Satane , mme la e holehela dilemo tse sekete .
66020003	La e akgela sekoting , la e kwalla teng , mme la tiisa hodima sona , hore e se ke ya hlola e kgelosa ditjhaba , dilemo tse sekete di eso ho phethehe . Kamora tseo , e ka kgona e lokollelwe motsotso o se mokae .
66020004	Yaba ke bona diterone , mme ba bang ba dula hodima tsona , ba filwe matla a ho ahlola ; ka bona le meya ya ba kgaotsweng dihlooho ka baka la bopaki ba Jesu le ka baka la lentswe la Modimo , le ba sa kang ba kgumamela sebata , leha e le setshwantsho sa sona , ba sa kang ba amohela letshwao la sona diphatleng tsa bona le matsohong a bona ; ba boela ba phela , mme ba busa le Kreste dilemo tse sekete .
66020005	Haele bafu ba bang , ha ba ka ba tsoha , dilemo tse sekete tseo di eso ho phethehe . Eo ke tsoho ya pele .
66020006	Ho lehlohonolo , ho halaletse ba nang le kabelo tsohong ya pele ; hobane lefu la bobedi ha le na matla hodima ba jwalo , empa e tla ba baprista ba Modimo le ba Kreste , mme ba tla busa le yena dilemo tse sekete .
66020007	Dilemo tse sekete ha di fetile , Satane o tla lokollwa teronkong ya hae ;
66020008	mme o tla tswa ho ya kgelosa ditjhaba tse dikgutlong tse nne tsa lefatshe , Gogo le Magogo , a ba bokellele ho lwana ; palo ya bona e ka ka lehlabathe la lewatle .
66020009	Ka ba bona ba tla ka bophara ba lefatshe , mme ba dika diahelo tsa bahalaledi le motse o ratwang ; ha mpa ha hlaha mollo o tswang ho Modimo lehodimong , mme wa ba qeta .
66020010	Mme Diabolose ya ba kgelositseng a akgelwa letsheng la mollo le sebabole , moo ho seng ho le sebata le moporofeta wa bohata , mme ba tla hlokofatswa motshehare le bosiu , ka ho sa feleng .
66020011	Yaba ke bona terone e tshweu e kgolo , le e mong ya dutseng hodima yona ; yaba lefatshe le lehodimo di baleha pela sefahleho sa hae , mme ha di a ka tsa hlola di fumanelwa sebaka .
66020012	Ka ntoo bona bafu ba banyenyane le ba baholo ba eme pela terone ; ha phetlwa dibuka ; ha phetlwa le buka e nngwe , e leng buka ya bophelo ; mme bafu ba ahlolwa ka tse ngodilweng dibukeng tseo , e leng ka mesebetsi ya bona .
66020013	Lewatle la busetsa bafu ba ho lona , lefu le lebitla tsa ntsha bafu ba ho tsona ; e mong le e mong a ntoo ahlolwa ka mesebetsi ya hae .
66020014	Lefu le lebitla tsa akgelwa letsheng la mollo ; ke lona lefu la bobedi .
66020015	Mme e mong le e mong ya sa kang a fumanwa a ngodilwe bukeng ya bophelo , a akgelwa letsheng la mollo .
66021001	Yaba ke bona lehodimo le letjha le lefatshe le letjha ; hobane lehodimo la pele le lefatshe la pele di ne di fetile , le lona lewatle le ne le se le le siyo .
66021002	Yaba ke bona motse o halalelang , Jerusalema e motjha , o theoha lehodimong ho Modimo , o itokisitse jwaloka monyaduwa ya itlhophiseditseng monna wa hae .
66021003	Ka utlwa lentswe le phahameng le etswa teroneng , le re : Bonang tabernakele ya Modimo e hara batho ; o tla aha le bona ; e tla ba ditjhaba tsa wona , mme Modimo o tla ba le bona ka sebele sa wona , e be Modimo wa bona .
66021004	Modimo o tla hlakola meokgo yohle mahlong a bona ; lefu ha le sa tla hlola le eba teng ; mme ha ho sa tla ba maswabi , leha e le ho bokolla , kapa bohloko ; hobane tsa pele di fetile .
66021005	Jwale ya dutseng teroneng , a re : Bonang , ntho tsohle ke di etsa tse ntjha . A ntoo re ho nna : Ngola ; hobane dipolelo tseo di tiile ; ke tsa nnete .
66021006	A ba a re ho nna : Ho phethehile ! Ke nna alfa le omega , qalo le qetello . Ya nyorilweng ke tla mo nosa feela metsi a sediba sa bophelo .
66021007	Ya hlolang o tla ja lefa la ntho tsohle , mme ke tla ba Modimo wa hae , yena e be mora wa ka .
66021008	Empa ha e le ba boi , le ba sa dumelang , le ba manyala , le babolai , le bafebi , le baloi , le ba rapelang medimo , le mahata kaofela , kabelo ya bona e ka letsheng le tukileng hampe la mollo le sebabole : hona ke lefu la bobedi .
66021009	Jwale lengeloi le leng la a supileng a neng a tshwere dinkgo tse supileng tse tletseng dikotsi tsa qetello tse supileng , la tla , la re ho nna : Tloo , ke o bontshe monyaduwa , eo e leng mosadi wa Konyana .
66021010	Yaba le nkisa ka moya hodima thaba e kgolo , e phahamileng , la ntoo mpontsha motse o moholo , Jerusalema ya halalelang , o theoha lehodimong ho Modimo ,
66021011	o kganya ka kganya ya Modimo : lesedi la wona le tshwana le la lehakwe la bohlokwa , le kang lejwe la jaspe e bonaletsang jwaloka kristale .
66021012	O dikeditswe ke lerako le leholo le phahamileng ; o kenwa ka menyako e leshome le metso e mmedi ; mangeloi a leshome le metso e mmedi a eme menyakong ya wona ; mme mabitso a ngodilwe hodima yona , e leng mabitso a meloko e leshome le metso e mmedi ya bana ba Iseraele .
66021013	Ka nqa ya botjhabela menyako e meraro ; ka nqa ya leboya menyako e meraro ; ka nqa ya borwa menyako e meraro , le ka nqa ya bophirimela menyako e meraro .
66021014	Lerako la motse le na le metheo e leshome le metso e mmedi eo ho ngodilweng ho yona mabitso a baapostola ba Konyana ba leshome le metso e mmedi .
66021015	Ya buang le nna o ne a tshwere leqala la kgauta la ho lekanya motse le menyako ya wona le lerako la wona .
66021016	Motse o na le dikgutlo tse nne ; bolelele ba wona bo lekana le bophara ba wona ; ha o se o lekanntswe ka leqala , ha fihlelwa ho le stadia tse dikete tse leshome le metso e mmedi ; bolelele , le bophara , le bophahamo ba wona bo a lekana .
66021017	A ntoo lekanya lerako la wona , mme a fihlela ho le ditswe tse lekgolo le nang le mashome a mane a metso e mene , ka tekanyo ya motho , e leng ya lengeloi .
66021018	Lerako la motse le hahilwe ka majwe a jaspe ; motse wona e le kgauta feela e hlwekileng , e kang seipone se hlwekileng .
66021019	Metheo ya lerako la motse e kgabisitswe ka mahakwe a mefutafuta , a bohlokwa . Motheo wa pele ke wa jaspe ; wa bebedi wa safire ; wa boraro wa kalsedone ; wa bone wa emerauda ;
66021020	wa bohlano ke wa sardonise , wa botshelela wa sardone , wa bosupa wa krisolithe , wa boroba meno e le mmedi wa berile , wa boroba mono o le mong wa topase , wa leshome wa krisoprase , wa leshome le motso o mong wa hiasinthe , wa leshome le metso e mmedi wa amethiste .
66021021	Menyako e leshome le metso e mmedi ke diperela tse leshome le metso e mmedi ; monyako o mong le o mong o entswe ka perela e le nngwe ; lepatlelo la motse lona ke kgauta e ntle jwaloka seipone se bonaletsang .
66021022	Haele tempele , ha ke a ka ka e bona ho wona ; hobane Morena Modimo o matla wohle le Konyana ke tempele ya wona .
66021023	Motse ha o na ho boneswa ke letsatsi le kgwedi ; hobane o boneswa ke kganya ya Modimo , mme Konyana ke lebone la wona .
66021024	Ditjhaba di tla tsamaya leseding la wona , mme marena a lefatshe a tla tiisa teng kganya le hlompho ya wona .
66021025	Menyako ya wona e ke ke ya kwalwa motshehare , etswe bosiu ha bo sa tla hlola bo eba teng ho wona .
66021026	Ho tla tliswa ho wona kganya le hlompho ya ditjhaba .
66021027	Ha ho ntho e ditshila e tla kena teng , leha e le ba etsang manyala le leshano , ho tla kena ba ngodilweng bukeng ya bophelo ya Konyana feela .
66022001	Lengeloi la mpontsha hape noka e ntle ya metsi a bophelo , a hlwekileng jwaloka kristale , e tswang teroneng ya Modimo le Konyana .
66022002	Mahareng a lepatlelo la motse le mabopong a noka , ka mose o mong le o mong , ho na le sefate sa bophelo se behang ditholwana ha leshome le metso e mmedi , mme se beha ditholwana ka dikgwedi tsohle ; mahlaku a sefate seo ke a ho fodisa baditjhaba .
66022003	Anathema ha e sa tla hlola e eba teng ; se leng hona teng ke terone ya Modimo le ya Konyana , mme bahlanka ba wona ba tla o sebeletsa ;
66022004	ba tla bona sefahleho sa wona , mme lebitso la wona le tla ngolwa diphatleng tsa bona .
66022005	Bosiu ha bo sa tla hlola bo eba teng , mme ha ba sa hloka lesedi la lebone , leha e le la letsatsi ; hobane Morena Modimo o tla ba bonesa , mme ba tla busa kamehla le mehla .
66022006	La ntoo re ho nna : Ditaba tseo ke tse tiileng , ke tsa nnete ; mme Morena , Modimo wa meya ya baporofeta , o romile lengeloi la hae ho bontsha bahlanka ba hae ditaba tse seng di tla hlaha kapele .
66022007	Bona , ke se ke etla kapele ! Ho lehlohonolo ya bolokang ditaba tsa boporofeta ba buka ena !
66022008	Ke nna , Johanne , ya boneng , ya utlwileng ditaba tseo . Eitse hobane ke utlwe , ke bone , ka itihela ho kgumama maotong a lengeloi le mpontshitseng ntho tseo .
66022009	Empa la re ho nna : Se etse hoo ; hobane ke molekane wa hao wa tshebeletso , le wa banabeno ba baporofeta , le wa ba bolokang dipolelo tsa buka ena . Kgumamela Modimo .
66022010	La eketsa la re ho nna : O se ke wa kwahela ditaba tsa boporofeta ba buka ena ; hobane nako ya tsona e se e le haufi .
66022011	Ya etsang ho sa lokang a nne a etse ho sa lokang ; ya itshilafatsang a nne a itshilafatse ; ya lokileng a eketse ho loka ; le ya halalelang a nne a eketse ho halaletswa .
66022012	Bonang , ke phakisa ke etla , mme ke tshwere moputso wa ka , ho putsa e mong le e mong ka ho lekanang diketso tsa hae .
66022013	Ke nna alfa le omega , qalo le qetello , wa pele le wa morao .
66022014	Ho lehlohonolo ba hlatswang diaparo tsa bona , ba tle ba lokele ho ja sefate sa bophelo , mme ba kene motseng ka menyako ya wona .
66022015	Empa kantle ho tla sala dintja , le baloi , le bafebi , le babolai , le ba rapelang medimo ya bohata , le bohle ba ratang leshano , le ba le etsang .
66022016	Ke nna Jesu ke romileng lengeloi la ka ho le pakela ditaba tseo dikerekeng . Ke nna motso le moloko wa Davida , naledi e kganyang ya meso .
66022017	Moya le monyaduwa ba re : Tloo ! Le ya utlwang a ke a re : Tloo ! Le ya nyorilweng ha a tle ; le ya ratang , a nke feela metsi a bophelo .
66022018	Ke pakela e mong le e mong ya utlwang dipolelo tsa boporofeta ba buka ena , hore , ha motho a ka di ekeletsa , Modimo o tla ekeletsa hodima hae dikotsi tse ngodilweng bukeng ena .
66022019	Mme ekare ha e mong a tlosa ho hong dipolelong tsa boporofeta ba buka ena , Modimo o tla tlosa kabelo ya hae sefateng sa bophelo le motseng o halalelang tse ngodilweng bukeng ena .
66022020	Ya pakang ditaba tseo o re : E , ke tla kapele . Amen ! Tloo , Morena Jesu !
66022021	Mohau wa Morena wa rona Jesu Kreste o be le lona bohle . Amen !
