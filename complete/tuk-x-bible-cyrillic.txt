# language_name:        түркменче (Turkmen)
# closest ISO 639-3:    tuk
# ISO_15924:            Cyrl
# year_short:           1994
# year_long:            
# vernacular_title:     Инҗил түркмен дилинде 
# english_title:        The New Testament in Turkmen (cyrillic )
# URL:                  http://ibtrussia.org/en/text?m=TKCI
# copyright_short:      © Mukaddes Kitap Terjime Instituty
# copyright_long:       iБиблием изэдзэкІынкІэ Институтыр<br>Институт перевода Библии, 101000 Москва, Главпочтамт, а/я 360<br>ibt_inform@ibt.org.ru
# notes:                
40001001	Бу китап Ыбрайымың оглы болан Давудың оглы Иса Месихиң несил шеҗере китабыдыр .
40001002	Ыбрайым Ысхагың атасыды . Ысхак Якубың атасыды . Якуп Иуда ве онуң доганларының атасыды .
40001003	Иуда Тамарадан доглан Пересиң ве Зерахың атасыды . Перес Хесроның атасыды . Хесрон Рамың атасыды .
40001004	Рам Аминадабың атасыды . Аминадап Нахшоның атасыды . Нахшон Салмоның атасыды .
40001005	Салмон Рахавдан доглан Боазың атасыды . Боаз Рутдан доглан Обедиң атасыды . Обед Ессәниң атасыды .
40001006	Ессе Давут патышаның атасыды . Давут Урияның аялындан болан Сүлейманың атасыды .
40001007	Сүлейман Рехавамың атасыды . Рехавам Абияның атасыды . Абия Асаның атасыды .
40001008	Аса Ехошафатың атасыды . Ехошафат Ёрамың атасыды . Ёрам Узияның атасыды .
40001009	Узия Ётамың атасыды . Ётам Ахазың атасыды . Ахаз Хизкияның атасыды .
40001010	Хизкия Манашәниң атасыды . Манаше Амоның атасыды . Амон Ёшияның атасыды .
40001011	Ёшия Бабыл сүргүни вагтында доглан Ехонияның ве онуң доганларының атасыды .
40001012	Ехония Бабыл сүргүнинден соң доглан Шеалтиелиң атасыды . Шеалтиел Зерубабелиң атасыды .
40001013	Зерубабел Абихудың атасыды . Абихуд Элякимиң атасыды . Эляким Азорың атасыды .
40001014	Азор Садокың атасыды . Садок Ахимиң атасыды . Ахим Элихудың атасыды .
40001015	Элихуд Элиязарың атасыды . Элиязар Маттаның атасыды . Маттан Якубың атасыды .
40001016	Якуп Меръемиң адамсы Юсубың атасыды . Меръемден хем Месих дийлен Иса догулды .
40001017	Шейлеликде , Ыбрайымдан Давуда ченли болан несиллер җеми он дөрт аркадыр . Давутдан Бабыл сүргүнине ченли хем он дөрт , Бабыл сүргүнинден Месихе ченли хем он дөрт аркадыр .
40001018	Иса Месихиң доглушы шейле болды : Онуң эҗеси Меръемиң Юсуп билен адаглыка , бири-бирлери билен яссыкдаш болмазларындан өң , Мукаддес Рухдан гөврели боланлыгы әшгәр болды .
40001019	Онуң адамсы Юсуп бир догры адам болансоң , оны утанҗа гоймак ислемән , яшырынлык билен бошатмагы йүрегине дүвди .
40001020	Эмма ол бу затлар хакда ойланып йөркә , Реббиң бир перишдеси онуң дүйшүне гирип : « Эй , Давут оглы Юсуп ! Сен Меръеми өзүңе аяллыга алмакдан горкма , чүнки онуң гөвресинде дөрән зат Мукаддес Рухдандыр .
40001021	Ол бир Огул дограр , сен Онуң адына Иса дакарсың , чүнки Ол Өз халкыны гүнәлеринден халас эдер » дийди .
40001022	Буларың хеммеси Реббиң пыгамбер аркалы айдан шу сөзүниң ерине етмеги үчин болды :
40001023	« Ине , бир гыз гөврели болуп , бир огул дограр , Онуң адына Эммануел дакарлар » . Бу — « Худай бизиң билендир » диен маныны берйәр .
40001024	Юсуп укудан оянанындан соң , Реббиң перишдесиниң табшырышы ялы , аялыны алды .
40001025	Аялы илкинҗи оглуны догурянча , онуң янында ятмады , чаганың адына болса Иса дакды .
40002001	Хиродес патышаның заманында Яхуданың Бейтуллахам шәхеринде Иса энеден догланында , ине , Иерусалиме гүндогардан мүнечҗимлер гелип :
40002002	« Ехудыларың Патышасы болуп доглан ниреде ? Биз гүндогарда Онуң йылдызыны гөрүп , Оңа сежде этмәге гелдик » дийдилер .
40002003	Муны эшидип , Хиродес патыша ве онуң билен бирликде тутуш Иерусалим галагоплуга дүшди .
40002004	Ол әхли баш руханылары , халкың канунчыларыны йыгнап , олардан Месих ниреде догулмалы дийип сорады .
40002005	Олар шейле җогап бердилер : « Яхуданың Бейтуллахамында , чүнки пыгамбер аркалы шейле язылыпдыр :
40002006	„ Эй , Яхуда үлкесиндәки Бейтуллахам , сен Яхуда хөкүмдарлары арасында асла иң кичиси дәлсиң . Чүнки халкым Ысрайыла чопанчылык этҗек Хөкүмдар сенден чыкҗакдыр " » .
40002007	Онсоң Хиродес мүнечҗимлери яшырын янына чагырып , йылдызың хачан гөрненини чинтгәп сорады .
40002008	« Барың , чага хакда ягшыҗа сораг-идег эдиң , тапаңызда маңа хем хабар бериң , мен хем барып , Оңа сежде этҗек » дийип , олары Бейтуллахама иберди .
40002009	Олар патышаны диңләп , ёла рована болдулар . Ине , гүндогарда гөрен йылдызлары өңлерине дүшүп , чаганың болан ериниң үстүне гелип дурды .
40002010	Олар йылдызы гөрүп , җуда бегендилер .
40002011	Өе гирип , чага билен эҗеси Меръеми гөрдүлер . Дызларына чөкүп , Оңа сежде этдилер-де , хазыналарыны ачып , алтын , ладан ве мүр совгат бердилер .
40002012	Хиродесиң янына өврүлмезлик хакда дүйш үсти билен дуйдурыш берленсоң , олар өз юртларына башга ёл билен гайтдылар .
40002013	Мүнечҗимлер угранларындан соң , Реббиң бир перишдеси Юсубың дүйшүне гирип : « Тур , чага билен эҗесини ал-да , Мүсүре гач , саңа айдянчам шол ерде гал , чүнки Хиродес чаганы өлдүрмек үчин Оны агтарҗак болуп йөр » дийди .
40002014	Юсуп турды-да , чага билен Онуң эҗесини алып , гиҗе Мүсүре гитди .
40002015	Реббиң пыгамбер аркалы : « Мен Оглумы Мүсүрден чагырдым » дийип айданы ерине етер ялы , Хиродесиң өлүмине деңеч шол ерде галды .
40002016	Мүнечҗимлериң алданыны биленсоң , Хиродес гаты гахарланып , Бейтуллахама ве онуң этрабындакы әхли обалара адам иберди-де , мүнечҗимлерден сорап аныклан вагтында болан огланларың ики яшлысына ченли хеммесини өлдүртди .
40002017	Шейлеликде , Еремия пыгамбер аркалы айдылан шу сөз ерине етди :
40002018	« Рамадан бир сес эшидилди , агы ве чуң матам сеси . Чагалары үчин аглаян Рахел өзүне теселли берилмегини ислемейәр , чүнки олар ёк » .
40002019	Хиродес өленде , Реббиң бир перишдеси Мүсүрде Юсубың дүйшүне гирип :
40002020	« Тур , чага билен Онуң эҗесини ал-да , Ысрайыл юрдуна гайт , чүнки чаганың җанының кастына чыканлар өлди » дийди .
40002021	Ол турды , чагадыр эҗесини алып , Ысрайыл юрдуна гайтды .
40002022	Йөне Археласың өз атасы Хиродесиң ерине Яхуданың патышасы боланыны эшидип , ол ере бармага горкды , дүйш билен дуйдурыш берленсоң болса , Җелиле этрапларына ёла дүшди .
40002023	Гелип , Насыра диен бир шәхерде месген тутды , шейдип , пыгамбер аркалы : « Оңа насыралы дийлер » дийип айдылан сөз ерине етди .
40003001	Шол гүнлерде Яхуданың чөлүнде вагыз эдип , чокундырыҗы Яхя пейда болды .
40003002	Ол : « Тоба эдиң , чүнки Гөгүң Патышалыгы голайлады » диййәрди .
40003003	Себәби ол Ишая пыгамбериң : « Чөлде гыгыряның сеси : „ Реббиң ёлуны тайярлаң , Онуң ёдаларыны догрулаң " диййәр » диенидир .
40003004	Яхяның дүе йүңүнден гейими , билинде гайыш гушагы барды , иймити болса ябаны бал билен чекиртгеди .
40003005	Шонда Иерусалим , тутуш Яхуда ве бүтин Иордан этрабы онуң янына эңди .
40003006	Олар гүнәлерини боюн алярдылар , Яхя хем олары Иордан дерясында чокундырярды .
40003007	Яхя көп фарисейлериң ве саддукейлериң-де чокундырылмага гелйәндиклерини гөрүп , олара шейле дийди : « Эй , алахөвренлер несли ! Гелҗек газапдан гачмагы сизе ким салгы берди ?
40003008	Инди тоба мынасып хасыл бериң .
40003009	Ичиңизден : „ Бизиң атамыз Ыбрайымдыр " дийип ойланмаң . Чүнки мен сизе айдярын , Худай бу дашлардан-да Ыбрайыма перзент яратмагы башаряндыр .
40003010	Палта эййәм агачларың дүйбүнде ятыр : оңат миве бермейән агач кесилип , ода ташланар .
40003011	Мен сизи тоба үчин сув билен чокундырярын , йөне менден соңра Гелҗек менден хас гүйчлүдир . Мен Онуң чарыкларыны гөтермәге-де мынасып дәлдирин . Ол сизи Мукаддес Рух хем-де от билен чокундырар .
40003012	Онуң күреги элиндедир . Ол харман ерини сүпүрип , бугдайы Өз аммарына йыгнап , саманы сөнмез отда якар » .
40003013	Онсоң Иса Яхя тарапындан чокундырылмак үчин , Җелиледен Иордана , Яхяның янына гелди .
40003014	Эмма Яхя Оны саклап : « Мени Сен чокундырмалы велин , Сен мениң яныма гелйәрсиңми ? » дийди .
40003015	Иса оңа : « Хәзир , гой , шейле болсун , чүнки бизе хак зады берҗай этмек ярашяндыр » дийип җогап берди .
40003016	Иса чокундырылып , деррев сувдан чыкды . Ине , Гөк ачылды , Ол Худайың Рухуның кепдери кимин Өз үстүне инип гелйәнини гөрди .
40003017	Шонда Гөкден бир сес : « Бу Мениң сөйгүли Оглум . Мен Ондан көп разыдырын » дийди .
40004001	Онсоң , Рух Исаны иблисиң сынамагы үчин , чөле әкитди .
40004002	Иса кырк гиҗе-гүндизләп ораза тутансоң аҗыкды .
40004003	Сынагчы янына гелип , Оңа : « Сен Худайың Оглы болсаң , шу дашлар чөрек болсун дийип буюр » дийди .
40004004	Эмма Иса : « Адам диңе бир чөрек билен дәл-де , эйсем , Худайың агзындан чыкан хер бир сөз билен хем яшаяндыр дийип язылгыдыр » дийип җогап берди .
40004005	Онсоң иблис Оны мукаддес шәхере гетирип , ыбадатхананың күңресинде отуртды-да ,
40004006	Оңа шейле дийди : « Сен Худайың Оглы болсаң , Өзүңи ашак зың . Себәби : „ Ол Өз перишделерине Сен хакда буйрук берер , олар аягың даша дегәймесин дийип , Сени эллеринде гөтерерлер " » .
40004007	Иса оңа : « „ Өз Худайың Ребби сынама " дийип-де язылгыдыр » дийди .
40004008	Иблис ене Исаны әпет белент дага элтди , дүнйәниң бүтин патышалыкларыны , оларың шан-шөхратыны гөркезип ,
40004009	Оңа : « Дыза чөкүп , маңа сежде этсең , мен шу затларың хеммесини Саңа берейин » дийди .
40004010	Шонда Иса оңа : « Янымдан айрыл , шейтан ! „ Өз Худайың Реббе сежде эт , диңе Оңа гуллук эт " дийип язылгыдыр » дийди .
40004011	Онсоң иблис Оны терк эдип гитди . Перишделер гелип , Оңа хызмат этдилер .
40004012	Иса Яхяның тутуланыны эшиденде , Җелилә гитди .
40004013	Ол Насырадан айрылып , Зебулун ве Нафталы этрабына барды , деңиз якасында болан Капернаумда мекан тутды .
40004014	Шейдип , Ишая пыгамбер аркалы айдылан шу сөзлер ерине етди :
40004015	« Зебулун юрды ве Нафталы юрды , Иорданың аңырсында , Деңиз якасындакы ёлда , Миллетлериң Җелилесинде ,
40004016	Гараңкыда отуран халкБир улы ышык гөрди . Өлүм юрдунда ве көлегесиндеОтуранлара ышык ялпылдады » .
40004017	Шондан соң Иса : « Тоба эдиң , чүнки Гөгүң Патышалыгы голайлашды » дийип , вагыз этмәге башлады .
40004018	Ол Җелиле көлүниң якасындан гечип барярка , ики доганың — Петрус дийилйән Симун билен доганы Андреясың деңзе торларыны зыңып дуранларыны гөрди . Олар балыкчыдылар .
40004019	Иса олара : « Мениң ызыма дүшүң , Мен сизи ынсан тутян балыкчылар эдейин » дийди .
40004020	Олар-да деррев торларыны ташлап , Онуң ызына дүшдүлер .
40004021	Иса ол ерден өңрәк гиденсоң , башга бир ики доганың — Зебедейиң оглы Якуп билен онуң доганы Яхяның өз какалары Зебедей билен гайыкда торларыны беҗерип отуранларыны гөрүп , олары чагырды .
40004022	Олар хем деррев гайыкдыр какаларыны ташлап , Онуң ызына дүшдүлер .
40004023	Иса Җелиләниң хер тарапына айланып , ол ерлердәки синагогаларда сапак берерди . Патышалыгың Хош Хабарыны вагыз эдерди , халкың арасындакы хер хили сыркавлары , хассалары беҗерерди .
40004024	Онуң ат-овазасы бүтин Сирия яйрады , дүрли сыркавлыгы , кесели бар хассалары , җынлы , тутгайлы ве отуралары Онуң янына гетирдилер , Ол хем олары сагалтды .
40004025	Җелиледен , Декаполисден , Иерусалимден , Яхуда ве Иорданың аңырсындан улы мәрекелер Онуң ызына дүшди .
40005001	Иса мәрекәни гөрүп , дага чыкды , отуранында шәгиртлери Онуң янына гелдилер .
40005002	Ол сөзе башлады , олара сапак берип , шейле дийди :
40005003	Рухы гарыплар багтлыдыр , чүнки Гөгүң Патышалыгы оларыңкыдыр .
40005004	Яслылар багтлыдыр , чүнки олара гөвүнлик берлер .
40005005	Юмшак адамлар багтлыдыр , чүнки олар ери мирас аларлар .
40005006	Догрулыга аҗыгып-сувсанлар багтлыдыр , чүнки олар доюп-ганарлар .
40005007	Рехимлилер багтлыдыр , чүнки олара рехим эдилер .
40005008	Йүреги пәклер багтлыдыр , чүнки олар Худайы гөрерлер .
40005009	Парахатлык дөредйәнлер багтлыдыр , чүнки олара Худайың огуллары дийлер .
40005010	Догрулык угрунда ызарлананлар багтлыдыр , чүнки Гөгүң Патышалыгы оларыңкыдыр .
40005011	Мен зерарлы сөгүлен , ызарланан , нәхак ере хер хили гыбатыңыз эдилен махалы сиз багтлысыңыз !
40005012	Шат болуң , бегениң , Гөкде алҗак сылагыңыз улудыр , чүнки сизден өңки пыгамберлер-де шейле ызарландылар » .
40005013	Сиз ериң дузусыңыз , эмма дуз тагамыны йитирсе , ол нәме билен дузланар ? Дашарык ташланмакдан ве аяк астында депеленмекден башга хич бир зада ярамаз .
40005014	Сиз дүнйәниң ышыгысыңыз . Дагың депесинде гурлан шәхер гизлин галып билмез .
40005015	Чыраны якып-да , габың ашагында гойман , чыраданың үстүнде гойяндырлар , шонда ол өйдәкилериң хеммесине ышык берйәндир .
40005016	Сизиң ышыгыңыз адамларың өңүнде шейле бир парласын велин , олар говы ишлериңизи гөрүп , Гөкдәки Атаңызы шөхратландырсынлар » .
40005017	Мени Мукаддес Кануны я пыгамберлериң язгыларыны бозмага гелендир өйтмәң . Мен бозмага дәл-де , олары берҗай этмәге гелдим .
40005018	Чүнки сизе догрусыны айдярын , Гөк билен ер гечип гидйәнчә , әхли зат берҗай болянча , Кануның бир харпы-да , бир нокады-да кемелмез .
40005019	Муңа гөрә , ким шу иң кичи табшырыклардан бирини бозса ве шейле этмеги өвретсе , Гөгүң Патышалыгында иң кичи сайылар . Эмма ким булары берҗай этсе ве өвретсе , ол Гөгүң Патышалыгында улы сайылар .
40005020	Чүнки Мен сизе айдярын : догрулыгыңыз канунчыларыңкы билен фарисейлериңкиден артык болмаса , Гөгүң Патышалыгына асла гирмерсиңиз » .
40005021	Сиз гадымкылара : „ Адам өлдүрме , ким адам өлдүрсе , хөкүме сезевар болар " дийленини эшиденсиңиз .
40005022	Эмма Мен сизе айдярын : өз доганына нәхак гахарланан киши хөкүмине сезевар болар . Ким өз доганына „ Рака " дийсе , меҗлисиң хөкүмине сезевар болар . Ким „ Самсык " дийсе , довзахың одуна сезевар болар .
40005023	Шонуң үчин гурбаныңы гурбанлык эдилйән ере алып бараныңда , доганың сенден өйке-кинесиниң бардыгы ядыңа дүшсе ,
40005024	гурбаныңы шол ерде , гурбанлык эдилйән ериң өңүнде гой-да , гидип өңүрти доганың билен барлыш , онсоң гелип гурбаныңы багыш эт .
40005025	Давагәриң билен энтек ёлдакаң деррев яраш , давагәриң сени каза , казы хем сени гаравула берип , зындана салаймасын .
40005026	Саңа догрусыны айдярын , иң соңкы көпүги төлейәнчәң , ол ерден чыкмарсың » .
40005027	Сиз : „ Зына этме " дийленини эшиденсиңиз .
40005028	Мен велин сизе диййәрин , бир аяла азгын небис билен бакан адам өз йүрегинде эййәм онуң билен зына эдендир .
40005029	Саг гөзүң сениң гүнә этмегиңе себәп болса , оны оюп чыкар-да ташла , саңа бир сынаң ёк болмагы бүтин гөврәң довзаха зыңылмагындан говудыр .
40005030	Саг элиң сениң гүнә этмегиңе себәп болса , оны кес-де ташла , саңа бир сынаң ёк болмагы бүтин гөврәң довзаха гитмегинден говудыр .
40005031	Шейле хем , „ Ким аялыны гойберсе , оңа талак хатыны берсин " дийлендир .
40005032	Мен велин сизе диййәрин , зынадан башга себәп билен аялыны айыран адам онуң зына этмегине себәп боляндыр . Айрылан аяла өйленен-де зына эдйәндир » .
40005033	Сиз ене-де гадымкылара : „ Ялан ере ант ичме , антларыңы Реббиң өңүнде берҗай эт " дийленини эшиденсиңиз .
40005034	Мен велин сизе асла ант ичмәң диййәрин — Гөкден ант ичме , чүнки ол Худайың тагтыдыр .
40005035	Ерден ант ичме , чүнки ол Онуң аякларының басганчагыдыр . Иерусалимден ант ичме , чүнки ол бейик Патышаның шәхеридир .
40005036	Өз башыңдан хем ант ичме , себәби сен онуң бир гылыны-да ак я гара эдип билйән дәлсиң .
40005037	Сизиң — „ Хава " диен сөзүңиз „ Хава " , „ Ёк " диениңиз „ Ёк " болсун . Мундан артыгы иблисдендир » .
40005038	Сиз : „ Гөзе — гөз , дише — диш " дийленини эшиденсиңиз .
40005039	Мен велин сизе диййәрин , ямана гаршы дурма . Гайта , ким сениң саг яңагыңа урса , ол яңагыңы-да оңа өвүр .
40005040	Сениң билен давалашып көйнегиңи алҗак боляна донуңы-да бер .
40005041	Ким сени өзи билен бир чакрым ёл йөремәге меҗбур этсе , онуң билен ики чакрым ёл йөре .
40005042	Саңа дилег салана бер , карз дилеҗек боляндан йүзүңи өвүрме » .
40005043	Сиз : „ Гоңшыңы сөй , душманыңы йигрен " дийленини хем эшиденсиңиз .
40005044	Мен велин сизе диййәрин , Гөкдәки Атаңызың огуллары болар ялы , душманларыңызы сөйүң , өзүңизе гаргаянлара алкыш окаң , йигренйәнлере ягшылык эдиң , сизе зулум эдйәнлер , сизи ызарлаянлар үчин дога эдиң .
40005045	Чүнки Гөкдәки Атаңыз Өз Гүнүни яманларың хем , ягшыларың хем үстүне догуряр , ягмырыны догруларың хем , эгрилериң хем үстүне ягдыряр .
40005046	Сиз өзүңизи сөййәнлери сөййән болсаңыз , онда нәме сылагыңыз болар ? Салгыт йыгнаянлар-да шейле этмейәрми ?
40005047	Диңе өз гардашларыңыза салам берйән болсаңыз , онда , нәме артыкмач иш эдйәрсиңиз ? Миллетлер-де шейле этмейәрми ?
40005048	Шейлеликде , Гөкдәки Атаңызың кәмил болшы ялы , сиз-де кәмил болуң » .
40006001	Сак болуң , этҗек догры ишлериңизи гөз үчин адамларың өңүнде этмәң , ёгса , Гөкдәки Атаңыздан алҗак сылагыңыз болмаз .
40006002	Шонуң үчин , садака берениңде икийүзли адамларың ил арасында тарыпланҗак болуп , синагогаларда , көчелерде эдиши ялы , өңүңде сурнай чалдырма . Сизе догрусыны айдярын , олар өз сылагларыны эййәм аландырлар .
40006003	Садакаң гизлин болар ялы , берениңде саг элиң нәме эдйәнини сол элиң билмесин . Гизлинликде эдилени гөрйән Атаң саңа оны ачык гайтарып берер » .
40006004	
40006005	Дога эдениңде икийүзлүлер ялы болма , чүнки олар гөз үчин синагогаларда , көче бурчларында дуруп дога этмеги халаярлар . Мен сизе догрусыны айдярын , олар өз сылагларыны эййәм аландырлар .
40006006	Эмма сен дога эдениңде , өз отагыңа гирип , гапыны яп-да , гизлинликдәки Атаңа дога эт . Гизлинликде эдилени гөрйән Атаң саңа оны ачык гайтарып берер .
40006007	Сиз дога эдениңизде миллетлер ялы , бош сөзлери гайталап дурмаң , чүнки олар көп сөзлемек билен эшидилерис өйдйәрлер .
40006008	Олар ялы болмаң , чүнки Атаңыз сизе нәмелериң герекдигини , Ондан дилемәнкәңиз билйәндир .
40006009	Шонуң үчин , шейле дога эдиң : „ Эй , Гөкдәки Атамыз ! Адың мукаддес болсун .
40006010	Патышалыгың гелсин . Гөкде болшы ялы , Ерде-де Сениң ислегиң амала ашсын .
40006011	Гүнделик чөрегимизиБизе шу гүн бер .
40006012	Бизе яманлык эдйәнлериң языкларыны гечишимиз ялы , Сен-де бизиң языкларымызы геч .
40006013	Бизи сынага салма , бизи иблисден халас эт . Чүнки патышалык , гудрат ве шөхратЭбедилик Сениңкидир . Омын " .
40006014	Сиз адамларың языкларыны багышласаңыз , Гөкдәки Атаңыз хем сизиң языкларыңызы багышлар .
40006015	Адамларың языкларыны багышламасаңыз , Атаңыз хем сизиң языкларыңызы багышламаз » .
40006016	Ораза тутаныңызда икийүзлүлер ялы йүзүңизи чытмаң , чүнки олар адамлара ораза тутяныны гөркезҗек болуп , йүзлерини чытярлар . Сизе догрусыны айдярын , олар өз сылагларыны эййәм аландырлар .
40006017	Эмма сен ораза тутаныңда адамлара дәл-де , гизлинликдәки Атаңа ораза тутяныңы гөркезер ялы , башыңа яг чал , йүзүңи юв . Гизлинликде эдилени гөрйән Атаң саңа оны ачык гайтарып берер » .
40006018	
40006019	Ер йүзүнде өзүңизе хазына йыгнамаң , бу ерде гүе билен пос иййәндир , бу ере огрулар гирип огурлаяндыр .
40006020	Өзүңизе Гөкде хазына йыгнаң , ол ерде не гүе , не пос иййәндир , не-де огрулар гирип огурлаяндыр .
40006021	Хазынаңыз ниреде болса , йүрегиңиз хем шол ерде болар .
40006022	Бедениң чырасы гөздүр . Гөзүң саг болса , бүтин бедениң хем ягты болар .
40006023	Гөзүң шикесли болса , бүтин бедениң гараңкы болар . Шейлелик билен , эгер сендәки ышык гараңкы болса , ол гараңкы нәхили гойы болар !
40006024	Хич ким ики хоҗайына хызмат эдип билмез , чүнки я бирини йигренип , ол бирини сөер , я-да бирине вепалы болуп , ол бирини әсгермезлик эдер . Сиз-де хем Худая , хем-де маммона хызмат эдип билмерсиңиз » .
40006025	Мунуң үчин сизе диййәрин , нәме ийип , нәме ичерин дийип , җаныңызы , нәме геерин дийип , тениңизи гайгы этмәң . Җан иймитден , тен эгин-эшикден ёкары дәлмидир ?
40006026	Гөгүң гушларына середиң , олар не экйәрлер , не орярлар , не-де аммарлара үйшүрйәрлер . Гөкдәки Атаңыз онда-да олары иймитлендирйәр . Сиз олардан гымматлы дәлмисиңиз ?
40006027	Сизиң хайсы бириңиз алада эдип , өз боюңызы тирсек бойы артдырып билйәрсиңиз ?
40006028	Нәме үчин эгин-эшик хакда гайгы эдйәрсиңиз ? Мейдан лилияларының өсүшине середиң : олар не зәхмет чекйәрлер , не-де йүп эгирйәрлер .
40006029	Эмма сизе диййәрин , Сүлейман хем өзүниң бүтин шан-шөхратында буларың бири ялы-да гейинмәнди .
40006030	Йөне шу гүн болуп , эртир оҗага ташланян мейдан отуны Худай шейле гейиндирйән болса , сизи ондан хас артык гейиндирмезми , эй , иманы азлар ?
40006031	Шоңа гөрә , „ Нәме иерис ? " , „ Нәме ичерис ? " , „ Нәме геерис ? " дийип , гайгы этмәң .
40006032	Бүтин бу затлары башга миллетлер агтарярлар , йөне Гөкдәки Атаңыз бу затларың барының сизе герекдигини билйәр .
40006033	Сиз өңүрти Худайың Патышалыгыны , Онуң догрулыгыны агтарың , шонда бу затлар хем сизе онуң үстүне гошулып берлер .
40006034	Шонуң үчин , эртири гайгы этмәң , чүнки эртир өз гайгысыны өзи эдер . Хер гүнүң дерди өзүне етерликдир » .
40007001	Үстүңизден хөкүм чыкарылмаз ялы , башгаларың үстүнден хөкүм чыкармаң .
40007002	Чүнки нәхили хөкүм чыкарсаңыз , сизиң-де үстүңизден шонуң ялы хөкүм чыкарылар ; хайсы өлчег билен өлчесеңиз , сизе-де шол өлчег билен өлчелер .
40007003	Нәме үчин сен доганыңың гөзүндәки чөпи гөрйәрсиң-де , өз гөзүңдәки агаҗы сайгармаярсың ?
40007004	Я-да өз гөзүңде агач барка , доганыңа нәдип : „ Гел , гөзүңдәки чөпи чыкарайын " дийҗек ?
40007005	Эй икийүзли , илки өз гөзүңден агаҗы чыкар , онсоң доганың гөзүнден чөпи чыкармак үчин оңат сайгарарсың .
40007006	Мукаддес зады итлере бермәң , дүрдәнелериңизи доңузларың өңүне ташламаң , олары аяклары билен депеләп , өврүлип , сизи тике-тике эдәймесинлер » .
40007007	Диләң , сизе берлер ; агтарың , тапарсыңыз ; гапыны какың , сизе ачылар .
40007008	Чүнки дилән алар , агтаран тапар , гапы какана ачылар .
40007009	Сизден хайсы адам оглы чөрек диләнде , оңа даш берер ?
40007010	Я балык диләнде , оңа йылан берер ?
40007011	Шейлеликде , эрбет болан сиз өз огланларыңыза оңат сылаглар бермеги билйән болсаңыз , онда Гөкдәки Атаңыз Өзүнден диләнлере хас-да көп оңат затлар берер !
40007012	Шоңа гөрә , адамларың өзүңизе нәме этмегини ислейән болсаңыз , сиз хем олара шоны эдиң , чүнки канун ве пыгамберлер язгыларының өзени шудур » .
40007013	Дар гапыдан гириң , чүнки хеләкчилиге гетирйән гапы гиң , ёл инли , ол гапыдан гирйәнлер көпдүр .
40007014	Йөне яшайша гетирйән гапы дар , ёл инсиз , оны тапянлар аздыр » .
40007015	Ялан пыгамберлерден әгә болуң . Олар сизиң яныңыза гоюн дерисине гирип гелерлер , эмма ичи йыртыҗы мөҗекдирлер .
40007016	Сиз олары мивелеринден танарсыңыз . Тикенден үзүм я гызгандан инҗир йыгылярмы ?
40007017	Шонуң ялы-да хер бир оңат агач оңат миве берйәндир , эрбет агач болса эрбет миве берйәндир .
40007018	Оңат агач эрбет миве берип билмез , эрбет агач-да оңат миве берип билмез .
40007019	Оңат миве бермейән хер бир агач кесилип , ода ташланяндыр .
40007020	Шейлелик билен , ялан пыгамберлери мивелеринден танарсыңыз .
40007021	Маңа : „ Я Реб ! Я Реб ! " диен хер бир адам Гөгүң Патышалыгына гирмез , диңе Гөкдәки Атамың ислегини берҗай эден гирер .
40007022	Шол гүнде көплер Маңа : „ Я Реб , я Реб , биз сениң адың билен велилик этмедикми ? Сениң адың билен җынлары ковмадыкмы ? Сениң адың билен көп мугҗызалар этмедикми ? " диерлер .
40007023	Шонда Мен олара : „ Эй беткәрлер , Мен сизи асла танамаярын , янымдан айрылың ! " дийип , ачык айдарын » .
40007024	Шейлеликде , Мен бу сөзлерими эшидип , олары берҗай эдйән кишини өйүни гаяның үстүнде салан акыллы адама меңзедйәрин .
40007025	Ягыш ягып силлер гелди , еллер өвсүп , ол өе урды , эмма өй йыкылмады , чүнки ол гаяның үстүнде гурлупды .
40007026	Мениң бу сөзлерими эшидип , олары берҗай этмедик киши өйүни чәгәниң үстүнде салан акмак адам ялы болар .
40007027	Ягыш ягып , силлер гелди , еллер өвсүп , ол өе урды ; өй йыкылды , онуң йыкылышы хем горкунч болды » .
40007028	Иса бу сөзлери айдып боланындан соң , мәреке Онуң таглыматына хайран галды .
40007029	Чүнки Иса олара канунчылар ялы дәл-де , эрк-ыгтыярлы бири ялы болуп сапак берйәрди » .
40008001	Иса дагдан иненде , улы мәреке Онуң ызына эерди .
40008002	Ине , хейвере кеселли бир адам гелип : « Я Реб , эгер ислесең , мени тәмиз эдип билерсиң » дийип , Оңа сежде этди .
40008003	Иса хем элини узадып , оңа дегирди-де : « Ислейәрин , тәмиз бол ! » дийди . Ол хем шол бада хейвере кеселинден тәмиз болды .
40008004	Иса оңа шейле дийди : « Әгә бол , муны хич киме айтма , йөне гит-де , өзүңи рухана гөркез , хеммелере гүвәлик болар ялы , Мусаның табшыран гурбаныны багыш эт » .
40008005	Иса Капернаума гиренде , бир йүзбашы Онуң янына гелип :
40008006	« Реб , мениң хызматкәрим өйде ысмаз болуп ятыр , гаты ыза чекйәр » дийип , Оңа ялбарды .
40008007	Иса оңа : « Барып , оны сагалдарын » дийди .
40008008	Йүзбашы шейле җогап берди : « Я Реб , Сениң өйүме гелмегиңе мен мынасып дәл , диңе бирҗе сөз айт , хызматкәрим сагалар .
40008009	Чүнки мен-де бир гол астындакы адам , мениң гол астымда хем эсгерлер бар . Бирине „ Гит " дийсем , гидйәр , ене бирине „ Гел " дийсем , гелйәр , хызматкәриме „ Шуны эт " дийсем , эдйәр » .
40008010	Иса муны эшиденде хайран галды , ызына дүшүп гелйәнлере шейле дийди : « Сизе догрусыны айдярын , Мен хатда Ысрайылда хем бейле иманы хич кимде гөремок .
40008011	Сизе диййәрин , гүндогардан , гүнбатардан көп адамлар гелип , Ыбрайым , Ысхак ве Якуп билен бирликде Гөгүң Патышалыгында отурарлар .
40008012	Патышалыгың мирасчылары болса дашарык гараңкылыга ташланар , ол ерде агы ве диш гыҗама болар » .
40008013	Иса йүзбаша : « Гит , саңа иман эдишиң ялы болсун » дийди . Онуң хызматкәри шол сагадың өзүнде сагалды .
40008014	Иса Петрусың өйүне баранда , онуң гайыненесиниң гыззырма тутуп ятаныны гөрди .
40008015	Онуң элине элини дегирди . Шол бада аялың гыззырмасы айрылды , туруп , Иса хызмат этмәге дурды .
40008016	Агшам дүшенде , җын-арвах уран көп адамлары Онуң янына гетирдилер . Ол хем бир сөз билен эрбет рухлары чыкарды , сыркавларың хеммесини сагалтды .
40008017	Буларың хеммеси Ишая пыгамбер аркалы айдылан шу сөзүң ерине етмеги үчин болды : « Бизиң эҗизликлеримизи Өз үстүне алды , сыркавлыкларымызы Өз герденинде чекди » .
40008018	Иса төверегиндәки улы мәрекәни гөрүп , бейлеки кенара гечмеклиги буюрды .
40008019	Шол вагт бир канунчы гелип , Оңа : « Мугаллым ! Сен нирә гитсең , мен-де Сениң ызыңа дүшҗек » дийди .
40008020	Иса оңа : « Тилкилериң сүрени , Гөк гушларының хөвүртгеси бардыр , йөне Ынсан Оглуның башыны яссыга гояра-да ери ёкдур » дийди .
40008021	Башга бир шәгирди Иса : « Я Реб ! Ругсат эт , өңүрти гидип какамы җайлайын » дийди .
40008022	Эмма Иса оңа : « Мениң ызыма дүш , гой , өлүлер өз өлүлерини җайласынлар » дийди .
40008023	Иса гайыга мүненде , шәгиртлери Онуң ызына эердилер .
40008024	Онсоң көлде бир улы тупан туруп , гайык толкунлара бүрелди . Иса болса ятырды .
40008025	Шәгиртлери барып , Оны оярып : « Бизи халас эт , я Реб , хеләк болуп барярыс » дийдилер .
40008026	Иса олара : « Эй , иманы азлар , нәме үчин горкярсыңыз ? » дийди . Ол туруп , еле , көле кәйәнсоң , ими-салалык болды .
40008027	Хеммелер : « Бу нәхили адам , ел-де , көл-де Онуң сөзүне гулак асяр ! » дийип геңиргенишдилер .
40008028	Иса бейлеки кенара — гадаралыларың юрдуна баранда , Оңа мазардан чыкан ики саны җынлы адам габат гелди . Булар гаты ховплуды , хич ким бу ёлдан гечип билмезди .
40008029	Олар : « Эй Худайың Оглы Иса , бизиң билен нәме ишиң бар ? Бу ере вагтындан өң бизи гынамага гелдиңми ? » дийип гыгырышдылар .
40008030	Олардан узагракда отлап йөрен бир доңуз сүрүси барды .
40008031	Җынлар Иса : « Бизи ковҗак болсаң , доңуз сүрүсине гөндер » дийип ялбардылар .
40008032	Иса хем олара : « Гидиң » дийди . Олар хем чыкып доңузлара гирдилер . Онсоң тутуш сүри учутдан көлүң ичине пайырдашып , сувда гарк болды .
40008033	Чопанлар болса шәхере гачып гелип , әхли зады , җынлыларың башына дүшен иши хем хабар бердилер .
40008034	Онсоң бүтин шәхер Исаны гаршыламага чыкды ве Оны гөренлеринде , үлкелерини терк этмеги үчин , Оңа ялбардылар .
40009001	Иса гайыга мүнди-де , бейлеки кенара гечип , өз шәхерине гелди .
40009002	Ине , Онуң янына дүшекде ятан бир ысмазы гетирдилер . Иса оларың иманыны гөрүп , ысмаза : « Оглум , батыр бол , сениң гүнәлериң өтүлди » дийди .
40009003	Шонда канунчылардан кәбирлери өз ичлеринден : « Бу адам Худая дил етирйәр » дийдилер .
40009004	Эмма Иса оларың пикирлерини билип , шейле дийди : « Нәме үчин гөвнүңизе эрбет пикирлер гетирйәрсиңиз ?
40009005	Хайсысы аңсат : „ Гүнәлериң өтүлди " диймекми я-да „ Тур , йөре " диймек ?
40009006	Эмма сиз Ынсан Оглуның ер йүзүнде гүнәлери өтмәге ыгтыярының бардыгыны билер ялы . . . » дийди-де , ысмаз болан адама : « Тур , дүшегиңи ал-да , өйүңе гит » дийди .
40009007	Ол-да туруп , өйүне гитди .
40009008	Мәреке муны гөрүп хайран галды . Олар адама бейле ыгтыяр берен Худайы шөхратландырдылар .
40009009	Иса шол ерден гечип барярка , Матта атлы бир адамың салгытханада отураныны гөрүп , оңа : « Мениң ызыма дүш » дийди . Ол хем туруп , Онуң ызына дүшди .
40009010	Иса өйде сачак башында отырка , ине , көп салгытчылар , гүнәкәрлер гелип , Иса ве Онуң шәгиртлериниң янында отурдылар .
40009011	Фарисейлер муны гөрүп , Онуң шегиртлеринден : « Нәме үчин сизиң Мугаллымыңыз салгытчылардыр гүнәкәрлер билен биле нахар иййәр ? » дийип сорадылар .
40009012	Иса муны эшидип , шейле дийди : « Тебип саглара дәл-де , сыркавлара герекдир .
40009013	Йөне сиз гидиң-де : „ Мен гурбан дәл-де , рехимдарлык ислейәрин " диен сөзүң манысыны өврениң , чүнки Мен догры адамлары дәл-де , гүнәкәрлери тоба чагырмага гелдим » .
40009014	Онсоң Яхяның шәгиртлери Исаның янына гелип , шейле дийдилер : « Нәме үчин биз ве фарисейлер ораза тутярыс-да , Сениң шәгиртлериң ораза тутмаярлар ? »
40009015	Иса олара шейле җогап берди : « Гиев янларындака , тоя чагырыланлар яс тутуп билерми ? Йөне гиевиң олардан алынҗак гүнлери гелер , шонда олар ораза тутарлар .
40009016	Хич ким көне эшиге тәзе матадан яма салмаз , чүнки салнан яма көне эшикден гопуп , йыртык хас эрбет болар .
40009017	Шонуң ялы , тәзе шерап-да көне мешиклере гуюлмаз . Шейле эдилсе , мешиклер ярылып , шерап дөкүлер , мешиклер хем заяланар . Тәзе шерап тәзе мешиклере гуюляндыр , шейлеликде , икиси хем аявлы сакланяндыр » .
40009018	Бу затлары олара айдып дурка , ине , бир синагога башлыгы гелди , Онуң аягына йыкылып : « Мениң гызым яңыҗа өлди . Муңа гарамаздан , гел-де , элиңи онуң үстүнде гой , ол дирелер » дийди .
40009019	Иса туруп , шәгиртлери билен биле онуң ызына дүшүп гитди .
40009020	Ине , он ики йылдан бәри ган акма кеселинден эзъет чекйән бир аял Исаның еңсесинден гелип , Онуң гейиминиң сыйына элини дегирди .
40009021	Чүнки ол аял өз ичинден : « Диңе гейимине-де элими дегирсем , сагаларын » диййәрди .
40009022	Иса-да ызына өврүлип , оны гөрди-де : « Батыр бол , гызым , иманың саңа шыпа берди » дийди . Аял шол сагадың өзүнде сагалды .
40009023	Иса башлыгың өйүне геленде , түйдүкчилери , галмагал эдишип дуран мәрекәни гөрүп ,
40009024	олара : « Айрылың , гыз өленок , диңе уклап ятыр » дийди . Олар Иса гүлүшдилер .
40009025	Мәреке дашарык чыкарыланда , Иса ичерик гирип , гызың элинден тутды , гыз хем аяга галды .
40009026	Бу хабар ол юрдуң әхли ерине яйрады .
40009027	Иса ол ерден гелйәркә , ики саны көр адам Онуң ызына дүшүп : « Бизе рехим эт , эй Давут Оглы » дийип гыгырышдылар .
40009028	Иса өе гиренде , көрлер Онуң янына гелдилер . Иса олара : « Мениң бу иши башарҗагыма ынанярсыңызмы ? » дийди . Олар хем Оңа : « Хава , я Реб » дийдилер .
40009029	Онсоң Иса оларың гөзлерине элини дегрип : « Сизе иманыңыза гөрә болсун » дийди .
40009030	Оларың хем гөзлери ачылды . Иса : « Әгә болуң , муны хич ким билмесин » дийип , олара берк табшырды .
40009031	Эмма олар чыкан батларына , Онуң ат-овазасыны юрдуң әхли ерине яйратдылар .
40009032	Олар чыкып барярка , ине , җын уран бир лал адамы Онуң янына гетирдилер .
40009033	Җын ковландан соң , лал адам геплемәге башлады . Мәреке гең галып : « Ысрайылда хич хачан бейле зат гөрлен дәлдир » дийишдилер .
40009034	Эмма фарисейлер : « Ол җынлары җынларың ханы аркалы ковуп чыкаряр » дийишдилер .
40009035	Иса шәхерме-шәхер , обама-оба айланып , оларың синагогаларында сапак берерди , Патышалыгың Хош Хабарыны вагыз эдип , хер сыркавлыгы , хер хассалыгы беҗерерди .
40009036	Иса мәрекәни гөрүп , олара хайпы гелди , чүнки олар чопансыз гоюнлар ялы пытраңңыды , алачсызды .
40009037	Шонда , Иса шәгиртлерине шейле дийди : « Хасыл бол , йөне ишчи аз .
40009038	Мунуң үчин , Өз хасылыны йыгмага ишчи иберер ялы , хасыл эеси Реббе ялбарың » .
40010001	Иса он ики шәгирдини янына чагырып , олара ал-арвахы ковмага , хер хили сыркавлыгы , хер хили хассалыгы беҗермәге ыгтыяр берди .
40010002	Он ики ресулың атлары шулар : биринҗиси Петрус дийлен Симун ве доганы Андреас , Зебедейиң оглы Якуп ве доганы Яхя ,
40010003	Филипус , Бартоломеус , Томас ве салгытчы Матта , Алфеусың оглы Якуп ве Таддеус лакамлы Леббеус ,
40010004	Ватанчы Симун ве Иса хайынлык эден Иуда Искариот .
40010005	Иса бу Онкилери ёллап , олара шейле буйрук берди : « Өзге миллетлере дегишли ерлере гитмән , самариялыларың шәхерлериниң хич бирине барман ,
40010006	Ысрайыл өйүниң йитен гоюнларының янына барың .
40010007	Баряркаңыз Гөгүң Патышалыгының голайландыгыны вагыз эдиң .
40010008	Сыркавлары сагалдың , хейвере кеселлилери тәмиз эдиң , өлүлери дирелдиң , җынлары чыкарың . Мугт алдыңыз , мугт бериң .
40010009	Гушагыңызда не алтын , не күмүш , не-де мис саклаң .
40010010	Ёл үчин не торба , не-де ики көйнек , не чарык , не-де таяк алың . Чүнки ишгәр өз азыгына мынасыпдыр .
40010011	Хайсы шәхере я оба барсаңыз , ол ерде кимиң мынасыпдыгыны сорап-идәң-де , гайдянчаңыз шол ерде болуң .
40010012	Бир өе гирениңизде , шол өе салам бериң .
40010013	Өйдәкилер салама мынасып болса , саламыңыз оларың үстүне гелер . Өйдәкилер мынасып болмаса , саламыңыз өзүңизе дөнер .
40010014	Ким сизи кабул этмесе , сөзлериңизи диңлемесе , ол өйден я шәхерден чыкып баряркаңыз аякларыңызың тозаныны какың .
40010015	Сизе догрусыны айдярын , магшар гүни Содом ве Гоморра шәхерлериниң ягдайы ол шәхериң ягдайындан хас еңил болар » .
40010016	Ине , Мен сизи мөҗеклериң арасына гоюнлар ялы ёллаярын , шонуң үчин йыланлар ялы акыллы , кепдери ялы сада болуң .
40010017	Адамлардан әгә болуң , чүнки олар сизи меҗлислере табшырарлар , синагогаларында енҗерлер .
40010018	Сиз олара ве миллетлере гүвәлик болар ялы , Мен себәпли хөкүмдарларың , патышаларың хузурына элтилерсиңиз .
40010019	Йөне олар сизи элтип табшыранларында , нәхили я нәме дийҗегиңизи гайгы этмәң , чүнки нәме дийилмелидиги шол сагатда сизе берлер .
40010020	Чүнки геплейән сиз дәл-де , сиз аркалы геплейән Атаңызың Рухудыр .
40010021	Доган доганы , ата чагасыны өлүме табшырар , чагалар хем ата-энелерине баш гөтерип , олары өлдүрдерлер .
40010022	Мениң адым себәпли хеммелер сизи йигренер , эмма соңуна ченли чыдан халас болар .
40010023	Сизи бир шәхерде ызарласалар , бейлекисине гачың . Сизе догрусыны айдярын , Ынсан Оглы гелйәнчә , сиз Ысрайылың әхли шәхерлерине асла айланып билмерсиңиз .
40010024	Шәгирт өз мугаллымындан , гул өз агасындан ёкары дәлдир .
40010025	Шәгирде өз мугаллымы ялы , гула өз агасы ялы болмак етерликдир . Өй эесине Беелзебул диен болсалар , онуң ичерисиндәкилере ондан хем бетер диерлер » .
40010026	Шонуң үчин олардан горкмаң . Чүнки үсти ачылмаҗак япык зат , билинмеҗек гизлин зат ёкдур .
40010027	Гараңкылыкда сизе нәме айтсам , шоны ягтылыкда айдың . Гулагыңыза чакылан чавушы тамларың үстүнден ыглан эдиң .
40010028	Бедени өлдүрип , җаны өлдүрип билмейәнлерден горкман , эйсем , довзахда хем тени , хем җаны ёк этмәге гудраты бар болан Худайдан горкуң .
40010029	Ики серче бир көпүге сатылмаярмы ? Муңа гарамаздан , Атаңыздан ругсатсыз оларың бири-де ере гачян дәлдир .
40010030	Сизиң башыңызың сачлары хем бүтинлей саналгыдыр .
40010031	Мунуң үчин горкмаң , сиз көп серчелерден гымматлысыңыз .
40010032	Ким мени ынсанларың өңүнде ыкрар этсе , Мен-де оны Гөкдәки Атамың өңүнде ыкрар эдерин .
40010033	Ким-де Мени адамларың өңүнде инкәр этсе , Мен-де оны Гөкдәки Атамың өңүнде инкәр эдерин » .
40010034	Мени ер йүзүне парахатлык гетирмәге гелендир өйтмәң . Мен парахатлык дәл-де , гылыч гетирмәге гелдим .
40010035	Чүнки Мен оглы атасындан , гызы энесинден , гелни гайын энесинден айырмага гелдим .
40010036	Адамың душманы өз ичерисиндәкилер болар .
40010037	Атасыны , энесини Менден артык сөен Маңа мынасып дәлдир . Оглуны , гызыны Менден артык сөен Маңа мынасып дәлдир .
40010038	Өз хачыны алып , Мениң ызыма дүшмедик хем Маңа мынасып дәлдир .
40010039	Җаныны горан оны йитирер . Мениң угрумда җаныны йитирен оны горар .
40010040	Сизи кабул эден Мени кабул эдер , Мени кабул эден хем Мени Ёлланы кабул эдер .
40010041	Ким бир пыгамбери пыгамберлиги үчин кабул этсе , пыгамбериң сылагыны алар . Бир догры адамы догрулыгы үчин кабул эден догры адамың сылагыны алар .
40010042	Ким шу кичилериң бирине шәгиртлиги үчин , ичмәге диңе бир кәсе совук сув берсе хем , сизе догрусыны айдярын , ол асла сылагсыз галмаз » .
40011001	Иса он ики шәгирдине өвүт-несихат берип боланындан соң , ол ерден оларың шәхерлерине сапак бермәге , вагыз этмәге гитди .
40011002	Яхя хем Месихиң ишлерини зынданда эшидип , шәгиртлерини иберди .
40011003	« Сен шол гелҗек Месихми я-да биз башга бирине гарашмалымы ? » дийип , олара соратды .
40011004	Иса шейле җогап берди : « Гидиң-де , гөрүп-эшиденлериңизи Яхя хабар бериң .
40011005	Көрлер гөрйәр , агсаклар йөрейәр , хейвере кеселлилер тәмизленйәр , керлер эшидйәр , өлүлер дирелйәр , гарыплара Хош Хабар вагыз эдилйәр .
40011006	Мен себәпли бүдремедик багтлыдыр » .
40011007	Олар гиденде , Иса Яхя хакда халайыга гүррүң бермәге дурды : « Чөле нәме гөрмәге гитдиңиз ? Елиң ыраян гамшынымы ?
40011008	Эйсем , нәме гөрмәге гитдиңиз ? Непис эшиклер гейнен бир адамымы ? Непис эшиклер гейненлер патышаларың көшклериндедир .
40011009	Эйсем , нәме гөрмәге гитдиңиз ? Бир пыгамберими ? Хава , сизе айдярын , ол пыгамберден хем артыкдыр .
40011010	Ол хакда : „ Ине , Мен Өз хабарчымы Сениң өңүңден иберйәрин , ол өңден гидип , Сениң ёлуңы тайярлар " дийип язылан шолдур .
40011011	Сизе догрусыны айдярын , аялдан догланларың арасында Чокундырыҗы Яхядан улусы болан дәлдир , йөне Худайың Патышалыгында иң кичи хем ондан улудыр .
40011012	Чокундырыҗы Яхяның гүнлеринден тә шу вагта ченли Гөгүң Патышалыгы гүйч-гайрат билен газаныляр , оны гүйч-гайратлылар эле салярлар .
40011013	Бүтин пыгамберлер ве канун Яхя ченли велилик этди .
40011014	Оны кабул этмек ислейән болсаңыз , гелмегине гарашылян Ыляс олдур .
40011015	Гулагы барлар эшитсин !
40011016	Мен бу несли киме меңзедейин ? Олар базар еринде отурып , өз ёлдашларына :
40011017	„ Сизе түйдүк чалдык , танс этмедиңиз ; агы этдик , агламадыңыз " дийип гыгырян чагалара меңзейәрлер .
40011018	Чүнки Яхя гелди , ол иеногам , иченогам . Олар болса , онуң җыны бар диййәрлер .
40011019	Ынсан Оглы гелди , хем иййәр , хем ичйәр ве олар : „ Ине , хоран , аракхор , салгытчы ве гүнәкәрлериң досты " диййәрлер . Йөне акылдарлык өз ишлери билен тассыкланар » .
40011020	Онсоң , Иса мугҗызаларының көп йүзе чыкан шәхерлерине кәемәге дурды , чүнки олар тоба этмәндилер .
40011021	Вай саңа , эй Хоразин ! Вай саңа , эй Бейтсайда ! Сизде йүзе чыкан мугҗызалар Сур ве Сайдада йүзе чыкан болсады , онда , олар эййәм җул хем күлүң ичинде тоба эдердилер .
40011022	Мен сизе диййәрин , магшар гүни Сур ве Сайданың ягдайы сизиң ягдайыңыздан хас еңил болар .
40011023	Эй , арша гөтерилен Капернаум ! Сен довзаха ченли ашак ташланарсың , чүнки сенде йүзе чыкан мугҗызалар Содомда йүзе чыкан болсады , онда ол шу гүне ченли галарды .
40011024	Саңа диййәрин , магшар гүни Содомың ягдайы сениң ягдайыңдан хас еңил болар » .
40011025	Шол вагт Иса сөзүни довам эдип дийди : « Саңа шүкүр эдйәрин , эй , Ериң-Гөгүң Ребби Атам ! Чүнки Сен бу затлары акылдарлардан , дүшүнҗелилерден гизләп , шу кичиҗик чагалара аян этдиң .
40011026	Хава , эй Атам , Сениң ислегиң шейледи .
40011027	Атам әхли зады Маңа табшырды . Оглы Атадан башга хич ким танаян дәлдир , Атаны-да Огулдан ве Оглуң әшгәр этмек ислейән адамларындан башга хич ким танаян дәлдир .
40011028	Эй аргынлар , агыр йүклүлер , Мениң яныма гелиң , Мен сизе дынчлык берейин .
40011029	Мениң боюнтырыгымы дакының-да , Менден өврениң , чүнки Мен мылайым хем пес гөвүнлидирин , җанларыңыз дынчлык тапар .
40011030	Чүнки Мениң боюнтырыгым юмшакдыр , йүкүм еңилдир » .
40012001	Шол вагтларда Иса бир Сабат гүни бугдайлыгың арасындан гечип барярды . Шәгиртлери аҗыгып , бугдай башларыны ёлуп иймәге башладылар .
40012002	Муны гөрен фарисейлер Оңа : « Ине , Сениң шәгиртлериң Сабат гүни этмесиз зады эдйәрлер » дийдилер .
40012003	Иса олара шейле дийди : « Сиз өзи ве янындакылар ач галанларында , Давудың нәме эденини окамадыңызмы ?
40012004	Ол Худайың өйүне барып , Худая хөдүрленип гойлан чөреклерден ийди . Бу болса оңа-да , янындакылара-да гадаганды , диңе руханылара гадаган дәлди .
40012005	Я-да ыбадатханада Сабат гүнүниң кадаларыны бозсалар-да , руханыларың языксыз боляндыклары хакда Мукаддес Канундан окамадыңызмы ?
40012006	Мен сизе диййәрин , бу ерде ыбадатханадан-да улы Бири бар .
40012007	Сиз „ Мен гурбан дәл-де , рехимдарлык ислейәрин " диен сөзүң манысыны билседиңиз , языксызлара хөкүм этмездиңиз .
40012008	Чүнки Ынсан Оглы Сабат гүнүниң хем Реббидир » .
40012009	Иса ол ерден гитди , оларың синагогасына барды .
40012010	Ине , ол ерде эли гурап инчелен бир адам барды . Исаны айыплаҗак болуп , Ондан : « Сабат гүни шыпа этмек болармы ? » дийип сорадылар .
40012011	Иса олара шейле дийди : « Сизден хайсы адам бир гойны болуп , ол-да Сабат гүни чукура гачса , гойны алып чыкармаз ?
40012012	Ынсан гоюндан нәче гымматлыдыр ! Мунуң үчин Сабат гүни ягшылык этмек болар » .
40012013	Онсоң Иса яңкы адама : « Элиңи узат » дийди . Ол хем узатды , эли бейлекиси ялы сагалды .
40012014	Фарисейлер дашарык чыкып , Исаны нәхили хеләк этмелидиги барада маслахатлашдылар .
40012015	Эмма Иса муны билип , ол ерден гитди . Көп адамлар Онуң ызына дүшди , Иса хем оларың хеммесини сагалтды .
40012016	Өзүниң кимлигини мәлим этмесинлер дийип , олара табшырды .
40012017	Бу болса Ишая пыгамбер аркалы айдылан шу сөзүң ерине етмеги үчинди :
40012018	« Ине , Мениң сечен Гулум , Сөеним , җаным Ондан разыдыр . Мен Рухумы Онуң үстүнде гоярын , Ол хем адалаты миллетлере ыглан эдер .
40012019	Ол не чекелешер , не гыгырар , Не-де бири көчелерде Онуң сесини эшидер .
40012020	Адалаты еңше етирйәнчә , Эпилен гамшы дөвмез , Түтән пелтәни сөндүрмез .
40012021	Миллетлер Онуң адына умыт багларлар » .
40012022	Онсоң җын уран бир көр хем лал адамы Исаның янына гетирдилер . Иса оны сагалтды . Шейлеликде , яңкы адам хем гепледи , хем гөрди .
40012023	Хемме халк гең галып : « Бу Давудың Оглы дәлми ? » дийишдилер .
40012024	Муны эшиден фарисейлер : « Бу адам диңе җынларың ханы Беелзебул аркалы җынлары ковяр » дийдилер .
40012025	Эмма Иса оларың пикирлерини билип , шейле дийди : « Ичинде бөлүнишик болан ислендик патышалык , шәхер я-да өй берк дурмаз .
40012026	Шейтан шейтаны ковян болса , онда ичинде бөлүнишик бардыр , онсоң онуң патышалыгы нәхили дурар ?
40012027	Мен җынлары Беелзебул аркалы ковян болсам , онда сизиң адамларыңыз олары ким аркалы ковярлар ? Шоңа гөрә-де , олар сизе казылык эдерлер .
40012028	Мен җынлары Худайың Рухы аркалы ковян болсам , онда Худайың Патышалыгы сизе-де гелендир .
40012029	Бири бир гүйчли адамың өйүне гирип , нәхили онуң малыны талап билер ? Өңүрти оны багламалы болар , онсоң өйүни талар .
40012030	Мениң билен биле болмадык Маңа гаршыдыр , Мениң билен биле йыгмадык дагадар .
40012031	Шонуң үчин сизе шуны диййәрин : ынсанларың хер бир гүнәси , хер бир зада дил етирмеси багышланар , йөне Мукаддес Руха дил етирмеклик багышланмаз .
40012032	Ынсан Оглуна гаршы айдылан сөз багышланар , йөне Мукаддес Руха гаршы айдылан сөз багышланмаз . Ол шу дөвүрде-де , гелҗекде-де багышланмаз .
40012033	Я-ха агаҗы-да оңат , мивесини-де оңат эдиң , я-да агаҗы-да эрбет , мивесини-де эрбет эдиң , чүнки агач мивесинден таналяндыр .
40012034	Эй , алахөвренлер несли , сиз өзүңиз эрбеткәңиз , нәхили оңат затлар сөзләп билерсиңиз ? Чүнки агыз йүрегиң долулыгындан сөзлейәндир .
40012035	Оңат адам оңат хазынасындан оңат зат чыкарар , эрбет адам эрбет хазынасындан эрбет зат чыкарар .
40012036	Мен сизе диййәрин , адамлар айдан хер бир бош сөзи үчин хөкүм гүнүнде хасап берер .
40012037	Чүнки сиз өз сөзүңиз билен акланып , өз сөзүңиз билен хөкүм эдилерсиңиз » .
40012038	Шонда кәбир канунчылар ве фарисейлер Оңа җогап берип : « Мугаллым , биз Сенден бир аламат гөрмек ислейәрис » дийдилер .
40012039	Иса олара шейле җогап берди : « Эрбет , зынахор несил бир аламат талап эдйәр , йөне оңа Юнус пыгамбериңкиден башга аламат берилмез .
40012040	Чүнки Юнусың үч гиҗе-гүндиз бир балыгың гарнында галышы ялы , Ынсан Оглы-да үч гиҗе-гүндиз ериң багрында галар .
40012041	Ниневия халкы магшар гүни бу несил билен билеликде галып , оны хөкүм эдер , чүнки олар Юнусың вагзы билен тоба гелдилер . Ине , бу ерде Юнусдан хем улы Бири бар .
40012042	Гүнорта тарапың аял патышасы магшар гүни бу несил билен биле галып , оны хөкүм эдер , чүнки ол Сүлейманың пәхимини диңлемек үчин , Ериң ол уҗундан гелди . Ине , бу ерде Сүлеймандан-да улы Бири бар .
40012043	Ал-арвах адамдан чыкансоң , гурак ерлере айланып , дынчлык гөзлейәр , йөне тапмаяр .
40012044	Онсоң : „ Чыкан өйүме өврүлейин " дийип геленде , өйүң бош , сүпүрилги , ербе-ердигини гөрйәр .
40012045	Онсоң гидип , өзүнден хем эрбет еди рухы янына аляр-да , шол ере барып месген тутяр . Шейлеликде , ол адамың соңкы ягдайы өңкүсинден-де эрбет боляр . Бу эрбет несле-де шейле болар » .
40012046	Иса халайыга энтек гүррүң берип дурка , ине , эҗеси билен доганлары Онуң билен геплешҗек болуп , гелип , дашарда дурдулар .
40012047	Бири Иса : « Эҗең билен доганларың Сениң билен геплешҗек болуп , дашарда дурлар » дийди .
40012048	Эмма Иса муны айдана шейле җогап берди : « Мениң эҗем ким ? Доганларым кимлер ? »
40012049	Элини Өз шәгиртлерине тарап узадып , шейле дийди : « Ине , Мениң эҗем , Мениң доганларым .
40012050	Чүнки ким Мениң Гөкдәки Атамың ислегини берҗай этсе , шол Мениң доганым , уям ве эҗемдир » .
40013001	Шол гүн Иса өйден чыкып , көлүң якасында отурды .
40013002	Онуң янына шейле улы мәреке йыгнанды велин , Ол гайыга мүнүп отурды , бүтин мәреке хем кенарда дурды .
40013003	Иса олара тымсаллар билен көп затлар айтды : « Ине , бир дайхан экин экмәге гитди .
40013004	Экип йөркә , тохумларың бирнәчеси ёлуң кенарына дүшди . Гушлар-да гелип , оны ийдилер .
40013005	Бирнәчеси топрагы аз дашлык ере дүшүп , тиз гөгерип чыкды , чүнки топрак галың дәлди .
40013006	Гүн галанда болса , көклериниң ёклугы зерарлы янып , гурап гитдилер .
40013007	Бирнәче тохум тикенлериң арасына дүшди . Тикенлер өсүп , олары басды .
40013008	Бирнәче тохум болса говы ере дүшүп , кәбири йүз , кәбири алтмыш , кәбири хем отуз эссе хасыл берди .
40013009	Кимиң эшитмәге гулагы бар болса эшитсин » .
40013010	Онсоң шәгиртлер Иса : « Нәме үчин олара тымсаллар билен гүррүң берйәрсиң ? » дийдилер .
40013011	Ол шейле җогап берди : « Гөгүң Патышалыгының сырларына дүшүнме укыбы сизе берилди , олара берилмеди .
40013012	Чүнки кимде бар болса , оңа берлер , ондакы бол болар ; кимде ёк болса , элиндәки хем ондан алнар .
40013013	Мениң олара тымсаллар билен гүррүң бермегимиң себәби шу . Чүнки олар гөзләп гөрмейәрлер , диңләп эшитмейәрлер , дүшүнмейәрлер .
40013014	Ишая пыгамбериң айдан шу велилик сөзлери оларда ерине етйәр : „ Гулагыңыз билен эшидип , дүшүнмерсиңиз ; Гөзлериңиз билен гөзләп , гөрмерсиңиз ;
40013015	Чүнки бу халкың йүреги гатады , Гулагы агралды , Гөзлерини-де юмдулар . Бейле болмадык болсады , Гөзлери билен гөрүп , Гулаклары билен эшидип , Йүреклери билен дүшүнип , Маңа тарап өврүлердилер , Мен-де олара шыпа берердим " .
40013016	Сизиң гөзлериңиз не багтлы , чүнки олар гөрйәр , гулакларыңыз не багтлы , чүнки олар эшидйәр .
40013017	Сизе догрусыны айдярын , көп пыгамберлер , догры адамлар сизиң гөрйәнлериңизи гөрмек иследилер , йөне гөрмедилер , сизиң эшидйәнлериңизи эшитмек иследилер , йөне эшитмедилер .
40013018	Инди дайхан хакдакы тымсалың манысыны диңләң :
40013019	Бири Худайың Патышалыгы хакдакы сөзи эшидип , оңа дүшүнмәнинде , шейтан гелип , онуң йүрегинде экилени согруп аляр . Ёлуң кенарында экилен будур .
40013020	Дашлык ере экилен болса , сөзи эшидип , оны деррев шатлык билен гаршылаяндыр .
40013021	Йөне онда көк ёкдур , чыдамсыздыр ; бу сөз үчин мушакгат я-да ызарлама боланда , деррев йүз дөндерер .
40013022	Тикенлер арасына дүшенлер болса будур : ол сөзи эшидйәр , йөне дүнйәниң гайгылары , байлыгың алдавчылыгы сөзи богяр ве сөз хасылсыз боляр .
40013023	Говы топрага экилен болса будур : ол сөзи эшидип , оңа дүшүнйәр хем-де хасыл берйәр , кәбири йүз , кәбири алтмыш , кәбири-де отуз эссе хасыл гетирйәр » .
40013024	Иса олара башга бир тымсал-да айдып берди : « Гөгүң Патышалыгы өз экин мейданында оңат тохум экен адам ялыдыр .
40013025	Эмма хер кес ятырка , онуң душманы гелип , бугдайларың арасына хашал от экип гидйәр .
40013026	Экин өсүп хасыл беренде , хашал от хем пейда боляр .
40013027	Өй эесиниң хызматкәрлери онуң янына гелип : „ Ага , сен экин мейданыңа оңат тохум сепмәнмидиң ? Онда хашал от ниреден чыкды ? " дийип , ондан сораярлар .
40013028	Ол хызматкәрлерине : „ Муны бир душман эдендир " диййәр . Хызматкәрлери : „ Гидип , олары йыгмагымызы ислейәрсиңми ? " дийип , ондан сораярлар .
40013029	Эмма ол шейле җогап берйәр : „ Ёк , хашал оты йыгҗак болуп , гайтам , бугдайы көки билен сограймаң .
40013030	Гой , орага ченли икиси биле өссүн . Орак вагты мен оракчылара илки хашал оты йыгың-да , десселәп якар ялы эдиң , бугдайы хем мениң аммарыма үйшүриң диерин " » .
40013031	Иса олара башга бир тымсалы-да айдып берди : « Гөгүң Патышалыгы бир адамың алып , өз меллегине экен горчица тохумы ялыдыр .
40013032	Ол тохумларың иң овнугыдыр , йөне өсенинден соң , бейлеки өсүмликлерден белент болуп , агач боляр . Шейлеликде , Гөгүң гушлары гелип , онуң шахаларында хөвүртгелейәрлер » .
40013033	Иса олара башга бир тымсалы-да айтды : « Гөгүң Патышалыгы бир аялың алып , бүтин хамыр туршаянча , үч чанак уна гошан хамырмаясы ялыдыр » .
40013034	Иса бу затларың барыны халайыга тымсаллар билен айдарды . Тымсалсыз олара хич зат айтмазды .
40013035	Бу пыгамбер аркалы айдылан шу сөзүң ерине етмеги үчинди : « Агзымы тымсаллар билен ачарын , дүнйә гурлалы гизлин галан затлары беян эдерин » .
40013036	Онсоң Иса халайыгы ташлап өе гирди . Шәгиртлери Онуң янына гелип : « Экин мейданындакы хашал отлар хакдакы тымсалы бизе дүшүндир » дийдилер .
40013037	Ол шейле җогап берди : « Оңат тохумы экйән Ынсан Оглудыр .
40013038	Экин мейданы болса дүнйәдир . Оңат тохум Худайың Патышалыгының огуллары , хашал отлар болса иблисиң огулларыдыр .
40013039	Олары экен душман иблисдир , орак дөврүң соңудыр , оракчылар перишделердир .
40013040	Шейлелик билен , хашал отлар нәхили йыглып , отда якылян болса , бу дөврүң соңунда хем шейле болар .
40013041	Ынсан Оглы Өз перишделерини иберер , олар-да гүнә себәпкәр болян әхли затлары , нәхак иш эдйәнлери Онуң Патышалыгындан йыгнап ,
40013042	күрәниң одуна ташларлар . Ол ерде агы ве диш гыҗама болар .
40013043	Онсоң догры адамлар Гөкдәки Аталарының Патышалыгында Гүн кимин парлар . Гулагы барлар эшитсин » .
40013044	Гөгүң Патышалыгы бир экин мейданында гизленги хазына ялыдыр . Бир адам оны тапып , гайтадан гизлейәр ве бегенип барып , әхли задыны сатяр-да , яңкы экин мейданыны сатын аляр .
40013045	Ене , Гөгүң Патышалыгы овадан дүрдәне агтаран тәҗир ялыдыр .
40013046	Ол гымматбаха бир дүрдәнәни тапяр ве барып , әхли задыны сатяр-да , оны сатын аляр » .
40013047	Ене Гөгүң Патышалыгы деңзе ташланып , хер хили балыгы йыгнан тор ялыдыр .
40013048	Тор доланда , оны кенара чекйәрлер-де , отурып , оңат балыклары гаплара салярлар , эрбетлерини хем ташлап гойберйәрлер .
40013049	Дөврүң соңунда хем шейле болар . Перишделер гелип , эрбетлери догры адамлардан айрып ,
40013050	күрәниң одуна ташларлар . Ол ерде агы ве диш гыҗама болар » .
40013051	Иса олара : « Бу затларың барына дүшүндиңизми ? » дийди . Олар хем оңа : « Хава » дийдилер .
40013052	Иса олара : « Шейлелик билен , Гөгүң Патышалыгы хакда тәлим алан хер бир канунчы хазынасындан хем тәзе , хем көне затлар чыкарян өй эеси ялыдыр » дийди .
40013053	Иса бу тымсалы айдып боландан соң , ол ерден гитди .
40013054	Ол Өз юрдуна гелип , ыбадатханаларында халка шейле оңат сапак берди велин , олар гең галып дийишдилер : « Бу Адам бу акылдарлыгы , бу мугҗызалары ниреден алдыка ?
40013055	Бу нечҗарың Оглы дәлми ? Эҗесиниң ады Меръем дәлми ? Доганлары Якуп , Юсуп , Симун ве Иуда дәлми ?
40013056	Хемме аял доганлары бизиң янымызда дәлми ? Онда бу Адам бүтин бу затлары ниреден алдыка ? »
40013057	Оны өйке-кине билен рет этдилер . Эмма Иса олара : « Пыгамбер өз юрдундан , өйүнден башга ерде гадырсыз дәлдир » дийди .
40013058	Иса оларың имансыздыклары зерарлы , ол ерде көп мугҗыза этмеди .
40014001	Шол вагт Исаның овазасы тетрарх Хиродесиң гулагына етди .
40014002	Ол өз нөкерлерине : « Бу чокундырыҗы Яхядыр . Ол өлүмден дирелендир . Бу мугҗызаларың ондан чыкмагының себәби шейледир » дийди .
40014003	Чүнки Хиродес Яхяны тутдурып , эл-аягыны багладып , зындана салдырыпды . Ол муны өз доганы Филипусың аялы Хиродияс себәпли эдипди .
40014004	Чүнки Яхя Хиродесе : « Сениң оны алмагың догры дәл » дийипди .
40014005	Хиродес Яхяны өлдүрмек ислейәрди , йөне халкдан горкярды , чүнки халк Яхяны пыгамбер хасаплаярды .
40014006	Эмма Хиродес өз доглан гүни мынасыбетли той тутанда , Хиродиясың гызы ортада танс эдип , Хиродесиң гөвнүни чаглады .
40014007	Шоңа гөрә , Хиродес гыза нәме дилесе , берерин дийип , ант ичип , сөз берди .
40014008	Гыз хем эҗесиниң өвретмеги билен : « Чокундырыҗы Яхяның башыны бир табакда гоюп , шу ерде маңа бер » дийди .
40014009	Патыша гамгын болды , йөне мыхманларың янында ант иченсоң , Яхяның башының оңа берилмегини буюрды .
40014010	Адам иберип , зынданда Яхяның башыны кесдирди .
40014011	Онуң башы бир табакда гетирилип , гыза берилди , ол хем эҗесине гетирди .
40014012	Яхяның шәгиртлери гелип , җеседи әкитдилер-де җайладылар . Онсоң барып , Иса хабар бердилер .
40014013	Иса муны эшиденде , ол ерден еке Өзи гайыга мүнүп бир чола ере чекилди . Халайык муны эшидип , шәхерлерден чыкып , пай-пыяда Онуң ызындан гитдилер .
40014014	Ол гайыкдан дүшенде , улы мәрекәни гөрүп , олара хайпы гелди , сыркавларыны сагалтды .
40014015	Агшам дүшенде шәгиртлер Онуң янына гелип : « Бу бир чола ер , вагт хем гиҗикди , мәрекәни гойбер , обалара гидип , өзлерине иймит сатын алсынлар » дийдилер .
40014016	Эмма Иса олара : « Олара гитмегиң гереги ёк , сиз иймәге зат бериң » дийди .
40014017	Шәгиртлер хем Иса : « Бизиң бу ерде бәш чөрек билен ики балыкдан башга задымыз ёк » дийдилер .
40014018	Ол хем : « Олары шу ере , Мениң яныма гетириң » дийди .
40014019	Шонда Иса мәрекә отуң үстүнде отурмагы буюрды . Бәш чөрек билен ики балыгы алып , Гөге бакып шүкүр этди-де , чөреклери бөлүшдирип , шәгиртлере берди , шәгиртлер хем олары мәрекә пайладылар .
40014020	Хеммелер ийип дойдулар . Артып галан дөвүмлери болса йыгнап , он ики себеди долдурдылар .
40014021	Иенлер аяллардыр чагалардан башга бәш мүңе голай адамды .
40014022	Мәрекәни уградып дурка , Иса шәгиртлерине гайыга мүнүп , Өзүнден өң бейлеки кенара гечмеги буюрды .
40014023	Мәрекәни уграданындан соң , Онуң еке Өзи дога этмек үчин дага чыкды . Ол агшам дүшенде хем шол ерде екеди .
40014024	Гайык болса шол вагт көлүң ортасындады , толкунларда эйләк-бейләк зыңылярды .
40014025	Гиҗәниң дөрдүнҗи нобатында Иса көлүң йүзүнден йөрәп , олара тарап гелди .
40014026	Эмма шәгиртлер Онуң деңзиң йүзүнден йөрәп гелйәнини гөренлеринде : « Бу бир гөзүмизе гөрүнйән затдыр ! » дийшип алҗырадылар , горкудан яңа гыгырышдылар .
40014027	Эмма Иса деррев : « Батыр болуң , бу Мен , горкмаң » дийип , олара сөз гатды .
40014028	Петрус Оңа җогап берип : « Я Реб , бу Сен болсаң , маңа сувуң йүзи билен яныңа бармагы буюр » дийди .
40014029	Иса : « Гел » дийди . Петрус хем гайыкдан дүшүп , Исаның янына барҗак болуп , сувуң йүзи билен йөремәге башлады .
40014030	Эмма елиң гүйҗүни гөрүп горкды , яңы гарк болуп угранда : « Я Реб , мени халас эт » дийип гыгырды .
40014031	Иса деррев элини узадып оны тутды-да : « Эй , аз иманлы адам , нәме үчин шүбхелендиң ? » дийди .
40014032	Олар гайыга мүненлеринде , ел ятды .
40014033	Гайыкдакылар : « Сен , догрудан-да , Худайың Оглусың » дийип , Оңа сежде этдилер .
40014034	Олар деңзиң аңырсына гечип , Җенесарет юрдуна бардылар .
40014035	Ол ериң адамлары Исаны танап , тутуш шол төвереклере адам иберип , сыркавларың барыны Онуң янына гетирдилер .
40014036	Олар диңе гейиминиң сыйнына элини дегирмәге ругсат сорап , Оңа ялбардылар . Эл дегренлериң хеммеси-де сагалды .
40015001	Онсоң фарисейлер билен канунчылар Иерусалимден Исаның янына гелип , шейле дийдилер :
40015002	« Нәме үчин Сениң шәгиртлериң ата-бабаларың адатыны бозярлар ? Чүнки олар нахар иенлеринде эллерини ювмаярлар » .
40015003	Ол булара шейле җогап берди : « Сиз нәме үчин адатыңызың хатырасына Худайың табшырыгыны бозярсыңыз ?
40015004	Чүнки Худай : „ Атаңы , энеңи сыла " , „ Атасына я энесине ёкуш сөз айдан хөкман өлдүрилсин " дийип табшырыпдыр .
40015005	Йөне сиз : „ Ким атасына я энесине менден гөрҗек пейдаң Худая пешгешдир дийсе ,
40015006	атасыны я энесини сыламалы дәл " диййәрсиңиз . Шейдип , адатыңызың хатырасына Худайың табшырыгыны бозярсыңыз .
40015007	Эй икийүзлүлер ! Ишая пыгамбер :
40015008	Бу халк дилинде Мени сылаяр , йөне оларың йүреклери Менден узакда .
40015009	Бидерек ере Маңа сежде эдйәрлер , чүнки таглымат хөкмүнде өвредйәнлери ынсан буйруклары " дийип , сиз хакда оңат велилик эдипдир » .
40015010	Иса мәрекәни янына чагырып , олара шейле дийди : « Диңләң , дүшүниң !
40015011	Агза гирен зат адамы мурдар эдйән дәлдир , агыздан чыкан зат адамы мурдар эдйәндир » .
40015012	Онсоң шәгиртлер гелип : « Бу сөзи эшиденлеринде , фарисейлериң гахарының геленини билйәрсиңми ? » дийип , Ондан сорадылар .
40015013	Ол шейле җогап берди : « Гөкдәки Атамың экмедик хер өсүмлиги көки билен согрулар .
40015014	Олара зат диймәң , олар көрлери идйән көрлердир . Көр көри итсе , оларың икиси хем гуя гачар » .
40015015	Петрус Оңа : « Бизе бу тымсалы дүшүндир » дийди .
40015016	Иса хем шейле дийди : « Сиз хенизем дүшүнеңзокмы ?
40015017	Агза гирен хер бир задың гарна барып , дашарык ташланяндыгына дүшүнмейәрсиңизми ?
40015018	Йөне агыздан чыкан затлар йүрекден чыкып , адамы мурдар эдйәр .
40015019	Чүнки эрбет пикирлер , адам өлдүрме , азгынлык , зынахорлык , огрулык , ялан гүвәлик , сөгүнч йүрекден чыкяр .
40015020	Адамы шу затлар мурдар эдйәр , ювулмадык эл билен нахар иймек адамы мурдар этмейәр » .
40015021	Иса ол ерден чыкып , Сур ве Сайда этрабына чекилди .
40015022	Ине , шол җелагайда болян бир кенганлы аял гелип : « Я Реб , эй Давут Оглы , маңа рехим эт , җын уранлыгы себәпли , гызым эҗир чекйәр » дийди .
40015023	Эмма Иса оңа хич бир җогап бермеди . Шәгиртлери янына гелип : « Оны уграт , чүнки ызымыздан гыгырып гелйәр » дийип ялбардылар .
40015024	Ол болса : « Мен диңе Ысрайыл өйүниң йитирим болан гоюнларына иберилдим » дийип җогап берди .
40015025	Эмма аял гелип , Онуң өңүнде ере йыкылып : « Я Реб , маңа көмек эт » дийди .
40015026	Иса : « Чагаларың чөрегини алып , итлере зыңмак догры дәлдир » дийип җогап берди .
40015027	Аял : « Хава , я Реб , Йөне итлер хем эелериниң сачагындан гачан чөрек овунтыкларыны иййәндир » дийди .
40015028	Шонда Иса оңа : « Эй аял , сениң иманың улы ! Саңа ислейшиң ялы болсун » дийди . Ол аялың гызы шол сагадың өзүнде сагалды .
40015029	Иса ол ери терк эдип , Җелиле көлүниң голайына гелди , бир дагың үстүне чыкып , шол ерде отурды .
40015030	Онуң янына бир улы мәреке гелди , оларың янларында агсаклар , көрлер , лаллар , чолаклар ве ене-де бир топар сыркавлар барды . Олары гетирип , Исаның өңүнде дуруздылар . Ол булары сагалтды .
40015031	Халк лалларың геплейәндигини , чолакларың сагаландыгыны , көрлериң гөрйәндигини , агсакларың йөрейәндигини гөрүп хайран галды , Ысрайылың Худайыны шөхратландырды .
40015032	Иса шәгиртлерини янына чагырып , шейле дийди : « Мениң бу мәрекә хайпым гелйәр ! Булар инди үч гүн бәри Мениң янымда , иймәге-де хич бир затлары ёк . Ёлда ысгындан гачаймасынлар дийип , олары ач гойбересим геленок » .
40015033	Шәгиртлер Оңа : « Бейле улы мәрекәни дойрар ялы , бу чола ерде биз чөреги ниреден алалы ? » дийдилер .
40015034	Иса олара : « Нәче чөрегиңиз бар ? » дийди . Олар : « Еди , бирнәче хем майда балыгымыз бар » дийдилер .
40015035	Иса мәрекә ерде отурмагы буюрды .
40015036	Еди чөрек билен балыклары алып , шүкүр эденинден соң , олары бөлүшдирип , шәгиртлерине берди , шәгиртлери хем олары мәрекә пайладылар .
40015037	Хеммелер ийип дойдулар , артып галан дөвүмлери болса йыгнап , еди себеди долдурдылар .
40015038	Иенлер аяллардыр чагалардан башга дөрт мүң адамды .
40015039	Иса мәрекәни уграданындан соң , гайыга мүнүп , Магдала этрабына гитди .
40016001	Фарисейлер билен саддукейлер гелип , Исаны сынамак үчин , Ондан өзлерине Гөкден бир аламат гөркезмегини хайыш этдилер .
40016002	Ол шейле җогап берди : « Агшам боланда сиз : „ Хова говы болҗак , чүнки асманың йүзи гызыл " диййәрсиңиз .
40016003	Эртир хем : „ Бу гүн гай турҗак , чүнки асманың йүзи гызыл хем тутук " диййәрсиңиз . Сиз асманың ягдайыны сайгарып билйәрсиңиз-де , дөврүң аламатларыны сайгарып билмейәрсиңизми ?
40016004	Эрбет ве зынахор несил бир аламат талап эдйәр , йөне оңа Юнусыңкыдан башга аламат берилмез » . Шейлеликде , Иса олары ташлап гитди .
40016005	Шәгиртлери ол тарапа геченлеринде , чөрек алмагы унудан экенлер .
40016006	Иса олара : « Сак болуң , фарисейлериң , саддукейлериң хамырмаясындан әгә болуң » дийди .
40016007	Олар болса өзара чекишип : « Чөрек алмандырыс » дийишйәрдилер .
40016008	Эмма Иса муны билип , шейле дийди : « Эй иманы азлар ! Чөрек алмандырыс дийшип , нәмә өзара чекишйәрсиңиз ?
40016009	Бәш мүң адам үчин бәш чөреге ве нәче себеди долдурып йыгнанлыгыңыза энтек хем дүшүнмейәрмисиңиз , ол ядыңыза дүшмейәрми ?
40016010	Дөрт мүң адам үчин еди чөрек ве нәче себеди долдурып йыгнанлыгыңыз-да ядыңыза дүшмейәрми ?
40016011	Мен сизе : „ Фарисейлериң , саддукейлериң хамырмаясындан әгә болуң " диенимде , чөрекден гүррүң этмейәнлигиме нәме үчин дүшүнмейәрсиңиз ? »
40016012	Шәгиртлер өзлерине хамырмая дәл-де , фарисейлер билен саддукейлериң таглыматындан әгә болуң диййәнине шонда дүшүндилер .
40016013	Иса Кайсария-Филипи этрабына геленде шәгиртлеринден : « Маңа — Ынсан Оглуна адамлар ким диййәрлер ? » дийип сорады .
40016014	Олар : « Кәбирлери чокундырыҗы Яхя , кәбирлери Ыляс , башгалары-да Еремия я пыгамберлериң бири диййәрлер » дийдилер .
40016015	Иса олара : « Сиз Маңа ким диййәрсиңиз ? » дийди .
40016016	Симун Петрус : « Сен дири Худайың Оглы Месихсиң » дийип җогап берди .
40016017	Иса Оңа шейле дийди : « Сен багтлысың , эй , Юнус оглы Симун , чүнки муны саңа аян эден ынсан дәл-де , Гөкдәки Атамдыр .
40016018	Мен саңа диййәрин , сен Петруссың , Мен йыгнагымы бу гаяның үстүнде гурарын , довзахың дервезелери оңа гаршы дуруп билмез .
40016019	Гөгүң Патышалыгының ачарларыны саңа берерин . Ер йүзүнде баглан хер задың Гөкде баглы болар . Ер йүзүнде ачан хер задың Гөкде ачык болар » .
40016020	Онсоң шәгиртлерине Өзүниң Иса Месихдигини хич киме айтмазлыгы табшырды .
40016021	Иса шондан бейләк шәгиртлерине Өзүниң Иерусалиме гитмелидигини , яшулуларың , баш руханыларың ве канунчыларың элинден гөрги гөрмелидигини , өлдүрилип , үчүнҗи гүни дирелмелидигини дүшүндирмәге башлады .
40016022	Петрус Оны бир чете чекип : « Я Реб , Худай сакласын ! Сениң башыңа асла бейле иш дүшмез ! » дийип , Онуң айданларына гаршы чыкды .
40016023	Ол өврүлип , Петруса : « Чекил өңүмден , шейтан ! Сен Маңа пәсгел берйәрсиң , чүнки сен Худай ишлерини дәл-де , ынсан ишлерини ойланярсың » дийди .
40016024	Онсоң Иса шәгиртлерине шейле йүзленди : « Ким Мениң ызыма эермек ислейән болса , өзүни инкәр этсин-де , хачыны алып , ызыма дүшсүн .
40016025	Чүнки ким җаныны халас этмек ислесе , оны йитирер , йөне ким өз җаныны Мениң угрумда йитирсе , оны халас эдер .
40016026	Себәби бир адам бүтин дүнйәни газанып , җаныны ёгалтса , оңа нәме пейдасы болар ? Я-да адам җанына дерек нәме берип билер ?
40016027	Ынсан Оглы Атасының шөхратында Өз перишделери билен геленде , хер киме эден ишлерине гөрә хакыны берер .
40016028	Сизе догрусыны айдярын , бу ерде дуранларың арасында Ынсан Оглуның Өз Патышалыгында гелйәнини гөрмезден өң , өлүми датмаҗак кәбир адамлар бар » .
40017001	Иса алты гүнден соң , диңе Петрусы , Якубы ве онуң доганы Яхяны янына алып , олары бир бейик дагың үстүне чыкарды .
40017002	Оларың гөзлериниң алнында Онуң гөрнүши үйтгеди , йүзи Гүн кимин парлады , эгин-эшиги ышык ялы агарды .
40017003	Бирденкә , олара Муса билен Ыляс гөрүнди . Олар Иса билен геплешип дурдулар .
40017004	Петрус Иса шейле дийди : « Я Реб ! Бизе бу ерде болмак якымлы . Эгер Сен ислесең , мен үч чадыр гурайын : бири — Саңа , бири — Муса , бири — Ыляса » .
40017005	Ол энтек гепләп дурка , нурлы бир булут олара көлеге салды . Булутдан шейле бир оваз гелди : « Бу Мениң сөйгүли Оглумдыр , Мен Ондан гаты разыдырын . Оны диңләң » .
40017006	Шәгиртлер муны эшиденлеринде , гаты горкуп , йүзин йыкылдылар .
40017007	Эмма Иса гелип , олара элини дегрип : « Туруң , горкмаң » дийди .
40017008	Олар гөзлерини галдыранларында , диңе Исадан башга хич кими гөрмедилер .
40017009	Дагдан инип гелйәркәлер , Иса олара : « Ынсан Оглы өлүмден дирелйәнчә , гөрениңизи хич киме айтмаң » дийип табшырды .
40017010	Шәгиртлери Ондан : « Эйсе нәме үчин канунчылар өңүрти Ыляс гелмелидир диййәрлер ? » дийип сорадылар .
40017011	Ол хем җогап берип дийди : « Догрудан-да , Ыляс гелип , хемме зады дүзетмелидир .
40017012	Эмма Мен сизе айдярын , Ыляс эййәм гелди , оны танамадылар , оңа халанларыны этдилер . Шонуң ялы , Ынсан Оглы-да оларың элинден гөрги гөрер » .
40017013	Шонда шәгиртлер Онуң өзлерине Чокундырыҗы Яхя барада гүррүң берйәндигине дүшүндилер .
40017014	Мәрекәниң янына баранларында , бир адам гелип , Исаның өңүнде дыза чөкүп , шейле дийди :
40017015	Я Реб ! Мениң оглума рехим эт , себәби ол тутгайлы , көп эзъет чекйәр , йыгы-йыгыдан өзүни ода , сува уряр .
40017016	Мен оны Сениң шәгиртлериңе гетирдим , йөне олар сагалдып билмедилер » .
40017017	Иса шейле җогап берди : « Эй ёлдан чыкан , имансыз несил ! Мен хачана ченли сиз билен биле болуп , сизе чыдайын ? Огланы шу ере Маңа гетириң » .
40017018	Иса җына кәеди , җын хем огландан чыкды . Оглан шол сагадың өзүнде сагалды .
40017019	Онсоң шәгиртлер Исаның янына гелип , өз-өзлерикә Оңа : « Биз нәме үчин оны чыкарып билмедик ? » дийдилер .
40017020	Иса хем олара дийди : « Иманыңызың ёклугы үчин . Мен сизе догрусыны айдярын , бир горчица дәнеси ялы-да иманыңыз болуп , шу дага : „ Бу ерден ол ере гөч " дийсеңиз , ол гөчер , сизе башартмаҗак зат болмаз .
40017021	Бу хили җынлары дога ве оразадан башга хич зат билен чыкарып болян дәлдир » .
40017022	Җелиледе гезип йөркәлер Иса олара шейле дийди : « Ынсан Оглы ынсан элине берлер .
40017023	Оны өлдүрерлер , Ол үчүнҗи гүни дирелер » . Шәгиртлер гаты гынандылар .
40017024	Капернаума геленлеринде ики драхма йыгнаянлар Петруса гелип : « Сизиң Мугаллымыңыз ики драхма бермейәрми ? » дийдилер .
40017025	Петрус : « Хава , берйәр » дийди . Өе геленде , Иса ондан өңүрдип : « Симун , сен нәме диййәрсиң ? Ер йүзүндәки патышалар гүмрүк я салгыды кимден алярлар ? Өз огулларынданмы я кесекилерденми ? » дийди .
40017026	Петрус Оңа : « Кесекилерден » диенде , Иса оңа шейле дийди : « Онда , огуллар эркиндир .
40017027	Йөне олары бүдретмезлик үчин көле гит-де , чеңңек ташла . Оңа илкинҗи илен балыгы алып , агзыны ачсаң , бир теңңә гөзүң дүшер . Оны ал-да , Мениң үчинем , өзүң үчинем олара бер » .
40018001	Шол вагт шәгиртлер Исаның янына гелип : « Гөгүң Патышалыгында иң улы ким ? » дийдилер .
40018002	Иса-да бир чаганы чагырып , оны оларың ортасында дурузды-да , шейле дийди :
40018003	Сизе догрусыны айдярын , тоба эдип , чагалар ялы болмасаңыз , Гөгүң Патышалыгына асла гирип билмерсиңиз .
40018004	Ким өзүни шу чага ялы пес гөвүнли тутян болса , Гөгүң Патышалыгында иң улы шолдур .
40018005	Ким шунуң ялы бир чаганы Мениң адымдан кабул этсе , Мени кабул этдигидир .
40018006	Ким-де Маңа иман эден бу чагалардан бириниң гүнә этмегине себәп болса , бойнундан улы дегирмен дашы асылып , деңзиң дүйбүнде гарк болмак онуң үчин хас говы болар .
40018007	Ынсанларың гүнә этмегине себәп болан затлардан өтри , вай , бу дүнйәниң гүнүне ! Бейле затларың гелмеги зерурдыр , йөне буларың гелмегине себәп болян адамың гүнүне вай !
40018008	Элиң я аягың сениң гүнә этмегиңе себәп болса , оны кес-де , өзүңден ташла . Саңа чолак я агсак болуп яшайша гирмек , ики элли я ики аяклы болуп , эбеди ода зыңылмакдан говудыр .
40018009	Гөзүң сениң гүнә этмегиңе себәп болса , оны оюп чыкар-да ташла . Саңа еке гөзли болуп яшайша гирмек , ики гөзли болуп довзах одуна зыңылмакдан говудыр .
40018010	Бу көрпелерден бирини әсгермезлик этмекден гача дуруң , чүнки сизе айдярын , буларың Гөкдәки перишделери Мениң Гөкде болан Атамың элмыдам йүзүни гөрйәрлер .
40018011	Ынсан Оглы йитирим боланлары халас этмәге гелендир » .
40018012	Сиз нәме диййәрсиңиз ? Бир адамың йүз гойны болуп , оларың бири азашса , ол тогсан докузыны дагларда галдырып , азашаның гөзлегине чыкмазмы ?
40018013	Оны тапып биләйсе , сизе догрусыны айдярын , ол мунуң үчин азашмадык тогсан докузысына бегененден хем гаты бегенер .
40018014	Шейлеликде , бу көрпелерден бириниң хеләк болмагы Гөкдәки Атаңызың ислеги дәлдир » .
40018015	Доганың саңа гаршы гүнә этсе , бар-да , икичәк гүрлешип , айбыны оңа айт . Сениң сөзүңе гулак асса , бу доганыңы газандыгыңдыр .
40018016	Сөзүңе гулак асмаса , хер сөз ики я үч шаядың агзындан тассыкланар ялы , бир я ики адамы яныңа ал .
40018017	Олара-да гулак асмак ислемесе , онда йыгнага айт . Оңа-да гулак асмак ислемесе , гой , ол сениң үчин бир бутпараз я-да салгытчы болсун .
40018018	Сизе догрусыны айдярын , ер йүзүнде даңан задыңыз Гөкде-де даңылгы болар . Ер йүзүнде чөзен задыңыз Гөкде-де чөзүлги болар .
40018019	Ене сизе айдярын , эгер сизден ики адам дилеҗек хер бир зады хакда өзара ылалашса , Гөкдәки Атам дилеглери битирер .
40018020	Чүнки ики я үч адам Мениң адымдан хайсы ерде үйшүшсе , Мен-де шол ерде , оларың арасында боларын » .
40018021	Онсоң Петрус гелип , Иса шейле дийди : « Я Реб , доганым маңа гаршы нәче гезек гүнә этсе , мен оны багышлайын ? Еди гезекми ? »
40018022	Иса оңа шейле җогап берди : « Мен саңа еди гезек дәл , етмиш ёла еди гезек диййәрин .
40018023	Шонуң үчин Гөгүң Патышалыгы өз хызматкәрлери билен хаклашмак ислән бир патыша меңзейәр .
40018024	Ол хасаплашмага дуранда , оңа он мүң талант борчлы бирини янына гетирйәрлер .
40018025	Ол бергисини төләп билмәнинде , агасы онуң өзүниң , аялының , оглан-ушагының ве бүтин малларының сатылып , бергисиниң берилмегини буюряр .
40018026	Хызматкәр йүзин йыкылып , оңа ялбарып : „ Эй агам , сабыр эт ! Барыны төләйин " диййәр .
40018027	Агасының рехими инип , ол хызматкәри бошадяр , алгысыны гечйәр .
40018028	Яңкы хызматкәр дашарык чыканда , өзүне йүз динар борчлы болан бир ёлдашына саташяр . Оны тутуп : „ Бергиңи бер " дийип , бокурдагындан тутяр .
40018029	Ёлдашы онуң аягына йыкылып : „ Сабыр эт , бергими берейин " дийип оңа ялбаряр .
40018030	Ол этмейәр , гайтам , бергисини берйәнчә , оны зындана салдыряр .
40018031	Яңкы адамың ёлдашлары бу ваканы гөрүп , гаты гынанярлар , болан әхли зады барып , агаларына хабар берйәрлер .
40018032	Онсоң агасы оны чагырып диййәр : „ Эй , эрбет хызматкәр ! Маңа ялбараның үчин мен шол алгының барыны гечдим .
40018033	Мениң саңа рехим эдишим ялы , сен хем ёлдашыңа рехим этмели дәлмидиң ? "
40018034	Агасы газапланып , бергисини берйәнчә , оны гынаянларың элине берйәр .
40018035	Сизиң хем хер бириңиз өз доганының языкларыны йүрекден багышламаса , Мениң Гөкдәки Атам хем сизи шейле эдер » .
40019001	Иса бу сөзлери тамамланындан соң , Җелиледен чыкып , Яхуданың чәклерине , Иордан дерясының аңырсына гитди .
40019002	Улы мәреке Онуң ызына дүшди , Иса хем шол ерде олары сагалтды .
40019003	Фарисейлер гелдилер ве Оны сынап : « Хер бир себәп билен аялы айырмак догрумыдыр ? » дийип сорадылар .
40019004	Ол хем шейле җогап берди : « Яраданың олары башда эркек ве аял эдип ярадандыгыны , „ Шол себәпден хем эркек ата-энесини гоюп , аялы билен хөврүгер ве икиси бир тен болар " диенини сиз окамадыңызмы ?
40019005	
40019006	Шоңа гөрә , инди олар ики дәл-де , бир тен хасапланарлар . Худайың гошаныны бендеси айырмасын » .
40019007	Олар Иса шейле дийдилер : « Онда нәме үчин Муса аялы айранда , онуң талак хатыны бермеклиги табшырыпдыр ? »
40019008	Иса олара шейле җогап берди : « Доңйүрек адамлар боланыңыз үчин , Муса сизе аялыңызы айырмага ыгтыяр берди , йөне овал-башда бейле дәлди .
40019009	Мен сизе айдярын , ким аялыны зынадан башга себәп билен айрып , башга аяла өйленсе , зына эдйәндир . Әринден айрылан аяла өйленен хем зына эдйәндир » .
40019010	Шәгиртлер Оңа : « Эркек билен аял арасында ягдай шейле болса , онда өйленмезлик говудыр » дийишдилер .
40019011	Эмма Иса олара шейле дийди : « Хемме адамлар бу сөзи кабул эдип билмезлер , диңе өзлерине берленлер кабул эдип билерлер .
40019012	Чүнки догабитди агталар , адамлар тарапындан агта эдиленлер ве Гөгүң Патышалыгы угрунда өзлерини агта эденлер хем бардыр . Муны кабул эдип билен кабул этсин » .
40019013	Онсоң оларың үстүне элини гоюп дога этсин дийип , Исаның янына чагалары гетирдилер . Шәгиртлер чагалары гетиренлере кәедилер .
40019014	Эмма Иса : « Дегмәң , чагалар Мениң яныма гелсин , олары бөкдемәң , чүнки Гөгүң Патышалыгы шулар ялыларыңкыдыр » дийди .
40019015	Иса оларың үстүне элини гоянындан соң , ол ерден гитди .
40019016	Ине , бири Онуң янына гелип : « Эй , ягшы Мугаллым , эбеди яшайшым болар ялы , мен нәме ягшы зат этмели ? » дийди .
40019017	Иса шейле дийди : « Нәме үчин Маңа ягшы диййәрсиң ? Ягшы болан тәк Бири — Худай . Йөне эбеди яшайша говушмак ислейән болсаң , табшырыклары берҗай эт » .
40019018	Ол Исадан : « Хайсы табшырыклары ? » дийип сорады . Иса шейле җогап берди : « Адам өлдүрме , зына этме , огрулык этме , ялан гүвәлик берме ,
40019019	эне-атаңы сыла , гоңшыңы өзүң ялы сөй » .
40019020	Яш йигит : « Мен буларың хеммесини берҗай этдим , ене нәме кемим бар ? » дийип , Исадан сорады .
40019021	Иса оңа : « Кәмил болайын дийсең , гит , нәмәң бар болса , сат-да , гарыплара бер , Гөкде хазынаң болар , онсоң гел-де , Мениң ызыма дүш » дийди .
40019022	Яш йигит бу сөзи эшидип , тукат болуп гитди , чүнки онуң көп мал-мүлки барды .
40019023	Иса шәгиртлерине дийди : « Сизе догрусыны айдярын , барлы адам Гөгүң Патышалыгына четинлик билен гирер .
40019024	Сизе ене айдярын , бир дүйәниң иңңәниң гөзүнден гечмеги барлы адамың Худайың Патышалыгына гирмегинден аңсатдыр » .
40019025	Муны эшиденлеринде шәгиртлери : « Онда ким халас болуп билер ? » дийип , чакданаша геңиргенишдилер .
40019026	Иса олара середип : « Ынсанлар үчин бу мүмкин дәл , йөне Худай үчин әхли зат мүмкин » дийди .
40019027	Онсоң Петрус Оңа шейле дийди : « Ине , биз әхли задымызы ташлап , Сениң ызыңа дүшдүк , онда бизиң нәмәмиз болар ? »
40019028	Иса-да олара шейле дийди : « Сизе догрусыны айдярын , әхли задың тәзеленҗек вагты , Ынсан Оглы Өз шөхратлы тагтында отуранда Мениң ызыма дүшен сиз хем он ики тагтда отурып , Ысрайылың он ики тайпасының үстүнден хөкүм чыкарарсыңыз .
40019029	Мениң хатырам үчин өйлерини , доганларыны , уяларыны , атасыны , энесини , аялыны , оглан-ушагыны я ерлерини ташлан хер кес йүз эссе эдип алар , эбеди яшайшың мирасчысы болар .
40019030	Йөне көп илкинҗилер иң соңкулар , иң соңкулар хем илкинҗилер болар » .
40020001	Гөгүң Патышалыгы үзүмлигинде ишләр ялы , эртир ир билен ишчи тутмага гиден ер эеси ялыдыр .
40020002	Ол ишчилер билен гүнде бир динара разылашып , олары өз үзүмлигине ёллаяр .
40020003	Гүндиз сагат докузларда дашарык чыканда , базарда башгаларың бош дураныны гөрйәр .
40020004	Олара-да : „ Сиз хем үзүмлиге гидиң , хакыңыз нәме болса берерин " диййәр . Олар хем гидйәрлер .
40020005	Гүнортан ве гүндиз сагат үчлерде ене дашарык чыкяр-да , ене шейле эдйәр .
40020006	Гүндиз сагат бәшлерде дашарык чыканда , башга бош дуранлары гөрүп , олара : „ Нәме үчин гүнузын бу ерде бош дурсуңыз ? " диййәр .
40020007	Олар хем : „ Чүнки хич ким бизи тутмады " диййәрлер . Олара : „ Сиз-де үзүмлиге гидиң " диййәр .
40020008	Агшам дүшенде , үзүмлигиң эеси өз иш доландырянына шейле диййәр : „ Ишчилери чагыр-да , иң соңкулардан башлап , илкинҗилере ченли хакларыны төле " .
40020009	Шейлеликде , гүндиз сагат бәшлерде геленлериң хер бири бир динар аляр .
40020010	Илкинҗилер геленде көп аларыс өйдйәрлер , йөне оларың-да хер бири бир динар аляр .
40020011	Муны алан вагтлары олар ер эесине хүңүрдешип ,
40020012	„ Бу иң соңкулар диңе бир сагат ишледилер , сен болсаң олары гүнүң йүкүни , ыссысыны чекен бизиң билен дең этдиң " диййәрлер .
40020013	Ер эеси оларың бирине җогап берип , шейле диййәр : „ Эй дост ! Мен саңа адалатсызлык эдемок ; сен мениң билен бир динара разылашмадыңмы ?
40020014	Өз хакыңы ал-да гит . Мен бу иң соңка-да саңа береними бермек ислейәрин .
40020015	Өз малым билен исләними этмәге ыгтыярым ёкмы ? Я-да мениң сахылыгыма гөриплик эдйәрсиңми ? "
40020016	Шейлеликде , иң соңкулар илкинҗи , илкинҗилер хем иң соңкулар болар , чүнки чагырыланлар көп , сайлананлар аздыр » .
40020017	Иса Иерусалиме барярка , он ики шәгирди ёлда чете чекип , олара шейле дийди :
40020018	Ине , Иерусалиме барярыс . Ынсан Оглы баш руханылара , канунчылара табшырылар , олар хем Оны өлүме хөкүм эдерлер .
40020019	Оңа гүлсүнлер , гамчыласынлар , хача чүйлесинлер дийип , Оны башга миллетлере табшырарлар , йөне Ол үчүнҗи гүни дирелер » .
40020020	Онсоң Зебедей огулларының эҗеси өз огуллары билен Исаның янына гелип , ере йыкылды-да , Ондан бир зат диледи .
40020021	Иса хем оңа : « Нәме ислейәрсиң ? » дийди . Ол-да Иса : « Табшыр , Патышалыгыңда мениң бу ики оглумың бири Сениң сагыңда , бири хем солуңда отурсын » дийди .
40020022	Эмма Иса шейле җогап берди : « Сиз нәме дилейәниңизи билмейәрсиңиз . Сиз Мениң ичҗек кәсәмден ичип билерсиңизми ? Мениң чокундырылҗак чокунышым билен чокундырылып билермисиңиз ? » Олар-да Оңа : « Муны эдип билерис » дийдилер .
40020023	Иса олара шейле дийди : « Сиз Мениң ичҗек кәсәмден ичерсиңиз , Мениң чокундырылҗак чокунышым билен чокундырыларсыңыз . Йөне сизе Мениң сагымда я солумда отурмага ругсат бермек Мениң элимде дәл . Бу орунлары Атам кимлер үчин тайынлан болса , шолар үчиндир » .
40020024	Бейлеки он шәгирт муны эшидип , яңкы ики догана гахарландылар .
40020025	Эмма Иса олары янына чагырып , шейле дийди : « Сиз билйәрсиңиз , миллетлериң башлыклары олара агалык эдйәр , улулары-да олара ыгтыяр билен баштутанлык эдйәр .
40020026	Сизиң араңызда бейле болмасын . Араңызда ким улы болмак ислейән болса , бейлекилериң хызматкәри болсун .
40020027	Араңызда ким илкинҗи болмак ислейән болса , хеммәңизиң гулы болсун .
40020028	Ынсан Оглы-да Өзүне хызмат эдилмеги үчин дәл , эйсем , хызмат этмек үчин , көплериң угрунда җаныны төлег хөкмүнде бермек үчин гелди » .
40020029	Олар Эрихадан чыканларында , улы мәреке Исаның ызына дүшүп гитди .
40020030	Ёлуң кенарында отуран ики көр адам Исаның гечип баряныны эшиденлеринде : « Я Реб , эй Давут Оглы , бизе рехим эт ! » дийип гыгырышдылар .
40020031	Мәреке сеслерини чыкармасынлар дийип , олара кәеди , йөне олар : « Я Реб , эй Давут Оглы , бизе рехим эт ! » дийип , өңкүден хем гаты гыгырышдылар .
40020032	Иса аяк чекди-де , олары чагырып : « Сизиң үчин нәме этмегими ислейәрсиңиз ? » дийди .
40020033	Олар-да Оңа : « Я Реб , гөзүмиз ачылсын » дийдилер .
40020034	Исаның хайпы гелип , оларың гөзлерине элини дегирди велин , деррев гөзлери ачылды , онсоң Онуң ызына дүшүп гитдилер .
40021001	Олар Иерусалиме голайлап , Зейтун дагының этегиндәки Бейтфаҗа гелип етенлеринде , Иса ики шәгирде :
40021002	Өңүңиздәки оба барың , салым гечмәнкә , даңылгы дуран яны тайхарлы бир эшеги тапарсыңыз , олары чөзүң-де , Маңа гетириң .
40021003	Бири сизе бир зат дийсе : „ Булар Реббе герек , ынха , ызына иберер " дийиң » дийип , ёллады .
40021004	Бу-да пыгамбер аркалы айдылан шу сөзүң ерине етмеги үчинди :
40021005	« Сион гызына дийиң : Ине , сениң патышаң бир эшеге мүнүп , эшегиң баласы тайхара мүнүп , пес гөвүнлилик билен саңа гелйәр » .
40021006	Шәгиртлер хем гидип , Исаның табшырышы ялы этдилер .
40021007	Эшек билен тайхары гетирдилер-де , эгин-эшиклерини оларың үстүне атдылар , Иса-да тайхарың үстүне мүнди .
40021008	Мәрекәниң көпүси өз эгин-эшиклерини ёла язярды , кәси-де агачлардан шахалар кесип , ёла дүшейәрди .
40021009	Онуң өңүнден барян ве ызындан гелйән мәреке : « Давут Оглуна хосанна ! Реббиң адындан гелйән гутлы болсун , иң ёкарларда хосанна ! » дийип гыгырышярдылар .
40021010	Иса Иерусалиме гиренде , бүтин шәхер : « Бу ким ? » дийип титрейәрди .
40021011	Мәреке хем : « Бу Җелиләниң Насыра шәхеринден болан Иса пыгамбер » диййәрди .
40021012	Иса Худайың ыбадатханасына гирип , ичердәки сатыҗылары , алыҗылары дашарык ковды . Пул чалышянларың текҗелерини , кепдери сатянларың отургычларыны дүңдерди .
40021013	Олара шейле дийди : « „ Мениң өйүме дога өйи дийлер " дийип язылгыдыр , сиз муны гаракчыларың сүренине өвүрдиңиз » .
40021014	Ыбадатханада көрлер , агсаклар Онуң янына гелдилер , Ол хем олары сагалтды .
40021015	Баш руханылар билен канунчылар Онуң эден тәсинликлерини , ыбадатханада : « Давут Оглуна хосанна ! » дийип гыгырян чагалары гөренлеринде гахарландылар .
40021016	Оңа : « Буларың нәме диййәнини эшидйәрсиңми ? » дийдилер . Иса-да олара шейле дийди : « Хава , сиз : „ Яшаҗык балаларың , сүйт эмйәнлериң агзындан алкышлар алдың " диен сөзи асла окамадыңызмы ? »
40021017	Иса оларың янындан гитди , шәхерден чыкып хем Бейтания гелди , гиҗәни шол ерде гечирди .
40021018	Эртеси шәхере доланып гелйәркә аҗыкды .
40021019	Ёлуң гырасында бир инҗир агаҗыны гөрүп , онуң янына гелди , йөне ондан япраклардан башга хич зат тапмады . Иса агаҗа : « Мундан бейләк сенден асла иймиш өнмесин ! » дийди . Инҗир агаҗы болса шол пурсатың өзүнде гурады .
40021020	Шәгиртлер муны гөрүп : « Инҗир агаҗы шол пурсатың өзүнде нәхили гурады ? » дийшип хайран галдылар .
40021021	Иса шейле җогап берди : « Сизе догрусыны айдярын , иманыңыз болуп , шүбхе этмесеңиз , сиз диңе бу инҗир агаҗына эдилени этмек билен чәкленмән , эйсем , шу дага : „ Гөтерил-де , деңзе зыңыл " дийсеңиз-де , бу болар .
40021022	Иман эдип , дога билен хер нәме дилесеңиз , аларсыңыз » .
40021023	Иса ыбадатхана гелип , сапак берип дурка , баш руханылар , халкың яшулулары Онуң янына гелип : « Сен хайсы ыгтыяр билен бу затлары эдйәрсиң ? Саңа бу ыгтыяры ким берди ? » дийдилер .
40021024	Иса олара җогап берип дийди : « Мен-де сизден бир зат сораҗак , Маңа җогап берсеңиз , Мен хем сизе бу затлары хайсы ыгтыяр билен эдйәними айдайын .
40021025	Яхяның чокундырмасы ниреденди ? Гөкденми я ынсандан ? » Олар-да өзара пикир алшып дийдилер : « Биз : „ Гөкден " дийсек , Ол бизе : „ Онда , нәме үчин оңа иман гетирмедиңиз ? " диер .
40021026	„ Ынсандан " диймәге-де халкдан горкярыс , чүнки хеммелер Яхяны бир пыгамбер сайяр » .
40021027	Олар Иса шейле җогап бердилер : « Биз билмейәрис » . Иса-да олара шейле дийди : « Мен-де сизе бу затлары хайсы ыгтыяр билен эдйәними айтмаярын » .
40021028	Сиз нәме диййәрсиңиз ? Бир адамың ики оглы бар экен . Ол биринҗисине барып : „ Оглум , бу гүн гит-де , үзүмликде ишле " диййәр .
40021029	Ол хем җогап берип : „ Гитҗек дәл " диййәр . Йөне соң өкүнип гидйәр .
40021030	Яңкы адам икинҗисине барып шол сөзи айдяр ; ол : „ Боляр , ага " диййәр , йөне гитмейәр .
40021031	Буларың икисинден какасының ислегини ерине етирен хайсысы ? » Олар : « Биринҗиси » дийдилер . Иса олара дийди : « Сизе догрусыны айдярын , салгытчылардыр кемчинлер Худайың Патышалыгына сизден өң гирер .
40021032	Чүнки Яхя сизиң яныңыза догрулык ёлы билен гелди , сиз оңа ынанмадыңыз , йөне салгытчылар , кемчинлер оңа ынандылар . Сиз муны гөреңизден соң хем өкүнмедиңиз , оңа ынанмадыңыз » .
40021033	Ене бир тымсала гулак асың : Өй эеси болан бир адам бар экен . Ол үзүм агачларыны отурдып , дашына хаят айлаяр ве бир үзүм сыкылян чукур газяр , бир диң салып , үзүмлиги багбанлара экерине берйәр-де , узак ёла гидйәр .
40021034	Хасыл вагты голайланда , мивесини алмак үчин хызматкәрлерини багбанлара иберйәр .
40021035	Багбанлар онуң хызматкәрлерини тутуп , бирини енчйәрлер , бирини өлдүрйәрлер , бейлекисини-де дашлаярлар .
40021036	Үзүмлигиң эеси өңкүден көп хызматкәр иберйәр . Багбанлар олара-да өңкүлере эденлерини эдйәрлер .
40021037	Соңунда үзүмлигиң эеси : „ Оглумы сыларлар " дийип , өз оглуны иберйәр .
40021038	Багбанлар онуң оглуны гөренлеринде , бири-бирлерине : „ Мирасдар шу , гелиң , муны өлдүрелиң , мирас бизе галар " дийишйәрлер .
40021039	Оны тутуп , үзүмликден дашарык ташлап өлдүрйәрлер .
40021040	Инди үзүмлигиң эеси геленде бу багбанлара нәме эдер ? »
40021041	Олар Иса дийдилер : « Бу пис адамлары айылганч өлүме сезевар эдип , үзүмлиги мөвсүминде мивесини өзүне берҗек багбанлара экерине берер » .
40021042	Иса олара шейле дийди : « Сиз Мукаддес Язгыларда : „ Уссаларың рет эден дашы , бурчуң башы болды . Бу Реббиң эдениди , бизиң гөзүмизе бир тәсинлик " диен сөзи асла окамадыңызмы ?
40021043	Мунуң үчин сизе диййәрин , Худайың Патышалыгы сизден алнып , Онуң мивелерини өндүрҗек миллете берлер .
40021044	Бу дашың үстүне йыкылан бөлек-бөлек болар , ол бириниң үстүне гачса , оны мынҗырадар » .
40021045	Баш руханылардыр фарисейлер Онуң тымсалларыны эшиденлеринде , өзлери хакда гүррүң эдйәнини аңдылар .
40021046	Оны тутҗак болдулар , йөне халкдан горкдулар , чүнки халк Исаны пыгамбер сайярды .
40022001	Иса олара ене-де тымсаллар билен гүррүң берип , шейле дийди :
40022002	Гөгүң Патышалыгы өз оглы үчин гелин тоюны тутан патыша ялыдыр .
40022003	Ол тоя чагырыланлара хабар этмек үчин хызматкәрлерини иберйәр , йөне чагырыланлар гелмек ислемейәрлер .
40022004	Патыша ене башга хызматкәрлери иберип , олара шейле диййәр : „ Чагырыланлара айдың , ине , мен нахарымы тайярладым , өкүзлер , семиз маллар союлды , әхли зат тайяр , тоя гелсинлер " .
40022005	Эмма олар әхмиет бермейәрлер , бири өз экин мейданына , ене бири өз сөвдасының угруна чыкяр .
40022006	Бейлекилер-де онуң хызматкәрлерини тутуп , хорлаярлар , олары өлдүрйәрлер .
40022007	Шейлеликде , патыша газапланып , гошун ёллаяр-да , яңкы ганхорлары дерби-дагын эдйәр , шәхерлерини отлаяр .
40022008	Онсоң хызматкәрлерине диййәр : „ Той тайяр , йөне чагырыланлар муңа мынасып дәл экен .
40022009	Ёл чатрыкларына барың-да , кими тапсаңыз , тоя чагырың " .
40022010	Бу хызматкәрлер хем ёллара чыкып , яман диймән , ягшы диймән , тапанларының барыны үйшүрйәрлер , тойхана мыхмандан доляр .
40022011	Патыша мыхманлара серетҗек болуп ичерик гиренде , той гейимини геймедик бир адама гөзи дүшйәр .
40022012	Оңа диййәр : „ Эй дост , сен той гейимини геймән , бу ере нәхили гирдиң ? " Йөне ол сесини чыкармаяр .
40022013	Онсоң патыша хызматкәрлере диййәр : „ Эл-аягыны баглаң-да , оны дашарык , гараңкылыга ташлаң , ол ерде агы ве диш гыҗама болар " .
40022014	Чүнки чагырыланлар көп , сайлананлар аздыр » .
40022015	Онсоң фарисейлер гидип , Оны гепде тутмак барада маслахат гечирдилер .
40022016	Хиродесчилер билен өз шәгиртлерини Исаның янына иберип дийдилер : « Мугаллым ! Биз Сениң догручылдыгыңы , Худайың ёлуны хакыкат йүзүнден өвредйәндигиңи , хич киме яранҗак болмаяндыгыңы билйәрис , чүнки Сен адамларың дереҗесине бакмаярсың .
40022017	Инди бизе айт , Сен нәме диййәрсиң , кайсара салгыт төлемек догрумы я дәлми ? »
40022018	Иса оларың яман ниетлерини билип дийди : « Мени нәме үчин сынаярсыңыз , эй икийүзлүлер ?
40022019	Маңа салгыт пулуны гөркезиң » . Олар хем Оңа бир динар гетирдилер .
40022020	Иса олара : « Шу сурат билен язгы кимиңки ? » дийди .
40022021	Олар : « Кайсарыңкы » дийдилер . Шонда Иса олара : « Онда , кайсарыңкыны кайсара , Худайыңкыны Худая бериң » дийди .
40022022	Олар муны эшиденлеринде хайран галып , Онуң янындан гитдилер .
40022023	Өлүмден дирелме ёкдур диййән саддукейлер шол гүн Исаның янына гелип , Оңа сораг бердилер :
40022024	Мугаллым , Муса : „ Эгер бир адамың зүряды болман өлсе , доганы онуң аялыны алып , доганына несил етишдирмелидир " дийипдир .
40022025	Бизиң арамызда еди доган барды . Биринҗиси өйленди-де өлди . Зүряды болмансоң , аялыны доганына галдырды .
40022026	Икинҗиси , үчүнҗиси , тә единҗисине ченли шейле болды .
40022027	Оларың хеммесинден соң хем аял өлди .
40022028	Инди , өлүлер диреленде , бу аял ол еди доганың хайсысының аялы болар ? Чүнки хеммеси оны алыпды » .
40022029	Иса олара шейле җогап берди : « Сиз Мукаддес Язгылары , Худайың гудратыны билмән ялңышярсыңыз .
40022030	Өлүлер диреленлеринде өйленмән , әре чыкман , Худайың Гөкдәки перишделери ялы боларлар .
40022031	Өлүмден дирелмә геленимизде болса , сиз Худайың өзүңизе :
40022032	„ Мен Ыбрайымың Худайы , Ысхагың Худайы , Якубың Худайыдырын " диенини окамадыңызмы ? Ол өлүлериң дәл , дирилериң Худайыдыр » .
40022033	Мәреке муны эшидип , Онуң таглыматына хайран галды .
40022034	Фарисейлер Исаның саддукейлериң сесини чыкартманлыгыны эшиденлеринде , бир ере йыгнанышдылар .
40022035	Олардан бир канунчы Исаны сынамак үчин :
40022036	« Мугаллым , канунда иң улы табшырык нәме ? » дийип сорады .
40022037	Иса оңа шейле дийди : « „ Худайың Ребби бүтин йүрегиң , бүтин җаның , бүтин дүшүнҗәң билен сөй " .
40022038	Шу биринҗи ве иң улы табшырыкдыр .
40022039	Икинҗи хем шонуң ялы : „ Гоңшыңы өзүң ялы сөй " .
40022040	Бүтин канун ве пыгамберлер язгылары шу ики табшырыга баглыдыр » .
40022041	Фарисейлер йыгнанышып дуркалар , Иса олардан :
40022042	« Месих барада нәме пикир эдйәрсиңиз ? Ол кимиң Оглы ? » дийип сорады . Олар хем Иса : « Ол Давудың Оглы » дийдилер .
40022043	Иса олара шейле дийди : « Онда , нәме үчин Давут Рухдан ылхам алып , Оңа Реб дийип :
40022044	„ Реб мениң Реббиме дийди : Душманларыңы аякларың астында гойянчам , Мениң сагымда отур " диййәр ?
40022045	Эгер Давут Оңа Реб диййән болса , Ол нәхили Давудың оглы боляр ? »
40022046	Хич ким Иса җогап берип екеҗе сөз хем айдып билмеди , шол гүнден бейләк хич ким Ондан бир зат сорамага йүрек этмеди .
40023001	Онсоң Иса халка , Өз шәгиртлерине шейле гүррүң берди :
40023002	Канунчылар билен фарисейлер Мусаның орнунда отырлар .
40023003	Шонуң үчин оларың сизе айдянларының барыны ерине етириң , берҗай эдиң , йөне оларың эденлерини этмәң , чүнки айдып-да , өзлери эдйән дәлдирлер .
40023004	Олар агыр , гөтермеси кын йүклери баглап , адамларың гершине гойяндырлар , йөне өзлери бу йүклери гөтермек үчин бир бармакларыны хем гымылдатмак ислейән дәлдирлер .
40023005	Олар эдйән әхли затларыны гөз үчин эдйәндирлер . Дога гутуларыны гиңелдип , гейимлериниң пүрчүгини узалдяндырлар .
40023006	Зыяпатларда төри , синагогаларда баш күрсүлери ,
40023007	базар еринде салам алмагы , адамларың өзлерине „ мугаллым " диймегини сөййәндирлер .
40023008	Сиз өзүңизе „ мугаллым , мугаллым " дийдирмәң , чүнки сизиң Мугаллымыңыз бирдир , сизиң барыңыз догансыңыз .
40023009	Ер йүзүнде хич киме „ Ата " диймәң , чүнки сизиң Атаңыз бирдир , Ол Гөкдедир .
40023010	Өзүңизе „ Ёлбашчы " дийдирмәң , чүнки сизиң Ёлбашчыңыз бирдир , Ол Месихдир .
40023011	Улыңыз хеммәңизе хызматкәр болсун .
40023012	Чүнки өзүни бейгелден песелер , өзүни песелден бейгелер .
40023013	Вай гүнүңизе , эй , канунчылар ве фарисейлер , икийүзлүлер ! Чүнки сиз Гөгүң Патышалыгыны адамлара баглаярсыңыз , не өзүңиз гирйәрсиңиз , не-де гирҗеклере ёл берйәрсиңиз .
40023014	Вай гүнүңизе , эй , канунчылар ве фарисейлер , икийүзлүлер ! Чүнки сиз дул хатынларың өйлерини талап , гөз үчин узын-узын догалар окан болярсыңыз . Шонуң үчин сиз хас агыр җеза сезевар боларсыңыз .
40023015	Вай гүнүңизе , эй , канунчылар ве фарисейлер , икийүзлүлер ! Чүнки бирҗе адамы өз диниңизе гиризҗек болуп , деңизлере , дүзлере айланярсыңыз . Гиризениңизде болса , оны өзүңизден ики эссе довзах оглы эдйәрсиңиз .
40023016	„ Бириниң ыбадатханадан ант ичмеги мөхүм дәл , йөне ким ыбадатхананың гызылындан ант ичсе , өз антына даңылгы болар " диййән көр ёл гөркезиҗилер , вай гүнүңизе !
40023017	Эй , акмаклар ве көрлер ! Хайсысы улы , гызылмы я гызылы мукаддес эдйән ыбадатхана ?
40023018	Ене : „ Бириниң гурбанлык эдилйән ерден ант ичмеги мөхүм дәл , йөне ким онуң үстүндәки гурбандан ант ичсе , өз антына даңылгы болар " диййәрсиңиз .
40023019	Эй , акмаклар ве көрлер ! Хайсысы улы , гурбанмы я гурбаны мукаддес эдйән гурбанлык ери ?
40023020	Гурбанлык эдилйән ерден ант ичйән ондан хем онуң үстүндәки затларың хеммесинден ант ичйәндир .
40023021	Ыбадатханадан ант ичйән ондан ве онуң ичинде мекан тутан Худайдан ант ичйәндир .
40023022	Гөкден ант ичйән Худайың тагтындан ве онуң үстүнде Отурандан ант ичйәндир .
40023023	Вай гүнүңизе , эй , канунчылар ве фарисейлер , икийүзлүлер ! Чүнки сиз нарпыздан , анисден ве зиреден зекат берип , кануның ваҗыбрак ишлерини , адыллыгы , рехимдарлыгы , иманы ташладыңыз . Бу затлары этмели , бейлекилери-де ташламалы дәлдиңиз .
40023024	Эй чыбыны сүзүп айрып , дүйәни ювудян көр ёл гөркезиҗилер !
40023025	Вай гүнүңизе , эй , канунчылар ве фарисейлер , икийүзлүлер ! Чүнки сиз кәседир гап-чанагың дашыны арассалаярсыңыз , оларың ичи болса огурлык хем небисҗеңликден долы .
40023026	Эй , көр фарисей ! Кәседир гап-чанагың дашы-да арасса болар ялы , өңинчә ичини арассала .
40023027	Вай гүнүңизе , эй , канунчылар ве фарисейлер , икийүзлүлер ! Чүнки сиз агардылып , дашындан овадан гөрүнйән , йөне ичи өлүлериң сүңклери ве хер түйсли мурдарлыкдан долы мазарларсыңыз .
40023028	Сиз хем дашыңыздан адамлара догры адам ялы гөрүнйәрсиңиз , йөне ичиңиз икийүзлүликден , эрбетликден долы .
40023029	Вай гүнүңизе , эй , канунчылар ве фарисейлер , икийүзлүлер ! Чүнки сиз пыгамберлере мазарлар салып , догры адамларың ядыгәрликлерини безәп :
40023030	„ Биз аталарымызың гүнлеринде болан болсак , пыгамберлериң ганыны дөкмекде олара шәрик болмаздык " диййәрсиңиз .
40023031	Шейлелик билен , пыгамберлери өлдүренлериң огулларыдыгыңыза өзүңиз гүвә гечйәрсиңиз .
40023032	Онда , аталарыңызың башлан ишлерини тамамлаң !
40023033	Эй йыланлар ве алахөвренлер несли ! Довзах хөкүминден нәхили гачҗак ?
40023034	Шоңа гөрә , ине , Мен сизе пыгамберлер , акылдарлар ве канунчылар ёллаярын . Сиз оларың кәбирини өлдүрерсиңиз , хача чүйләрсиңиз , кәбирини-де синагогаларыңызда енҗерсиңиз , шәхерден-шәхере коваларсыңыз .
40023035	Шейлеликде , догры адам болан Хабылың ганындан тә ыбадатхана билен гурбанлык эдилйән ер арасында өлдүрениңиз Берекяның оглы Зекеряның ганына ченли , хер догры адамың ер йүзүнде дөкүлен ганына сиз җогапкәрсиңиз .
40023036	Сизе догрусыны айдярын , бу затларың әхлисине шу несил җогапкәрдир .
40023037	Эй , Иерусалим ! Пыгамберлери өлдүрйән , өзүне ёллананлары дашлаян Иерусалим ! Бир товугың җүйҗелерини ганатларының ашагына йыгнайшы ялы , Мен хем энчеме гезек сениң чагаларыңы йыгнаҗак болдум , эмма сиз ислемедиңиз .
40023038	Ине , өйүңиз сизе хараба болуп галяр .
40023039	Чүнки сизе айдярын , сиз „ Реббиң адындан гелен гутлы болсун " диене деңеч Мени гайтадан гөрмерсиңиз » .
40024001	Иса ыбадатханадан чыкып барярка , шәгиртлери янына гелип , Оңа ыбадатхананың җайларыны гөркезҗек болдулар .
40024002	Эмма Иса олара шейле җогап берди : « Бүтин бу затлары гөрйәрмисиңиз ? Сизе догрусыны айдярын , бу ерде даш үстүнде даш галмаз , хеммеси даргар » .
40024003	Иса Зейтун дагында отырка , шәгиртлери екеликде Онуң янына гелип , шейле дийдилер : « Бизе айт , бу затлар хачан болар ? Сениң гелмегиңиң ве ахырзаманың аламаты нәме болар ? »
40024004	Иса олара шейле җогап берди : « Әгә болуң , сизи алдаймасынлар .
40024005	Чүнки көплер : „ Мен Месих " дийип , Мениң адым билен гелерлер , көп адамлары алдарлар .
40024006	Уруш сеслерини , уруш туранлыгы барада хабарлар эшидерсиңиз . Әгә болуң , горкмаң , чүнки буларың бары болмалыдыр , йөне энтек дүнйәниң соңы дәлдир :
40024007	Чүнки миллет-миллете , патышалык-патышалыга гаршы чыкар . Айры-айры ерлерде ачлыклар болар , Ер титрәр .
40024008	Эмма булар бургуларың башлангыҗыдыр .
40024009	Онсоң сизи гайга басдырарлар , өлдүрерлер , Мениң адым үчин хемме миллетлер сизи йигренер .
40024010	Шонда көплер имандан дәнип , бири-бирлерине хайынлык эдер , бири-бирлерини йигренерлер .
40024011	Бирентек ялан пыгамберлер дөрәп , көплери аздырарлар .
40024012	Шер ишлериң артанлыгы зерарлы , көплериң сөйгүси совар .
40024013	Эмма соңа ченли чыдан халас болар .
40024014	Патышалык барадакы бу Хош Хабар хемме миллетлере гүвәлик хөкмүнде дүнйәниң әхли еринде вагыз эдилер , ахырзамана шонда гелер .
40024015	Шейлелик билен , Даниел пыгамбер тарапындан агзалан вейранчылык гетирйән йигренҗиниң мукаддес ерде дураныны гөрениңизде ( окыҗы дүшүнсин ) ,
40024016	Яхудадакылар даглара гачсын .
40024017	Өйүң үчегиндәки — өйүнден бир зат алмак үчин ашак инмесин .
40024018	Экин мейданындакы — донуны алмак үчин ызына өврүлмесин .
40024019	Ол гүнлерде гөврели , чага эмдирйән аялларың гүнүне вай !
40024020	Гача-гачлыгыңыз гыш я Сабат гүни болмасын дийип дога эдиң .
40024021	Чүнки шонда улы мушакгат болар , бейле мушакгат дүнйәниң башындан тә шу вагта ченли боланам дәлдир , болмазам .
40024022	Ол гүнлер гысгалдылмадык болсады , онда , хич ким халас болмазды , йөне сайлананларың хатырасына ол гүнлер гысгалдылар .
40024023	Шонда бири сизе : „ Ине , Месих шу ерде " я-да „ Ине , ол ерде " дийсе ынанмаң .
40024024	Чүнки ялан месихлер , ялан пыгамберлер дөрәп , мүмкин болдугыча , сайлананлары-да аздырҗак болуп , улы аламатлар , гудратлар гөркезерлер .
40024025	Ине , Мен сизе өңүнден айтдым .
40024026	Шейлеликде , сизе : „ Ине , Месих чөлде " дийселер-де чыкмаң , „ Ине , ички отагларда " дийселер-де ынанмаң .
40024027	Чүнки йылдырым нәхили гүндогардан туруп , гүнбатарда хем гөрүнйән болса , Ынсан Оглуның гелши хем шейле болар .
40024028	Маслык ниреде болса , гарагушлар шол ере үйшүшйәндир .
40024029	Ол гүнлериң мушакгатының ызысүре Гүн гаралар , Ай ышыгыны бермез , йылдызлар Гөкден гачып , Гөк гудратлары титрәр .
40024030	Онсоң Гөкде Ынсан Оглуның аламаты гөрнер , шонда ер йүзүниң бүтин тайпалары перят эдер , Ынсан Оглуның Гөкдәки булутларда гудрат хем улы шөхрат билен гелйәнини гөрер .
40024031	Ол Өз перишделерини белент сурнай сеси билен ёллар . Олар-да Онуң сайлананларыны дөрт тарапдан , Гөгүң бир уҗундан ол уҗуна ченли йыгнарлар .
40024032	Инҗир агаҗындан сапак алың : онуң шахалары юмшап , япрак чыкаран махалы томсуң голайдыгыны билйәрсиңиз .
40024033	Шонуң ялы-да , бу затлары гөрениңизде , Ынсан Оглуның голайдыгыны , гапының агзындадыгыны билиң .
40024034	Мен сизе догрусыны айдярын , бу затлар болянча , бу несил дүнйәден өтмез .
40024035	Гөк хем ер өтер , йөне Мениң сөзлерим асла өтмез .
40024036	Эмма ол гүни хем ол сагады хич ким , Гөкдәки перишделер-де билйән дәлдир , диңе Ата билйәндир .
40024037	Нухуң гүнлери нәхили болан болса , Ынсан Оглуның гелши-де шейле болар .
40024038	Чүнки адамлар Нухуң гәмә мүнен гүнүне ченли , тупандан өңки гүнлерде ийип , ичип , өйленип , әре чыкярдылар .
40024039	Тупан туруп , хеммесини әкидйәнчә , олар хич зады билмейәрдилер . Ынсан Оглуның гелши хем шейле болар .
40024040	Шонда экин мейданында ики адам болар , бири алнар , бири гойлар .
40024041	Дегирмен башында галла үвейән ики аял болар , бири алнар , бири гойлар .
40024042	Оя болуң , чүнки сиз Реббиңизиң хайсы гүн гелҗегини билмейәрсиңиз .
40024043	Эмма муны билиң : өй эеси огрының хайсы сагатда гелҗегини билседи , оя боларды , өйүни талатмазды .
40024044	Мунуң үчин , сиз хем тайяр болуң , чүнки Ынсан Оглы сизиң осламаян сагадыңызда гелер .
40024045	Хызматкәрлере вагтлы-вагтында нахар пайларыны берсин дийип , агасының оларың үстүнден гоян садык хем акыллы хызматкәри ким ?
40024046	Агасы геленде , шейле эдип йөренини гөрҗек хызматкәри нәхили багтлыдыр !
40024047	Сизе догрусыны айдярын , агасы бүтин мал-мүлкүни шоңа ынанар .
40024048	Бу ярамаз хызматкәр өз ичинден : „ Агам гич гелер " дийип ,
40024049	ёлдашларыны урмага , серхошлар билен ийип-ичмәге башласа ,
40024050	ол хызматкәриң агасы онуң осламаян гүнүнде , билмейән сагадында гелип ,
40024051	оны ики бөлүп , пайыны икийүзлүлериңки билен дең эдер . Ол ерде агы ве диш гыҗама болар » .
40025001	Шонда Гөгүң Патышалыгы чыраларыны алып , гиеви гаршыламага чыкан он гыз ялы болар .
40025002	Оларың бәшиси акылсыз , бәшиси-де акыллы экен .
40025003	Акылсызлар чыраларыны алярлар , йөне янларына яг алмаярлар .
40025004	Акыллылар чыралары билен бирликде гапларда яг әкидйәрлер .
40025005	Гиев гиҗә галанда , хеммеси иркилип уклаярлар .
40025006	Ярыгиҗе : „ Ине , гиев гелйәр , гаршыламага чыкың ! " диен батлы сес эшидилйәр .
40025007	Шонда яңкы гызларың хеммеси туруп , чыраларыны тайярлаярлар .
40025008	Акылсызлар акыллылара : „ Бизе ягыңыздан бираз бериң , чыраларымыз сөнүп баряр " диййәрлер .
40025009	Эмма акыллылар җогап берип : „ Бизе-де , сизе-де етмезлик эдәймесин , говусы , сатыҗылара барың-да , өзүңиз үчин алайың " диййәрлер .
40025010	Олар яг сатын алмага гиденлеринде , гиев гелйәр , тайяр болуп дуранлар онуң билен тойхана гирйәрлер велин , гапы япыляр .
40025011	Бейлеки гызлар хем соң гелип : „ Ага ! Ага ! Гапыны ач " диййәрлер .
40025012	Эмма ол җогап берип : „ Сизе догрусыны айдярын , мен сизи танамок " диййәр .
40025013	Шейлелик билен , оя болуң , чүнки сиз Ынсан Оглуның не гелҗек гүнүни , не-де сагадыны билйәрсиңиз » .
40025014	Гөгүң Патышалыгы узак ёла чыкмакчы болуп , хызматкәрлерини янына чагырып , мал-мүлкүни олара табшыран адам ялыдыр .
40025015	Бу адам хер хайсының башарныгына лайык : бирине — бәш , бирине — ики , бирине — бир талант берип , деррев ёла дүшйәр .
40025016	Бәш талант алан гидип , бу пул билен сөвда этмәге гиришйәр , ене бәш талант газаняр .
40025017	Ики талант алан-да шонуң ялы , ене ики талант газаняр .
40025018	Бир талант алан болса барып , топрагы газяр-да , агасының пулуны гизлейәр .
40025019	Көп вагтдан соң бу хызматкәрлериң агасы гелип , олардан хасабат сораяр .
40025020	Бәш талант алан гелип , ене бәш талант гетирип : „ Эй ага ! Сен маңа бәш талант берипдиң , ине , мен ене бәш талант газандым " диййәр .
40025021	Агасы оңа : „ Берекелла , ягшы , садык хызматкәр ! Сен аз затда садык болдуң , мен саңа көп затлары ынанарын , агаң шатлыгына шәрик бол " диййәр .
40025022	Ики талант алан хем гелип : „ Эй ага ! Сен маңа ики талант берипдиң , ине , мен ене ики талант газандым " диййәр .
40025023	Агасы оңа : „ Берекелла , ягшы ве садык хызматкәр ! Сен аз затда садык болдуң , мен сени көп затлара белләрин , агаң шатлыгына шәрик бол " диййәр .
40025024	Бир талант алан хем гелип : „ Эй ага , мен сениң гаты адамдыгыңы билйәрдим . Сен экмедик ериңден орярсың , сепмедик ериңден йыгярсың .
40025025	Шонуң үчин горкдум , гидип , талантыңы топракда гизледим , ине , пулуңы ал ! " диййәр .
40025026	Эмма агасы оңа шейле диййәр : „ Эрбет хем ялта хызматкәр ! Сен мениң экмедик еримден оряндыгымы , сепмедик еримден йыгяндыгымы билйәрмидиң ?
40025027	Онда , пулумы пул ишледйәнлере бермелидиң , мен-де гелип , оны пейдасы билен алардым .
40025028	Инди бир таланты ондан алың-да , он талантла бериң .
40025029	Чүнки кимде бар болса , оңа берлер , ондакы бол болар , кимде ёк болса , онуң элиндәки хем алнар .
40025030	Пейдасыз хызматкәри дашарык гараңкылыга ташлаң . Ол ерде агы ве диш гыҗама болар " » .
40025031	Ынсан Оглы өз шөхраты ичинде әхли перишделер билен гелип , шөхратлы тагтында отурар .
40025032	Әхли миллетлер Онуң өңүне йыгнанар , чопаның гоюнлары гечилерден сайлайшы ялы , Ол хем олары бири-биринден сайлар .
40025033	Гоюнлары сагында , гечилери хем солунда гояр .
40025034	Онсоң Патыша сагындакылара диер : „ Эй , Атамың гутланлары ! Гелиң , дүнйә гурлалы бери сизиң үчин тайярланан патышалыгы мирас алың .
40025035	Чүнки ачдым — иймәге зат бердиңиз , тешнедим — сув бердиңиз , ятдым — мыхман алдыңыз ,
40025036	ялаңачдым — гейиндирдиңиз , сыркавдым — идетдиңиз , зындандадым — гөрмәге гелдиңиз " .
40025037	Шонда догры адамлар Оңа җогап берип диерлер : „ Я Реб , биз Сени хачан ач гөрүп , нахарладык я хачан тешне гөрүп , сув бердик ?
40025038	Хачан Сени ят гөрүп , мыхман алдык я ялаңач гөрүп гейиндирдик ?
40025039	Хачан Сени сыркав я-да зынданда гөрүп , яныңа гелдик ? "
40025040	Патыша җогап берип олара диер : „ Сизе догрусыны айдярын , Мениң бу иң кичи доганларымдан бирине эдениңизи Маңа эденсиңиз " .
40025041	Онсоң солундакылара шейле диер : „ Эй , лагнатлылар , Мениң янымдан айрылың , иблис билен онуң перишделерине тайярланан эбеди ода гидиң .
40025042	Чүнки ачдым — иймәге зат бермедиңиз , тешнедим — сув бермедиңиз ,
40025043	ятдым — мыхман алмадыңыз , ялаңачдым — гейиндирмедиңиз , сыркавдым ве зындандадым — яныма гелмедиңиз " .
40025044	Шонда олар шейле җогап берерлер : „ Я Реб , биз Сени хачан ач , тешне , ят , ялаңач , сыркав я зынданда гөрүп-де , Саңа хызмат этмедик ? "
40025045	Шонда олара шейле җогап берер : „ Сизе догрусыны айдярын , бу иң кичилерден бирине этмедигиңизи , Маңа эден дәлсиңиз " .
40025046	Булар эбеди җеза , догры адамлар болса эбеди яшайша гидерлер » .
40026001	Бу сөзлерден соң Иса шәгиртлерине шейле дийди :
40026002	« Ене ики гүнден Песах байрамыдыгыны билйәрсиңиз . Ынсан Оглы хача чүйленмәге табшырылар » .
40026003	Шол вагт баш руханылар билен халкың яшулулары Каяфа атлы баш руханының ховлусына йыгнанып ,
40026004	Исаны хиле билен тутуп өлдүрмек үчин маслахат гечирдилер .
40026005	Олар : « Байрам гүнлеринде дәл , халк галмагал турзаймасын » дийишдилер .
40026006	Иса Бейтанияда хейвере кеселли Симуның өйүндекә ,
40026007	бир аял ичинде гаты гыммат атыр ыслы яг болан ак мермер гап билен Исаның янына гелип , Ол сачак башында отырка , ягы Онуң депесинден гуйды .
40026008	Шәгиртлер муны гөренлеринде гахарланып : « Бейле исрип этмек нәмә герек ?
40026009	Бу ягы көп пула сатып , гарыплара берип-де боларды » дийишдилер .
40026010	Иса муны билип , олара шейле дийди : « Нәме үчин аялы ынҗадярсыңыз ? Ол Маңа ягшылык этди .
40026011	Чүнки гарыплар хемише сизиң яныңызда , йөне Мен хемише сизиң яныңызда болмарын .
40026012	Ол бу ягы Мениң бедениме гуймак билен , Мени җайланмага тайяр этди .
40026013	Сизе догрусыны айдярын , шу Хош Хабар дүнйәниң ниресинде вагыз эдилсе , бу аялың эдени-де оны ятламак үчин айдылар » .
40026014	Онсоң Онкилерден Иуда Искариот атлы бири баш руханыларың янына барып ,
40026015	олара : « Эгер мен Оны сизе табшырсам , маңа нәме берерсиңиз ? » дийди . Олар хем Иуда отуз бөлек күмүш чекип бердилер .
40026016	Ол шондан бейләк Исаны табшырмак үчин аматлы пурсат пейләп гезди .
40026017	Петир байрамының илкинҗи гүни шәгиртлер Исаның янына гелип : « Песах нахарыны иймегиң үчин , ниреде тайярлык гөрмегимизи ислейәрсиң ? » дийдилер .
40026018	Ол шейле дийди : « Шәхере гидиң-де , пыланының янына барып : „ Мугаллым : вагтым голай , Песахы шәгиртлерим билен билеликде сениң өйүңде гечирҗек " диййәр дийиң » .
40026019	Шәгиртлер хем Исаның өзлерине буйрушы ялы эдип , Песахы тайярладылар .
40026020	Агшам дүшенде , Иса он ики шәгирди билен билеликде сачак башында отурды .
40026021	Олар нахарланып отыркалар , Иса : « Сизе догрусыны айдярын , сизден бири Маңа хайынлык эдер » дийди .
40026022	Олар гаты тукатланып , ызлы-ызына Оңа : « Я Реб , мен-ә дәлдирин ? » диймәге башладылар .
40026023	Ол хем шейле җогап берди : « Элини Мениң билен биле табага батыран Маңа хайынлык эдер .
40026024	Ынсан Оглы Өзи хакда язылышы ялы баряр , йөне Ынсан Оглуна хайынлык эдениң гүнүне вай ! Ол адам энеден догулмадык болса , онуң үчин хас оңат боларды » .
40026025	Оңа хайынлык эден Иуда : « Мугаллым , мен-ә дәлдирин ? » дийди . Иса хем оңа : « Сениң айдышың ялыдыр » дийди .
40026026	Олар нахарланып отыркалар , Иса чөрек алып , шүкүр этди-де , оны дөвүп шәгиртлере берди ве : « Алың , ийиң , бу Мениң тенимдир » дийди .
40026027	Онсоң кәсәни алды , шүкүр эденинден соң , олара берип , шейле дийди : « Шундан хеммәңиз ичиң .
40026028	Чүнки бу Мениң ганым , гүнәлериң багышланмагы үчин көп адамларың хатырасына дөкүлен тәзе әхтиң ганыдыр .
40026029	Сизе диййәрин , Атамың Патышалыгында сизиң билен биле тәзесини ичҗек гүнүме ченли үзүм ширесини гайтадан ичмерин » .
40026030	Олар бир өвгүли айдым айдып боланларындан соң , Зейтун дагына чыкдылар .
40026031	Онсоң Иса олара шейле дийди : « Бу гиҗе сизиң хеммәңиз Менден йүз дөндерерсиңиз , чүнки : „ Чопаны урарын , сүрүдәки гоюнлар дагар " дийип язылгыдыр .
40026032	Эмма Мен өлүмден диреленимден соң , сизден өң Җелилә барарын » .
40026033	Петрус Оңа җогап берип : « Хеммелер Сенден йүз дөндерсе-де , мен асла дөндермерин » дийди .
40026034	Иса оңа : « Саңа догрусыны айдярын , шу гиҗе хораз гыгырмазындан өң , сен Мени үч гезек инкәр эдерсиң » дийди .
40026035	Петрус Оңа : « Мен Сениң билен өлмели болсам-да , Сени асла инкәр этмерин » дийди . Шәгиртлериң хеммеси-де шейле дийдилер .
40026036	Онсоң Иса шәгиртлери билен Гетсемани диен ере гитди . Ол олара : « Мен хол ере барып , дога эдип болянчам , шу ерде отурың » дийди .
40026037	Петрус билен Зебедейиң ики оглуны янына алды-да , тукатланып , гайгыланмага башлады .
40026038	Онсоң олара : « Мениң җаным өлер ялы тукат , бу ерде галып , Мениң билен биле оя болуң » дийди .
40026039	Бираз өңе гидип , йүзин ятды-да : « Эй Атам ! Мүмкин болса , бу кәсәни Менден гечир ; йөне Мениң ислейшим ялы дәл , Сениң ислейшиң ялы болсун » дийип дога этди .
40026040	Иса шәгиртлериң янына гелсе , олар уклап ятан экен . Ол Петруса шейле дийди : « Мениң билен биле бир сагат-да оя болуп билмедиңизми ?
40026041	Сынага дүшмез ялы оя болуң , дога эдиң . Рух ислегли , йөне тен эҗиздир » .
40026042	Иса икинҗи гезек гидип : « Эй Атам , Мен ичмесем , бу кәсәниң гечмеги мүмкин дәл болса , онда , Сениң ислегиң болсун » дийип дога этди .
40026043	Ене геленде , шәгиртлери уклап ятан экен , чүнки оларың гөзлери юмлуп гелйәрди .
40026044	Иса олары галдырып , ене гитди , ене шол өңки сөзлер билен үчүнҗи гезек дога этди .
40026045	Онсоң шәгиртлериң янына гелип , олара дийди : « Сиз энтек-де уклап ятырмысыңыз ? Дынҗыңызы алярмысыңыз ? Ине , сагат голайлады , Ынсан Оглы гүнәкәрлериң элине берилйәр .
40026046	Туруң , гиделиң , ине , Маңа хайынлык эден голайлады » .
40026047	Ол энтек гепләп дурка , ине , Онкилериң бири болан Иуда , онуң билен билеликде баш руханылар ве халкың яшулулары тарапындан гылычлы , таяклы бир улы мәреке гелди .
40026048	Оңа хайынлык эден Иуда олара : « Мен кими өпсем , Шолдур , Шоны тутуң » дийип , аламат берипди .
40026049	Ол деррев Исаның янына барып : « Салам , Мугаллым ! » дийип , Оны өпди .
40026050	Иса хем оңа : « Нәме үчин гелдиң , достум ! » дийди . Онсоң олар Иса голай гелип , эл уруп , Оны тутдулар .
40026051	Ине , Исаның янындакылардан бири элини узадып , гылыҗыны сырды-да , баш руханының хызматкәрини уруп , гулагыны кесди .
40026052	Шонда Иса оңа шейле дийди : « Гылыҗыңы гынына сал , чүнки гылыч чекенлериң хеммеси гылыч биленем өлдүрилер .
40026053	Я Мен он ики легиондан көп перишдәни деррев иберсин дийип , Атама йүз тутуп билмез өйдйәрсиңми ?
40026054	Онда , бу шейле болмалыдыр диен Мукаддес Язгылар нәхили ерине етер ? »
40026055	Шол сагат Иса мәрекә йүзленип , шейле дийди : « Бир талаңчының гаршысына чыкян ялы , Мени тутмак үчин гылыч хем таяк билен гелдиңизми ? Хер гүн ыбадатханада отурып , сапак беренимде , Мени тутмандыңыз .
40026056	Йөне буларың хеммеси пыгамберлериң язгыларының ерине етмеги үчин болды » . Шонда шәгиртлериң хеммеси Оны ташлап гачдылар .
40026057	Исаны тутанлар Оны баш руханы Каяфаның янына гетирдилер , канунчылар билен яшулулар-да шол ере йыгнаныпдылар .
40026058	Петрус болса баш руханының ховлусына ченли гара гөрнүмден Исаның ызына дүшүп гитди . Ичерик гирди-де , ишиң соңуны гөрҗек болуп , хызматкәрлер билен биле отурды .
40026059	Баш руханылар ве бүтин меҗлис Иса өлүм җезасыны берҗек болуп , Оңа гаршы ялан шаятлар агтардылар .
40026060	Көп яланчы шаятлар гелди , йөне онда-да тапып билмедилер . Ахырсоңы ики яланчы шаят гелип ,
40026061	шейле дийди : « Бу Адам : „ Мен Худайың ыбадатханасыны йыкып , оны үч гүнүң ичинде салып билерин " дийди » .
40026062	Баш руханы ёкарык галып : « Сен асла җогап берҗек дәлми ? Бу адамларың Сениң гаршыңа берйән гүвәлиги нәме ? » дийди .
40026063	Эмма Иса дымды . Баш руханы Оңа : « Саңа дири Худайдан касам эдйәрин , бизе айт , Худайың Оглы Месих Сенми ? » дийди .
40026064	Иса оңа : « Сениң айдышың ялыдыр , йөне сизе диййәрин , мундан соң Ынсан Оглуның гудратлы Худайың сагында отураныны , Гөгүң булутлары билен гелйәнини гөрерсиңиз » дийди .
40026065	Шонда баш руханы өз эгин-эшигини йыртып : « Ол Худая дил етирди , бизе башга шаят нәмә герек ? Ине , Онуң Худая дил етиренини өзүңиз эшитдиңиз .
40026066	Нәме диййәрсиңиз ? » дийди . Олар хем җогап берип : « Ол өлүме мынасып » дийдилер .
40026067	Онсоң Исаның йүзүне түйкүрдилер , Оны юмрукладылар , кәбирлери Оңа :
40026068	« Эй , Месих , бизе велилик эт , Сени уран ким ? » дийип , Оны шапбатладылар .
40026069	Петрус болса дашарда ховлуда отырды . Бир кениз онуң янына гелип : « Сен-де җелилели Иса билен биледиң » дийди .
40026070	Эмма ол хеммәниң янында инкәр эдип : « Мен сениң нәме диййәниңи билмейәрин » дийди .
40026071	Дервезә тарап барярка , башга бир кениз оны гөрүп , ол ерде дуранлара : « Бу адам хем Насыралы Иса билен биледи » дийди .
40026072	Петрус ене-де инкәр эдип : « Мен ол Адамы танамаярын » дийип ант ичди .
40026073	Аз салымдан соң , ол ерде дуранлар гелип , Петруса : « Догрудан хем , сен-де олардан , чүнки геплейшиң муны билдирип дур » дийдилер .
40026074	Шонда Петрус : « Мен ол Адамы танамаярын » дийип , ант ичип , авы яламага дурды . Эдил шол вагт хораз гыгырды .
40026075	Петрус Исаның : « Хораз гыгырмазындан өң , сен Мени үч гезек инкәр эдерсиң » диен сөзүни ятлады-да , дашарык чыкып , мөңңүрип аглады .
40027001	Эртир ирден әхли баш руханылардыр халкың яшулулары Иса өлүм җезасыны бермек үчин маслахат гечирдилер .
40027002	Оны баглап , элтип , хәким Понтиус Пилатуса табшырдылар .
40027003	Онсоң Оңа хайынлык эден Иуда Исаның хөкүм эдиленини гөрүп өкүнди , отуз бөлек күмши ызына — баш руханылара , яшулулара гетирип ,
40027004	« Мен языксыз гана хайынлык эдип гүнә этдим » дийди . Олар-да : « Бу бизе нәме , өзүң билйәрсиң » дийдилер .
40027005	Иуда күмүшлери ыбадатхана зыңды-да , чыкып гитди , барып хем , өзүни дардан асды .
40027006	Баш руханылар болса күмүшлери алып : « Хун боланы үчин , булары ыбадатхананың хазынасында гоймак болмаз » дийдилер .
40027007	Шейлеликде , маслахат гечирип , ятлара гонамчылык этмек үчин , ол пул билен күйзегәриң ерини сатын алдылар .
40027008	Шонуң үчин ол ере шу гүне ченли « Ган ери » дийилйәр .
40027009	Шонда Еремия пыгамбер аркалы айдылан бу сөз ерине етди :
40027010	« Ысрайыл огулларының ол Баха Кесилене кесен бахасыны , ягны отуз бөлек күмши алып , Худайың маңа буйрушы ялы , күйзегәриң ери үчин бердилер » .
40027011	Иса хәкимиң өңүнде дурды . Хәким Ондан : « Сен ехудыларың патышасымы ? » дийип сорады . Иса хем : « Сениң айдышың ялыдыр » дийди .
40027012	Йөне баш руханылар , яшулулар Оны айыпланларында , хич бир җогап бермеди .
40027013	Онсоң Пилатус Оңа : « Саңа гаршы , гөр , нәче гүвәлик берилйәр , эшитмейәрсиңми ? » дийди .
40027014	Иса онуң екеҗе сөзүне хем җогап бермеди . Хәким муңа гаты гең галды .
40027015	Песах байрамында халкың дилән бир туссагыны бошатмагы хәким адат эдинипди .
40027016	Шол вагтлар Бараббас атлы бир белли туссаг барды .
40027017	Шейлеликде , халк йыгнанышанда Пилатус олара : « Сизиң үчин кими бошатмагымы ислейәрсиңиз ? Бараббасымы я-да Месих дийилйән Исаны ? » дийди .
40027018	Чүнки ол Исаны гөрипчиликден табшырандыкларыны билйәрди .
40027019	Пилатус хөкүм күрсүсинде отырка , аялы оңа : « Ол догры Адам билен сениң ишиң болмасын , чүнки мен шу гүн дүйшүмде Ол зерарлы көп эзъетлер чекдим » дийип , хабар ёллапды .
40027020	Баш руханылар , яшулулар Бараббасың бошадылмагыны ве Исаның өлдүрилмегини ислесинлер дийип , халкы ырдылар .
40027021	Хәким олара йүзленип : « Сиз бу икисинден хайсының бошадылмагыны ислейәрсиңиз ? » дийди . Олар хем : « Бараббасы » дийдилер .
40027022	Пилатус олара : « Онда , мен Месих дийилйән Исаны нәме эдейин ? » дийди . Оларың хеммеси : « Ол хача чүйленсин ! » дийдилер .
40027023	Хәким : « Ол нәме яман иш этди ? » дийди . Эмма олар : « Ол хача чүйленсин ! » дийип , хас бетер гыгырышдылар .
40027024	Пилатус геп пейда бермән , гайтам , галмагалың барха артяндыгыны гөрүп , сув алды-да , мәрекәниң өңүнде элини ювуп : « Бу догры Адамың ганының дөкүлмегинде мен языксыз , галаныны өзүңиз билйәрсиңиз » дийди .
40027025	Хемме халайык хем җогап берип : « Онуң ганына биз , бизиң чагаларымыз җогапкәр ! » дийдилер .
40027026	Шонда Пилатус Бараббасы бошатды , Исаны болса гамчыладып , хача чүйлемәге берди .
40027027	Онсоң хәкимиң эсгерлери Исаны хөкүмет көшгүне әкитдилер-де , бүтин гошун бөлүмини Онуң дашына үйшүрдилер .
40027028	Эгин-эшигини чыкарып , эгнине гырмызы дон гейдирдилер .
40027029	Тикенден тәч өрүп , башына гейдирдилер-де , саг элине бир гамыш бердилер . Өңүнде дыза чөкүп : « Салам , эй ехудылар патышасы » дийип , Оны масгараладылар .
40027030	Онуң үстүне түйкүрдилер , гамшы алып , башына урдулар .
40027031	Оны масгараланларындан соң , гырмызы доны эгнинден чыкардылар-да , Өз эгин-эшигини гейдирип , хача чүйлемәге алып гитдилер .
40027032	Дашарык чыканларында , Симун атлы киренели бир адама саташдылар . Олар бу адамы Исаның хачыны гөтермәге меҗбур этдилер .
40027033	Голгата , ягны « Келлечанак » диен ере геленлеринде ,
40027034	Оңа ичирҗек болуп , өт гатылан шерап бердилер , йөне Иса даданындан соң , оны ичмек ислемеди .
40027035	Оны хача чүйләнлеринден соң , биҗе атышып эгин-эшигини өзара пайлашдылар .
40027036	Онсоң ол ерде отурып , Оңа гаравуллык этдилер .
40027037	Депесинде болса : « БУ ЕХУДЫЛАРЫҢ ПАТЫШАСЫ ИСАДЫР » диен этмиш язгысыны гойдулар .
40027038	Онуң билен биле ики гаракчы хача чүйленди . Оларың бири Исаның саг тарапында , бири-де чеп тарапындады .
40027039	Гечип барянлар башларыны яйкап , Иса сөгүп :
40027040	« Ыбадатхананы йыкып-да , үч гүнде салҗак Сен Өзүңи халас эт ! Худайың Оглы болсаң , хачдан ашак ин ! » дийишйәрдилер .
40027041	Шунуң ялы , баш руханылар-да канунчылар ве яшулулар билен Оны масгаралап , шейле дийишйәрдилер :
40027042	Өзгелери халас этди , йөне Өзүни халас эдип билмейәр . Ол Ысрайылың Патышасы болса , гой , хәзир хачдан ашак инсин , биз-де Оңа иман эдели .
40027043	Худая сыгынярды . Худай Оны халаян болса , гой , хәзир Оны халас этсин , чүнки Ол : „ Мен Худайың Оглудырын " диййәрди » .
40027044	Онуң билен биле хача чүйленен гаракчылар-да Оңа эдил шонуң ялы сөгйәрдилер .
40027045	Гүнортандан башлап , өйлән сагат үче ченли бүтин юрда гараңкы дүшди .
40027046	Өйлән сагат үчлерде Иса гаты сес билен гыгырып : « Эли , Эли , лама сабактани » , ягны : « Худайым , Худайым , нәме үчин Мени терк этдиң ? » дийди .
40027047	Ол ерде дуранларың кәбири муны эшиденлеринде : « Бу Адам Ылясы чагыряр » дийишдилер .
40027048	Оларың бири деррев ылгап , бир губканы алды-да , оны сиркеден долдурып , ичирҗек болуп Иса узатды .
40027049	Бейлекилер-де : « Дуруң , гөрелиң , Ыляс Оны халас этмәге гелйәрми ? » дийишдилер .
40027050	Иса ене гаты сес билен гыгырып җан берди .
40027051	Ине , ыбадатхананың тутусы ёкардан ашаклыгына йыртылып , икә бөлүнди , ер титрәп , дашлар ярылды .
40027052	Мазарлар ачылып , ука гиден энчеме мукаддеслериң җеседи дирелди .
40027053	Олар мазарлардан чыкып , Исаның дирелмегинден соң , мукаддес шәхере барып , көплере гөрүндилер .
40027054	Йүзбашы ве онуң билен биле Иса гаравуллык эдип дуранлар болса ер титремегини , болан бейлеки затлары гөренлеринде : « Догрудан-да , бу Худайың Оглы экен » дийшип , гаты горкдулар .
40027055	Иса хызмат эдип , Җелиледен Онуң ызына дүшүп гелен бир топар аяллар-да ол ердедилер ве узакдан середишип дурдулар .
40027056	Магдалалы Меръем , Якупдыр Юсубың эҗеси Меръем ве Зебедей огулларының эҗеси оларың арасындады .
40027057	Агшам боланда , Юсуп атлы ариматиялы бир бай адам гелди , онуң өзи-де Исаның шәгиртлеринденди .
40027058	Ол Пилатусың янына барып , Исаның җеседини диледи . Шонда Пилатус җеседиң оңа берилмегини буюрды .
40027059	Юсуп-да мейиди алып , Оны тәмиз кепене долап ,
40027060	гаяның ичинде газан тәзе мазарында җайлады , мазарың агзына болса бир улы дашы тогалады-да , гитди .
40027061	Магдалалы Меръем билен бейлеки Меръем хем шол ерде мазарың гаршысында отырдылар .
40027062	Эртеси , ягны Тайярлык гүнүнден соңракы гүн баш руханылар ве фарисейлер Пилатусың янына йыгнанышып ,
40027063	шейле дийдилер : « Җенап , ол алдавчының энтек дирикә : „ Мен үч гүнден соң дирелерин " диени бизиң ядымызда .
40027064	Шонуң үчин , мазарың үчүнҗи гүне ченли сакланмагыны буюр , шәгиртлери гиҗе гелип , җеседи огурлап , халка болса : „ Ол дирелди " дийәймесинлер . Бу соңкы ялан өңкүден эрбет болар » .
40027065	Пилатус олара : « Сизиң гаравулларыңыз бар , гидиң-де , мазары билшиңиз ялы сакладың » дийди .
40027066	Олар хем барып , дашы мөхүрледилер-де , гаравул гоюп , мазары саклатдылар .
40028001	Сабат гүни геченден соң , хепдәниң илкинҗи гүни даң билен магдалалы Меръем ве бейлеки Меръем мазары гөрмәге гитдилер .
40028002	Ине , бирден ер гүйчли титреди , чүнки Реббиң бир перишдеси Гөкден инди ве гелип , дашы бир чете тогалады-да , онуң үстүнде отурды .
40028003	Онуң гөрнүши йылдырым кимин , эгинбашы гар ялы акды .
40028004	Гаравуллар горкуларындан яңа сандырашып , өли кимин ере йыкылдылар .
40028005	Перишде аяллара шейле дийди : « Горкмаң , чүнки мен сизиң хача чүйленен Исаны гөзлейәндигиңизи билйәрин .
40028006	Ол бу ерде дәл , айдышы ялы , дирелди . Гелиң , Реббиң ятан ерини гөрүң .
40028007	Тиз гидип шәгиртлерине : „ Иса дирелипдир , ине , сизден өң Җелилә баряр . Оны ол ерде гөрерсиңиз " дийиң . Ине , мен сизе айтдым » .
40028008	Аяллар горкы хем шатлык билен тиз мазарың янындан айрылып , хабары Исаның шәгиртлерине билдирмек үчин ылгашдылар .
40028009	Онуң шәгиртлерине хабар берҗек болуп баряркалар , Иса олара саташып : « Салам ! » дийди . Олар хем якына гелип , Онуң аягына япышдылар , Оңа сежде этдилер .
40028010	Онсоң Иса олара : « Горкмаң , барың , доганларыма айдың , Җелилә гитсинлер . Мени шол ерде гөрерлер » дийди .
40028011	Олар баряркалар , гаравулларың бирнәчеси шәхере барып , болан әхли затлары баш руханылара хабар бердилер .
40028012	Олар-да яшулулар билен йыгнанышып маслахат гечиренлеринден соң , эсгерлере көп пул берип ,
40028013	шейле дийдилер : « Халка : „ Шәгиртлери гиҗе гелип , биз ятыркак , Онуң җеседини огурлапдырлар " дийиң .
40028014	Бу сөз хәкимиң гулагына барып етсе , биз оны ынандырып , сизи үнҗүден дындарарыс » .
40028015	Гаравуллар пулы алып , өзлерине буйрулышы ялы этдилер . Бу гүррүң ехудыларың арасында шу гүне ченли довам эдип гелйәр .
40028016	Шунлук билен , он бир шәгирт Җелилә — Исаның айдан дагына гитди .
40028017	Исаны гөрүп , Оңа сежде этдилер , йөне оларың кәбири шүбхеленди .
40028018	Иса хем янларына гелип , олара шейле дийди : « Әхли ыгтыяр ерде-Гөкде Маңа берилди .
40028019	Шонуң үчин , гидиң-де , бүтин миллетлери шәгирт эдиң , олары Ата , Огул ве Мукаддес Рухуң ады билен чокундырың .
40028020	Сизе табшыран әхли затларымы берҗай этмеги олара өвредиң . Мен дүнйәниң соңуна ченли сизиң билен боларын . Омын » .
41001001	Бу Худайың Оглы Иса Месих хакдакы Хош Хабарың башлангыҗыдыр .
41001002	Пыгамберлериң китабында шейле язылгы : « Ине , Мен Өз хабарчымы Сениң өңүңден иберйәрин . Ол Сениң ёлуңы тайярлар » .
41001003	« Чөлде гыгыряның сеси : Реббиң ёлуны тайярлаң , Онуң ёдаларыны догрулаң диййәр » .
41001004	Шейлеликде , Яхя пейда болды . Ол чөлде чокундырярды , гүнәлериң өтүлмеги үчин тоба эдип чокундырылмагы вагыз эдйәрди .
41001005	Бүтин Яхуда юрды , иерусалимлилериң бары онуң янына чозушярдылар . Олар гүнәлерини боюн алярды , Яхя хем олары Иордан дерясында чокундырярды .
41001006	Яхяның дүе йүңүнден гейими , билинде гайышдан гушагы барды ве чекиртге билен ябаны бал иерди .
41001007	Ол вагыз эдип : « Менден соң менден хас гүйчли Бири гелер . Мен эгилип , Онуң чарыгының багыны чөзмәге-де мынасып дәлдирин .
41001008	Мен сизи сув билен чокундырдым , эмма Ол сизи Мукаддес Рух билен чокундырар » диййәрди .
41001009	Шол гүнлерде Иса Җелиләниң Насыра шәхеринден гелди , Яхя Оны Иордан дерясында чокундырды .
41001010	Иса сувдан чыкып гелйәркә , Гөгүң ярылып ачыланыны , Рухуң кепдери кимин Өз үстүне инип гелйәнини гөрди .
41001011	Гөкден : « Сен Мениң сөйгүли Оглумсың , Мен Сенден көп разыдырын » диен оваз гелди .
41001012	Рух Исаны деррев чөле ёллады .
41001013	Ол кырк гүнләп чөлде болды ; шейтан Оны сынады . Иса вагшы хайванларың арасында болды , перишделер Оңа хызмат этдилер .
41001014	Яхя тутуландан соң , Иса Худайың Патышалыгы барадакы хош хабары вагыз эдип , Җелилә гелди .
41001015	Ол : « Вагт долды , Худайың Патышалыгы голайлады . Тоба эдиң , Хош Хабара ынаның ! » диййәрди .
41001016	Иса Җелиле көлүниң кенарындан гечип барярка , Симун билен онуң доганы Андреясың көле торларыны зыңып дуранларыны гөрди . Булар балыкчыдылар .
41001017	Иса олара : « Мениң ызыма дүшүң , Мен сизи ынсан тутян балыкчылар эдейин » дийди .
41001018	Олар-да деррев торларыны ташлап , Онуң ызына дүшдүлер .
41001019	Бираз йөрәнлеринден соң , Иса Зебедейиң огуллары Якуп билен онуң доганы Яхяны гөрди . Олар гайыгың ичинде торларыны беҗерип отырдылар .
41001020	Иса деррев олары чагырды . Олар-да какалары Зебедейи өз гүнлүкчилери билен гайыкда галдырып , Исаның ызына дүшдүлер .
41001021	Капернаума гелдилер . Сабат гүни Иса синагога барып , сапак бермәге дурды .
41001022	Онуң таглыматына хайран галдылар . Чүнки Иса олара канунчылар кимин дәл-де , эрк-ыгтыярлы бири ялы болуп сапак берйәрди .
41001023	Шол вагт оларың синагогасында арваха саташан бир адам барды . Ол :
41001024	« Бизиң билен Сениң нәме ишиң бар , эй , Насыралы Иса ? Бизи хеләк этмәге гелдиңми ? Мен Сениң кимдигиңи билйәрин , Сен Худайың Мукаддесисиң » дийип гыгырды .
41001025	Иса арваха кәйәп : « Сем бол-да , ондан чык ! » дийди .
41001026	Арвах хем ол адамы сандыратды-да , багырып , ондан чыкды .
41001027	Хеммелер геңиргенишип , бири-бирлерине : « Бу нәме болдугы ? Бу тәзе таглымат нәме ? Ол ал-арвахлара-да ыгтыяр билен буйрук берйәр , олар-да айданына гулак асярлар ! » дийишдилер .
41001028	Шейлеликде , Иса хакдакы гүррүңлер тиз Җелиләниң бүтин этрабына яйрады .
41001029	Синагогадан чыкан батларына , Якуп ве Яхя билен билеликде Симун ве Андреясың өйүне гитдилер .
41001030	Симуның гайыненеси гыззырма тутуп ятырды . Муны деррев Иса айтдылар .
41001031	Ол-да сыркавың янына барды , оны элинден тутуп галдырды . Аялың гыззырмасы айрылып , олара хызмат этмәге дурды .
41001032	Гүн яшып , агшам дүшенде , әхли сыркавлары , арвах-җын уран адамлары Онуң янына гетирдилер .
41001033	Бүтин шәхер халкы гапының агзына йыгнанышыпды .
41001034	Иса дүрли сыркавчылыклара ёлуган энчеме адамы сагалтды , энчеме җыны ковуп чыкарды . Ол җынлары геплетмейәрди , чүнки олар Онуң кимдигини билйәрдилер .
41001035	Эртир ирден , шапак энтек гызарманка , Иса туруп , дашарык чыкды , бир чола ере барып , дога этмәге дурды .
41001036	Симун билен янындакылар Оны гөзлемәге гитдилер .
41001037	Оны тапанларында : « Хер кес Сени гөзләп йөр » дийдилер .
41001038	Иса олара : « Башга ере , голайдакы шәхерлере гиделиң , Мен ол ерлерде-де вагыз этҗек , чүнки шонуң үчин гелдим » дийди .
41001039	Шейлеликде , синагогаларында вагыз эдип , җынлары ковуп , бүтин Җелиләни гезди .
41001040	Исаның янына хейвере кеселли бир адам гелди , дыза чөкүп : « Эгер ислесең , мени тәмиз эдип билерсиң » дийип , Оңа ялбарды .
41001041	Исаның йүреги авады , элини узатды-да : « Ислейәрин , тәмиз бол ! » дийип , оңа элини дегирди .
41001042	Хейвере кесели ондан деррев айрылып , ол адам тәмиз болды .
41001043	Иса оңа берк табшырык берип , оны деррев уградып :
41001044	« Серет , хич киме айтма , йөне бар , өзүңи рухана гөркез-де , хеммелере гүвәлик болар ялы , тәмизлигиң үчин Мусаның табшыран гурбанларыны багыш эт » дийди .
41001045	Эмма ол адам чыкды , көп гүррүң берип , болан затлары яйратмага башлады . Шонуң үчин , Иса , артыкмач , хич бир шәхере ач-ачан гирип билмән , дашарда , чола ерлерде болярды . Халк хем хер тарапдан Онуң янына чозярды .
41002001	Бир нәче гүн соң ене Капернаума геленде , Исаның өйдедиги эшидилди .
41002002	Үйшүшен адамлар шейле бир көпди велин , гапының агзында-да ер ёкды . Иса олара Худайың сөзүни айдып дурды .
41002003	Шонда Онуң янына дөрт адам тарапындан гөтерилип гетирилен бир ысмазы алып гелдилер .
41002004	Мәреке зерарлы Исаның янына якынлашып билмән , Онуң дуран җайының үчегини ачып , ысмазы дүшеги билен дешикден ашак дүшүрдилер .
41002005	Иса оларың иманыны гөрүп , ысмаза : « Оглум , сениң гүнәлериң өтүлди » дийди .
41002006	Ол ерде отуран канунчыларың кәбири болса :
41002007	« Бу Адам нәме үчин бейле геплейәр ? Ол Худая дил етирйәр ! Гүнәлери ялңыз Худайдан башга ким өтүп билҗек ? » дийип , ичлерини геплетдилер .
41002008	Иса деррев бейле ойланяндыкларыны рухунда сызып , олара шейле дийди : « Нәме ичиңизи бейле гепледйәрсиңиз ?
41002009	Ысмаза хайсыны айтмак аңсат : „ Гүнәлериң өтүлди " диймекми я-да „ Тур , дүшегиңи ал-да йөре " диймек ?
41002010	Эмма сиз Ынсан Оглуның ер йүзүнде гүнәлери өтмәге ыгтыярының барлыгыны билер ялы . . . » дийди-де , ысмаз болан адама :
41002011	« Саңа диййәрин : тур , дүшегиңи ал-да , өйүңе гит » дийди .
41002012	Ол хем ёкарык турды-да , деррев дүшегини алып , хеммелериң гөзүниң алнында чыкып гитди . Бары хайран галышып , Худайы шөхратландырып : « Биз бейле зады асла гөрмәндик » дийишдилер .
41002013	Иса чыкып , ене көлүң якасына гитди . Бүтин халайык Онуң янына гелди , Ол хем олара сапак берди .
41002014	Ол гечип барярка , гүмрүкханада отуран Алфайың оглы Левини гөрүп оңа : « Мениң ызыма дүш ! » дийди . Ол хем туруп , Онуң ызына дүшди .
41002015	Ол Левиниң өйүнде сачак башында отырка , Иса ве Онуң шәгиртлери билен бирликде бирентек салгытчылар ве гүнәкәрлер-де отырдылар . Чүнки Онуң ызына дүшүп гиденлериң саны көпди .
41002016	Фарисейлер ве канунчылар Исаның гүнәкәрдир салгытчылар билен биле нахар ийип отураныны гөренлеринде , шәгиртлеринден : « Ол нәме үчин салгытчылар ве гүнәкәрлер билен биле ийип-ичйәр ? » дийип сорадылар .
41002017	Иса муны эшиденинде олара : « Тебип саглара дәл-де , сыркавлара герекдир . Мен догры адамлары дәл , гүнәкәрлери тоба чагырмага гелдим » дийди .
41002018	Яхяның шәгиртлериниң ве фарисейлериң агызлары оразака , кәбир адамлар гелип , Оңа : « Нәме үчин Яхяның шәгиртлери , фарисейлериң шәгиртлери ораза тутярлар-да , Сениң шәгиртлериң ораза тутмаярлар ? » дийдилер .
41002019	Иса олара шу гайтаргыны берди : « Гиев янларында барка , тойдакылар ораза тутуп билерми ? Гиев янларындака , ораза тутуп билмезлер .
41002020	Эмма гиевиң олардан алынҗак гүнлери гелер , шонда , шол гүн олар ораза тутарлар .
41002021	Хич ким көне эшиге тәзе матадан яма салмаз . Ёгса , тәзе яма көне эшикден гопуп , йыртык хас хем эрбет болар .
41002022	Хич ким-де тәзе шерабы көне мешиклере гуймаз . Ёгса , шерап мешиклери ярып дөкүлер , мешиклер-де заяланар . Тәзе шерап тәзе мешиклере гуюляндыр » .
41002023	Бир Сабат гүни Иса бугдайлыгың арасындан гечип барярды . Онуң шәгиртлери ёлда баряркалар , бугдай башларыны ёлмага башладылар .
41002024	Фарисейлер Иса : « Серет , нәме үчин Сабат гүни этмесиз зады эдйәрлер ? » дийдилер .
41002025	Иса олара шейле гайтаргы берди : « Сиз өзи ве янындакылар ач хем мәтәч галанларында , Давудың нәме эденини асла окамадыңызмы ?
41002026	Ол баш руханы Абиятарың заманында Худайың өйүне барды , Худая хөдүрленен , руханылардан башга хич кимиң иймели дәл чөреклерини алып ийди , янындакылара хем берди » .
41002027	Ене олара : « Адам Сабат гүни үчин дәл , эйсем , Сабат гүни адам үчин дөредилди .
41002028	Шонуң үчин , Ынсан Оглы Сабат гүнүниң-де Реббидир » дийди .
41003001	Иса ене синагога барды . Ол ерде эли гурап инчелен бир адам барды .
41003002	Кәбирлери Исаны айыплаҗак болуп , « Сабат гүни шыпа эдермикә ? » дийип аңтаярдылар .
41003003	Иса эли гурап инчелен адама : « Орта чык ! » дийди .
41003004	Онсоң олардан сорады : « Сабат гүни хайсысы догры , ягшылык этмекми я яманлык этмек ? Җан халас этмекми я өлдүрмек ? » Олардан сес чыкмады .
41003005	Иса төверегиндәкилере гахар билен бакып , оларың доңйүрекдигине гынанып , яңкы адама : « Элиңи узат ! » дийди . Ол хем элини узатды , эли сагалды .
41003006	Фарисейлер дашарык чыкып , Оны нәхили хеләк этмек барада Хиродесиң тарапдарлары билен маслахат гечирдилер .
41003007	Иса шәгиртлери билен биле көлүң якасына гитди . Җелиледен бир улы мәреке хем Онуң ызына дүшүп барярды .
41003008	Онуң эден әхли ишлерини эшидип , Яхудадан , Иерусалимден , Идумеядан , Иордан дерясының аңырсындан , Сур ве Сайда төвереклеринден-де улы мәреке янына чозушды .
41003009	Иса мәрекәниң ичинде гысылмазлык үчин , Өз шәгиртлерине бир гайыгы тайярлап гоймагы буюрды .
41003010	Бир топарларыны сагалданы үчин хемме сыркавлар Оңа эллерини дегирҗек болуп , янына итеклешип гелйәрдилер .
41003011	Ал-арвахлар Оны гөренлеринде , Өңүнде ере йыкылып : « Сен Худайың Оглусың ! » дийип гыгырярдылар .
41003012	Эмма Ол Өзүниң кимдигини мәлим этмезлиги олара берк табшырды .
41003013	Онсоң Иса дага чыкып , Өз ислән адамларыны янына чагырды , олар-да Онуң янына бардылар .
41003014	Ол Өзи билен биле болар ялы он ики адамы белледи . Онуң вагыз этмәге иберен , сыркавлары сагалдып , җынлары ковмага ыгтыяр берен бу он ики адамы шулардыр :
41003015	
41003016	
41003017	Петрус лакамыны берени Симун , Бени-Регош , ягны « Гөк гүррүлдисиниң Огуллары » лакамыны берени Зебедейиң оглы Якуп билен онуң доганы Яхя , Андреас , Филипус , Бартоломеус , Матта , Томас , Алфеусың оглы Якуп , Таддеус , ватанчы Симун ве Иса хайынлык эден Иуда Искариот .
41003018	
41003019	
41003020	Онсоң бир өе бардылар . Ене шейле улы мәреке йыгнанды велин , Иса билен шәгиртлериниң нахар иймәге-де эли етмеди .
41003021	Исаның якынлары муны эшидип , Оны алып гайтмага бардылар . Чүнки Оңа үйтгәпдир диййәрдилер .
41003022	Иерусалимден гелен канунчылар болса : « Оны Беелзебул эеләпдир , Ол җынлары җынларың ханы аркалы ковуп чыкаряр » дийишйәрдилер .
41003023	Шонуң үчин Иса халкы янына чагырып , олара тымсал билен шейле дийди : « Шейтан шейтаны нәхили ковуп чыкарсын ?
41003024	Бир патышалыгың ичинде бөлүнишик болса , ол патышалык берк дуруп билмез .
41003025	Бир өйүң ичинде бөлүнишик болса , ол өй берк дуруп билмез .
41003026	Шейтан өз-өзүне гаршы чыкып бөлүнсе , берк дуруп билмез , онуң соңуның гелдигидир .
41003027	Хич ким бир гүйчли адамың өйүне гирип , малыны талап билмез ; өңүрти оны багламалы болар , онсоң өйүни талар .
41003028	Сизе догрусыны айдярын , ынсанларың хемме гүнәлери , хер бир зада дил етирмелери багышланар .
41003029	Эмма Мукаддес Руха дил етирене асла багышланма ёкдур . Ол эбеди хөкүме сезевар болар » .
41003030	Иса муны : « Ол арвахлы » диенлери үчин айтды .
41003031	Онсоң Онуң эҗеси билен доганлары гелди . Дашарда дуруп , янына адам иберип , Оны чагырдылар .
41003032	Мәреке Исаның дашыны алып отырды . Оңа : « Эҗең билен доганларың , уяларың дашарда Сени сораярлар » дийдилер .
41003033	Иса олара җогап берип : « Мениң эҗем , доганларым ким ? » дийди .
41003034	Онсоң дашыны алып отуранлара середип , шейле дийди : « Ине , Мениң эҗем , Мениң доганларым !
41003035	Худайың ислегини ким берҗай этсе , шол Мениң доганым , уям ве эҗемдир » .
41004001	Иса ене-де көлүң якасында халка сапак бермәге башлады . Дашына үйшүшен мәреке шейле улуды велин , Ол көлдәки бир гайыга мүнүп отурды . Бүтин мәреке болса көлүң якасында , гуры ерде дурды .
41004002	Олара тымсаллар билен көп затлар өвретди .
41004003	Олара өвредип отырка , шейле дийди : « Гулак асың ! Ине , бир дайхан экин экмәге гидйәр .
41004004	Экип йөркә , тохумларың бирнәчеси ёлуң кенарына дүшйәр . Гушлар хем гелип , оны иййәрлер .
41004005	Бирнәчеси топрагы аз , дашлык ере дүшүп , тиз гөгерип чыкяр , чүнки топрак чуң дәл экен .
41004006	Йөне олар Гүн галанда , көклериниң ёклугы зерарлы , янып , гурап гидйәр .
41004007	Бирнәче тохумлар тикенлериң арасына дүшйәр . Тикенлер өсүп , олары басяр . Шейлеликде , олар хасыл бермейәр .
41004008	Бирнәчеси болса говы ере дүшйәр . Өсүп , көпелип , кәбири отуз , кәбири алтмыш , кәбири хем йүз эссе хасыл берйәр » .
41004009	Иса онсоң олара : « Гулагы барлар эшитсин ! » дийди .
41004010	Ол еке галанда , Онкилер билен дашындакылар Ондан бу тымсалларың манысыны сорадылар .
41004011	Иса олара шейле дийди : « Худайың Патышалыгының сыры сизе берилди , йөне дашардакылара хемме зат тымсаллар билен айдыляр .
41004012	Бу болса гөзлейәнлер гөзлери билен середип гөрмесинлер , эшидйәнлер гулаклары билен эшидип дүшүнмесинлер дийлип эдилйәр . Бейле болмаса , Худая тарап өврүлип багышланарлар » .
41004013	Иса олара шейле дийди : « Сиз бу тымсала дүшүнмейәрсиңизми ? Онда бүтин тымсаллара нәхили дүшүнҗек ?
41004014	Дайханың экйәни Худайың сөзүдир .
41004015	Сөзүң экилен еринде , ёлуң кенарындакылар сөзи эшиден , йөне йүреклерине экилен бу сөзи тиз шейтана алдыран адамлардыр .
41004016	Шонуң ялы-да , дашлык ере экиленлер сөзи эшидип , оны деррев шатлык билен гаршылан адамлардыр .
41004017	Эмма оларда көк ёкдур , чыдамсыздырлар . Бу сөз үчин мушакгат я-да ызарлама боланда , деррев йүз дөндерерлер .
41004018	Тикенлер арасына дүшен бейлекилер болса , сөзи эшиден адамлардыр .
41004019	Эмма дүнйәниң гайгылары , байлыгың алдавчылыгы , башга хөвеслер ара гирип , сөзи богяр , ол хасылсыз боляр .
41004020	Говы топрага экилен болса , сөзи эшидип , кабул эден , кәбири отуз , кәбири алтмыш , кәбири хем йүз эссе хасыл беренлердир » .
41004021	Иса олара шейле дийди : « Чыра галла өлчегиниң я чарпаяның ашагында гоймак үчин гетирилйәрми ? Чыраданың үстүнде гоймак үчин дәлми ?
41004022	Гизлин болуп-да , белли болмаҗак зат ёкдур , яшырын болуп-да , үсти ачылмаҗак зат ёкдур .
41004023	Гулагы барлар эшитсин ! »
41004024	Иса олара ене шейле дийди : « Эшидйәнлериңизе үнс бериң . Хайсы өлчег билен өлчесеңиз , сизе-де шол өлчег билен өлчелер . Сиз — үнс берйәнлер хатда көпрәк хем аларсыңыз .
41004025	Чүнки кимде бар болса , оңа берлер , кимде ёк болса , элиндәки хем ондан алнар » .
41004026	Онсоң Иса шейле дийди : « Худайың Патышалыгы ере тохум сепйән адам ялыдыр .
41004027	Гиҗе-гүндиз ятар , турар ; тохум битер , өсер . Ол мунуң нәхили боляныны билмез .
41004028	Топрак өз-өзүнден хасыл берер . Өңүрти балдагы , соңра башы , соңра-да башдакы долы дәнелери берер .
41004029	Хасыл бишенде , яңкы адам деррев орагы ише салар . Чүнки орак вагты гелендир » .
41004030	Олара ене-де шейле дийди : « Худайың Патышалыгыны нәмә меңзедели я оны хайсы тымсал билен дүшүндирели ?
41004031	Худайың Патышалыгы горчица тохумы ялыдыр . Ер йүзүнде топрага экилйән әхли тохумларың иң майдасы болан бу тохум экиленден соң өсүп , әхли өсүмликлерден белент боляр . Шейле улы шахалар чыкаряр велин , гөгүң гушлары көлегесинде хөвүртгеләп билйәрлер » .
41004032	
41004033	Иса сөзи олара эшидип билҗек мөчберлеринде шунуң ялы көп тымсаллар билен айдарды .
41004034	Олара тымсалсыз хич зат айтмаярды , йөне еке галанларында , Өз шәгиртлерине әхли зады дүшүндирерди .
41004035	Шол гүн , агшам боланда шәгиртлерине : « Бейлеки кенара гечелиң » дийди .
41004036	Мәрекәни уградып , Оны шол отурышына гайык билен алып гитдилер . Янында бейлеки гайыклар-да барды .
41004037	Бир гүйчли ел туруп , толкунлар гайыга шейле урды велин , гайык эййәм сувдан долуп уграды .
41004038	Ол болса гайыгың арткы тарапында бир яссыгы яссанып , уклап ятырды . Шәгиртлер Оны оярып : « Мугаллым , хеләкленип барярыс ! Сениң первайыңа-да дәлми ? » дийдилер .
41004039	Иса туруп , еле кәйәп , көле : « Сем бол , дек отур ! » дийди . Шейлеликде , ел ятып , ими-салалык болды .
41004040	Иса шәгиртлере : « Нәме үчин горкярсыңыз ? Нәме үчин иманыңыз ёк ? » дийди .
41004041	Олар гаты горкушып , бири-бирлерине : « Бу ким ? Ел-де , көл-де Онуң сөзүне гулак асяр ! » дийишдилер .
41005001	Олар көлүң бейлеки кенарына , гадаралыларың юрдуна гелдилер .
41005002	Иса гайыкдан дүшен бадына , Оңа мазарлардан чыкан бир арвахлы адам габат гелди .
41005003	Бу адам мазарларың ичинде яшарды . Оны , артыкмач , хич ким зынҗыр билен-де баглап билмезди .
41005004	Телим гезек күнделенип зынҗырланыпды , йөне ол зынҗырлары гырып , күнделери бөлек-бөлек эдерди . Хич ким оны ёла гетирип билмезди .
41005005	Хемише — гиҗе-гүндиз мазарлар арасында , дагларда гыгырып , өзүни дашлар билен яралар йөрерди .
41005006	Ол Исаны узакдан гөрүп , ылгап гелди-де , Оңа сежде этди .
41005007	Батлы сес билен гыгырып : « Эй Иса ! Хеммеден бейик болан Худайың Оглы , мениң билен нәме ишиң бар ? Худайың хакы үчин Саңа ялбарярын , мени гынама ! » дийди .
41005008	Чүнки Иса оңа : « Эй арвах , бу адамдан чык » дийипди .
41005009	Онсоң ондан : « Адың нәме ? » дийип сорады . Ол хем : « Адым Легион , чүнки биз көпдүрис » дийип җогап берди .
41005010	Өзлерини ол юртдан ковуп гойбермезлиги үчин Иса көп ялбарды .
41005011	Шол ерде дагың этегинде бир улы доңуз сүрүси отлап йөрди .
41005012	Арвахлар : « Бизи бу доңузларың арасына гойбер , оларың ичине гирели » дийип , Иса ялбардылар .
41005013	Иса олара ругсат берди . Ал-арвахлар чыкып , доңузлара гирдилер . Ики мүңе голай доңуздан ыбарат бу сүри учутдан ашак көлүң ичине пайырдашып гарк болды .
41005014	Чопанлар болса гачып , шәхердир обалара бу ваканы хабар бердилер . Халайык хем нәме боланыны гөрмәге гелди .
41005015	Олар Исаның янына геленлеринде , бир легион җын тарапындан эеленен адамың эгин-эшикли отураныны , акылының хем ериндедигини гөрүп горкдулар .
41005016	Ваканы гөренлер җынларың эелән адамына хем доңузлара нәме боланыны олара айтдылар .
41005017	Онсоң халк өз үлкелеринден гитмеги үчин Иса ялбармага башлады .
41005018	Ол гайыга мүненде , җынлардан халас болан адам Онуң билен биле гитмек үчин Иса ялбарды .
41005019	Ол муңа ругсат бермән , ол адама : « Өйүңе , өзүңкилериң арасына гит , Реббиң саңа эденлериниң барыны , саңа нәхили рехим эденини олара айт » дийди .
41005020	Ол хем гидип , Исаның өзүне эденлериниң барыны Декаполисде җар этмәге башлады . Хемме адамлар муңа хайран галды .
41005021	Иса гайык билен ене бейлеки кенара геченде , дашына улы мәреке үйшди . Иса көлүң кенарындады .
41005022	Синагога башлыкларындан Яйрус атлы бир адам гелди . Исаны гөрүп , Онуң аягына йыкылды .
41005023	Оңа көп ялбарып : « Мениң гызҗагазым өлүм яссыгында ятыр . Гел-де , эллериңи онуң үстүнде гой , сагалсын , яшасын ! » дийди .
41005024	Иса бу адам билен гитди . Улы мәреке-де ызына дүшүп , Оны хер яндан гысып-говруп барярды .
41005025	Шол ерде он ики йылдан бәри ган акмасы болан бир аял барды .
41005026	Ол энчеме тебибиң элинден көп эзъетлер чекип , бар-ёгуны харч эдипди , йөне хич бир пейда гөрмән , гайтам , халы хас эрбетлешипди .
41005027	Бу аял Иса хакда айдылян затлары эшидип , мәрекәниң ичи билен Онуң еңсесинден гелип , гейимине элини дегирди .
41005028	Чүнки ол өз ичинден : « Диңе гейимине элими дегирсем-де , сагаларын » диййәрди .
41005029	Шол бада-да ган акмасы кесилип , дердинден ачыландыгыны эндамында дуйды .
41005030	Иса Өзүнден бир гүйҗүң чыкандыгыны деррев аңып , мәрекәниң ичинде өврүлип : « Мениң гейимиме ким эл дегирди ! » дийди .
41005031	Шәгиртлери Оңа : « Сен Өзүңи гысып-говруп гелйән мәрекәни гөрйәрсиң , ене-де : „ Маңа ким эл дегирди ? " диййәрсиң » дийдилер .
41005032	Эмма Иса муны эдени гөрҗек болуп , даш-төверегине середйәрди .
41005033	Яңкы аял өзүне нәме боландыгыны биленинден соң горкуп , титрәп гелди . Исаның өңүнде ере йыкылып , Оңа хемме задың догрусыны айтды .
41005034	Иса оңа : « Гызым , иманың саңа шыпа берди . Саг-аман гит-де , дердиңден ачыл » дийди .
41005035	Ол бу сөзлери айдып дурка , синагога башлыгының өйүнден бирнәче адам гелип : « Гызың айрылды . Нәме үчин Мугаллыма артыкмач зәхмет берйәрсиң ? » дийдилер .
41005036	Иса муны эшиден бадына , синагога башлыгына : « Горкма , диңе иман эт ! » дийди .
41005037	Иса Петрус , Якуп ве Якубың доганы Яхядан башга хич киме Өзи билен гитмәге ругсат этмеди .
41005038	Синагога башлыгының өйүне геленлеринде , Иса галмагалы , аглашып , дады-перят эдип отуранлары гөрди .
41005039	Ичерик гирип , олара : « Нәме үчин галмагал эдип , аглашып отырсыңыз ? Чага өленок , ол диңе уклап ятыр » дийди .
41005040	Олар Оңа гүлүшдилер . Эмма Иса хеммесини дашарда гоюп , чаганың ата-энеси билен Өз янындакылары янына алып , чаганың ятан ерине барды .
41005041	Чаганың элинден тутуп , оңа : « Талита куми ! » дийди . Бу болса « Гызҗагаз , саңа гал диййәрин » диймекдир .
41005042	Гыз деррев галып , йөрәп башлады . Ол он ики яшындады . Ол ердәкилериң әхлиси гаты гең галдылар .
41005043	Иса олара муны хич киме билдирмезлиги берк табшырып , гыза нахар берилмелидигини айтды .
41006001	Иса ол ери терк эдип , Өз өнүп-өсен меканына гитди . Шәгиртлери хем Онуң ызына дүшүп гитдилер .
41006002	Сабат гүни геленде , синагога барып , сапак бермәге дурды . Онуң айдянларыны эшиден көп адамлар геңиргенишип : « Бу Адам бу затлары ниреден алды ? Муңа берлен бу акылдарлык нәме ? Бейле мугҗызалары нәхили эдйәркә ? дийдилер .
41006003	Бу агач уссасы дәлми ? Бу Меръемиң оглы , Якуп , Иосес , Иуда ве Симуның доганы дәлми ? Мунуң аял доганлары бизиң янымызда дәлми ? » Шейлеликде , өйке-кине билен Оны рет этдилер .
41006004	Иса олара : « Пыгамбер өз юрдундан , гарындашларының арасындан , өз өйүнден башга хич ерде гадырсыз дәлдир » дийди .
41006005	Ол бирнәче сыркавы үстлерине эллерини гоюп сагалтмакдан башга ол ерде хич бир мугҗыза эдип билмеди .
41006006	Оларың имансыздыгына гең галды . Шондан соң Иса төверекдәки обалара айланып сапак берерди .
41006007	Ол Онкилери янына чагырып , олары ики-икиден ёлламага башлады , олара ал-арвахлары ковмага ыгтыяр берди .
41006008	Ёл үчин янларына бир таякдан башга хич бир зат алмазлыгы табшырды . Не чөрек , не торба , не-де гушакларында пул болмалыды .
41006009	Олар диңе чарык геймелидилер , ики көйнек геймели дәлдилер .
41006010	Иса олара шейле дийди : « Хайсы ерде бир өе барсаңыз , ол ерден гидйәнчәңиз шол өйде болуң .
41006011	Хайсы ер сизи кабул этмесе , сизи диңлемесе , ол ерден чыкып баряркаңыз , олара гаршы гүвәлик болар ялы , аякларыңызың тозуны какың » .
41006012	Шунлук билен , олар ёла дүшүп , адамларың тоба этмек герекдигини вагыз этмәге башладылар .
41006013	Олар көп җынлары ковуп чыкардылар , көп сыркавлары яг чалып сагалтдылар .
41006014	Хиродес патыша-да болуп-гечйән затлары эшитди . Чүнки Исаның ат-овазасы ил арасына яйрапды . Хиродес хем : « Чокундырыҗы Яхя өлүмден дирелендир . Бу мугҗызаларың ондан чыкмагының себәби будур » диййәрди .
41006015	Бейлекилер болса : « Бу — Ыляс » , кәбирлери-де : « Бу шол өңки пыгамберлериң бири ялы пыгамбердир » дийишйәрдилер .
41006016	Хиродес булары эшидип : « Мениң башыны кесен Яхям дирелипдир ! » дийди .
41006017	Чүнки Хиродесиң өзи адам иберип Яхяны тутдурып , эл-аягыны багладып , оны зындана салдырыпды . Ол муны өз доганы Филипусың аялы Хиродияның хатырасына эдипди . Чүнки Хиродес бу аяла өйлененде , Яхя оңа : « Сениң өз доганыңың аялыны алмагың догры дәл » дийипди .
41006018	
41006019	Шейлеликде , Хиродия Яхя гаршы йүрегинде кине саклап , оны өлдүрмек ислейәрди , йөне бу элинден гелмейәрди .
41006020	Чүнки Хиродес Яхяның догры хем мукаддес адамдыгыны билип , ондан хедер эдерди , оны горарды . Оны диңледигиче , ховсала дүшерди , муңа гарамаздан , гуванч билен Оны диңләрди .
41006021	Йөне велин Хиродес өз доглан гүни мынасыбетли көшк эмелдарларыны , мүңбашылары ве Җелиләниң улы адамларыны чагырып , той тутанда , аматлы пурсат хем гелип етди .
41006022	Хиродияның гызы ичерик гирип , танс эдип , Хиродесиң ве онуң мыхманларының гөвнүни чаглады . Патыша гыза : « Нәме дилесең диле , саңа берейин » дийди .
41006023	Оңа : « Менден нәме дилесең , патышалыгымың ярысы-да болса , саңа берерин » дийип ант ичди .
41006024	Гыз хем дашарык чыкып эҗесине : « Нәме диләйин ? » дийди . Ол хем : « Чокундырыҗы Яхяның башыны » дийип җогап берди .
41006025	Гыз деррев патышаның янына ылгап гелди-де : « Хәзириң өзүнде Чокундырыҗы Яхяның башыны бир табакда гоюп , маңа бермегиңи ислейәрин » дийди .
41006026	Патыша гаты гамгын болды , йөне мыхманларың янында ант иченсоң , гызың дилегини ызына гайтармак ислемеди .
41006027	Деррев бир җеллады ёллап , Яхяның башыны гетирмеги буюрды . Җеллат-да барып , зынданда Яхяның башыны кесди .
41006028	Кесилен башы бир табакда гетирип , гыза берди . Гыз-да оны эҗесине берди .
41006029	Яхяның шәгиртлери муны эшидип гелдилер-де , онуң җеседини әкидип , бир мазарда җайладылар .
41006030	Ресуллар Исаның янына йыгнанып , өз эден ишлериниң , өвреден затларының барыны Оңа хабар бердилер .
41006031	Иса олара : « Сизиң еке өзүңиз бир чола ере гелиң-де , бираз дем-дынч алың » дийди . Чүнки гелип-гидйәнлериң көпдүгинден яңа , нахар эдинмәге-де эллери етмейәрди .
41006032	Олар-да еке өзлери гайыга мүнүп , бир чола ере гитдилер .
41006033	Гидип барянларыны гөренлеринде , көп адамлар олары танап , бүтин шәхерлерден пай-пыяда ылгашып , оларың өзлеринден өң ол ере бардылар ве Исаның өңүнден чыкдылар .
41006034	Иса гайыкдан дүшенде , улы мәрекәни гөрүп , олара хайпы гелди . Чүнки олар чопансыз гоюнлар ялыды . Шонуң үчин , олара көп затлары өвретмәге башлады .
41006035	Вагт гиҗигенден соң , шәгиртлери Онуң янына гелип , шейле дийдилер : « Бу бир чола ер , вагт хем гиҗикди .
41006036	Мәрекәни гойбер , төверекдәки экин мейданларына , обалара гидип , өзлерине иере зат сатын алсынлар » .
41006037	Эмма Иса : « Олара сиз иере зат бериң » дийди . Оңа : « Биз гидип , ики йүз динара чөрек сатын алып-да , олара ийдирелими ? » дийдилер .
41006038	Иса : « Нәче чөрегиңиз бар ? Гидиң-де , гөрүң » дийди . Гөренлеринден соң : « Бәш чөрек билен ики балыгымыз бар » дийдилер .
41006039	Шонда олара халайыгы топар-топар эдип , гөк отуң үстүнде отуртмагы буюрды .
41006040	Шунлук билен , олар йүз-йүзден , элли-эллиден топар-топар болуп отурдылар .
41006041	Иса бәш чөрек билен ики балыгы алып , Гөге бакып шүкүр этди-де , мәрекәниң өңүнде гояр ялы , бөлүшдирип шәгиртлерине берди . Ики балыгы-да оларың хеммесине пайлады .
41006042	Хеммелер ийип дойдулар .
41006043	Шәгиртлер артып галан чөрегиң дөвүмлерини , балыкларың овнукларыны йыгнап , он ики себеди долдурдылар .
41006044	Чөреклери иенлер бәш мүң адамды .
41006045	Иса мәрекәни ургадып дурка , шәгиртлерине деррев гайыга мүнүп , Өзүнден өң бейлеки кенардакы Бетсайда гечмеги буюрды .
41006046	Мәреке билен хошлашанындан соң , Ол дога этмәге дага чыкды .
41006047	Агшам дүшенде , гайык көлүң ортасында , Ол болса , еке Өзи ердеди .
41006048	Иса оларың кынлык билен күрекләп баряндыкларыны гөрди . Чүнки ел оларың гаршысынданды . Гиҗәниң дөрдүнҗи нобаты учурларында көлүң йүзүнден йөрәп , олара тарап гелди ве янларындан гечип гитҗек болды .
41006049	Эмма олар Онуң көлүң йүзүнден йөрәп гелйәнини гөренлеринде , гөзлерине гөрүнйәндир өйдүп гыгырышдылар .
41006050	Чүнки хеммелер Оны гөрүп горкдулар . Эмма Иса деррев олара сөз гатып : « Батыр болуң ! Бу — Мен , горкмаң ! » дийди .
41006051	Онсоң оларың янына гайыга мүнди , ел хем ятды . Олар хас бетер геңиргенишип , хайран галдылар .
41006052	Чүнки чөрекли мугҗыза дүшүнмәндилер , себәби йүреклери гаташыпды .
41006053	Көлүң аңырсына геченсоң , Җенесарет юрдуна барып , ол ерде лабыр ташладылар .
41006054	Гайыкдан инен батларына халк Исаны танап ,
41006055	Ылгашып шол җелегайлара учдантутма айландылар . Исаның ниредедигини эшиденлер сыркавлары дүшеклери билен биле шол ере гетирмәге башладылар .
41006056	Оба болсун , шәхер я дүз болсун , Ол нирә барса , сыркавлары базар еринде ятырып , диңе гейиминиң сыйнларына эллерини дегирмәге ругсат этсин дийип , Оңа ялбарярдылар . Эл дегренлериң хеммеси-де сагалды .
41007001	Иерусалимден гелен фарисейлер билен бирнәче канунчылар Онуң дашына үйшүшдилер .
41007002	Олар Онуң шәгиртлеринден кәбирлериниң хапа эли билен , ягны дини адат боюнча элини ювман , нахар иййәнини гөрдүлер .
41007003	Фарисейлер ве бүтин ехудылар ата-бабаларының адатларыны саклап , эллерини ягшы ювман нахар иймейәрлер .
41007004	Базардан геленлеринде ювунман , нахар иймейәрлер . Башга-да кәсе , гап-чанак , мис гаплары ювма ялы адатлары саклаярлар .
41007005	Фарисейлер билен канунчылар Оңа сораг берип : « Нәме үчин Сениң шәгиртлериң ата-бабаларың адатына гөрә гезмән , хапа эллери билен нахар иййәрлер ? » дийдилер .
41007006	Иса олара шейле дийди : « „ Бу халк дилинде Мени сылаяр , эмма йүреклери Менден узакдыр .
41007007	Бидерек ере Маңа сежде эдйәрлер , чүнки таглымат хөкмүнде өвредйәнлери ынсан буйруклары " дийип язылышы ялы , Ишая пыгамбер сиз икийүзлүлер хакда оңат велилик эдипдир .
41007008	Сиз Худайың табшырыкларыны терк эдйәрсиңиз , күйзедир кәсәни ювмак ялы көп затлары эдип , адамларың адатларыны берҗай эдйәрсиңиз » .
41007009	Ене олара шейле дийди : « Өз адатларыңызы берҗай этмек үчин , Худайың буйрукларындан йүз дөндерйәрсиңиз !
41007010	Муса : „ Атаңы , энеңи сыла " , „ Атасына я энесине ёкуш сөз айдан хөкман өлдүрилсин " дийип айдыпдыр .
41007011	Эмма сиз : Эгер бир адам атасына я энесине : „ Менден гөрҗек пейдаң гурбандыр , Худая пешгешдир " дийсе ,
41007012	сиз оңа артыкмач ата я энесине хич хили көмек этмәге ругсат этмейәрсиңиз .
41007013	Шейдип , несилден-несле галдырян адатларыңыз аркалы Худайың сөзүни бозярсыңыз . Шунуң ялы затлары көп эдйәрсиңиз » .
41007014	Ол мәрекәни ене янына чагырып , олара шейле дийди : « Хеммәңиз Мени диңләң , дүшүниң :
41007015	адамың ичине дашардан гирип-де , оны мурдар эдип билҗек хич бир зат ёкдур , йөне адамы мурдар эдйән адамдан чыкян затлардыр .
41007016	Кимиң эшитмәге гулагы бар болса , эшитсин ! »
41007017	Ол мәрекәниң янындан айрылып , өе гиренде , шәгиртлери Ондан бу тымсалың манысыны сорадылар .
41007018	Иса-да олара шейле җогап берди : « Эйсем сиз хем дүшүнеңзокмы ? Адамың ичине дашардан гирен хич бир задың оны мурдар эдип билмеҗегине дүшүнмейәрсиңизми ?
41007019	Булар адамың йүрегине дәл-де , гарнына гирйәр , ол ерден-де дашарык чыкяр » . Шейлелик билен , Иса әхли иймитлериң тәмиздигини айдыпдыр .
41007020	Ол ене шейле дийди : « Адамы мурдар эдйән онуң өз ичинден чыкян затдыр .
41007021	Чүнки ичден , адамың йүрегинден эрбет пикирлер , зынахорлук , огрулык , адам өлдүрме , азгынлык , ачгөзлүлик , яманлык , хиле , ахлаксызлык , бахыллык , сөгүнч , текепбирлик ве акылсызлык чыкяр .
41007022	
41007023	Бу эрбет затларың әхлиси ичден чыкып , адамы мурдар эдйәр » .
41007024	Иса ол ерден айрылып , Сур ве Сайда этрабына гитди . Бу ерде бир өе барды . Ол муны хич кимиң билмегини ислемейәрди , йөне муны гизлин саклап билмеди .
41007025	Кичиҗик гызына арвах ёлуган бир аял Иса хакдакы хабарлары эшиден бадына гелип , Онуң аягына йыкылды .
41007026	Бу аял грек , сирия-финикиялыды . Ол гызындакы җыны ковуп чыкармагы үчин , Иса ялбарды .
41007027	Иса оңа : « Гой , өңүрти чагалар дойсун . Чагаларың чөрегини алып-да , итлере зыңмак догры дәлдир » дийди .
41007028	Аял хем : « Хава , я Реб ! Йөне итлер хем сачагың ашагында чагаларың чөреклеринден гачан овунтыклары иййәндир » дийди .
41007029	Иса оңа : « Бу сөзүң үчин бар , гидибер , җын сениң гызыңдан чыкды » дийди .
41007030	Аял өйүне баранда , җын чыкып , гызы дүшегинде ятан экен .
41007031	Онсоң Иса Сур ве Сайда этрабындан гайдып , Декаполис себитлериниң үсти билен Җелиле көлүне гелди .
41007032	Онуң янына хем кер , хем пелтек адамы гетирип , онуң үстүнде элини гоймагы үчин Иса ялбардылар .
41007033	Иса ол адамы мәрекәниң ичинден бир чете чекип , бармакларыны онуң гулакларына сокды , түйкүрип , онуң дилине элини дегирди .
41007034	Онсоң Гөге бакып , ах чекди-де : « Эффата ! » , ягны : « Ачыл » дийди .
41007035	Яңкы адамың гулаклары деррев ачылып , дили догры геплемәге башлады .
41007036	Иса олара муны хич киме айтмазлыгы табшырды . Эмма ол нәче табшыран болса , олар хабары шонча көп яйратдылар .
41007037	Олар чакданаша геңиргенишип : « Ол хемме зады ягшы эдйәр . Керлериң гулагыны ачяр , дилсизлери гепледйәр » дийишйәрдилер .
41008001	Шол гүнлерде ене бир улы мәреке йыгнаныпды . Иймәге хич бир затлары болмансоң , Иса шәгиртлерини янына чагырып , олара шейле дийди :
41008002	Бу мәрекә хайпым гелйәр ! Булар үч гүн бәри Мениң янымда , иймәге хем хич бир затлары ёк .
41008003	Булары өйлерине ач гойберсем , ёлда ысгындан гачарлар , чүнки кәбири узак ерден гелипдир » .
41008004	Шәгиртлери : « Бу чола ерде бу адамлары дойрар ялы чөреги ниреден тапып болар ? » дийип , Ондан сорадылар .
41008005	Иса : « Нәче чөрегиңиз бар ? » дийип , оларың өзлеринден сорады . Олар : « Еди » дийип җогап бердилер .
41008006	Ол мәрекә ерде отурмагы буюрды . Еди чөреги алып , шүкүр эденинден соң , бөлүшдирди-де , пайласынлар дийип , шәгиртлерине берди . Олар хем мәрекә пайладылар .
41008007	Оларың бираз балыклары хем барды . Иса шүкүр эденинден соң , булары-да пайламагы буюрды .
41008008	Олар ийип дойдулар , артып галан дөвүмлери хем йыгнап , еди себеди долдурдылар .
41008009	Иенлер дөрт мүңе голай адамды . Онсоң Иса олары угратды .
41008010	Өзи болса деррев шәгиртлери билен гайыга мүнүп , Далманута этрабына гитди .
41008011	Фарисейлер гелип , Онуң билен җеделлешмәге башладылар . Оны сынаҗак болуп , Гөкден бир аламат гөркезмегини талап этдилер .
41008012	Ол хем рухундан ах чекип : « Нәме үчин бу несил аламат талап эдйәр ? Сизе догрусыны айдярын , бу несле хич бир аламат гөркезилҗек дәлдир » дийди .
41008013	Иса олары ол ерде ташлады-да , гайыга мүнүп , бейлеки кенара гечди .
41008014	Шәгиртлери чөрек алмагы унудан экенлер . Гайыкда янларында диңе екеҗе чөрек барды .
41008015	« Сак болуң ! Фарисейлериң хамырмаясындан , Хиродесиң хамырмаясындан әгә болуң » дийип , Иса олара дуйдурыш берди .
41008016	Олар болса өзара чекишип : « Чөрегимиз ёк » дийишйәрдилер .
41008017	Иса муны билип , олара шейле дийди : « Нәме үчин чөрегимиз ёк дийшип чекишйәрсиңиз ? Энтек-де , акыл етирмейәрсиңизми , дүшүнмейәрсиңизми ? Йүреклериңиз энтек-де гатымы ?
41008018	Гөзли болуп , гөрмейәрсиңизми ? Гулаклы болуп , эшитмейәрсиңизми ? Болуп геченлер ядыңыза дүшмейәрми ?
41008019	Мен бәш чөреги бәш мүң адама бөленимде , галан дөвүмлерден нәче себет долдурыпдыңыз ? » Олар : « Он ики » дийдилер .
41008020	« Еди чөреги дөрт мүң адама бөленимде , галан дөвүмлерден нәче себет долдурыпдыңыз ? » Олар : « Еди » дийдилер .
41008021	Иса : « Энтек хем дүшүнмейәрсиңизми ? » дийди .
41008022	Онсоң Бетсайда гелдилер . Ол ерде бир көр адамы Онуң янына гетирип , оңа элини дегирсин дийип ялбардылар .
41008023	Иса көр адамың элинден тутуп , оны обаның дашына чыкарды . Онуң гөзлерине түйкүрип , эллерини үстүнде гоюп : « Бир зат гөрйәрсиңми ? » дийип сорады .
41008024	Ол хем ёкарык середип : « Адамлары гөрйәрин , олар йөрәп барян агачлар ялы болуп гөрүнйәр » дийди .
41008025	Онсоң Иса ене-де эллерини онуң гөзлерине гойды . Көр чиңерилип серетди , шыпа тапып , бар зады айыл-сайыл гөрди .
41008026	Иса : « Оба барма , муны обада хич киме айтма » дийип , оны өйүне иберди .
41008027	Иса шәгиртлери билен Кайсария-Филипи этрабындакы обалара гитди . Ёлда шәгиртлеринден : « Адамлар Маңа ким диййәрлер ? » дийип сорады .
41008028	Олар-да : « Чокундырыҗы Яхя , кәбири Ыляс , кәбири-де пыгамберлериң бири диййәрлер » дийип җогап бердилер .
41008029	Иса олардан : « Сиз Маңа ким диййәрсиңиз ? » дийип сорады . Петрус : « Сен Месих » дийип җогап берди .
41008030	Онсоң Иса олара Өзи хакда хич киме хич зат айтмазлыгы табшырды .
41008031	Ынсан Оглуның көп гөрги гөрмелидиги , яшулулар , баш руханылар ве канунчылар тарапындан рет эдилмелидиги , өлдүрилмелидиги , үч гүнден соң дирелмелидиги хакда олара сапак бермәге башлады .
41008032	Ол бу сөзлери ачык айтды . Петрус болса Оны бир чете чекип , Онуң айданларына гаршы чыкмага башлады .
41008033	Эмма Иса өврүлип , шәгиртлерине середип : « Чекил өңүмден , шейтан ! Сен Худай ишлерини дәл , ынсан ишлерини ойланярсың » дийип , Петруса кәеди .
41008034	Иса мәреке билен Өз шәгиртлерини янына чагырып , олара шейле дийди : « Ким Мениң ызыма эермек ислейән болса , өзүни инкәр этсин-де , хачыны алып ызыма дүшсүн .
41008035	Чүнки ким җаныны халас этмек ислесе , оны йитирер , йөне ким җаныны Мениң ве Хош Хабарың угрунда йитирсе , оны халас эдер .
41008036	Себәби бир адам бүтин дүнйәни газанып-да , өз җаныны ёгалтса , оңа нәме пейдасы бар ?
41008037	Адам өз җанына дерек нәме берип билер ?
41008038	Бу зынахор , гүнәкәр неслиң ичинде ким Менден ве Мениң сөзлеримден утанса , Ынсан Оглы-да мукаддес перишделери билен билеликде Атасының шөхраты билен гелен махалы ондан утанар » .
41009001	Ол олара шейле дийди : « Сизе догрусыны айдярын , бу ерде дуранларың арасында Худайың Патышалыгының гудрат билен геленини гөрмезден өң өлүми датмаҗак кәбир адамлар бар » .
41009002	Иса алты гүнден соң Петрусы , Якубы ве Яхяны янына алып , айратын олары бир бейик дагың үстүне чыкарды . Шол ерде оларың гөзлериниң алнында Онуң гөрнүши үйтгеди .
41009003	Эгин-эшиги ялдырап , шейле бир агарды велин , ер йүзүнде хич бир ювуҗының оны бейле агардып билҗек гүманы ёкды .
41009004	Олара Ыляс билен Муса гөрүнди . Олар Иса билен геплешип дурдулар .
41009005	Петрус Иса : « Мугаллым ! Бизе бу ерде болмак говы , үч чадыр гуралы : бири Саңа , бири Муса , бири Ыляса » дийди .
41009006	Ол нәме дийҗегини билмейәрди , чүнки гаты горкупдылар .
41009007	Бир булут гелип , олара көлеге салды . Булутдан : « Бу Мениң сөйгүли оглум ! Оны диңләң » диен оваз гелди .
41009008	Бирден , төвереклерине середенлеринде , янларында Исадан башга хич киме гөзлери дүшмеди .
41009009	Дагдан инип гелйәркәлер , Иса олара Ынсан Оглы өлүмден дирелйәнчә гөрен затларыны хич киме айтмазлыгы буюрды .
41009010	Олар бу сөзи йүреклеринде саклап , Онуң нәме диймек ислейәнини бири-бирлеринден сорашярдылар .
41009011	Олар Исадан : « Нәме үчин канунчылар өңүрти Ыляс гелмелидир диййәрлер ? » дийип сорадылар .
41009012	Ол хем олара шейле дийди : « Догрудан-да , Ыляс өңүрти гелип , хемме зады дүзедер , йөне нәме үчин Ынсан Оглуның көп гөрги гөрүп-де , рет эдилмеги язылыпдыр ?
41009013	Мен сизе айдярын : Ыляс гелди , ол хакда язылышы ялы , оңа халанларыны этдилер » .
41009014	Бейлеки шәгиртлериң янларына геленлеринде , оларың дашыны алып дуран мәрекәни , олар билен җеделлешип дуран канунчылары гөрдүлер .
41009015	Исаны гөренде , мәреке гаты геңиргенди , хеммелер деррев ылгашып гелип , Оңа салам бердилер .
41009016	Иса олардан : « Булар билен нәме хакда җеделлешйәрсиңиз ? » дийип сорады .
41009017	Мәрекәниң ичинден бири Оңа шейле җогап берди : « Мугаллым , Саңа оглумы гетирдим , оңа бир дилсиз рух ёлугыпдыр .
41009018	Оны тутан еринде ере уряр . Оглан агзыны көпүрҗикледип , дишлерини гыҗырдадып , гатап галяр . Сениң шәгиртлериңден рухы чыкармакларыны хайыш этдим , йөне олар башармадылар » .
41009019	Иса олара : « Эй , имансыз несил , Мен хачана ченли сиз билен биле болайын ? Хачана ченли сизе чыдайын ? Огланы Мениң яныма гетириң » дийди .
41009020	Олар оны Исаның янына гетирдилер . Рух Исаны гөрен бадына , огланы гаты силтерледи . Оглан ере йыкылып , агзыны көпүрҗикледип , тогаланмага башлады .
41009021	Иса огланың какасындан : « Мунуң бейле боланына нәче вагт болды ? » дийип сорады . Какасы : « Чагалыгындан бәри шейле .
41009022	Рух оны хеләклеҗек болуп , телим гезек ода , сува атды . Элиңден бир зат гелсе , бизе хайпың гелсин , көмек эт ! » дийди .
41009023	Иса оңа : « Иманың бар болса , иман эдйән үчин хемме зат мүмкиндир ! » дийди .
41009024	Шол бада огланың какасы аглап гыгырды : « Иман эдйәрин , имансыз болмазлыгым үчин маңа көмек эт ! »
41009025	Иса мәрекәниң ылгашып гелйәнини гөрүп : « Эй , гүң хем лал рух ! Саңа буюрярын , огландан чык , оңа гайдып гирме ! » дийип , арваха кәеди .
41009026	Арвах-да гыгырып , огланы хас бетер силтерләп , дашына чыкды . Оглан өлене меңзейәрди , шонуң үчин мәрекәниң көпүси : « Ол өлди » дийишйәрди .
41009027	Эмма Иса онуң элинден тутуп галдырды , ол хем өр турды .
41009028	Иса өе гиренден соң , шәгиртлери өз-өзлерикә Ондан : « Биз нәме үчин рухы чыкарып билмедик ? » дийип сорадылар .
41009029	Иса олара : « Бу хили рухлары догадан , оразадан башга хич бир зат билен чыкарып болян дәлдир » дийди .
41009030	Ол ерден чыкып , Җелиләниң үстүнден гечдилер . Иса муны хич кимиң билмегини ислемейәрди .
41009031	Ол шәгиртлерине сапак берйәркә шейле дийипди : « Ынсан Оглы ынсан элине берлер , Оны өлдүрерлер , йөне өлдүренлеринден үч гүн соң Ол дирелер » .
41009032	Эмма олар бу сөзе дүшүнмедилер , сорамага-да чекиндилер .
41009033	Олар Капернаума бардылар . Өе гиренден соң , Иса олардан : « Ёлда нәме хакда җеделлешйәрдиңиз ? » дийип сорады .
41009034	Эмма оларың хич биринден сес чыкмады . Чүнки ёлда бири-бирлери билен кимиң улудыгы хакда җеделлешйәрдилер .
41009035	Иса отурып , Онкилери янына чагырды . Олара : « Бири илкинҗи болмак ислейән болса , хеммәниң соңкусы , хеммәниң хызматкәри болмалыдыр » дийди .
41009036	Онсоң бир чаганы алып , оларың ортасында дурузды-да , оны гуҗаклап , олара шейле дийди :
41009037	« Ким шунуң ялы чагаларың бирини Мениң адымдан кабул этсе , Мени кабул этдигидир . Ким-де Мени кабул этсе , Мени дәл , Мени Ёлланы кабул эдер » .
41009038	Яхя Оңа шейле дийди : « Мугаллым ! Биз Сениң адың билен җынлары чыкарян , йөне бизиң ызымыза эермейән бир адамы гөрүп , оны бөкдедик , чүнки ол бизиң ызымыза эеренок » .
41009039	Иса оңа шейле дийди : « Оны бөкдемәң ! Чүнки Мениң адым билен мугҗыза эдип-де , деррев ызысүре Мени яманлап билҗек адам ёкдур .
41009040	Ким бизе гаршы болмаса , бизиң тарапдарымыздыр .
41009041	Сизе догрусыны айдярын , Месихе баглыдыгыңыз үчин , ким Мениң адым билен сизе бир кәсе сув берсе , ол асла сылагсыз галмаз » .
41009042	Ким Маңа иман эден бу чагалардан бириниң гүнә этмегине себәп болса , бойнундан улы дегирмен дашы асылып , деңзе зыңылмак онуң үчин хас говы болар .
41009043	Элиң сениң гүнә этмегиңе себәп болса , оны кес . Саңа чолак болуп яшайша говушмак , ики элли болуп сөнмез ода , довзаха гитмекден говудыр .
41009044	Ол ерде оларың гурды өлйән дәлдир , оды сөнйән дәлдир .
41009045	Эгер аягың сениң гүнә этмегиңе себәп болса , оны кес . Саңа агсак болуп яшайша говушмак , ики аяклы болуп довзаха , сөнмез ода зыңылмакдан говудыр .
41009046	Ол ерде оларың гурды өлйән дәлдир , оды сөнйән дәлдир .
41009047	Гөзүң сениң гүнә этмегиңе себәп болса , оны оюп чыкар . Саңа еке гөзли болуп Худайың Патышалыгына гирмек , ики гөзли болуп довзаха зыңылмакдан говудыр .
41009048	Ол ерде оларың гурды өлйән дәлдир , оды сөнйән дәлдир .
41009049	Чүнки хеммелер от билен дузланар , хемме гурбанлар дуз билен дузланар .
41009050	Дуз говы затдыр , йөне дуз шорлугыны йитирсе , онда оңа нәме билен тагам берлер ? Ичиңизде дуз болуп , араңызда парахатлык болсун » .
41010001	Иса ол ерден гидип , Яхуда чәклерине , Иордан дерясының аңырсына барды . Онуң дашына ене-де бир топар мәреке йыгнанышып , Ол ене-де адаты боюнча олара сапак бермәге дурды .
41010002	Бирнәче фарисей гелип , Оны сынамак үчин : « Бир адамың аялыны айырмагы догрумыдыр ? » дийип сорады .
41010003	« Муса сизе нәхили табшырык берипдир ? » дийип , Иса оларың өзлеринден сорады .
41010004	Олар-да : « Муса талак хатыны язып , айырмага ыгтыяр берипдир » дийдилер .
41010005	Иса олара шейле дийди : « Муса бу табшырыгы сизиң доңйүрекдиңиз зерарлы язды .
41010006	Эмма ярадылышың башында Худай олары „ эркек ве аял эдип яратды " .
41010007	Шонуң үчин эркек адам ата-энесини терк эдип , аялына гошулар .
41010008	Онсоң икиси бир тен болар " . Шунлук билен , олар инди ики дәл , бир тендир .
41010009	Шейлеликде , Худайың гошаныны адам айырмасын » .
41010010	Шәгиртлери Оңа өйде бу барада ене сораг бердилер .
41010011	Иса олара : « Ким аялыны айрып , башга аяла өйленсе , оңа гаршы зына эдйәндир .
41010012	Аял-да әринден айрылып , башга эркеге барса , зына эдйәндир » дийип җогап берди .
41010013	Олара элини дегирсин дийип , чагалары Исаның янына гетирдилер . Шәгиртлери болса олары гетиренлере кәедилер .
41010014	Иса муны гөренде , гахарланып , олара шейле дийди : « Дегмәң , чагалар Мениң яныма гелсин , олары бөкдемәң , чүнки Худайың Патышалыгы шулар ялыларыңкыдыр .
41010015	Сизе догрусыны айдярын , ким Худайың Патышалыгыны бир чага ялы кабул этмесе , ол ере асла гирип билмез » .
41010016	Ол чагалары гуҗаклап , элини үстлеринде гоюп , олара ак пата берди .
41010017	Иса ёла дүшүп барярка , бир адам ылгап гелди-де , өңүнде дыза чөкүп : « Эй , ягшы Мугаллым ! Мен эбеди яшайшы мирас алар ялы нәме этмели ? » дийип , Ондан сорады .
41010018	Иса оңа шейле җогап берди : « Нәме үчин Маңа ягшы диййәрсиң ? Бир Худайдан башга хич ким ягшы дәлдир .
41010019	Сен табшырыклары билйәнсиң : „ Адам өлдүрме , зына этме , огрулык этме , ялан гүвәлик берме , хич кими талама , атаңы , энеңи сыла " » .
41010020	Яңкы адам Оңа : « Мен яшлыгымдан бәри буларың барыны берҗай эдип гелйәрин » дийди .
41010021	Иса оңа сөйги билен середип : « Сениң бир задың кем , бар , нәмәң бар болса сат-да , гарыплара бер , Гөкде хазынаң болар . Онсоң гел-де , Мениң ызыма дүш » дийди .
41010022	Бу сөзлере яңкы адамың мазасы гачып , ол ерден тукат болуп гитди . Чүнки онуң көп мал-мүлки барды .
41010023	Иса төверегине середип , шәгиртлерине : « Барлылара Худайың Патышалыгына гирмек нәхили четин ! » дийди .
41010024	Шәгиртлер Онуң сөзлерине геңиргенишдилер . Иса ене олара шейле дийди : « Огланлар , байлыга бил баглаянлара Худайың Патышалыгына гирмек нәхили четин !
41010025	Бир дүйәниң иңңәниң гөзүнден гечмеги барлы адамың Худайың Патышалыгына гирмегинден аңсатдыр » .
41010026	Шәгиртлер чакданаша геңиргенишип , бири-бирлерине : « Онда , ким халас болуп билер ? » дийишдилер .
41010027	Иса олара середип : « Ынсанларың муңа мүмкинчилиги ёк , йөне Худай үчин бейле дәл — Худай үчин әхли зат мүмкин » дийди .
41010028	Петрус Оңа : « Ине , биз әхли задымызы ташлап , Сениң ызыңа дүшдүк » дийип башлады .
41010029	Иса шейле дийди : « Сизе догрусыны айдярын , Мениң хатырам үчин , Хош Хабарың хатырасы үчин өйүни , доганларыны , уяларыны , энесини , атасыны , оглан-ушагыны я ерлерини ташлап-да ,
41010030	шинди , бу заманда чекҗек азаплары билен бирликде , йүз эссе эдип өйлер , доганлар , уялар , энелер , аталар , оглан-ушаклар , ерлер ве гелҗек дөвүрде эбеди яшайыш алмаҗак ёкдур .
41010031	Йөне көп илкинҗилер иң соңкулар , иң соңкулар хем илкинҗилер болар » .
41010032	Олар ёла дүшүп , Иерусалиме бакан барярдылар . Иса өңлеринден йөрәп барярды . Шәгиртлер геңиргенишйәрди , ызына дүшүп барянлар хем горкы ичиндедилер . Ол ене-де Онкилери бир чете чекди-де , Өзүне нәме болҗагы хакда гүррүң бермәге башлап ,
41010033	Шейле дийди : « Ине , Иерусалиме барярыс . Ынсан Оглы баш руханылара , канунчылара табшырылар . Оны өлүме хөкүм эдип , миллетлере табшырарлар .
41010034	Оңа гүлерлер , үстүне түйкүрерлер , Оны гамчылап , өлдүрерлер ве үчүнҗи гүнде Ол дирелер » .
41010035	Зебедейиң огуллары Якуп билен Яхя Исаның янына барып , Оңа : « Мугаллым ! Биз Сенден нәме дилесек , шоны ерине етирмегиңи ислейәрис » дийдилер .
41010036	« Сизиң үчин нәме этмегими ислейәрсиңиз ? » дийип , Иса олардан сорады .
41010037	Олар хем : « Өз шөхратыңда биримизиң сагыңда , биримизиң чепиңде отурмагымыза ругсат эт » дийдилер .
41010038	Эмма Иса олара : « Сиз нәме дилейәниңизи билмейәрсиңиз . Сиз Мениң ичҗек кәсәмден ичип билерсиңизми ? Я Мениң чокунышым билен чокунып билерсиңизми ? » дийди .
41010039	Олар-да Оңа : « Муны эдип билерис » дийдилер . Иса олара шейле дийди : « Сиз Мениң ичҗек кәсәмден ичерсиңиз . Мениң чокунышым билен чокунарсыңыз .
41010040	Йөне сизе сагымда я чепимде отурмага ругсат бермек Мениң элимде дәл . Бу кимлер үчин тайынланан болса , шолар үчиндир » .
41010041	Бейлеки он шәгирт муны эшидип , Якуп билен Яхя гахарланмага башладылар .
41010042	Иса олары янына чагырып , шейле дийди : « Өзүңиз билйәрсиңиз , миллетлериң арасында башлык сайылянлар олара агалык эдйәр , улулары-да олара ыгтыяр билен баштутанлык эдйәр .
41010043	Сизиң араңызда бейле болмасын . Араңызда ким улы болмак ислейән болса , бейлекилериң хызматкәри болсун .
41010044	Араңызда ким илкинҗи болмак ислейән болса , хеммәңизиң гулы болсун .
41010045	Чүнки Ынсан Оглы-да Өзүне хызмат эдилмеги үчин дәл , эйсем , хызмат этмек үчин , көплериң угрунда җаныны төлег хөкмүнде бермек үчин гелди » .
41010046	Онсоң Эриха гелдилер . Иса шәгиртлери ве улы мәреке билен Эрихадан чыкып барярка , Тимай оглы Бартимай атлы бир көр ёлуң кенарында дилегчилик эдип отырды .
41010047	Ол бу гелйәниң насыралы Исадыгыны эшидип : « Эй , Давут Оглы Иса ! Маңа рехим эт ! » дийип , гыгырмага дурды .
41010048	Көп адамлар сесини чыкармасын дийип , оңа кәедилер , эмма ол өңкүден хем гаты сес билен : « Эй , Давут Оглы ! Маңа рехим эт ! » дийип гыгырды .
41010049	Иса аяк чекип : « Оны чагырың » дийди . Көри чагырып оңа : « Батыр бол , тур , сени чагыряр » дийдилер .
41010050	Ол хем донуны ташлап турды-да , Исаның янына гелди .
41010051	Иса ондан : « Сениң үчин нәме этмегими ислейәрсиң ? » дийип сорады . Көр адам : « Уссат , гөзүм гөрсүн » дийди .
41010052	Иса хем оңа : « Бар , иманың саңа шыпа берди » дийди . Онуң гөзлери деррев гөрүп , ёл билен Исаның ызына дүшүп гидиберди .
41011001	Иерусалиме голайлап , Зейтун дагының этегиндәки Бейтфаҗы билен Бейтания гелип етенлеринде , Иса өз шәгиртлеринден икисини ёллап ,
41011002	олара шейле дийди : « Өңүңиздәки оба барың . Обаның ичине гирен бадыңыза даңылгы дуран бир тайхар тапарсыңыз , үстүне шу вагта ченли хич ким мүнен дәлдир . Оны чөзүң-де , алып гелиң .
41011003	Эгер бири сизе : „ Нәме үчин бейле эдйәрсиңиз ? " дийсе , „ Бу тайхар Реббе герек , ынха ызына иберер " дийип айдың » .
41011004	Олар гитдилер . Көчеде бир гапының янында даңылгы дуран бир тайхары тапып , оны чөздүлер .
41011005	Ол ерде дуранларың кәбири олара : « Нәме үчин тайхары чөзйәрсиңиз ? » дийдилер .
41011006	Олар-да Исаның айданыны айтдылар . Онсоң яңкы адамлар олары гойбердилер .
41011007	Тайхары Исаның янына гетирип , өз эгин-эшиклерини онуң үстүне атдылар . Иса-да тайхарың үстүне мүнди .
41011008	Көп адамлар эгин-эшиклерини , кәбирлери-де баглардакы агачлардан кесен шахаларыны ёла дүшедилер .
41011009	Өңден барянлар , ыздан гелйәнлер : « Хосанна ! Реббиң адындан гелйән гутлы болсун !
41011010	Атамыз Давудың голайлап гелйән патышалыгы гутлы болсун ! Иң ёкарларда хосанна ! » дийип гыгырышярдылар .
41011011	Иса Иерусалиме барып , ыбадатхана гирди . Даш-төверегиндәки әхли затлара гөз айлашдырандан соң , вагт хем гиҗигени үчин , Онкилер билен билеликде Бейтания гитди .
41011012	Эртеси гүн Бейтаниядан чыканларында , Иса аҗыкды .
41011013	Узагракда япраклы бир инҗир агаҗына гөзи дүшенде , ондан бир зат тапмазмыкам дийип , агаҗа тарап гитди . Онуң янына геленде , япраклардан башга хич зат тапмады . Чүнки инҗириң вагты дәлди .
41011014	Иса агаҗа : « Мундан бейләк хич ким сенден асла иймиш иймесин ! » дийди . Шәгиртлери хем муны эшитдилер .
41011015	Иерусалиме гелдилер . Иса ыбадатхана гирип , ичердәки сатыҗылары , алыҗылары ковмага дурды . Пул чалышянларың текҗелерини , кепдери сатянларың отургычларыны дүңдерди .
41011016	Хич кимиң ыбадатхананың ичинден гош гатнатмагына ругсат этмеди .
41011017	Олара сапак берип , шейле дийди : « „ Мениң өйүме бүтин миллетлериң дога өйи дийлер " дийип язылгы дәлми ? Эмма сиз муны гаракчыларың сүренине дөндердиңиз » .
41011018	Баш руханылар ве канунчылар муны эшидип , Оны хеләк этмегиң күйүне дүшдүлер . Олар Исадан горкярдылар , чүнки бүтин халк Онуң таглыматына тәсин галярды .
41011019	Агшам дүшенде , Иса шәхерден чыкып гитди .
41011020	Эртир ир билен гечип баряркалар , инҗир агаҗының көки билен гурандыгыны гөрдүлер .
41011021	Петрус болуп гечени ятлап : « Мугаллым ! Ине , Сениң гарган инҗир агаҗың гурапдыр » дийди .
41011022	Иса олара шейле җогап берди : « Худая иманыңыз болсун .
41011023	Сизе догрусыны айдярын , ким йүрегинде шүбхә ёл бермән , диййәниниң болҗакдыгына иман эдип , шу дага : „ Гөтерил-де , деңзе зыңыл " дийсе-де , онуң диени болар .
41011024	Мунуң үчин сизе диййәрин : дога билен дилән әхли задыңызы алҗагыңыза иман эдиң , ол сизе берлер .
41011025	Гөкдәки Атаңыз сизиң языкларыңызы багышлар ялы , биринден өйке-кинәңиз бар болса , дога этмәге дуран махалыңыз сиз-де оны багышлаң .
41011026	Сиз багышламасаңыз , Гөкдәки Атаңыз хем сизиң языкларыңызы багышламаз » .
41011027	Олар ене Иерусалиме гелдилер . Иса ыбадатханада гезмеләп йөркә , баш руханылар , канунчылар ве яшулулар янына гелип ,
41011028	Оңа : « Сен хайсы ыгтыяр билен бу затлары эдйәрсиң ? Я булары этмәге Саңа бу ыгтыяры ким берди ? » дийдилер .
41011029	Иса-да олара шейле дийди : « Мен сизден бир зат сораҗак . Маңа җогап бериң , Мен-де сизе бу затлары хайсы ыгтыяр билен эдйәними айдайын :
41011030	Яхяның чокундырмасы Гөкденмиди я ынсандан ? »
41011031	Олар-да өзара пикир алшып , шейле дийдилер : « Биз : „ Гөкден " дийсек , Ол бизе : „ Онда нәме үчин оңа иман гетирмедиңиз ? " диер .
41011032	Эмма ынсандан дийсек . . . » Олар халкдан горкярдылар . Чүнки хеммелер Яхяны чын пыгамбер сайярды .
41011033	Олар Иса җогап берип : « Биз билмейәрис » дийдилер . Иса-да олара : « Менем сизе бу затлары хайсы ыгтыяр билен эдйәними айтмарын » дийди .
41012001	Иса олара тымсаллар билен гүррүң бермәге дурды : « Бир адам үзүм агачларыны отурдып , дашына хаят айлаяр . Үзүми сыкмак үчин бир чукур газяр , бир-де диң салып , үзүмлиги багбанлара экерине берйәр-де , узак ёла гидйәр .
41012002	Мөвсүми геленде , үзүмлигиң мивесинден алып гел дийип , бир хызматкәрини багбанлара иберйәр .
41012003	Эмма олар оны тутуп енҗип , бош ковуп гойберйәрлер .
41012004	Үзүмлигиң эеси ене башга бир хызматкәрини иберйәр . Олар онуң келлесини ярып , биабрай эдйәрлер .
41012005	Ене бирини иберйәр , муны өлдүрйәрлер . Ене көп хызматкәрини иберйәр . Буларың-да кәбирини енҗип , кәбирини хем өлдүрйәрлер .
41012006	Үзүмлигиң эесиниң ене бир адамы бар экен , ол-да өзүниң сөййән екеҗе оглы экен . „ Оглумы сыларлар " дийип , иң соңы багбанлара оглуны иберйәр .
41012007	Эмма багбанлар бири-бирлерине : „ Мирасдар шу , гелиң , шуны өлдүрелиң , мирас бизе галар " дийишйәрлер .
41012008	Оны тутуп өлдүрйәрлер-де , үзүмликден дашарык ташлаярлар .
41012009	Инди үзүмлигиң эеси нәме эдер ? Ол гелип , бу багбанлары хеләк эдер-де , үзүмлиги башгаларына берер .
41012010	Сиз бу Язгыны окамадыңызмы ? „ Уссаларың рет эден дашы , бурчуң башы болды .
41012011	Бу Реббиң эдениди , бизиң гөзүмизе бир тәсинлик " » .
41012012	Оны тутҗак болдулар , чүнки бу тымсалы өзлерине какдырып айданыны аңдылар . Йөне халкдан горкуп , Оны ташлап гитдилер .
41012013	Исаны гепде тутҗак болуп , фарисейлериң , хиродесчилериң бирнәчесини Онуң янына ибердилер .
41012014	Олар хем гелип , Оңа шейле дийдилер : « Мугаллым ! Биз Сениң догручылдыгыңы , хич киме яранҗак болмаяндыгыңы билйәрис , чүнки Сен адамларың дереҗесине бакман , Худайың ёлуны хакыкат йүзүнден өвредйәрсиң . Кайсара салгыт төлемек догрумы я дәлми ? Төләлими я төлемәлими ? »
41012015	Иса оларың икийүзлүлигини билип , шейле дийди : « Мени нәме үчин сынаярсыңыз ? Маңа бир динар гетириң , гөрейин » .
41012016	Олар хем гетирдилер . Иса олара : « Бу сурат билен язгы кимиңки ? » дийди . Олар-да Оңа : « Кайсарыңкы » дийдилер .
41012017	Иса олара : « Кайсарыңкыны кайсара , Худайыңкыны Худая бериң » дийди . Олар Оңа аңка-таңка болдулар .
41012018	Исаның янына өлүмден дирелме ёкдур диййән саддукейлер гелип , Оңа шейле сораг бердилер :
41012019	Мугаллым ! Муса бизе , бир адамың доганы зүрятсыз өлүп , ызында аялы галса , доганы онуң аялыны алып , доганына несил етишдирмелидир дийип языпдыр .
41012020	Еди доган барды . Биринҗиси бир аял алды , йөне ызында несил галдырман өлди .
41012021	Икинҗиси шол аялы алды , ол хем ызында несил галдырман өлди . Оларың үчүнҗиси хем шейле болды .
41012022	Едиси-де несил галдырмады . Олардан соң аял хем өлди .
41012023	Өлүлериң дирелен махалы , олар диреленлеринде , ол хайсысының аялы болар ? Чүнки едиси хем оны аял эдинипдилер » .
41012024	Иса олара шейле җогап берди : « Сиз Мукаддес Язгылары ве Худайың гудратыны билмән ялңышмаярсыңызмы ?
41012025	Чүнки өлүмден дирелен махаллары олар өйленмән , әре чыкман , Гөкдәки перишделер ялы боларлар .
41012026	Өлүлериң дирелишине геленимизде болса , Мусаның китабының янан чалы барадакы бабында сиз Худайың оңа : „ Мен Ыбрайымың , Ысхагың , Якубың Худайыдырын " дийип язаныны окамадыңызмы ?
41012027	Ол өлүлериң дәл , дирилериң Худайыдыр ; сиз гаты ялңышярсыңыз » .
41012028	Голая гелип , оларың чекишмелерини эшиден канунчылардан бири Исаның олара говы җогап беренини гөрүп , Ондан : « Хайсы табшырык әхли табшырыкларың биринҗисидир ? » дийип сорады .
41012029	Иса шейле җогап берди : « Биринҗи табшырык шу : „ Диңле , эй Ысрайыл ! Худайымыз Реб ялңыз Ребдир .
41012030	Өз Худайың Ребби бүтин йүрегиң , бүтин җаның , бүтин дүшүнҗәң , бүтин гүйҗүң билен сөй ! "
41012031	Икинҗиси шу : „ Гоңшыңы өзүң ялы сөй ! " Булардан улы табшырык болмаз » .
41012032	Канунчы Оңа шейле дийди : « Эй , ягшы Мугаллым ! Сен „ Ол бирдир , Ондан башгасы ёкдур " дийип , догры айтдың .
41012033	Оны бүтин йүрек билен , бүтин дүшүнҗе билен , бүтин гүйч билен сөймеклик , гоңшыңы өзүң ялы сөймеклик якылян совгатларың , кесилйән гурбанларың хеммесинден артыкдыр » .
41012034	Иса онуң пайхаслы җогап беренини гөрүп : « Сен Худайың Патышалыгындан узак дәлсиң » дийди . Шондан соң Ондан бир зат сорамага хич ким йүрек этмеди .
41012035	Иса ыбадатханада сапак берип отырка , шейле дийди : « Канунчылар нәхили Месих Давудың Оглудыр диййәрлер ?
41012036	Давудың өзи Мукаддес Рухдан ылхам алып , шейле дийипдир : „ Реб Мениң Реббиме дийди : Душманларыңы аякларың астында басганчак эдип гойянчам , Мениң сагымда отур " .
41012037	Давудың өзи Оңа Реб диййәр . Ол нәхили онуң оглы боляр ? » Улы мәреке Оны хезил эдип диңлейәрди .
41012038	Иса өвредип диййәрди : « Канунчылардан әгә болуң ! Олар узын гейимлер гейнип гезмеги , базар еринде салам алмагы ,
41012039	синагогаларда баш күрсүлери , зыяпатларда төри халаяндыр .
41012040	Олар дул хатынларың өйлерини талап , гөз үчин узын-узын догалар окан боляндырлар . Булар хас агыр җеза сезевар боларлар » .
41012041	Иса хазынаның гаршысында хазына пул атян халкы сынлап отырды . Көп бай адамлар кән пул атдылар .
41012042	Бир гарып дул хатын гелип , хазына ики лепта , ягны бир кодрант атды .
41012043	Иса шәгиртлерини янына чагырып , олара шейле дийди : « Сизе догрусыны айдярын , шу гарып дул хатын хазына пул атянларың хеммесинден кән атды .
41012044	Чүнки оларың хеммеси өзлеринден артаны атдылар , йөне бу хатын гарыплыгына гарамаздан , бүтин элде барыны , бүтин чөрек пулуны атды » .
41013001	Иса ыбадатханадан чыканда , шәгиртлериниң бири Оңа : « Мугаллым ! Гөр , не аҗап дашлар , не аҗап җайлар ! » дийди .
41013002	Иса оңа : « Бу улы җайлары гөрйәңми ? Бу ерде даш үстүнде даш галмаз , хеммеси даргар » дийди .
41013003	Ол Зейтун дагында ыбадатхананың гаршысында отырка , Петрус , Якуп , Яхя ве Андреас дагы екеликде Ондан :
41013004	« Бизе айт , бу затлар хачан болар ? Буларың әхлисиниң ерине етҗек махалы нәме аламат пейда болар ? » дийип сорадылар .
41013005	Иса-да олара гүррүң бермәге дурды : « Хабардар болуң , сизи алдаймасынлар !
41013006	Көплер Мениң адым билен гелип : „ Мен — Ол " диер . Олар көп адамы алдарлар .
41013007	Уруш сеслерини , уруш туранлыгы барада хабар эшидеңизде горкмаң . Булар болмалыдыр , йөне энтек дүнйәниң соңы дәлдир .
41013008	Чүнки миллет-миллете , патышалык-патышалыга гаршы чыкар . Айры-айры ерлерде ер титремелер , ачлыклар ве белалар йүзе чыкар . Бу вакалар бургуларың башлангыҗыдыр .
41013009	Эмма сиз өзүңизе хабардар болуң ! Себәби сизи меҗлислере табшырарлар , синагогаларда енҗерлер . Олара гүвәлик үчин Мен себәпли сизи хөкүмдарларың , патышаларың алнында дурзарлар .
41013010	Өңүрти Хош Хабар бүтин миллетлере вагыз эдилмелидир .
41013011	Сизи суда табшырҗак болуп алып баряркалар , нәме дийҗегиңизи өңүнден гайгы этмәң , шол сагатда сизе нәме берилсе , шоны дийиң . Чүнки геплейән сиз дәл-де , Мукаддес Рухдур .
41013012	Доган — доганы , ата — чагасыны өлүме табшырар . Чагалар хем ата-энелерине гаршы болуп , олары өлдүрдерлер .
41013013	Мениң адым үчин хеммелер сизи йигренер , йөне соңуна ченли чыдан халас болар .
41013014	Вейранчылык гетирйән , Даниел пыгамбериң айдан йигренҗисиниң болмалы дәл еринде дураныны гөрениңизде , ( окыҗы дүшүнсин ) Яхудадакылар даглара гачсын .
41013015	Өйүң үчегиндәки ашак инип , бир зат алмак үчин , ичерик гирмесин .
41013016	Экин мейданындакы донуны алмак үчин , ызына өврүлмесин .
41013017	Ол гүнлерде гөврели , чага эмдирйән аялларың гүнүне вай !
41013018	Сиз бу вака гышда болмасын дийип дога эдиң .
41013019	Чүнки ол гүнлерде шейле бир мушакгат болар велин , бейле мушакгат Худайың бар эден ярадылышының башындан тә шу вагта ченли не боландыр , не-де болар .
41013020	Реб ол гүнлери гысгалтмадык болсады , онда хич ким халас болмазды . Эмма Ол сайлан сайлантгыларының хатырасына ол гүнлери гысгалтды .
41013021	Шонда бири сизе : „ Ине , Месих шу ерде " я „ Ине , ол ерде " дийсе , ынанмаң .
41013022	Чүнки ялан месихлер , ялан пыгамберлер дөрәп , мүмкин болдугыча сайлананлары-да аздырҗак болуп , аламатлар , мугҗызалар гөркезер .
41013023	Әгә болуң . Мен хемме зады сизе өңүнден айтдым » .
41013024	Шол гүнлерде ол мушакгатдан соң , Гүн гаралар , Ай ышыгыны бермез .
41013025	Йылдызлар Гөкден гачар , Гөкдәки гүйчлер титрешер .
41013026	Шонда Ынсан Оглуның булутлар ичинде улы гудрат хем шөхрат билен гелйәнини гөрерлер .
41013027	Шонда Ол перишделерини ёллап , Өз сайланларыны дөрт тарапдан Ериң уҗундан тә Гөгүң уҗуна ченли йыгнар » .
41013028	Инҗир агаҗындан сапак алың : онуң шахалары юмшап , япрак чыкаран махалы томсуң голайдыгыны билйәрсиңиз .
41013029	Шонуң ялы-да , бу затларың боляныны гөрениңизде , Ынсан Оглуның голайдыгыны , гапының агзындадыгыны билиң .
41013030	Сизе догрусыны айдярын , бүтин бу затлар болянча , бу несил дүнйәден өтмез .
41013031	Гөк хем ер өтер , йөне Мениң сөзлерим өтмез » .
41013032	Эмма ол гүни хем ол сагады хич ким билйән дәлдир , не Гөкдәки перишделер , не-де Огул , диңе Ата билйәндир .
41013033	Әгә , оя болуң , дога эдиң ! Чүнки сиз ол вагтың хачандыгыны билмейәрсиңиз .
41013034	Бу узак ёла чыкан адам киминдир . Ол өйүнден айрылып барярка , хызматкәрлерине ыгтыяр , хер хайсына-да өз ишини берип , гапының гаравулына-да оя болмагы табшыряндыр .
41013035	Шейлеликде , оя болуң , чүнки сиз өй эесиниң агшаммы , яры гиҗеми , хораз гыгырандамы , эртир ирденми — хачан гелҗегини билмейәрсиңиз .
41013036	Ол бирден гелип-де , укуда үстүңизи басаймасын .
41013037	Сизе айдянларымы хеммелере айдярын : оя болуң ! »
41014001	Песаха — Петир байрамына ики гүн галыпды . Баш руханылар , канунчылар Исаны хиле билен тутуп өлдүрмегиң ёлуны агтарярдылар .
41014002	Йөне велин бири-бирлерине : « Байрам гүнлеринде дәл , халк галмагал турзаймасын » дийишйәрдилер .
41014003	Иса Бейтанияда хейвере кеселли Симуның өйүнде сачак башында отырка , бир аял ичи гымматбаха сап-арасса нард яглы ак мермер гап билен гелип , габы дөвди-де , ягы Онуң депесинден гуйды .
41014004	Кәбирлери гахарланып , бири-бирлерине : « Нәме үчин бу яг бейле исрип эдилди ?
41014005	Бу ягы үч йүз динардан ёкара сатып , гарыплара-да пайлап боларды » дийшип , аяла игендилер .
41014006	Эмма Иса шейле дийди : « Оңа дегмәң , нәме үчин оны ынҗыдярсыңыз ? Ол Маңа ягшылык этди .
41014007	Чүнки гарыплар хемише сизиң яныңызда , олара халан махалыңыз ягшылык эдип билйәрсиңиз , йөне Мен хемише яныңызда болмарын .
41014008	Ол элде барыны этди , җайланмагыма тайярлык хөкмүнде беденими өңүнден яглады .
41014009	Сизе догрусыны айдярын , Хош Хабар бүтин дүнйәниң ниресинде вагыз эдилсе , бу аялың эдени-де оны ятламак үчин айдылар » .
41014010	Онсоң Онкилериң бири болан Иуда Искариот Иса дөнүклик этмек үчин , баш руханыларың янына барды .
41014011	Олар хем муны эшидип бегенишдилер , оңа пул бермәге сөз бердилер . Ол-да Исаны олара табшырмак үчин аматлы пурсат пейләп гезди .
41014012	Песах гурбанының кесилйән вагты болан Петир байрамының илкинҗи гүни шәгиртлери Иса : « Песах гурбанлыгыны иймегиң үчин , нирә барып тайярлык гөрмегимизи ислейәрсиң ? » дийдилер .
41014013	Иса шәгиртлериниң икисини ёллап , олара шейле дийди : « Шәхере барың , күйзе билен сув алып барян бир адама саташарсыңыз , шонуң ызына дүшүп гидиң .
41014014	Ол барып нирә гирсе , шол өйүң эесине : „ Мугаллым : ' Шәгиртлерим билен Песах байрамыны гечирер ялы , Мениң мыхман отагым ниреде ? ' дийип сораяр " дийиң .
41014015	Ол хем ёкаркы мертебеде дүшек дүшелги , тайяр гиң бир отагы гөркезер , шол ерде бизе тайярлык гөрүң » .
41014016	Шәгиртлер ёла дүшүп , шәхере гелдилер , әхли зады Исаның өзлерине айдышы ялы , тапып , Песахы тайярладылар .
41014017	Агшам дүшенде , Иса Онкилер билен билеликде гелди .
41014018	Сачак башында нахар ийип отыркалар , Иса : « Сизе догрусыны айдярын : сизиң бириңиз — Мениң билен нахар ийип отуран бири Маңа хайынлык эдер » дийди .
41014019	Олар хем тукатланып , ызлы-ызына Оңа : « Менми ? » диймәге башладылар .
41014020	Иса олара шейле дийди : « Онкилерден бири — Мениң билен табага чөрек батырып отураның бири .
41014021	Чүнки Ынсан Оглы Өзи хакда язылышы ялы баряр , йөне Ынсан Оглуна хайынлык эдениң гүнүне вай ! Ол адам энеден догулмадык болса , онуң үчин хас оңат боларды » .
41014022	Нахар ийип отыркалар , Иса чөрек алып , шүкүр этди-де , оны дөвүп шәгиртлере берди ве : « Алың , бу Мениң беденимдир » дийди .
41014023	Онсоң бир кәсе алып , шүкүр эденинден соң , олара берди , хеммеси ондан ичдилер .
41014024	Соңра Иса олара шейле дийди : « Бу Мениң ганым , Тәзе әхтиң көп адамлар үчин дөкүлен ганыдыр .
41014025	Сизе догрусыны айдярын , Худайың Патышалыгында тәзесини ичҗек гүнүме деңеч , үзүм ширесини гайтадан ичмерин » .
41014026	Олар бир өвгүли айдым айдып боланларындан соң , Зейтун дагына чыкдылар .
41014027	Иса олара шейле дийди : « Сизиң хеммәңиз Менден йүз дөндерерсиңиз , чүнки : „ Чопаны урарын , гоюнлар дагар " дийип язылгыдыр .
41014028	Эмма Мен өлүмден диреленимден соң , сизден өң Җелилә барарын » .
41014029	Петрус Оңа : « Хеммелер Сенден йүз дөндерсе-де , мен дөндермерин » дийди .
41014030	Иса-да оңа : « Саңа догрусыны айдярын : шу гүн , шу гиҗе хораз ики гезек гыгырмазындан өң , сен Мени үч гезек инкәр эдерсиң » дийди .
41014031	Эмма Петрус җаныгып : « Мен Сениң билен өлмели болсам-да , Сени асла инкәр этмерин » дийди . Хеммеси-де шейле дийдилер .
41014032	Олар Гетсемани диен бир ере гелдилер . Иса шәгиртлерине : « Мен дога эдип болянчам , сиз шу ерде отурың » дийди .
41014033	Петрусы , Якубы ве Яхяны Өзи билен әкитди , улы галагоплуга дүшүп , гайгыланмага башлады .
41014034	Олара : « Мениң җаным өлер ялы тукат , сиз шу ерде галың-да , оя болуң » дийди .
41014035	Иса бираз өңе гидип , ере йыкылып : « Мүмкин болса , шу сагат Менден гечсин » дийип дога этди .
41014036	Ол : « Абба , Ата , Сениң үчин хемме зат мүмкин . Бу кәсәни Менден гечир , йөне Мениң ислегим дәл , Сениң ислегиң болсун » дийди .
41014037	Гайдып гелсе , шәгиртлери уклап ятан экен . Петруса шейле дийди : « Уклап ятырсыңмы ? Бир сагат-да оя болуп билмедиңми ?
41014038	Сынага дүшмез ялы , оя болуң , дога эдиң . Рух ислегли , йөне беден эҗиздир » .
41014039	Иса ене гидип , шол өңки сөзлери айдып дога этди .
41014040	Ене геленде , шәгиртлери уклап ятан экен , чүнки оларың гөзлери гаты юмлуп гелйәрди . Оңа нәме дийҗеклерини билмедилер .
41014041	Үчүнҗи гезек гелип , олара шейле дийди : « Сиз энтек-де уклап ятырсыңызмы ? Дынҗыңызы алярсыңызмы ? Бу етерлик , сагат гелди , Ынсан Оглы гүнәкәрлериң элине берилйәр .
41014042	Туруң , гиделиң , ине , Маңа хайынлык эден голайлады » .
41014043	Эдил шол пурсатда , Иса энтек гепләп дурка , Онкилериң бири болан Иуда ве онуң билен билеликде баш руханылардан , канунчылар ве яшулулар тарапындан гылычлы , таяклы бир мәреке гелди .
41014044	Оңа хайынлык эден Иуда олара : « Мен кими өпсем , Шолдур . Оны тутуң-да , сересап алып гидиң » дийип геплешипди .
41014045	Ол гелип , деррев Исаның янына барды-да : « Мугаллым » дийип , Оны өпди .
41014046	Олар хем эл уруп , Оны тутдулар .
41014047	Янында дуранларың бири гылыҗыны сырды , баш руханының хызматкәрини уруп , онуң гулагыны кесди .
41014048	Иса олара шейле дийди : « Бир талаңчының гаршысына чыкян ялы , Мени тутмак үчин гылыч хем таяк билен гелдиңизми ?
41014049	Хер гүн ыбадатханада , сиз билен биле болуп сапак беренимде , Мени тутмандыңыз . Йөне , гой , Мукаддес Язгылар берҗай болсун » .
41014050	Шәгиртлериниң бары Оны ташлап , гачып гитдилер .
41014051	Ялаңач беденини диңе бир кендир мата билен бүрән бир яш йигит Онуң ызына дүшди , оны хем тутдулар .
41014052	Эмма ол кендир матаны ташлап , ялаңач халда олардан гачып гитди .
41014053	Исаны баш руханының янына гетирдилер . Хемме баш руханылар , яшулулар ве канунчылар йыгнаныпдылар .
41014054	Петрус баш руханының ховлусына ченли гара гөрнүмден Исаның ызына дүшүп гитди , барып хем хызматкәрлер билен биле ода чоюнып отурды .
41014055	Баш руханылар ве бүтин меҗлис Иса өлүм җезасыны бермек үчин , Оңа гаршы гүвәлер агтардылар , йөне тапып билмедилер .
41014056	Көплер Оңа гаршы ялан гүвәлик берселер-де , оларың гүвәликлери бир чыкмады .
41014057	Кәбирлери туруп , Оңа гаршы ялан гүвәлик берип , шейле дийдилер :
41014058	« Биз Онуң : „ Мен эл билен салнан шу ыбадатхананы йыкып , үч гүнүң ичинде , эл билен салынмадык башга бир ыбадатхана саларын " диенини эшитдик » .
41014059	Барыбир , оларың гүвәликлери бир чыкмады .
41014060	Баш руханы меҗлисиң ортасында ёкарык галып , Иса сораг берип , шейле дийди : « Сен асла җогап берҗек дәлми ? Бу адамларың Саңа гаршы берйән гүвәлиги нәме ? »
41014061	Ол дымды , хич бир җогап бермеди . Баш руханы ене Ондан : « Мүбәрек Худайың Оглы Месих Сенми ? » дийип сорады .
41014062	Иса : « Мендирин , сиз Ынсан Оглуның гудратлы Худайың сагында отураныны , Гөгүң булутлары билен гелйәнини гөрерсиңиз ! » дийди .
41014063	Баш руханы шонда өз эгин-эшигини йыртып : « Бизе башга гүвә нәмә герек ?
41014064	Онуң Худая дил етиренини өзүңиз эшитдиңиз . Нәме диййәрсиңиз ? » дийди . Оларың хеммеси хөкүм эдип , Оны өлүме лайык билдилер .
41014065	Кәбирлери хем Онуң үстүне түйкүрип башладылар , йүзүни өртүп , Оны юмруклап : « Велилик эт ! » дийишйәрдилер . Хызматкәрлер-де Оңа шапбат урярдылар .
41014066	Петрус ховлуда ашакда дурка , баш руханының кенизлеринден бири гелди .
41014067	Чоюнып отуран Петрусы гөренде , оңа середип : « Сен-де шо-о-л Насырадан дөрән Иса билен биледиң » дийди .
41014068	Эмма ол муны инкәр эдип : « Мен сениң нәме диййәниңи не билйәрин , не-де оңа дүшүнйәрин » дийип , дашарык , ховлының өң тарапына гитди . Шол вагт хем хораз гыгырды .
41014069	Оны гөрен кениз ол ерде дуранлара ене-де : « Бу шолардан » дийип башлады .
41014070	Эмма ол муны ене-де инкәр этди . Аз салымдан соң , ол ерде дуранлар Петруса ене-де : « Догрудан-да , сен хем шолардан , чүнки сен җелилели , геплейшиңден билдирип дур » дийдилер .
41014071	Эмма ол : « Мен сизиң айдян бу Адамыңызы танамаярын » дийип , ант ичип , авы яламага дурды .
41014072	Эдил шол вагт хораз икинҗи гезек гыгырды . Петрус Исаның өзүне : « Хораз ики гезек гыгырмазындан өң , сен Мени үч гезек инкәр эдерсиң » диен сөзүни ятлады-да , мөңңүрип аглады .
41015001	Эртир ирден баш руханылар , яшулулар , канунчылар ве бүтин меҗлис маслахат гечирип , Исаны даңып , Пилатуса элтип табшырдылар .
41015002	Пилатус Ондан : « Сен ехудыларың патышасымы ? » дийип сорады . Ол җогап берди : « Сениң айдышың ялыдыр » дийип җогап берди .
41015003	Баш руханылар Оны көп затларда айыпладылар .
41015004	Пилатус ене-де Оңа : « Сен хич хили җогап берҗек дәлми ? Гөр , нәче затларда Сени айыплаярлар » дийди .
41015005	Эмма Иса башга хич хили җогап бермеди . Пилатус гең галды .
41015006	Пилатус хер Песах байрамында халкың дилән туссагыны бошадарды .
41015007	Питнеде адам өлдүрен гозгалаңчылар билен биле туссага салнан Бараббас атлы бири барды .
41015008	Халк Пилатусдан хемишеки эдйән задыны өзлери үчин ерине етирмегини гыгырышып хайыш этди .
41015009	Пилатус болса олара : « Ехудыларың патышасыны бошатмагымы ислейәрсиңизми ? » дийди .
41015010	Чүнки ол баш руханыларың Оны гөрипликден табшырандыкларыны билйәрди .
41015011	Эмма Мунуң ерине Бараббасы бошатмагыны талап эдиң дийип , баш руханылар халкы дүртгүледилер .
41015012	Пилатус ене олара : « Онда , мен сизиң ехудыларың патышасы диййән Адамыңызы нәме эдейин ? » дийди .
41015013	Олар болса : « Оны хача чүйле ! » дийип , ене гыгырышдылар .
41015014	Пилатус олара : « Ол нәме яман иш этди ? » дийди . Эмма Олар : « Оны хача чүйле ! » дийип , хас бетер гыгырышдылар .
41015015	Шонда Пилатус халкы канагатландырма карарына гелип , Бараббасы бошатды , Исаны болса гамчыладып , хача чүйлемәге берди .
41015016	Эсгерлер Оны Преториум диен хөкүмет көшгүне элтип , бүтин гошун бөлүмлерини чагырдылар .
41015017	Онуң эгнине гырмызы дон , башына хем тикенден тәч гейдирдилер .
41015018	« Салам , эй , ехудыларың патышасы » дийип , Оңа салам берен болдулар .
41015019	Башына таяк билен урдулар , үстүне түйкүрдилер , өңүнде дыза чөкүп , Оңа сежде эден болдулар .
41015020	Оны масгараланларындан соң , гырмызы доны эгнинден чыкардылар-да , Өз эгин-эшигини гейдирип , хача чүйлемәге әкитдилер .
41015021	Исгендер билен Руфусың какасы киренели Симун мейдандан гелшине , шол ерден гечип барярды . Оны Исаның хачыны гөтермәге меҗбур этдилер .
41015022	Исаны Голгата , ягны « Келлечанак » диен ере элтдилер .
41015023	Оңа мүр гатылан шерап бердилер , йөне Ол алмады .
41015024	Оны хача чүйледилер , ким нәме аларка дийип биҗе атышып , Онуң эгин-эшигини өзара пайлашдылар .
41015025	Оны хача чүйләнлеринде гүнортан болмага үч сагат вагт галыпды .
41015026	Депесиндәки этмиш язгысында болса : « ЕХУДЫЛАРЫҢ ПАТЫШАСЫ » дийип язылгыды .
41015027	Иса билен биле ики гаракчыны хача чүйледилер , оларың бири Онуң саг тарапында , бири-де чеп тарапындады .
41015028	Шейлелик билен , « ол шер иш эдйәнлерден сайылды » диен Язгы берҗай болды .
41015029	Гечип барянлар башларыны яйкап , Оңа сөгүп : « Пәхей-де велин , ыбадатхананы йыкып-да , үч гүнде салҗак Сен ,
41015030	хачдан ашак ин-де , Өзүңи халас эт ! » дийишйәрдилер .
41015031	Шонуң ялы , баш руханылар билен канунчылар-да Исаны масгаралап , бири-бирлерине : « Өзгелери халас этди , йөне Өзүни халас эдип билмейәр .
41015032	Биз гөрүп иман эдер ялы , Ысрайылың Патышасы Месих хәзир хачдан ашак инсин » дийишйәрдилер . Онуң билен биле хача чүйлененлер-де Оңа сөгйәрдилер .
41015033	Гүнортан бүтин юрда гараңкы дүшүп , үч сагатлап довам этди .
41015034	Өйлән сагат үчде Иса гаты сес билен гыгырып : « Элохи , Элохи ! Лама сабактани ? » ягны : « Худайым , Худайым ! Нәме үчин Мени терк этдиң ? » дийди .
41015035	Ол ерде дуранларың кәбири муны эшиденлеринде : « Ине , Ылясы чагыряр » дийишдилер .
41015036	Бири ылгап , бир губканы сиркеден долдурып , гамшың башына дакды-да , ичирҗек болуп , Иса узадып : « Дуруң гөрелиң , Ыляс Оны ашак индермәге гелермикә ? » дийди .
41015037	Эмма Иса гаты гыгырып җан берди .
41015038	Ыбадатхананың тутусы ёкардан ашаклыгына йыртылып , икә бөлүнди .
41015039	Исаның гаршысында дуран йүзбашы Онуң шейле гыгырып җан беренини гөренде : « Бу Адам , догрудан хем , Худайың Оглы экен » дийди .
41015040	Ол ерде узакдан середишип дуран аяллар хем барды . Хем магдалалы Меръем хем-де кичи Якупдыр Иосесиң эҗеси Меръем ве Саломе оларың арасындады .
41015041	Булар Иса Җелиледекә ызына дүшүп , Оңа хызмат эдйәрдилер . Ол ерде Онуң билен биле Иерусалиме гелен башга көп аяллар хем барды .
41015042	Агшам дүшенде , Тайярлык гүни , ягны Сабатдан бир гүн өң боланы үчин ,
41015043	Меҗлисиң сыланян агзасы , Худайың Патышалыгына гарашып йөрен ариматиялы Юсуп Пилатусың янына бармага батырлык эдип , ондан Исаның җеседини диледи .
41015044	Пилатус Онуң эййәм өленине гең галды , йүзбашыны чагырып : « Өленине көп вагт болдумы ? » дийип сорады .
41015045	Муны йүзбашыдан биленсоң , җеседи Юсуба берди .
41015046	Ол хем кепен мата сатын алды , җеседи ашак индерип , кепене долады-да , гаяда оюлан бир мазарда җайлап , мазарың агзына хем бир даш тогалады .
41015047	Магдалалы Меръем билен Иосесиң эҗеси Меръем Онуң ниреде җайлананыны гөрдүлер .
41016001	Сабат гүни геченден соң , магдалалы Меръем , Якубың эҗеси Меръем ве Саломе дагылар гидип , Исаның мейидини ягламак үчин , якымлы ыслы яглар сатын алдылар .
41016002	Хепдәниң илкинҗи гүни даң билен , Гүн доганда , мазарың башына гелдилер .
41016003	Олар бири-бирлерине : « Дашы мазарың агзындан бизе ким айрып береркә ? » дийишйәрдилер .
41016004	Габакларыны галдыранларында , дашың бир чете тогаланандыгыны гөрдүлер . Даш гаты улуды .
41016005	Мазара гиренлеринде болса , саг тарапда ак дон гейнип отуран бир яш йигиди гөрүп геңиргенишдилер .
41016006	Ол олара шейле дийди : « Геңиргенишмәң ! Сиз хача чүйленен насыралы Исаны гөзлейәрсиңиз . Ол дирелди . Ол бу ерде дәл . Ине , Онуң җайланан ери .
41016007	Йөне барың-да , Онуң шәгиртлерине , Петруса : „ Ол сизден өң Җелилә баряр , Өзүниң сизе айдышы ялы , Оны шол ерде гөрерсиңиз " дийиң » .
41016008	Олар мазардан чыкып гачдылар . Олара сандырама хем алҗыраңңылык аралашыпды , хич киме-де хич зат айтмадылар , чүнки горкярдылар .
41016009	Иса хепдәниң илкинҗи гүни ир билен дирелип , илки магдалалы Меръеме гөрүнди . Иса онуң ичинден еди җыны ковуп чыкарыпды .
41016010	Ол хем муны Иса билен биле боланлара хабар берди . Олар яс тутуп , аглашып отырдылар .
41016011	Исаның диридигини , Меръеме гөрнендигини эшиденлеринде , Олар ынанмадылар .
41016012	Шондан соң Иса оларың икиси оба барярка , башга кешпде гөрүнди .
41016013	Олар-да ызларына өврүлип , бейлекилере хабар бердилер , йөне булара-да ынанмадылар .
41016014	Соңра Иса сачак башында отуран Онбирлериң өзлерине гөрнүп , имансыздыклары , йүреклериниң гатыдыгы үчин олары язгарды . Чүнки олар Онуң дирелендигини гөренлере ынанмандылар .
41016015	Олара шейле дийди : « Бүтин дүнйә айланың-да , Хош Хабары хемме адамлара вагыз эдиң .
41016016	Ким иман эдип чокундырылса , халас болар , йөне иман этмедиге хөкүм эдилер .
41016017	Шу аламатлар иман эдйәнлериң хемрасы болар : Мениң адым билен җынлары ковуп чыкарарлар , тәзе диллерде гепләрлер .
41016018	Йыланлары тутарлар , өлдүрйән зәхер ичселер-де , олара зыян етмез . Сыркавларың үстүне эллерини гоярлар , олар хем сагалар » .
41016019	Реб олара гүррүң беренинден соң , Гөге алынды ве Худайың сагында отурды .
41016020	Олар-да чыкып , хемме ерде вагыз эдйәрдилер , Реб хем олар билен ишләп , олара хемралык эдйән аламатлар аркалы Өз сөзүни тассыклаярды . Омын .
42001001	Гадырлы Теофилус , арамызда йүзе чыкан вакаларың тарыхыны көп адамлар башдан өз гөзлери билен гөренлериң ве Сөзүң хызматчысы боланларың бизе айдышы ялы эдип язмага гиришдилер .
42001002	Муңа гөрә мен-де тә башындан хеммесини үнс билен барлашдырып ,
42001003	сениң өзүңе өвредиленлериң догрудыгыны билмегиң үчин ,
42001004	әхлисини болшы ялы , бирин-бирин саңа язмаклыгы маслахат билдим .
42001005	Яхуда патышасы Хиродесиң заманында Абия бөлүминден Зекеря атлы бир руханы барды . Онуң аялы хем Харуның неслинден болуп , ады Элизабетди .
42001006	Буларың икиси-де Худайың өңүнде догры болуп , Реббиң бүтин буйрук хем табшырыкларыны кемсиз берҗай эдердилер .
42001007	Оларың перзенди ёкды , чүнки Элизабет өнелгесизди . Оларың икиси-де эййәм гаррылык яшына етипдилер .
42001008	Бир гүн Зекеря өз бөлүминиң нобатында Худайың хузурында руханылык хызматыны берҗай эдип йөркә ,
42001009	руханылык адаты боюнча , бухур якмак үчин Реббиң ыбадатханасына гирмек онуң биҗесине дүшди .
42001010	Әхли җемагат бухур якылян сагатда дашарда дога эдип дурды .
42001011	Реббиң бухурданың сагында дуран бир перишдеси Зекеря гөрүнди .
42001012	Зекеря оны гөренде , горкуп алҗырады .
42001013	Эмма перишде оңа шейле дийди : « Эй Зекеря , горкма , чүнки догаң кабул болды . Аялың Элизабет саңа бир огул дограр , онуң адына Яхя дакарсың .
42001014	Сен шатланарсың , бегенерсиң , онуң догулмагына көп адамлар шатланар .
42001015	Чүнки ол Реббиң назарында улы болар , шерап , ичги ичмез . Ол хениз энесиниң гөвресиндекә , Мукаддес Рух билен долар .
42001016	Ысрайыл огулларының көпүсини өз Худайлары Реббе тарап өврер .
42001017	Ол аталарың йүреклерини огуллара , гүнәлилери догрулара тарап өвүрмек ве Реббе тайяр халк тайынламак үчин , Реббиң хузурында Ылясың рухы ве гудраты билен гезер » .
42001018	Зекеря перишдә : « Мен муны нәхили билейин ? Чүнки мен бир гарры адам , аялым-да гаррылык яшына етен » дийди .
42001019	Перишде оңа шейле җогап берди : « Мен Худайың хузурында дурян Җебрайыл . Мен сениң билен геплешмек , саңа бу хош хабары говшурмак үчин иберилдим .
42001020	Ине , дилиң тутулып , бу затлар болянча , гепләп билмерсиң . Чүнки сен мениң белленен вагтда ерине етҗек сөзлериме ынанмадың » .
42001021	Шол вагт халк Зекеря гарашярды , онуң ыбадатханада эглененине геңиргенйәрдилер .
42001022	Зекеря дашары чыканда , олар билен геплешип билмеди . Халк онуң ыбадатханада гөрнүш гөренини билди . Чүнки Зекеря олара үм билен ышарат эдип , лал галды .
42001023	Ол хызмат гүнлери доланда , өйүне гайтды .
42001024	Шу гүнлерден соң , онуң аялы Элизабет гөврели болды . Ол бәш айлап гөзден-илден чекилип : « Адамлар арасындакы утанҗымы айырҗак болуп , Реб шу гүнлер маңа назарыны салды , мени шейле этди » диййәрди .
42001025	
42001026	Элизабетиң гөврелилигиниң алтынҗы айында Җебрайыл перишде Худай тарапындан Җелиләниң Насыра атлы шәхерине ,
42001027	Давудың неслинден Юсуп атлы адамың адаглысы болан бир чыкмадык гызың янына иберилди . Бу гызың ады Меръемди .
42001028	Перишде онуң янына гелип : « Салам , эй , мерхемете сезевар болан ! Реб сениң билендир , сен аяллар арасында мүбәрексиң ! » дийди .
42001029	Меръем бу сөзлере гаты алҗырап , « Бу нәхили салам ? » дийип ичини геплетди .
42001030	Перишде оңа шейле дийди : « Горкма , Меръем , сен Худайдан мерхемет тапдың .
42001031	Ине , сен гөврели болуп , бир огул дограрсың . Онуң адына Иса дакарсың .
42001032	Ол улы болар , Оңа хеммелерден бейик Худайың Оглы дийлер . Реб Худай Оңа атасы Давудың тагтыны берер .
42001033	Ол Якубың өйүне эбеди патышалык эдер , патышалыгының соңы болмаз » .
42001034	Меръем перишдә : « Бу нәхили болар ? Мен хениз дурмуша чыкамок » дийди .
42001035	Перишде оңа шейле җогап берди : « Мукаддес Рух сениң үстүңе инер , хеммелерден Бейигиң гудраты сениң үстүңе көлеге салар . Шонуң үчин хем догулҗага Мукаддесе Худайың Оглы дийлер .
42001036	Ине , сениң гарындашың Элизабетиң хем гаррылыгында гөвресинде огланы бар . Өнелгесиз дийилйәниң эййәм алтынҗы айы .
42001037	Чүнки Худайың янында болмаҗак зат ёкдур » .
42001038	Меръем : « Ине , мен Реббиң гырнагы . Маңа сениң айдышың ялы болсун » дийди . Перишде онуң янындан гитди .
42001039	Меръем шол гүнлерде туруп , гыссанмач даглыга , Яхуда үлкесиниң бир шәхерине гитди .
42001040	Ол Зекеряның өйүне барып , Элизабете салам берди .
42001041	Элизабет Меръемиң саламыны эшиденде , гөвресиндәки чага гымылдап , Элизабет Мукаддес Рух билен долды .
42001042	Ол батлы гыгырып , шейле дийди : « Сен аяллар ичинде багтлысың , сениң гөврәңиң мивеси-де багтлыдыр !
42001043	Бу нәхили болды-да , Реббимиң энеси мениң яныма гелди .
42001044	Ине , саламың гулагыма гелип етен бадына , гөврәмдәки чага бегенчден гымылдады .
42001045	Иман гетирен аял багтлыдыр ! Чүнки Реб тарапындан оңа айдыланлар ерине етер » .
42001046	Меръем шейле дийди : « Җаным Ребби өвги билен бейгелдйәр ,
42001047	Халасгәрим Худая рухум шатланяр .
42001048	Чүнки Ол Өз гырнагының эҗизлигини гөрди . Мундан бейләк бүтин несиллер маңа багтлы диер .
42001049	Чүнки Гудратыгүйчли маңа улы ишлер этди . Онуң ады мукаддесдир .
42001050	Онуң рехими несилден-несле Өзүнден горкянларың үстүндедир .
42001051	Ол голы билен гүйчли ишлер этди , өз йүрек пикирлери билен магтанянлары даргатды .
42001052	Гүйчлүлери тагтларындан дүшүрип , эҗизлери галдырды .
42001053	Ачлары ныгматлар билен дойруп , байлары бош гайтарды .
42001054	Аталарымыза берен сөзи боюнча , Ыбрайым билен онуң неслине мыдамалык рехим этмеги унутман , гулы Ысрайыла ярдам этди » .
42001055	
42001056	Меръем Элизабетиң өйүнде үч ая голай болуп , соң өйүне гайтды .
42001057	Элизабетиң гүни-сагады долуп , бир огул догурды .
42001058	Гоңшулары хем-де доган-гарындашлары Реббиң оңа улы рехимдарлык эденини эшидип , онуң билен биле шатландылар .
42001059	Секизинҗи гүни огланы сүннетлемәге геленлеринде , онуң адына какасының ады ялы Зекеря дакҗак болдулар .
42001060	Йөне эҗеси гаршы болуп : « Ёк , онуң ады Яхя болмалыдыр » дийди .
42001061	Оңа : « Сениң гарындашларыңың арасында Яхя атлы адам ёк » дийдилер .
42001062	Олар огланың какасына үм билен дүшүндирип , онуң нәме ат дакмакчыдыгыны сорадылар .
42001063	Ол хем бир кичирәк тагта исләп , « Ады Яхядыр » дийип язды . Хеммелер хайран галдылар .
42001064	Шол бада Зекеряның дили ачылып , Худая өвги айдып , геплемәге башлады .
42001065	Бүтин гоңшулар горкдулар . Яхуда даглыгының әхли еринде бүтин бу вакаларың гүррүңи эдилди .
42001066	Муны эшиденлериң бары бу затлары йүреклеринде саклап : « Бу чага нәме боларка ? » дийишйәрдилер . Чүнки Реббиң эли онуң биленди .
42001067	Огланың какасы Зекеря Мукаддес Рух билен долуп , велилик эдип дийди :
42001068	Ысрайылың Худайы Реб мүбәрек болсун ! Ол Өз халкыны идемәге гелди , оңа гутулыш газандырды .
42001069	Ол гадымдан Өз мукаддес пыгамберлериниң агзы билен айдышы ялы , бизе бендеси Давудың неслинден бир гүйчли Халасгәр чыкарып , душманларымыздан , бизи йигренйәнлериң әхлисиниң элинден гутулар ялы этди .
42001070	
42001071	
42001072	Ол муны аталарымыза рехим этҗек , Өз мукаддес әхтини ,
42001073	бизиң атамыз Ыбрайыма эден касамыны ятлаҗак болуп этди .
42001074	Ол бизи душманларымызың элинден халас эдип ,
42001075	таквалык хем догрулык билен , өңүнде өмүрбойы Өзүне ыбадат этмәге бизе мүмкинчилик берҗекдигини айдыпды .
42001076	Эй чага , сен хем хеммелерден бейик Худайың пыгамбери диен ады аларсың !
42001077	Чүнки сен Онуң ёлларыны тайярламак , Онуң халкына гүнәлериниң өтүлмеги билен гутулҗакдыкларыны билдирмек үчин , Реббиң өңүнден йөрәрсиң .
42001078	Себәби Худайымыз йүрегиниң рехимлилигине гөрә , гараңкыда , өлүм көлегесинде отуранлара ышык бермек үчин ,
42001079	аякларымызы парахатлык ёлуна гөнүкдирмек үчин , доган Гүн кимин ёкарлардан бизи идемәге гелер » .
42001080	Оглан болса улалып , рухы гүйчленйәрди . Ол Ысрайыла гөрүнмели гүнлерине ченли чөллерде болды .
42002001	Шол гүнлерде кайсар Август бүтин дүнйәде илат язувыны гечирмели диен буйругы чыкарды .
42002002	Бу Кириниусың Сирия хәкимлик эдйән вагтында гечирилен илкинҗи язувды .
42002003	Хеммелер язылмак үчин өз шәхерлерине гитдилер .
42002004	Юсуп-да Давудың өйүнден ве неслинден болансоң , ол ерде адыны яздырмак үчин , Җелиледәки Насыра шәхеринден ёла дүшүп , Давудың Яхудадакы Бейтуллахам диен шәхерине гитди .
42002005	Гөврели адаглысы Меръем хем янындады .
42002006	Олар Бейтуллахамдакалар , Меръемиң догурмалы гүни-сагады гелди .
42002007	Ол илкинҗи оглуны догруп , гундага долады-да , Оны бир ахырда ятырды . Чүнки олара мыхманханада ер ёкды .
42002008	Шол төвереклерде чопанлар барды . Олар гиҗелерине дүзде галып , сүрүлерини бакардылар .
42002009	Ине , Реббиң перишдеси олара гөрүнди , Реббиң ялкымы даш-төвереги ягтылтды . Чопанлар гаты горкдулар .
42002010	Перишде олара шейле дийди : « Горкмаң , ине , мен сизе бүтин халкы бегендирҗек шатлыгы бушлаярын :
42002011	Шу гүн Давудың шәхеринде сизе Халасгәр догулды . Ол Реб Месихдир .
42002012	Сизе аламат шейле : сиз ахырда ятан , гундага долангы бир чаганы тапарсыңыз » .
42002013	Бирденкә перишде билен бирликде Гөкдәки гошундан бир улы мәхелле гөрүнди . Олар Худайы өвүп диййәрдилер :
42002014	« Иң ёкарларда Худая шөхрат , ер йүзүнде парахатлык , ынсанлар арасында хошниетлилик болсун ! »
42002015	Перишделер чопанларың янындан айрылып , Гөге чыканларында , чопанлар бири-бирлерине : « Бейтуллахама гидип , бу болан ваканы , Реббиң бизе билдирен задыны гөрелиң » дийишдилер .
42002016	Шейлеликде , ылгап барып , Меръеми , Юсубы ве ахырда ятан чаганы тапдылар .
42002017	Муны гөренлеринде , бу чага хакда өзлерине айдылан сөзи олара гүррүң бердилер .
42002018	Муны эшиденлериң бары чопанларың айданларына хайран галдылар .
42002019	Меръем болса бу затлар хакда ягшы ойланып , буларың барыны йүрегинде саклаярды .
42002020	Чопанлар хемме гөрүп-эшиденлериниң өзлерине айдылышы ялы боланлыгы үчин , Худайы шөхратландырып , өвүп , ызларына өврүлдилер .
42002021	Секизинҗи гүн долуп , чаганы сүннетлеме вагты етенде , энесиниң гөвресине дүшмезден өң , перишдәниң айдышы ялы , Онуң адына Иса дакдылар .
42002022	Мусаның канунында беян эдилен чиле дөври тамам боланда , Реббе багышламак үчин , Исаны Иерусалиме гетирдилер . Чүнки Реббиң канунында : « Илкинҗи доглан хер бир эркек чага Реббе багышланмалыдыр » дийип язылыпдыр .
42002023	Ене Реббиң канунында айдылышына гөрә , олар
42002024	бир җүбүт гумры я-да ики кепдери чагасыны гурбан этмек үчин гитдилер .
42002025	Иерусалимде Симун атлы бир адам барды . Ол догры хем диндар болуп , Ысрайылың теселли тапҗак вагтына гарашярды ве Мукаддес Рух онуң үстүндеди .
42002026	Оңа Реббиң Месихини гөрмезден өң өлүм гарасыны гөрмеҗекдиги Мукаддес Рух тарапындан айдылыпды .
42002027	Ол Рухуң ёл гөркезмеси билен ыбадатхана гелди . Исаның эне-атасы канунда язылан адаты берҗай этмек үчин , чаганы ичерик гетиренлеринде ,
42002028	Симун Оны гуҗагына алып , Худая алкыш окап , шейле дийди :
42002029	Я Реб , берен сөзүңе гөрә , инди хызматкәриңи саг-аман гойбер .
42002030	Чүнки Сениң бүтин халкларың гөзүниң алнында тайярлап гоян ,
42002031	миллетлери ягтылтҗак ышыгыңы ,
42002032	халкың Ысрайылың шөхраты болан гутарышыңы гөзүм гөрди » .
42002033	Юсуп билен чаганың энеси Ол хакда айдылян сөзлере хайран галдылар .
42002034	Симун олара ак пата берип , эҗеси Меръеме шейле дийди : « Ине , бу чага Ысрайылда көплериң йыкылмагы ве галмагы үчин , чекишмелер турузҗак аламат болмак үчин белленендир .
42002035	Энчеме йүреклериң пикирлери әшгәр болар ялы , сениң хем җаныңа бир гылыч сокулар » .
42002036	Ашер тайпасындан болан Фануилиң велилик эдйән гызы Анна-да шол ердеди . Онуң яшы гаррылыга етипди . Гызлыгындан соңра әри билен еди йыл яшап ,
42002037	инди болса яшы сегсен дөрде етен бу дул хатын ыбадатханадан чыкман , гиҗе-гүндиз ораза тутуп , дога эдип , ыбадат билен мешгулды .
42002038	Ол хем эдил шол вагт гелип , Реббе өвги айдып , Иерусалимиң гутулмагына гарашянларың барына бу чага хакда гүррүң берди .
42002039	Юсуп билен Меръем Реббиң кануны боюнча әхли зады берҗай эденлеринден соң , Җелиледәки шәхерлери Насыра доландылар .
42002040	Чага улалярды , гүйчленип акылдарлыкда өсйәрди . Худайың мерхемети Онуң үстүндеди .
42002041	Исаның эне-атасы хер йыл Песах байрамында Иерусалиме гидердилер .
42002042	Ол он ики яшындака , байрам адаты боюнча Иерусалиме гитдилер .
42002043	Олар байрам гүнлерини өтүрип , ызларына долананларында , етгинҗек Иса Иерусалимде галды . Юсуп билен чаганың эҗеси муны билмейәрдилер .
42002044	Олар Оны ёлагчыларың арасындадыр өйдүп , бир гүнлүк ёлы йөредилер . Онсоң , Оны доган-гарындашларың , дост-ярларың арасындан гөзләп башладылар .
42002045	Тапмансоңлар , Оны гөзләп , ызларына Иерусалиме доландылар .
42002046	Үч гүнден соң , Оны ыбадатханадан тапдылар . Ол мугаллымларың арасында отурып , олара гулак асып , сораглар берйәрди .
42002047	Исаны диңлейәнлериң бары Онуң пайхасына , берйән җогапларына хайран галярдылар .
42002048	Эне-атасы Оны гөренлеринде гең галдылар , эҗеси Оңа : « Оглум ! Нәме бейтдиң ? Ине , какаң икимиз Сени гаты гайгы эдип гөзледик » дийди .
42002049	Иса олара : « Мени нәмә гөзледиңиз ? Сиз Мениң Атамың өйүнде болмалыдыгымы билмейәрмидиңиз ? » дийди .
42002050	Эмма олар Онуң айдан бу сөзүне дүшүнмедилер .
42002051	Онсоң Иса эне-атасы билен биле Насыра гайтды , оларың табынлыгында галды . Онуң эҗеси бүтин бу затлары йүрегинде саклаярды .
42002052	Иса акылдарлыкда , бойда өсүп , Худайың хем адамларың мәхрини газанярды .
42003001	Кайсар Тибериусың хәкимлигиниң он бәшинҗи йылында , Понтиус Пилатус Яхуданың хәкимикә , Хиродес Җелиле тетрархы , онуң доганы Филипус Итуреа ве Трахонитис велаятының тетрархы , Лисанияс Абилиниң тетрархыды .
42003002	Ханна билен Каяфа хем баш руханыды . Шонда чөлде Зекеряның оглы Яхя Худайың сөзи гелди .
42003003	Ол Иорданың төверегиндәки бүтин юртлара айланып , гүнәлериң өтүлмеги үчин тоба эдип чокундырылмагы вагыз эдйәрди .
42003004	Шонуң ялы-да , Ишая пыгамбериң китабында язылгыдыр : « Чөлде гыгыряның сеси : Реббиң ёлуны тайярлаң , Онуң ёдаларыны догрулаң .
42003005	Хер дере долдурылар , хер даг , депе песелдилер , эгри ёллар догралдылар , чаркандаклы ёллар текизленер .
42003006	Бүтин адамзат Худайың гутарышыны гөрер » .
42003007	Яхя чокундырылҗак болуп янына гелйән халайыга шейле диййәрди : « Эй , алахөвренлер несли ! Гелҗек газапдан гачмагы сизе ким салгы берди ?
42003008	Инди , тоба мынасып мивелер өндүриң . Ичиңизден : „ Бизиң атамыз Ыбрайымдыр " дийип башламаң . Чүнки мен сизе айдярын : Худай Ыбрайыма шу дашлардан-да перзент яратмагы башаряндыр .
42003009	Палта эййәм агачларың дүйбүнде ятыр : оңат миве бермейән агач кесилип , ода ташланар » .
42003010	Халайык ондан : « Онда , биз нәме этмели ? » дийип сорады .
42003011	Ол : « Ики көйнекли бирини көйнексизе берсин . Азыклы хем шонуң ялы этсин » дийди .
42003012	Салгытчылар-да чокундырылмак үчин онуң янына гелип : « Мугаллым , биз нәме этмели ! » дийдилер .
42003013	Яхя олара : « Өзүңизе беллененден артык алмаң » дийди .
42003014	Эсгерлер-де : « Онда , биз нәме этмели ? » дийип , ондан сорадылар . Олара : « Хич кими таламаң , хич киме төхмет атмаң , өз хакыңыза кайыл болуң » дийди .
42003015	Халк гарашып дурка , хеммеси Яхя хакда өз ичлеринден : « Бу Месихмикә ? » дийип ойланярдылар .
42003016	Яхя хеммесине шейле дийди : « Мен сизи сув билен чокундырярын , йөне менден гүйчли Бири гелер . Мен Онуң чарыгының багыны чөзмәге-де мынасып дәлдирин . Ол сизи Мукаддес Рух хем от билен чокундырар .
42003017	Онуң күреги элиндедир . Ол харман ерини сүпүрип , бугдайы аммарына үйшүрип , саманы сөнмез отда якар » .
42003018	Ол башга-да көп өвүт-үндев эдип , халка Хош Хабары вагыз эдйәрди .
42003019	Эмма Хиродес тетрарх доганының аялы Хиродия үчин ве өз эден әхли эрбет ишлери үчин , Яхяның кәйинҗине сезевар боланы зерарлы ,
42003020	бу әхли эрбетликлериң үстүне Яхяны зындана салмаклыгы хем гошды .
42003021	Бүтин халк чокундырылып йөркә , Иса-да чокундырылды . Ол дога эдип отырка , Гөк ачылып ,
42003022	Мукаддес Рух җан-тен болуп , кепдери кимин Онуң үстүне инди . Гөкден : « Сен Мениң сөйгүли Оглумсың . Мен сенден көп разыдырын » диен оваз гелди .
42003023	Иса Өз хызматына башлан вагты отуз яшларындады , чак эдилишине гөрә , Юсуп оглы , Эли оглы ,
42003024	Маттат оглы , Леви оглы , Мелки оглы , Яннай оглы , Юсуп оглы ,
42003025	Маттатя оглы , Амос оглы , Нахум оглы , Эсли оглы , Наггай оглы ,
42003026	Маат оглы , Маттатя оглы , Семейн оглы , Ёсех оглы , Ёда оглы ,
42003027	Ёанан оглы , Риса оглы , Зерубабел оглы , Шеалтиел оглы , Нери оглы ,
42003028	Мелки оглы , Адди оглы , Косам оглы , Элмадам оглы , Эр оглы ,
42003029	Ешу оглы , Элизер оглы , Ёрим оглы , Маттат оглы , Леви оглы ,
42003030	Симун оглы , Иуда оглы , Юсуп оглы , Ёнам оглы , Эляким оглы ,
42003031	Мелеа оглы , Менна оглы , Маттата оглы , Натан оглы , Давут оглы ,
42003032	Ессе оглы , Обед оглы , Боаз оглы , Салмон оглы , Нахшон оглы ,
42003033	Аминадап оглы , Рам оглы , Хесрон оглы , Перес оглы , Иуда оглы ,
42003034	Якуп оглы , Ысхак оглы , Ыбрайым оглы , Тераз оглы , Нахор оглы ,
42003035	Серух оглы , Реу оглы , Пелег оглы , Эбер оглы , Шела оглы ,
42003036	Каинан оглы , Арфакшад оглы , Сам оглы , Нух оглы , Ламек оглы ,
42003037	Метушелах оглы , Ханок оглы , Яред оглы , Махалалеел оглы , Каинан оглы ,
42003038	Энош оглы , Шит оглы , Адам оглы , Худай оглуды .
42004001	Иса Мукаддес Рух билен долуп , Иордандан ызына өврүлди . Рух оны чөле әкитди .
42004002	Иблис Исаны кырк гүнләп сынады . Ол бу гүнлериң довамында хич бир зат иймән , олар өтенде болса аҗыкды .
42004003	Иблис Оңа : « Сен Худайың Оглы болсаң , шу даша чөрек бол дийип буюр » дийди .
42004004	Иса оңа шейле җогап берди : « „ Адам диңе чөрек билен дәл , эйсем , Худайың хер сөзи билен хем яшаяндыр " дийип язылгыдыр » дийди .
42004005	Иблис Оны бир белент ере чыкарып , бир салымың ичинде дүнйәниң бүтин патышалыкларыны гөркезип ,
42004006	шейле дийди : « Мен Саңа шуларың хеммесиниң ыгтыярыны хем шөхратыны берейин , чүнки булар маңа табшырылды . Мен олары исләниме берип билйәрин .
42004007	Сен маңа сежде этсең , буларың бары Сениңки болар » .
42004008	Иса оңа шейле җогап берди : « Мениң янымдан гүм бол , шейтан ! Өз Худайың Реббе сежде эт , диңе Оңа гуллук эт дийип язылгыдыр » .
42004009	Иблис Оны Иерусалиме элтди , ыбадатхананың күңресинде отурдып , Оңа шейле дийди : « Сен Худайың Оглы болсаң , Өзүңи шу ерден ашак зың .
42004010	Себәби : „ Ол Сен хакда Өз перишделерине Сени горасынлар дийип буйрук берер " .
42004011	„ Олар аягың даша дегәймесин дийип , Сени эллеринде гөтерерлер " дийип язылгыдыр » .
42004012	Иса оңа : « „ Өз Худайың Ребби сынама " дийлендир » дийди .
42004013	Иблис бүтин сынаглары гутарандан соң , бирнәче вагтлап Онуң янындан айрылып гитди .
42004014	Иса Рухуң гүйҗи билен Җелилә өврүлди . Ол хакдакы гүррүңлер бүтин шол төвереклере яйрады .
42004015	Ол хеммелер тарапындан хорматланып , оларың синагогаларында сапак берйәрди .
42004016	Иса Өз өнүп-өсен ери болан Насыра гелди . Эндиги боюнча Сабат гүни синагога барды ве Мукаддес Язгылардан окамак үчин , ёкары турды .
42004017	Оңа Ишая пыгамбериң китабы берилди . Ол хем китабы ачып , шу сөзлериң язылан ерини тапды :
42004018	« Реббиң Рухы үстүмдедир . Чүнки гарыплара Хош Хабары билдирмегим үчин Мени месх этди ; Мени туссаглара азатлыгы , көрлере гөзлериниң ачылмагыны ыглан этмәге , зулум астындакылары азатлыга чыкармага ,
42004019	Реббиң мерхемет йылыны ыглан этмәге иберди » .
42004020	Онсоң китабы япып , ызына — хызматкәре берди-де отурды . Синагогадакыларың хеммесиниң гөзи Оңа дикилди .
42004021	Ол болса олара гүррүң бермәге дурды : « Сизиң эшиден бу язгыңыз шу гүн берҗай болды » .
42004022	Хеммелер Оны тарыплап , Онуң агзындан чыкян мәхирли сөзлере тәсин галып : « Бу Юсубың Оглы дәлми ? » дийишйәрдилер .
42004023	Иса олара шейле дийди : « Сиз , хөкман , Маңа „ Тебип , өзүңе эм эт ! " диен накылы айдарсыңыз , „ Капернаумда боланыны эшиден затларымызы шу ерде , Өз юрдуңда-да эт " диерсиңиз » .
42004024	Ол ене шейле дийди : « Сизе догрусыны айдярын : хич бир пыгамбер өз юрдунда кабул эдилйән дәлдир .
42004025	Сизе догрусыны айдярын : Ылясың заманында Ысрайылда биртопар дул хатын барды . Гөк үч йыл алты айлап багланып , бүтин юрда ачлык дүшенде ,
42004026	Ыляс оларың хич бириниң янына иберилмән , диңе Сайдадакы Сарепта шәхеринде болан бир дул хатының янына иберилди .
42004027	Элиша пыгамбериң заманында-да Ысрайылда биртопар хейвере кеселли адам барды . Йөне сириялы Наамандан башга оларың хич бири тәмиз болмады » .
42004028	Бу сөзлери эшиденлеринде , синагогадакыларың хеммеси гахар-газаба мүндүлер .
42004029	Туруп , Оны шәхерден ковдулар , шәхерлериниң ерлешен дагының башына элтип , шол ерден ашак зыңҗак болдулар .
42004030	Эмма Иса оларың арасындан гечип , ёла рована болды .
42004031	Иса Җелиләниң бир шәхери болан Капернаума гелди . Сабат гүнлеринде халка сапак берерди .
42004032	Халк Онуң таглыматына хайран галды . Чүнки Онуң сөзи эрк-ыгтыярлыды .
42004033	Синагогада арвах-җынлы бир адам барды . Ол батлы сес билен гыгырып , шейле дийди :
42004034	« Гой , бизиң билен нәме ишиң бар , эй , Насыралы Иса ? Бизи хеләк этмәге гелдиңми ? Мен Сениң кимдигиңи билйәрин , Сен Худайың Мукаддесисиң » .
42004035	Иса оңа кәйәп : « Сесиңи чыкарма-да , чык ! » дийди . Җын хем ол адамы синагоганың ортасында ере йыкды-да , хич бир зыян етирмән , ондан чыкды .
42004036	Хеммелер хайран галышып , бири-бирлерине : « Бу нәхили сөз ? Ол ыгтыяр хем гудрат билен ал-арвахлара буйрук берйәр . Олар хем чыкярлар » дийишдилер .
42004037	Ол хакдакы гүррүң шол төвереклериң хемме ерине яйрады .
42004038	Иса синагогадан чыкып , Симуның өйүне барды . Симуның гайыненесини агыр гыззырма тутуп ятырды . Ол хакда Иса хайыш этдилер .
42004039	Иса онуң башуҗунда дуруп , гыззырма кәеди . Гыззырма ондан айрылып , ол деррев өр турды-да , олара хызмат этмәге дурды .
42004040	Гүн яшанда , дүрли сыркавчылыклары бар адамлары Онуң янына гетирдилер . Иса хем эллерини хер бириниң үстүне гоюп , олары сагалтды .
42004041	Көпүсинден җынлар : « Сен Худайың Оглы Месихсиң ! » дийип , гыгырышып чыкярды . Иса хем кәйәп , олары геплетмейәрди . Чүнки Онуң Месихдигини билйәрдилер .
42004042	Даң атанда , Иса чыкып бир ере гитди . Йөне халайык Оны гөзләп , янына гелди , ол ерден гитмез ялы , олар Исаны алып галҗак болдулар .
42004043	Иса олара шейле дийди : « Худайың Патышалыгының Хош Хабарыны Мен бейлеки шәхерлере-де билдирмели . Чүнки Мен мунуң үчин вагыз этдим » .
42004044	Шейдип , Ол Җелиләниң синагогаларында вагыз эдйәрди .
42005001	Бир гүн халайык Худайың Сөзүни диңлеҗек болуп , Исаның дашыны алып дурка , Ол Җенесарет көлүниң кенарында дурды .
42005002	Шонда Исаның гөзи көлүң якасында дуран ики гайыга дүшди . Балыкчылар гайыклардан дүшүп , торларыны ювуп дурдулар .
42005003	Иса гайыкларың бирине мүнүп , гайыгың эеси Симундан кенардан бираз узаклашмагы хайыш этди . Онсоң гайыкда отуран еринден халка сапак бермәге дурды .
42005004	Сөзүни гутаранда Симуна : « Чуң ере гидиң-де , ав үчин торларыңызы сува зыңың » дийди .
42005005	Симун Оңа шейле дийди : « Уссат ! Бүтин гиҗе зәхмет чекип , хич бир зат тутуп билмедик , йөне Сениң сөзүң хатырасына торлары зыңайын » .
42005006	Муны эденлеринде , шейле көп балык тутдулар велин , торлары йыртылып уграды .
42005007	Бейлеки гайыкдакы ёлдашларына гелип көмеклешмеклери үчин эллерини булап ышарат этдилер . Олар хем гелип , ики гайыгы-да балыкдан долдурдылар . Гайыклар тас сува батыпды .
42005008	Симун Петрус муны гөренде : « Я Реб , мениң янымдан айрыл , чүнки мен бир гүнәкәр адам ! » дийип , Исаның дызына йыкылды .
42005009	Себәби тутан балыкларының көпдүгине ол ве янындакыларың хеммеси —
42005010	Симуның ёлдашлары болан Зебедейиң огуллары , Якуп билен Яхя хем хайран галдылар . Иса Симуна : « Горкма , сен мундан бейләк ынсанлары тутарсың » дийди .
42005011	Шейлеликде , олар гайыкларыны кенара чыкарып , бар зады ташлап , Онуң ызына дүшдүлер .
42005012	Иса шәхерлериң бириндекә , тутуш эндамы хейвере кеселли бир адам гелди . Ол Исаны гөренде , йүзүни ере берип , Оңа : « Я Реб , ислесең , мени тәмиз эдип билерсиң » дийип ялбарды .
42005013	Иса хем элини узадып : « Ислейәрин , тәмиз бол ! » дийди-де , оңа элини дегирди . Хейвере кесели деррев ол адамдан айрылды .
42005014	Иса оңа : « Муны хич киме айтма » дийип табшырды-да : « Йөне бар-да , өзүңи рухана гөркез , хеммелере гүвәлик болар ялы , тәмизлигиң үчин Мусаның табшырыгы боюнча гурбан багыш эт » дийди .
42005015	Иса хакдакы гүррүңлер барха яйраярды . Исаны диңлеҗек , сыркавлыкларындан ачылҗак болуп , Онуң янына улы мәрекелер йыгнанярды .
42005016	Эмма Ол чөллере чыкып дога эдйәрди .
42005017	Бир гүн Иса сапак берип отырды . Җелиләниң әхли обаларындан , Яхудадыр Иерусалимден гелен фарисейлер билен канунчылар-да шол ерде отырдылар . Реббиң гудраты Онуң сыркавлара шыпа бершинде өзүни гөркезйәрди .
42005018	Шол вагт бирнәче адам бир ысмазы дүшеги билен гөтерип гетирдилер . Оны ичерик салып , Исаның өңүнде ятырҗак болдулар .
42005019	Эмма мәреке зерарлы ичерик салмак үчин ёл тапман , өйүң үстүне чыкып , үчегиң арасындан оны дүшеги билен орта — Исаның өңүне дүшүрдилер .
42005020	Ол хем оларың иманыны гөрүп : « Эй адам , сениң гүнәлериң өтүлди » дийди .
42005021	Канунчылар билен фарисейлер : « Худая дил етирйән бу адам ким ? Гүнәлери Худайдан башга ким өтүп билҗек ? » дийип , ичлерини геплетмәге башладылар .
42005022	Эмма Иса оларың нәмә ойланяныны билип , олара шейле дийди : « Нәме ичиңизи гепледйәрсиңиз ?
42005023	Хайсы аңсат , „ Гүнәлериң өтүлди " диймекми я-да „ Тур , йөре " диймек ?
42005024	Эмма сиз Ынсан Оглуның ер йүзүнде гүнәлери өтмәге ыгтыярының бардыгыны билер ялы . . . » дийди-де , ысмаз болан адама : « Саңа диййәрин , тур , дүшегиңи ал-да , өйүңе гит » дийди .
42005025	Ол хем деррев оларың гөзлериниң алнында өр туруп , дүшегини алды-да , Худайы шөхратландырып , өйүне гитди .
42005026	Хеммелер хайран галышып , Худайы шөхратландырдылар , горкы билен долуп : « Бу гүн гең затлар гөрдүк » дийишдилер .
42005027	Иса дашарык чыканда , гүмрүкханада отуран Леви атлы салгытчыны гөрди . Ол оңа : « Мениң ызыма дүш ! » дийди .
42005028	Ол хем бар зады ташлап , турды-да , Онуң ызына дүшди .
42005029	Леви өз өйүнде Иса үчин бир улы зыяпат берди . Сачагың башында олар билен отуран биртопар салгытчы ве башга көп адам барды .
42005030	Фарисейлер билен оларың канунчылары Онуң шәгиртлерине : « Нәме үчин салгытчылардыр гүнәкәрлер билен биле ийип-ичйәрсиңиз ? » дийип хүңүрдешдилер .
42005031	Иса олара : « Тебип саглара дәл-де , сыркавлара герекдир .
42005032	Мен догры адамлары дәл-де , гүнәкәрлери тоба чагырмага гелдим » дийип җогап берди .
42005033	Олар хем Оңа шейле дийдилер : « Нәме үчин Яхяның шәгиртлери йыгы-йыгыдан ораза тутуп , дога эдйәрлер , фарисейлериңки хем шейле , йөне Сениң шәгиртлериң ийип-ичип йөрлер ? »
42005034	Иса шейле җогап берди : « Гиев янларындака , сиз тойдакылара ораза тутдурып билерсиңизми ?
42005035	Эмма гиевиң оларың янындан алынҗак гүнлери гелер , олар шонда , шол гүнлерде ораза тутарлар » .
42005036	Иса олара бир тымсал айтды : « Хич ким тәзе эшикден бир бөлек йыртып алып , көне эшиге ямалык этмез . Ёгса , ол тәзәни йыртар хем-де тәзеден алнан ямалык көне эшиге гелишмез .
42005037	Хич ким-де тәзе шерабы көне мешиклере гуймаз . Ёгса , тәзе шерап мешиклери ярып , дашары дөкүлер , мешиклер заяланар .
42005038	Тәзе шерап тәзе мешиклере гуюлмалыдыр . Шейлеликде , икиси-де аман галар .
42005039	Хич ким-де көне шерабы иченсоң тәзәни күйсемез , чүнки „ Көнеси оңат " диер » .
42006001	Песахың икинҗи гүнүнден соңкы илкинҗи сабат гүни Иса бугдайлыгың арасындан гечип барярка , шәгиртлери бугдай башларыны ёлуп , аяларында овуп иййәрдилер .
42006002	Фарисейлериң кәбирлери олара : « Нәме үчин Сабат гүни этмесиз зады эдйәрсиңиз ? » дийдилер .
42006003	Иса олара шейле дийди : « Сиз өзи ве янындакылар ач галанларында , Давудың нәме эденини окамадыңызмы ?
42006004	Ол Худайың өйүне барды-да , Худая хөдүрленен , руханылардан башга хич кимиң иймели дәл чөреклерини алып ийди ве янындакылара хем берди » .
42006005	Олара : « Ынсан Оглы сабат гүнүниң хем Реббидир » дийди .
42006006	Ене бир сабат гүни Иса синагога барып , сапак бермәге дурды . Ол ерде саг эли гурап , инчелен бир адам барды .
42006007	Канунчылар билен фарисейлер Оны айыплаҗак болуп , « Сабат гүни шыпа эдермикә ? » дийип , Оны аңтадылар .
42006008	Иса оларың пикирлерини билип , эли гурап , инчелен адама : « Ёкары гал-да , ортада дур » дийди . Ол хем ёкары галып дурды .
42006009	Онсоң Иса олара шейле дийди : « Сизден сораярын : Сабат гүни нәме этмек догры , ягшылык этмекми я яманлык этмек ? Җан халас этмекми я өлдүрмек ? »
42006010	Онсоң төверегиндәкилериң хеммесине серетди-де , яңкы адама : « Элиңи узат ! » дийди . Ол хем шейле этди ве эли бейлекиси ялы сагалды .
42006011	Олар болса гахар-газаба мүнүп , Иса нәме этмелидиги барада өз араларында гүррүңе башладылар .
42006012	Шол гүнлериң биринде Иса дога этмәге дага чыкып , узын гиҗәни Худая дога этмек билен гечирди .
42006013	Гүндиз боланда шәгиртлерини янына чагырды . Олардан он икисини сайлап , ресуллар адыны дакды . Сайланлары шулардыр :
42006014	Петрус адыны берени Симун ве онуң доганы Андреас , Якуп ве Яхя , Филипус ве Бартоломеус ,
42006015	Матта ве Томас , Алфеусың оглы Якуп ве Ватанчы дийилйән Симун .
42006016	Якубың оглы Иуда ве соңра Оңа хайынлык эден Иуда Искариот .
42006017	Иса олар билен ашак инип , бир текиз ерде дурды . Ол ерде шәгиртлеринден ыбарат бир улы мәреке ве бүтин Яхудадан , Иерусалимден , Сайданың ве Суруң кенар якаларындан Оны диңлемәге , сыркавлыгындан ачылмага гелен улы халк көпчүлиги барды .
42006018	Ал-арвахлардан ыза чекйәнлер-де шыпа тапярдылар .
42006019	Бүтин мәреке Оңа эл дегирҗек болуп дырҗашярды . Чүнки Ондан гүйч чыкып , хеммесине шыпа берйәрди .
42006020	Иса шәгиртлерине гарап , шейле дийди : « Эй гарыплар , сиз багтлысыңыз , чүнки Худайың Патышалыгы сизиңкидир .
42006021	Хәзирки ачлар , сиз багтлысыңыз , чүнки доярсыңыз . Хәзирки аглаянлар , сиз багтлысыңыз , чүнки гүлерсиңиз .
42006022	Ынсан Оглы себәпли адамлар сизи йигренип , араларындан кован вагтлары , сизе сөгүп , адыңызы ямана чыкаран вагтлары сиз багтлысыңыз !
42006023	Шол гүн шатланың , бегенчден бөкүң , чүнки Гөкде алҗак сылагыңыз улудыр . Оларың аталары-да пыгамберлере шейле эдендирлер .
42006024	Эмма вай сизе , эй байлар ! Чүнки сиз өз теселлиңизи алансыңыз .
42006025	Вай сизе , эй , хәзирки доклар ! Чүнки сиз ач галарсыңыз . Вай сизе , эй , хәзирки гүлйәнлер ! Чүнки сиз яс тутуп агларсыңыз .
42006026	Әхли адамлар сизи тарыплан махалы вай халыңыза ! Чүнки оларың аталары ялан пыгамберлере-де шейле эдендирлер » .
42006027	Эмма , эй , Мени диңлейәнлер , сизе диййәрин , душманларыңызы сөйүң , өзүңизи йигренйәнлере ягшылык эдиң .
42006028	Өзүңизе гаргаянлар барада ягшы дилегде болуң , өзүңизи ынҗыдянлара дога эдиң .
42006029	Бир яңагыңа урана ол яңагыңы-да тут . Донуңы аландан көйнегиңи хем гайгырма .
42006030	Саңа дилег салана бер , өзүңден бир зат аландан ызына дилеме .
42006031	Адамларың өзүңизе нәме этмегини ислейән болсаңыз , сиз-де олара шейле эдиң .
42006032	Сиз өзүңизи сөййәнлери сөййән болсаңыз , мунуң билен нәме абрай газанярсыңыз ? Чүнки гүнәкәрләр-де өзлерини сөййәнлери сөййәрлер .
42006033	Сиз өзүңизе ягшылык эдйәнлере ягшылык эдйән болсаңыз , мунуң билен нәме абрай газанярсыңыз ? Чүнки гүнәкәрлер-де муны эдйәрлер .
42006034	Ызына алмак тамасы билен карз берйән болсаңыз , мунуң билен нәме абрай газанярсыңыз ? Чүнки гүнәкәрлер-де долы ызына алмак ниети билен гүнәкәрлере карз берйәрлер .
42006035	Душманларыңызы сөйүң , ягшылык эдиң , ызына алмагы умыт этмән карз бериң . Шейлеликде , байрагыңыз улы болуп , Хеммелерден Бейик Боланың огуллары боларсыңыз . Чүнки Ол гадыр билмезлере-де , яманлара-да мәхрибандыр .
42006036	Атаңызың рехимдар болшы ялы , сиз-де рехимдар болуң » .
42006037	Башгаларың үстүнден хөкүм чыкармаң , сизиң-де үстүңизден хөкүм чыкарылмаз . Иш кесмәң , сизе-де иш кесилмез . Багышлаң , сиз-де багышланарсыңыз .
42006038	Бериң , сизе-де берлер . Гуҗагыңыза басылып силкеленип , пүрепүр , оңат өлчег билен берлер . Чүнки хайсы өлчег билен өлчесеңиз , сизе-де шол өлчег билен өлчелер » .
42006039	Иса олара бир тымсал хем айтды : « Көр көри идип билерми ? Икиси хем гуя гачаймазмы .
42006040	Шәгирт өз мугаллымындан ёкары дәлдир , йөне кәмиллешенсоң , хер кес өз мугаллымы ялы болар .
42006041	Нәме үчин сен доганыңың гөзүндәки чөпи гөрйәрсиң-де , өз гөзүңдәки агаҗы сайгармаярсың ?
42006042	Я-да өз гөзүңдәки агаҗы гөрмән , доганыңа нәдип : „ Доган ! Гел , сениң гөзүңдәки чөпи чыкарайын " дийҗек ? Эй икийүзли ! Илки өз гөзүңден агаҗы чыкар . Шонда доганыңың гөзүндәки чөпи чыкармак үчин оңат сайгарарсың » .
42006043	Оңат агаҗың эрбет миве бермейши ялы , эрбет агач-да оңат миве бермез .
42006044	Агач өз мивесинден таналяндыр . Себәби не тикенден инҗир алыняндыр , не-де чалыдан үзүм йыгыляндыр .
42006045	Оңат адам йүрегиниң оңат хазынасындан оңат зат чыкаряндыр . Эрбет адам-да йүрегиниң эрбет хазынасындан эрбет зат чыкаряндыр . Чүнки онуң агзы йүрегинден җошаныны сөзлейәндир .
42006046	Нәме үчин Маңа „ Я Реб ! Я Реб ! " дийип-де , айданларымы этмейәрсиңиз ?
42006047	Мениң яныма гелйән , Мениң сөзлерими эшидип , олары берҗай эдйән адамың ким ялыдыгыны Мен сизе айдайын .
42006048	Ол бир өй салан адам ялыдыр . Бу адам ери чуң газып , бинаны бир гаяның үстүнде тутды . Сил геленде болса деря ол өе уруп , оны гымылдадып билмеди . Чүнки онуң бинасы гаяның үстүнде тутулыпды .
42006049	Йөне Мениң сөзлерими эшидип-де , берҗай этмедик топрагың үстүнде бинятсыз өй салан адам ялыдыр . Деря ол өе уран бадына , өй йыкылып , онуң даргайшы горкунч болды » .
42007001	Иса бу сөзлери халка эшитдирип боландан соң , Капернаума барды .
42007002	Бир йүзбашының эзиз гөрйән хызматкәри сыркавлап , өлүм яссыгында ятырды .
42007003	Йүзбашы Иса барадакы гүррүңлери эшиденде , барып , хызматкәрини сагалтмагы Ондан хайыш этсинлер дийип , ехудыларың бирнәче яшулусыны Онуң янына иберди .
42007004	Олар хем Исаның янына геленлеринде , Оңа чыны билен ялбарып , шейле дийдилер : « Ол муны этмегиңе мынасыпдыр .
42007005	Чүнки ол бизиң миллетимизи сөййәр , синагоганы-да бизе шол салып берди » .
42007006	Иса олар билен биле гитди . Ол онуң өйүне голайланда , йүзбашы достларыны иберип , Оңа шейле дийди : « Я Реб , зәхмет чекме . Сениң өйүме гелмегиңе мен мынасып дәл .
42007007	Шонуң үчин хем мен өзүми Сениң яныңа гелмәге мынасып гөрмедим , йөне бир сөз айт , мениң хызматкәрим сагалар .
42007008	Чүнки мен бир гол астындакы адам , мениң гол астымда хем эсгерлер бар , бирине : „ Гит " диййәрин , гидйәр , ене бирине : „ Гел " диййәрин , гелйәр , хызматкәриме : „ Шуны эт " диййәрин , эдйәр » .
42007009	Иса муны эшиденде , оңа хайран галды , ызына дүшүп гелйән халайыга йүзленип , шейле дийди : « Сизе диййәрин : Мен хатда Ысрайылда-да бейле иманы гөремок » .
42007010	Ибериленлер өе гайдып геленлеринде , сыркав хызматкәр сагалан экен .
42007011	Эртеси Иса Наин диен шәхере гитди . Шәгиртлериниң көпүси ве улы мәреке хем Онуң билен биле гитди .
42007012	Иса шәхериң дервезесине голайланда , ине , бир өлини уградып барярдылар . Ол дул галан эҗесиниң ялңыз оглуды . Шәхер халкының биртопары хем аялың янындадылар .
42007013	Реб энәни гөренде , оңа хайпы гелип : « Аглама ! » дийди .
42007014	Барып табыда элини дегирди , гөлегчилер хем дурдулар . Ол дийди : « Эй , яш йигит ! Саңа диййәрин , тур ! »
42007015	Өли еринден галып отурды-да , геплемәге башлады . Иса оны энесине говшурды .
42007016	Хеммелере горкы аралашды . Олар : « Арамызда бир улы пыгамбер пейда болупдыр , Худай Өз халкыны идемәге гелипдир » дийип , Худайы шөхратландырдылар .
42007017	Иса хакдакы бу гүррүң бүтин Яхуда , думлы-душа яйрады .
42007018	Яхяның шәгиртлери буларың әхлисини оңа хабар бердилер .
42007019	Яхя-да өз шәгиртлеринден икисини янына чагырып , Ребден : « Сен шол гелҗек Месихми я биз башга бирине гарашмалымы ! » дийип сорамага Онуң янына иберди .
42007020	Олар Онуң янына гелип , шейле дийдилер : « Чокундырыҗы Яхя бизи Сениң яныңа : „ Сен шол гелҗек Месихми я биз башга бирине гарашмалымы ? " дийип сорамага иберди » .
42007021	Эдил шол вагт Иса биртопар адамлары сыркавлыклардан , дертлерден ве эрбет рухлардан сагалтды . Көп көрлериң гөзүни ачды .
42007022	Шейлеликде , Ол олара шейле дийди : « Гидиң-де , гөрүп-эшиденлериңизи Яхя хабар бериң : көрлер гөрйәр , агсаклар йөрейәр , хейвере кеселлилер тәмизленйәр , керлер эшидйәр , өлүлер дирелйәр , гарыплара Хош Хабар вагыз эдилйәр .
42007023	Мен себәпли бүдремедик багтлыдыр ! »
42007024	Яхяның иберен адамлары гиденден соң , Иса халайыга Яхя хакда гүррүң бермәге дурды : « Чөле нәме гөрмәге гитдиңиз ? Елиң ыраян гамшынымы ?
42007025	Эйсем , нәме гөрмәге гитдиңиз ? Непис эшиклер гейнен бир адамымы ? Непис эшиклер гейнип , зовкы-сапада яшаянлар патышаларың көшклериндедир .
42007026	Эйсем , нәме гөрмәге гитдиңиз ? Бир пыгамберими ? Хава , сизе айдярын : ол пыгамберден хем артыкдыр .
42007027	„ Ине , Мен Өз хабарчымы Сениң өңүңден иберйәрин . Ол өңден гидип , Сениң ёлуңы тайярлар " дийип язылан шудур .
42007028	Сизе диййәрин : аялдан догланларың арасында Чокундырыҗы Яхядан улы пыгамбер ёк , йөне Худайың Патышалыгында иң кичи хем ондан улудыр » .
42007029	Оны диңлән бүтин халайык хем салгытчылар Худайың ёлуны оңладылар . Себәби Яхя тарапындан чокундырылдылар .
42007030	Йөне фарисейлер билен канунчылар онуң тарапындан чокундырылман , Худайың өзлери хакдакы ниетинден боюн гачырдылар .
42007031	Шонда Иса олара шейле дийди : « Бу неслиң адамларыны Мен киме меңзедейин ? Олар киме меңзейәр !
42007032	Олар базар еринде отурып , өз ёлдашларына : „ Сизе түйдүк чалдык , танс этмедиңиз , агы этдик , агламадыңыз " дийип гыгырян чагалара меңзейәрлер .
42007033	Чүнки Чокундырыҗы Яхя гелди , ол не чөрек иййәр , не-де шерап ичйәр , сиз болса оңа „ җынлы " диййәрсиңиз .
42007034	Ынсан Оглы гелди , иййәр хем ичйәр , сиз : „ Ине , хоран , аракхор , салгытчы , гүнәкәрлериң досты " диййәрсиңиз .
42007035	Йөне акылдарлык өзүниң әхли чагалары тарапындан тассыкланды » .
42007036	Фарисейлерден бири Исадан өзи билен биле нахар иймегини хайыш этди . Ол хем яңкы фарисейиң өйүне барып , сачак башында отурды .
42007037	Ол шәхерде бир гүнәкәр аял барды . Ол Исаның фарисейиң өйүнде сачак башында отурандыгыны эшиденде , бир ак мермер гапда атыр ыслы яг гетирди .
42007038	Ол аял ызда , Исаның аягына якын дуруп , аглап , гөзяшлары билен Онуң аягыны ювмага дурды . Онсоң өз сачы билен сүпүрип , аякларындан өпүп , ыслы яг билен яглады .
42007039	Исаны өйүне чагыран фарисей муны гөренде : « Бу Адам пыгамбер болса , онда Өзүне элини дегирйән аялың кимдигини , нәхилидигини билерди . Бу аял бир гүнәкәр ахырын » дийип , ичини геплетди .
42007040	Иса оңа : « Симун ! Саңа бир айтҗак задым бар » дийди . Ол хем : « Айдыбер , Мугаллым » дийди .
42007041	Иса шейле дийди : « Ики адам бир карз бериҗә бергилиди . Бириниң бәш йүз динар , бириниң хем элли динар бергиси барды .
42007042	Оларың бермәге затлары болмансоң , карз бериҗи икисиниң хем бергисини гечди . Инди Маңа айт , оларың хайсысы оны көп сөер ? »
42007043	Симун : « Мениң пикиримче , көпрәк карзы гечилен болса герек » дийди . Иса : « Догры пикир этдиң » дийди .
42007044	Онсоң аяла тарап өврүлип , Симуна шейле дийди : « Бу аялы гөрйәңми ? Мен сениң өйүңе гелдим , сен Маңа аягым үчин сув-да бермедиң . Эмма ол Мениң аягымы гөзяшлары билен ювуп , сачы билен сүпүрди .
42007045	Сен мени өпмедиң , эмма бу аял гелелим бәри , ызыны үзмән аякларымдан өпүп отыр .
42007046	Сен Мениң башымы зейтун ягы билен-де ягламадың , эмма бу аял аякларымы ыслы яг билен яглады .
42007047	Шонуң үчин саңа айдярын : онуң көп болан гүнәлери гечилди . Онуң көп сөййәндигиниң себәби , ине , шунда . Эмма кимиң аз гүнәси гечилсе , ол аз сөер » .
42007048	Аяла болса : « Сениң гүнәлериң гечилди » дийди .
42007049	Онуң билен биле сачак башында отуранлар : « Гүнәлери-де гечйән бу кимкә ? » дийшип , ичлерини геплетмәге башладылар .
42007050	Иса болса аяла : « Иманың сени халас этди . Саг-аман гит » дийди .
42008001	Шундан соң , Иса шәхерме-шәхер , обама-оба айланып , вагыз эдип , Худайың Патышалыгының хош хабарыны билдирйәрди .
42008002	Он ики шәгирт ве эрбет рухлардан хем сыркавлыклардан гутулан кәбир аяллар , ичинден еди җын чыкан Магдалалы дийилйән Меръем ,
42008003	Хиродесиң өйүни доландырян Хузаның аялы Юханна , Сузанна ве башга-да биртопар аяллар Онуң янындады . Олар өз эмләклери билен Оңа гуллук эдйәрдилер .
42008004	Көп халайык үйшүп , хер шәхерден Исаның янына йыгнананларында , Ол тымсал билен гүррүң берди :
42008005	Бир дайхан экин экмәге гидйәр . Экип йөркә , тохумларың бирнәчеси ёлуң якасына дүшйәр , олар депеленйәр ве гушлар гелип , олары чокалаярлар .
42008006	Бирнәчеси хем дашлыга дүшүп , гөгерен бадына гураяр , чүнки ызгар ёк экен .
42008007	Бирнәчеси тикенлериң арасына дүшйәр , тикенлер олар билен өсүп , олары басяр .
42008008	Бирнәчеси-де говы ере дүшенсоң , гөгерип , йүз эссе хасыл берйәр » . Булары айдансоң : « Гулагы барлар эшитсин ! » дийип гыгырды .
42008009	Шәгиртлери Ондан : « Бу тымсалың манысы нәме ? » дийип сорадылар .
42008010	Ол шейле дийди : « Худайың Патышалыгының сырларына дүшүнмек укыбы сизе берилди , йөне башгаларына гөзләп гөрмесинлер , эшидип дүшүнмесинлер дийип , тымсаллар билен айдыляр .
42008011	Тымсалың манысы шейле : Тохум Худайың сөзүдир .
42008012	Ёлуң якасына дүшен дәнелер сөзи эшидйән адамлары аңладяр . Йөне соң гутулмазлыклары үчин шейтан оларың калбындан сөзи согруп алар .
42008013	Дашлык ере дүшенлер болса сөзи эшиденлеринде шатлык билен кабул эдйән адамлары аңладяр . Йөне олар көклериниң ёклугы үчин , аз вагтлайын иман эдип , сынаг вагты имандан дәнйәрлер .
42008014	Тикенлер арасына дүшенлер болса сөзи эшидйәнлери аңладяр , йөне бу яшайшың гайгылары , байлыклары , кейпи-сапасы олары барха богяр , олар хасыл бермейәрлер .
42008015	Говы топрага дүшенлер болса , Сөзи эшидип , оны ягшы хем ак йүрекде саклап , сабыр билен миве берйәнлери аңладяр .
42008016	Хич ким чыраны якып , онуң үстүни бир гап билен өртйән дәлдир я-да оны чарпаяның ашагында гойян дәлдир . Гайтам , ичерик гиренлер ышыгы гөрер ялы , оны чыраданың үстүнде гойяндыр .
42008017	Чүнки белли болмаҗак гизлин зат ёкдур , билнип үсти ачылмаҗак яшырын зат ёкдур .
42008018	Шонуң үчин , эшидишиңизе үнс бериң , чүнки кимде бар болса , оңа берлер , йөне кимде ёк болса , өзүнде бардыр дийип гүман эдйәни хем ондан алнар » .
42008019	Исаның эҗеси билен доганлары Оны гөрмәге гелди , йөне мәреке зерарлы , олар Онуң янына барып билмедилер .
42008020	Оңа : « Эҗең билен доганларың дашарда дурлар , Сени гөрмек ислейәрлер » дийип хабар берилди .
42008021	Эмма Иса : « Мениң эҗем , доганларым — Худайың Сөзүни диңләп , оны берҗай эдйәнлердир » дийди .
42008022	Бир гүн Иса шәгиртлери билен бир гайыга мүнүп , олара : « Көлүң аңырсына гечелиң » дийди . Шейлеликде , уградылар .
42008023	Баряркалар , Ол ука гитди . Көлде бирден гүйчли ел туруп , гайыга сув долуп башлады , олар ховплы ягдая дүшдүлер .
42008024	Шәгиртлер барып , Оны оярып : « Уссат , Уссат , хеләкленип барярыс ! » дийдилер . Иса туруп , еле хем чайканян сува кәеди , олар-да ятды , шейле ими-салалык болды .
42008025	Ол шәгиртлерине : « Сизиң иманыңыз ханы ? » дийди . Олар болса геңиргенишип , горкушып , бири-бирлерине : « Бу ким ? Бу еле хем сува буйрук берйәр , олар-да гулак асяр » дийишдилер .
42008026	Олар Җелиләниң гаршысында ерлешен гадаралыларың юрдуна гелдилер .
42008027	Иса кенарда гайыкдан дүшенде , Оңа шол шәхерден болан ве кән вагт бәри җыны бар бир адам габат гелди . Бу эгинбаш геймән , өйде яшаман , мазарларың ичинде яшарды .
42008028	Ол Исаны гөренде гыгырып , Онуң өңүнде ере йүзин йыкылып , батлы сес билен шейле дийди : « Эй Иса ! хеммелерден бейик Худайың Оглы , мениң билен нәме ишиң бар ? Саңа ялбарярын , мени гынама » .
42008029	Чүнки Иса арваха ол адамдан чыкмагы буйрупды , себәби арвах оны йыгы-йыгыдан тутярды . Мунуң үчин ол адамы зынҗырлап , күнделәп саклардылар . Эмма ол баглары гырарды , җын оны чөллере чекерди .
42008030	Иса ондан : « Адың нәме ? » дийип сорады . Ол хем : « Легион » дийип җогап берди . Чүнки оңа көп җын гирипди .
42008031	Җынлар өзлерине довзах чукурына гитмеги буюрмасын дийип , Иса ялбардылар .
42008032	Шол ерде дагың үстүнде бир улы доңуз сүрүси отлап йөрди . Җынлар доңузларың ичине гирмәге ругсат бермеги үчин , Оңа ялбардылар . Ол хем ругсат берди .
42008033	Олар яңкы адамдан чыкып , доңузлара гирдилер . Сүри болса учутдан көлүң ичине пайырдашып гарк болды .
42008034	Чопанлар болан зады гөренлеринде гачып , шәхердир обалара муны хабар бердилер .
42008035	Халайык-да болан зады гөрмек үчин чыкып , Исаның янына гелди . Олар ичинден җынларың чыкан адамының гейнип , Исаның аякларының дүйбүнде отураныны , акылының хем ериндедигини гөрүп горкдулар .
42008036	Бу ваканы гөренлер болса җын уран адамың нәхили сагаланыны олара гүррүң бердилер .
42008037	Онсоң гадаралылар юрдуның бүтин илаты Исадан янларындан гитмегини хайыш этдилер , себәби олара улы горкы аралашыпды . Иса-да гайыга мүнүп , ызына гайтды .
42008038	Эмма ичинден җынлар чыкан адам Онуң янында болмак үчин , Иса ялбарды .
42008039	Иса-да : « Бар , өйүңе гайт , Худайың саңа эденлерини гүррүң бер » дийип , оны угратды . Ол хем гидип , Исаның өзүне эденлерини бүтин шәхере җар этди .
42008040	Иса ызына өврүлип геленде , халк Оны гаршылады , чүнки хеммелер Оңа гарашярды .
42008041	Ине , синагоганың башлыгы болан Яйрус атлы бир адам гелип , Исаның аягына йыкылып , Ондан өйүне бармагы хайыш этди .
42008042	Чүнки онуң он ики яшларындакы екеҗе гызы өлүм яссыгында ятырды . Иса ол ере барярка , халайык хер яндан Оны гысярды .
42008043	Ол ерде он ики йылдан бәри ган акмасы тутуп , бар-ёгуны тебиплере харч этсе-де , хич бирисинден шыпа тапмадык бир аял барды .
42008044	Ол Исаның еңсесинден барып , Онуң гейиминиң сыйына элини дегирди велин , шол бада онуң ган акмасы кесилди .
42008045	Иса : « Маңа ким эл дегирди ! » дийди . Хеммелер инкәр эденде , Петрус билен янындакылар : « Уссат ! Халк дашыңы алып , Сени гысып-говруп баряр , Сен болсаң : „ Маңа ким эл дегирди ? " диййәрсиң » дийдилер .
42008046	Эмма Иса : « Маңа бири элини дегирди , чүнки Мен Өзүмден бир гүйҗүң чыканыны аңдым » дийди .
42008047	Аял гизлин галып билмәнини гөрүп , титрәп , Онуң өңүнде ере йыкылды . Бүтин халкың өңүнде нәме үчин Оңа элини дегренини , шол бада хем шыпа тапаныны айтды .
42008048	Иса оңа : « Гызым ! Иманың саңа шыпа берди . Саг-аман гит » дийди .
42008049	Иса бу сөзлери айдып дурка , синагога башлыгының өйүнден бири гелип : « Гызың айрылды , Мугаллымы азара гойма » дийди .
42008050	Эмма Иса муны эшиденде , оңа : « Горкма , диңе иман эт , ол гутулар » дийди .
42008051	Өе гелип етенлеринде болса , Петрус , Яхя , Якуп ве гызың эне-атасындан башга хич киме Өзи билен ичерик гирмәге ругсат этмеди .
42008052	Хеммелер аглашып , яс тутуп отырдылар . Иса : « Агламаң , ол өленок , ол уклап ятыр » дийди .
42008053	Гызың өлүдигини билйәндиклери үчин , Оңа гүлүшдилер .
42008054	Эмма Иса хеммелери дашарык ковуп , гызың элинден тутды-да , гыгырып : « Гызым , гал ! » дийди .
42008055	Онуң рухы ызына гелип , гыз шолбада ёкары галды . Иса оңа нахар берилмегини буюрды .
42008056	Гызың эне-атасы гең галды . Иса болса нәме боланыны хич киме айтмазлыгы табшырды .
42009001	Иса он ики шәгирдини бир ере чагырып , олара бүтин җынлары ковмага , сыркавлыклара эм этмәге , гүйч хем ыгтыяр берип ,
42009002	олары Худайың Патышалыгыны вагыз этмәге , сыркавлара шыпа бермәге ёллады .
42009003	Олара шейле дийди : « Ёл үчин хич зат алмаң : не таяк , не торба , не чөрек , не пул , не-де ики көйнек .
42009004	Хайсы өе барсаңыз , шол ерде галып , шол ерден хем ёла чыкың .
42009005	Сизи ниреде кабул этмеселер , шол шәхерден чыкып баряркаңыз , олара гүвәлик болар ялы , аягыңызың тозуны какың » .
42009006	Олар-да ёла дүшүп , обама-оба айландылар , Хош Хабары ыглан эдип , хемме ерде шыпа бердилер .
42009007	Тетрарх Хиродес болан вакаларың барыны эшидип , гаты алҗырады . Чүнки кәбирлери : « Яхя өлүмден дирелипдир » ,
42009008	кәбирлери : « Ыляс пейда болупдыр » , башгалары хем : « Гадым пыгамберлериң бири дирелипдир » дийишйәрдилер .
42009009	Хиродес болса : « Мен Яхяның башыны кесдим , йөне бу хабарларыны эшидйән Адамым кимкә ? » дийип , Оны гөрҗек болярды .
42009010	Ресуллар ызларына өврүлип геленлеринде , өз эден ишлерини Иса хабар бердилер . Ол хем олары янына алып , Бетсайда диен шәхериң голайында бир чола ере чекилди .
42009011	Халайык муны билип , Онуң ызындан барды . Ол хем олары оңат гаршылап , Худайың Патышалыгы хакда гүррүң берип , шыпа мәтәчлери сагалтды .
42009012	Гүн яшып барярка , Онкилер Исаның янына гелип , шейле дийдилер : « Халкы гойбер , төверекдәки обалара , мейданлара гидип , ятара ер ве азык тапсынлар . Чүнки биз бир чола ерде » .
42009013	Эмма Ол : « Олара сиз иере зат бериң » дийди . Олар хем : « Гидип , бүтин бу халайыга иймит сатын алмасак , бизиң бәш чөрек билен ики балыкдан башга задымыз ёк » дийдилер .
42009014	Себәби олар бәш мүңе голай адамды . Эмма Иса шәгиртлерине : « Олары элли-эллиден топар-топар бөлүң-де отурдың » дийип табшырды .
42009015	Олар хем шейле эдип , хеммелери отуртдылар .
42009016	Иса болса бәш чөрек билен ики балыгы алып , Гөге бакып , олар үчин шүкүр этди-де , халка пайлар ялы , бөлүшдирип , шәгиртлерине берди .
42009017	Хеммелер ийип дойды , артып галан чөрегиң дөвүмлерини болса йыгнап , он ики себеди долдурдылар .
42009018	Бир гүн Иса екеликде дога эдйәрди , шәгиртлери хем Онуң янындады . Иса олардан : « Халк Маңа ким диййәр ? » дийип сорады .
42009019	Олар шейле җогап бердилер : « Чокундырыҗы Яхя диййәрлер . Кәбирлери-де Ыляс , кәбирлери хем гадым пыгамберлериң бири дирелипдир диййәр » .
42009020	Олара : « Сиз Маңа ким диййәрсиңиз ? » дийди . Петрус : « Сен Худайың Месихисиң » дийди .
42009021	Иса болса муны хич киме айтмаң дийип , олара берк табшырды .
42009022	Ол ене шейле дийди : « Ынсан Оглы көп гөрги гөрмели , яшулулар , баш руханылар ве канунчылар тарапындан рет эдилмели , өлдүрилмели ве өленден үч гүнден соң дирелмелидир » .
42009023	Хеммелере шейле дийди : « Ким Мениң ызыма эермек ислейән болса , өзүни инкәр этсин-де , хер гүн хачыны алып , ызыма дүшсүн .
42009024	Чүнки ким җаныны халас этмек ислесе , оны йитирер , йөне ким җаныны Мениң угрумда йитирсе , оны халас эдер .
42009025	Себәби бир адам бүтин дүнйәни газанып-да , өзүни ёгалтса я өзүне зыян етирсе , оңа нәме пейдасы бар ?
42009026	Ким Менден ве Мениң сөзлеримден утанса , Ынсан Оглы-да Өзүниң , Атасының ве мукаддес перишделериң шөхраты билен гелен махалы ондан утанар .
42009027	Эмма сизе догрусыны айдярын : бу ерде дуранларың арасында Худайың Патышалыгыны гөрмезден өң өлүми датмаҗак кәбир адамлар бар » .
42009028	Бу сөзлери айданындан секиз гүне голай вагт геченсоң , Иса Петрусы , Яхяны ве Якубы янына алып , дога этмәге дага чыкды .
42009029	Дога эдип отырка , Онуң йүз кешби үйтгәп , эгинбашы ялдырап агарды .
42009030	Ине , ики адам Онуң билен гүррүң эдип дурдулар . Бу Муса билен Ылясды .
42009031	Олар шөхрат билен пейда болуп , Онуң Иерусалимде амала ашҗак айрылышы хакда гүррүң эдйәрдилер .
42009032	Петрус билен онуң янындакылары укы басмарлаярды , йөне укудан ачыланларында , Исаның шөхратыны хем Онуң янында дуран ики адамы гөрдүлер .
42009033	Муса билен Ыляс Исаның янындан айрылып баряркалар , Петрус нәме диййәнини билмән Оңа : « Уссат , Бизе бу ерде болмак говы , үч чадыр гуралы : бири — Саңа , бири — Муса , бири — Ыляса » дийди .
42009034	Петрус булары айдып дурка , бир булут гелип , олара көлеге салды . Олар булуда гиренлеринде горкдулар .
42009035	Булутдан : « Мениң сөйгүли Оглум Бу ! Оны диңләң » диен оваз гелди .
42009036	Бу оваз гелен вагты , Иса еке галды . Шәгиртлер болса дымып , гөрен затлары барада шол гүнлерде хич киме гүррүң бермедилер .
42009037	Шол гүнүң эртеси дагдан иненлеринде , бир улы мәреке Исаны гаршылады .
42009038	Мәрекәниң ичинден бир адам гыгырып , шейле дийди : « Мугаллым ! Саңа ялбарярын , мениң оглума бир серет , чүнки ол мениң ялңыз чагам .
42009039	Ине , оны бир рух тутяр-да , чага бирден чыгыряр . Рух силтерләп , онуң агзындан ак көпүк гетирип , пагыш-пара эденден соң , ондан зордан айрыляр .
42009040	Оны чыкармаклары үчин , Сениң шәгиртлериңе ялбардым , йөне олар башармадылар » .
42009041	Иса оңа : « Эй , ёлдан чыкан имансыз несил ! Мен хачана ченли сиз билен биле болуп , сизе чыдайын ? Оглуңы бәрик гетир » дийди .
42009042	Чага Исаның янына гелйәркә , җын оны ере уруп , көп силтерледи . Эмма Иса арваха кәйәп , чаганы сагалдып , атасына говшурды .
42009043	Хеммелер Худайың бейикдигине гең галдылар . Хеммелер Исаның бүтин ишлерине гең галышып дуркалар , Ол Өз шәгиртлерине :
42009044	« Бу сөзлер гулагыңызда галсын : Ынсан Оглы ынсан элине берлер » дийди .
42009045	Эмма олар бу сөзе дүшүнмедилер . Сөз олар акыл етирмез ялы яшырынды , олар хем бу барада Исадан сорамага чекиндилер .
42009046	Шәгиртлериң арасында оларың хайсының улудыгы барада җедел йүзе чыкды .
42009047	Иса оларың йүрегиндәки пикири аңып , бир чаганы алды-да , янында дурузды .
42009048	Онсоң олара шейле дийди : « Ким бу чаганы Мениң адымдан кабул этсе , Мени кабул этдигидир . Ким-де Мени кабул этсе , Мени Ёлланы кабул этдигидир . Сизиң араңызда ким хеммеден кичи болса , ол улы болар » .
42009049	Яхя шейле дийди : « Мугаллым ! Биз Сениң адың билен җынлары чыкарян бир адамы гөрүп , оны бөкдедик , чүнки ол бизиң билен бирликде Сениң ызыңа эеренок » .
42009050	Иса оңа : « Оны бөкдемәң ! Чүнки ким сизе гаршы болмаса , сизиң тарапдарыңыздыр » дийди .
42009051	Гөге алынмалы махалы голайланда , Иса Иерусалиме тарап айгытлы ёла дүшди .
42009052	Ол Өзүнден өң бирнәче чапары ёллады . Олар хем Оңа тайярлык гөрмек үчин барып , самариялыларың бир обасына гирдилер .
42009053	Эмма Оны ол ерде кабул этмедилер , чүнки угры Иерусалиме тарапды .
42009054	Шәгиртлери Якуп билен Яхя муны гөрүп : « Я Реб ! Олары хеләк этсин дийип , Ылясың эдиши ялы , Гөкден от ягдырмагымызы ислейәрсиңми ? » дийдилер .
42009055	Иса өврүлип , олара кәеди : « Сиз хайсы рухдандыгыңызы билмейәрсиңиз .
42009056	Ынсан оглы адамлары хеләк этмәге дәл-де , халас этмәге гелди » . Онсоң башга оба гитдилер .
42009057	Ёл билен баряркалар , бир адам Оңа : « Я Реб ! Сен нирә гитсең , мен-де ызыңа дүшерин » дийди .
42009058	Иса оңа : « Тилкилериң сүрени , гушларың хөвүртгеси бардыр , йөне Ынсан Оглуның башыны гояра-да ери ёкдур » дийди .
42009059	Башга бирине : « Мениң ызыма дүш » дийди . Эмма ол : « Я Реб ! Ругсат эт , өңүрти гидип , какамы җайлайын » дийди .
42009060	Эмма Иса оңа : « Гой , өлүлер өз өлүлерини җайласынлар , йөне сен гит-де , Худайың Патышалыгыны вагыз эт » дийди .
42009061	Ене бириси : « Я Реб ! Сениң ызыңа дүшейин , йөне ругсат бер , өңүрти өз машгалам билен хошлашайын » дийди .
42009062	Иса оңа : « Элине азалы алансоң , ызына середйән адам Худайың Патышалыгына ярашмаз » дийди .
42010001	Шундан соң Реб башга етмиш адамы белләп , олары Өз гитҗек болуп йөрен әхли шәхерлерине , ерлерине ики-икиден өңүнден ёллады .
42010002	Олара шейле дийди : « Хасыл бол , йөне ишгәр аз . Хасылыны йыгмага ишгәр иберер ялы , хасыл эеси Реббе ялбарың .
42010003	Гидиң ! Ине , Мен сизи мөҗеклер арасына гузулар ялы ёллаярын .
42010004	Яныңыза не халта , не торба , не-де чарык алың . Ёлда хич киме салам бермәң .
42010005	Хайсы өе барсаңыз , өңүрти : „ Бу өе парахатлык ! " дийиң .
42010006	Ол өйде парахатлыгы сөййән адам бар болса , саламыңыз онуң үстүне гонар , ёк-да болса , ене өзүңизе өврүлер .
42010007	Ол өйде галып , оларың беренлерини ийип-ичиң , чүнки ишгәр өз муздуна мынасыпдыр . Өйден-өе гитмәң .
42010008	Бир шәхере барып , кабул эдилениңизде , өңүңизде нәме гоюлса , шоны ийиң .
42010009	Ол ердәки сыркавлара шыпа бериң-де : „ Худайың Патышалыгы сизе голайлады " дийиң .
42010010	Эмма бир шәхере барып , кабул эдилмәниңизде , онуң көчелерине чыкың-да , шейле дийиң :
42010011	„ Шәхериңизде аягымыза япышан тозаны-да сизе гаршы какярыс . Йөне Худайың Патышалыгының өзүңизе голайлашаныны билиң " .
42010012	Мен сизе шол гүнде Содомың ягдайының ол шәхериң ягдайындан хас еңил болҗагыны айдярын .
42010013	Вай саңа , эй Хоразин ! Вай саңа , эй Бетсайда ! Сизде йүзе чыкан мугҗызалар Сурда ве Сайдада йүзе чыкан болсады , онда олар эййәм җул хем күлүң ичинде отурып тоба эдердилер .
42010014	Эмма магшар гүни Суруң ве Сайданың ягдайы сизиң ягдайыңыздан хас еңил болар .
42010015	Сен , эй Капернаум , арша гөтерилерсиңми ? Ёк , довзаха ченли ашак ташланарсың .
42010016	Сизи диңлән Мени диңләр , сизи рет эден Мени рет эдер . Мени рет эден болса , Мени Ёлланы рет эдер » .
42010017	Ол етмиш шәгирт шатлык билен өврүлип : « Я Реб ! Сениң адыңы агзанымызда , җынлар хем бизе боюн болярлар » дийдилер .
42010018	Иса олара шейле дийди : « Мен шейтаның Гөкден йылдырым ялы болуп ашак иненини гөрдүм .
42010019	Ине , сизе йыланлары , ичянлары ве душманың бүтин гүйҗүни депелемәге ыгтыяр бердим , хич зат сизе зыян етирмез .
42010020	Йөне рухларың сизе боюн болмагына дәл-де , атларыңызың Гөкде язылмагына бегениң » .
42010021	Шол сагатда Иса Мукаддес Рух аркалы шатланып , шейле дийди : « Эй , Ериң-гөгүң Ребби Атам , Сениң бу затлары акылдарлардан , дүшүнҗелилерден яшырып , кичиҗик чагалара аян эдениңе шүкүр эдйәрин ! Хава , Ата ! Чүнки Сениң халайшың шейледи » .
42010022	Онсоң шәгиртлерине шейле йүзленди : « Хемме зады Маңа Атам табшырды , Оглуң кимдигини Атадан башга хич ким билмез . Атаның хем кимдигини Огулдан ве Оглуң әшгәр этмек ислейән адамларындан башга хич ким билмез » .
42010023	Йөрите шәгиртлере йүзленип , шейле дийди : « Сизиң гөрйән затларыңызы гөрйән гөзлер не багтлы !
42010024	Сизе айдярын : көп пыгамберлер , патышалар сизиң гөрйәнлериңизи гөрмек иследилер , йөне гөрмедилер , сизиң эшидйәнлериңизи эшитмек иследилер , йөне эшитмедилер » .
42010025	Ине , бир канунчы туруп , Исаны сынамак үчин : « Мугаллым ! Эбеди яшайшы мирас алмак үчин , мениң нәме этмегим герек ? » дийип . Ондан сорады .
42010026	Иса оңа сораг билен йүзленди : « Канунда нәме язылыпдыр ? Сен нәхили окаярсың ? »
42010027	Ол : « Худайың Ребби бүтин калбың , бүтин җаның , бүтин гүйҗүң ве бүтин дүшүнҗәң билен сөй , гоңшыңы өзүң ялы сөй » дийди .
42010028	Иса оңа : « Догры җогап бердиң , шуны эт , яшарсың » дийди .
42010029	Эмма ол өзүни аклаҗак болуп : « Мениң гоңшым ким ? » дийип , Исадан сорады .
42010030	Иса оңа шейле җогап берди : « Бир адам Иерусалимден Эриха барярка , гаракчыларың элине дүшйәр . Олар онуң эшиклерини эгнинден сыпырып алярлар-да , оны енҗип , чалаҗан ташлап гидйәрлер .
42010031	Төтәнликде бир руханы шол ёлдан барярка , ол адамы гөренде , ёлуң ол тарапы билен гечип гидйәр .
42010032	Онсоң бир левили-де шол ере гелип , оны гөренде , ёлуң ол тарапы билен гечип гидйәр .
42010033	Йөне шол ёлдан гечип барян бир самариялы онуң үстүнден гелйәр , оны гөрүп йүреги аваяр .
42010034	Онуң янына барып , зейтун ягы билен шерап гуюп , яраларыны сараяр . Онсоң ол адамы өз эшегине мүндүрип , бир мыхманхана гетирип , оңа гарашык эдйәр .
42010035	Шол гүнүң эртеси чыкарып мыхманханача ики динар берип : „ Муңа гарашык эт , артыкмач хараҗадыңы өврүлип гелйәркәм берерин " диййәр .
42010036	Сениң пикириңче , бу үч адамың хайсысы гаракчыларың элине дүшен адамың гоңшусы боляр ? »
42010037	Канунчы : « Оңа рехим эден адам » дийип җогап берди . Иса хем оңа : « Бар , сен-де шонуң ялы эт » дийди .
42010038	Иса билен шәгиртлери ёлларына довам эдип баряркалар , Ол бир оба гирди . Ол обада Марта атлы бир аял Оны өйүне мыхман алды .
42010039	Бу аялың Меръем атлы бир гыз доганы барды . Ол Исаның аягына якын отурып , Онуң сөзлерине гулак асярды .
42010040	Марта хызмат билен башагай болуп йөршүне , Исаның янына гелип , шейле дийди : « Я Реб ! Гыз доганымың мениң еке өзүме хызмат этдирип йөрмеги сениң первайыңа дәлми ? Оңа айт , маңа көмеклешсин » .
42010041	Иса оңа шейле дийди : « Марта , Марта ! Сен көп затлара аладаланып , биынҗалык болярсың .
42010042	Йөне диңе бир зат герек . Меръем өзүнден алынмаҗак оңат пайы сайлады » .
42011001	Гүнлериң биринде Иса бир ерде дога эдйәрди . Догасыны гутаранда , шәгиртлериниң бири Оңа : « Я Реб ! Яхяның өз шәгиртлерине өвредиши ялы , Сен хем бизе дога этмеги өврет » дийди .
42011002	Олара шейле дийди : « Дога эдениңизде шейле дийиң : Эй , Гөкдәки Атамыз ! Адың мукаддес болсун . Патышалыгың гелсин , Гөкде болшы ялы , Ерде-де Сениң ислегиң амала ашсын .
42011003	Гүнделик чөрегимизи бизе гүнде бер .
42011004	Гүнәлеримизи геч . Чүнки биз хем өзүмизе гаршы гүнә эденлериң барының гүнәсини гечйәрис . Бизи сынага салма , бизи иблисден халас эт » .
42011005	Онсоң Иса олара шейле дийди : « Айдалы , сизиң бириңизиң бир достуңыз бар . Ол ярыгиҗе оңа барып , шейле диййәр : „ Дост ! Маңа үч чөрек карз бер .
42011006	Чүнки бир достум ёлдан мениңкә гелди . Онуң өңүнде гояра задым ёк " .
42011007	Ол хем ичерден шейле диййәр : „ Маңа зәхмет берме , гапы эййәм япылды , чагаларым мениң билен биле дүшекде ятыр , мен туруп , саңа зат берип билҗек дәл " .
42011008	Сизе диййәрин , яңкы достлук хатырасына туруп , оңа чөрек бермесе-де , онуң хөчҗетлиги үчин нәче ислесе берер .
42011009	Сизе диййәрин , диләң , сизе берлер . Агтарың , тапарсыңыз . Гапыны какың , сизе ачылар .
42011010	Чүнки хер дилән алар , агтаран тапар , гапы какана гапы ачылар .
42011011	Сизден хайсы ата оглы чөрек диләнде , оңа даш берер ? Я-да балык диләнде , балык ерине оңа йылан берер ?
42011012	Я-да юмуртга диләнде , оңа ичян берер ?
42011013	Шейлеликде , эрбет болан сиз өз огланларыңыза оңат сылаглар бермеги билйән болсаңыз , Гөкдәки Атаңыз Өзүнден диләнлере хас-да көп Мукаддес Рухы берер ! »
42011014	Бир гезек Иса бир лал җыны ковярды . Җын чыкан бадына , лал адам геплемәге башлады , халайык муңа геңиргенди .
42011015	Йөне оларың кәбири : « Ол җынларың ханы Беелзебул аркалы җынлары ковяр » дийдилер .
42011016	Бейлекилер хем Гөкден бир аламат гөркезмегини талап эдип , Оны сынамакчы болдулар .
42011017	Эмма Иса оларың пикирлерини билип , шейле дийди : « Ичинде бөлүнишик болан патышалык даргар , өз ичинден бөлнен өй йыкылар .
42011018	Шейтан өз ичинден бөлүнсе , онуң патышалыгы нәхили дурар ? Муны сизиң „ Җынлары Беелзебул аркалы ковяр " диййәниңиз үчин айдярын .
42011019	Мен җынлары Беелзебул аркалы ковян болсам , онда сизиң адамларыңыз олары ким аркалы ковяр ? Мунуң үчин , олар сизе казылык эдерлер .
42011020	Мен җынлары Худайың бармагы аркалы ковян болсам , онда Худайың Патышалыгы сизе гелендир .
42011021	Долы ярагланан бир гүйчли адам өз өйүни гораян болса , онуң мал-мүлки ховпсузлыкдадыр .
42011022	Эмма өзүнден гүйчли адам хүҗүм эдип , оны еңсе , онда онуң буйсанян хемме ярагларыны алып , олҗасыны пайлар .
42011023	Мениң билен биле болмадык Маңа гаршыдыр , Мениң билен биле йыгмадык дагадар .
42011024	Ал-арвах адамдан чыканда , гурак ерлере айланып , дынчлык гөзлейәр , йөне оны тапманда : „ Чыкан өйүме өврүлейин " диййәр .
42011025	Доланып геленде , өйүң сүпүрилги , ербе-ердигини гөрйәр .
42011026	Онсоң гидип , өзүнден хем эрбет еди рухы янына аляр-да , шол ере барып , месген тутяр . Шейлеликде , ол адамың соңкы ягдайы озалкысындан хем эрбет боляр » .
42011027	Иса бу затлары айдып дурка , халайыгың арасындан бир аял сесини гаталдып : « Сени догран , Сени эмдирен эне не багтлы ! » дийди .
42011028	Ол болса шейле җогап берди : « Хава , Худайың сөзүни эшидип , оны ерине етирйәнлер хас хем багтлыдыр ! »
42011029	Халайык йыгнаныберенде , Иса шейле дийди : « Бу несил эрбет несил , ол аламат талап эдйәр , йөне оңа Юнус пыгамбериңкиден башга аламат берилмез .
42011030	Юнус Ниневия халкына нәхили аламат болан болса , шонуң ялы-да , Ынсан Оглы бу несле аламат болар .
42011031	Гүнортаның аял патышасы хөкүм гүнүнде бу неслиң адамлары билен билеликде галып , олары хөкүм эдер . Чүнки ол Сүлейманың пәхимини диңлемек үчин , Ериң ол уҗундан гелди , ине , бу ерде Сүлеймандан-да улы Бири бар .
42011032	Ниневия халкы хөкүм гүнүнде бу несил билен билеликде галып , оны хөкүм эдер , чүнки олар Юнусың вагзы билен тоба этдилер , ине , бу ерде Юнусдан-да улы Бири бар » .
42011033	Хич ким чыраны якып , гизлин ерде я-да галла өлчегиниң ашагында гойян дәлдир , терсине , ичери гиренлер ышыгы гөрер ялы , оны чыраданың үстүнде гойяндыр .
42011034	Сениң бедениң чырасы гөзүңдир . Гөзүң саг болса , бүтин бедениң хем ягты болар , гөзүң шикесли болса , бүтин бедениң хем гараңкы болар .
42011035	Шейлеликде , әгә бол , сендәки ышык гараңкы болаймасын .
42011036	Сениң бүтин бедениң ягты болуп , хич бир гараңкы ери ёк болса , чыра сени өз шөхлеси билен ягтылдян ялы , бедениң бүтинлей ягты болар » .
42011037	Иса бу затлары айдып дурка , бир фарисей Оны өйүне нахара чагырды . Ол барып , сачак башында отурды .
42011038	Фарисей Онуң нахардан өң ювунманлыгыны гөренде геңиргенди .
42011039	Эмма Реб оңа шейле дийди : « Ине , сиз фарисейлер кәседир гап-чанагың дашыны арассалаярсыңыз , йөне ичиңиз огрулык хем яманлыкдан долы .
42011040	Акмаклар ! Дашарыны ярадан ичерини-де яратмадымы ?
42011041	Бар задыңыздан садака бериң , ине , хеммеси сизиң үчин арасса болар .
42011042	Вай гүнүңизе , эй фарисейлер ! Чүнки сиз нарпыздан , садап отундан , хер хили гөк өнүмден зекат берйәрсиңиз , йөне адыллык ве Худайың сөйгүсини әсгермезлик эдйәрсиңиз . Сиз булары этмели , бейлекилери-де әсгермезлик этмели дәлдиңиз .
42011043	Вай гүнүңизе , эй фарисейлер ! Чүнки сиз синагогаларда баш күрсүлери , базар ерлеринде салам алмагы сөййәрсиңиз .
42011044	Вай гүнүңизе ! Чүнки сиз белгисиз габырлар ялысыңыз . Бу габырларың үстүнде гезйән адамлар оларың барлыгыны билйән дәлдир » .
42011045	Канунчыларың бири Оңа : « Эй Мугаллым ! Сен бу затлары айтмак билен , бизиң хем гөвнүмизе дегйәрсиң » дийди .
42011046	Иса хем шейле дийди : « Вай сизиң хем гүнүңизе , эй канунчылар ! Чүнки сиз гөтермеги кын йүклери адамлара йүклейәрсиңиз , өзүңиз болса ол йүклере бир бармагыңызы хем дегирмейәрсиңиз .
42011047	Вай гүнүңизе ! Чүнки сиз пыгамберлериң губурларыны салярсыңыз , олары өлдүренлер болса сизиң аталарыңыз .
42011048	Шейдип хем , аталарыңызың эден ишлерине гүвәлик берип , олар билен ылалашярсыңыз . Олар пыгамберлери өлдүрдилер , сиз хем оларың губурларыны салярсыңыз .
42011049	Шу себәпден хем Худайың хикмети айдыпдыр : „ Мен олара пыгамберлер , ресуллар иберерин , оларың кәбирини өлдүрерлер , кәбирини хем ызарларлар " .
42011050	Шонуң үчин , дүнйә гурлалы дөкүлен бүтин пыгамберлериң ганы шу несилден соралар .
42011051	Хава , Мен сизе айдярын : Хабылың ганындан башлап , тә гурбанлык эдилйән ер билен ыбадатхана арасында өлдүрилен Зекеряның ганына ченли дөкүлен ганлар шу несилден соралар .
42011052	Вай гүнүңизе , эй канунчылар ! Чүнки сиз билимиң ачарыны алып гитдиңиз , не өзүңиз гирдиңиз , не-де гирҗеклере ёл бердиңиз » .
42011053	Иса ол ерден гиденсоң , канунчылар билен фарисейлер Оны гаты гыссап , бирентек затлара җогап бермегини иследилер .
42011054	Шейлеликде , Онуң агзындан бир зат гапҗак болуп , дузак гурдулар .
42012001	Бу аралыкда халкдан мүңлерче адам үйшүшип , бири-бирлерине гысылышып дуркалар , Иса өңүрти Өз шәгиртлерине гүррүң бермәге башлады : « Өзүңизи фарисейлериң хамырмаясындан , ягны икийүзлүликден гораң .
42012002	Үсти ачылмаҗак япык зат , билинмеҗек гизлин зат ёкдур .
42012003	Гараңкылыкда нәме айтсаңыз , ягтылыкда эшидилер , ички отагларда чакан чавушыңыз тамларың үстүнден ыглан эдилер .
42012004	Эмма Мен , эй достларым , сизе айдярын , тени өлдүрип-де , башга зат этмеги башармаянлардан горкмаң .
42012005	Кимден горкмалыдыгыңызы Мен сизе айдайын : өлдүренден соң довзаха зыңмага гудраты гүйчли Худайдан горкуң . Хава , сизе айдярын , Ондан горкуң .
42012006	Бәш серче ики көпүге сатылмаярмы ? Муңа гарамаздан , Худай оларың хич бирини унутмаяр .
42012007	Сизиң башыңызың сачлары хем бүтинлей саналгыдыр . Горкмаң , сиз көп серчелерден гымматлысыңыз .
42012008	Сизе диййәрин , ким Мени адамларың өңүнде ыкрар этсе , Ынсан Оглы хем оны Худайың перишделериниң өңүнде ыкрар эдер .
42012009	Ким Мени адамларың өңүнде инкәр этсе , ол Худайың перишделериниң өңүнде инкәр эдилер .
42012010	Ким Ынсан Оглуна гаршы бир сөз айтса , багышланар , йөне ким Мукаддес Руха дил етирсе , багышланмаз .
42012011	Сизи синагогалара , башлыкларың , хөкүмдарларың өңүне гетиренлеринде , нәхили , нәме җогап берҗегиңизи , нәме дийҗегиңизи гайгы этмәң .
42012012	Чүнки Мукаддес Рух нәме диймелидигиңизи шол сагадың өзүнде сизе өвредер » .
42012013	Халайыгың арасындан бири Оңа : « Мугаллым ! Доганыма айт , гой , ол мирасы мениң билен бөлүшсин » дийди .
42012014	Иса оңа : « Эй адам , ким Мени сизиң казыңыз я мирас бөлүҗиңиз эдип белледи ? » дийди .
42012015	Онсоң олара : « Хабардар болуң ! Өзүңизи хер хили бетнебисликден гораң , чүнки бириниң яшайшы онуң мал-мүлкүниң боллугына баглы дәлдир » дийди .
42012016	Олара бир тымсал айтды : « Бир бай адамың ери бол хасыл берйәр .
42012017	Ол адам : „ Нәме этсемкәм ? Хасылымы гоймага җайым ёк " дийип ичини гепледйәр .
42012018	Онсоң шейле диййәр : „ Шейле эдерин : аммарларымы сөкүп , улурак аммарлар саларын-да , бүтин галламы , бар задымы шол ере йыгнап ,
42012019	өзүме : Эй җаным , көп йыл үчин йыгналан биртопар задым бар , дынҗыңы ал , ий , ич , кейп чек " диерин .
42012020	Эмма Худай оңа : „ Эй акмак ! Эдил шу гиҗәниң өзүнде җаның сенден алнар . Онсоң тайярлан затларың киме галар ? " диййәр .
42012021	Худайың назарында бай болман , өзи үчин дөвлет йыгнаян адамың ягдайы шейледир » .
42012022	Онсоң Иса шәгиртлерине шейле несихат берди : « Шонуң үчин сизе диййәрин : нәме иеркәм дийип җаныңызы , нәме гееркәм дийип тениңизи гайгы этмәң .
42012023	Җан — иймитден , тен эгин-эшикден ёкарыдыр .
42012024	Гаргалара середиң , олар не экйәр , не-де оряр . Оларың не аммарлары , не-де азык сакланян җайлары бар . Муңа гарамаздан , Худай олары иймитлендирйәр . Сиз гушлардан нәче гымматлысыңыз !
42012025	Сизиң хайсы бириңиз алада эдип , өз боюңызы тирсек бойы артдырып билйәрсиңиз ?
42012026	Бу кичиҗик зады эдип билмейән болсаңыз , онда нәмә галан затларың гайгысыны эдйәрсиңиз ?
42012027	Лилияларың өсүшине середиң , олар не зәхмет чекйәр , не-де йүп эгирйәр . Эмма сизе диййәрин : Сүлейман өзүниң бүтин шан-шөхратында хем буларың бири ялы-да гейинмәнди .
42012028	Бу гүн мейданда болуп , эртир оҗага ташланян оты Худай шейле гейиндирйән болса , сизи нәхили артык гейиндирер , эй , иманы азлар !
42012029	Сиз-де нәме ийҗегиңизи , нәме ичҗегиңизи агтармаң , гайгы этмәң .
42012030	Чүнки дүнйәниң миллетлери буларың хеммесини агтарярлар , Атаңыз хем буларың сизе герекдигини билйәр .
42012031	Худайың патышалыгыны агтарың , бу затларың хем бары сизе онуң үстүне гошулып берлер .
42012032	Горкма , эй кичиҗик сүри ! Чүнки Атаңыз Патышалыгы сизе бермәге разы болды .
42012033	Нәмәңиз бар болса сатың , садака бериң . Өзүңизе Гөкде көнелмейән киселер , түкенмейән хазына тайярлаң . Ол ере огры голайлашян дәлдир , гүе дегйән дәлдир .
42012034	Хазынаңыз ниреде болса , йүрегиңиз хем шол ерде болар » .
42012035	Биллериңиз гушалгы , чыраларыңыз якылгы болсун .
42012036	Агалары тойдан гелип , гапыны каканда , тиз оңа ачмак үчин гарашян адамлар ялы болуң .
42012037	Агасы геленде , оядыгыны гөрҗек хызматкәрлери нәхили багтлы ! Сизе догрусыны айдярын , ол билини гушап , олары сачак башында отурдып , гелер-де , олара хызмат эдер .
42012038	Икинҗи нобатда я-да үчүнҗи нобатда гелип-де , оларың оядыгыны гөрсе , ол хызматкәрлер багтлыдыр .
42012039	Эмма муны билиң : өй эеси огрының хайсы сагатда гелҗегини билседи , оя галарды ве өйүни ярдырмазды .
42012040	Сиз хем тайяр болуң . Чүнки Ынсан Оглы осламаян сагадыңызда гелер » .
42012041	Шонда Петрус : « Я Реб ! Бу тымсалы диңе бизе айдярсыңмы я-да хеммелере ? » дийди .
42012042	Реб шейле дийди : « Онда , вагтлы-вагтында хызматкәрлере нахар пайларыны бермек үчин , агасының оларың үстүнден гоян садык хем акыллы иш доландырыҗысы ким ?
42012043	Агасы геленде , онуң шейле эдип йөренини гөрҗек хызматкәри не багтлы !
42012044	Сизе догрусыны айдярын : агасы бүтин мал-мүлкүни шоңа ынанар .
42012045	Бу хызматкәр өз ичинден : „ Агам гич гелер " дийип , хызматкәрлери , кенизлери урмага , ийип-ичип серхош болмага башласа ,
42012046	Ол хызматкәриң агасы онуң осламаян гүнүнде , билмейән сагадында гелип , оны ики бөлер-де , пайыны имансызларыңкы билен дең эдер .
42012047	Агасының ислегини билип , тайынланмадык , онуң ислегини ерине етирмедик хызматкәр көп енҗилер .
42012048	Йөне билмән , таяга мынасып иш эден аз енҗилер . Киме көп берлен болса , ондан хас көп талап эдилер , киме көп зат ынанылан болса , ондан көп хем исленер .
42012049	Мен дүнйә от ягдырмага гелдим , артыкмач туташып янмагыны нәхили арзув эдйәрин !
42012050	Мениң ерине етирмели бир чокунмам бар , бу болянча нәхили дарыгярын !
42012051	Мен ер йүзүне парахатлык гетирмәге гелендир өйдйәрсиңизми ? Ёк , сизе айдярын : терсине , бөлүнишик гетирмәге гелдим .
42012052	Мундан бейләк бир өйде яшаян бәш адам бөлүнишип , үчүси икисине гаршы , икиси хем үчүсине гаршы болар .
42012053	Ата огла гаршы , огул ата гаршы , эне гыза гаршы , гыз хем энә гаршы , гайынене гелне гаршы , гелин хем гайыненә гаршы болар » .
42012054	Иса халайыга хем шейле дийди : « Сиз бир булудың гүнбатардан галаныны гөрен бадыңыза : „ Ягыш гелйәр " диййәрсиңиз , шейле хем боляр .
42012055	Ел илерден өвсенде : „ Ыссы болҗак " диййәрсиңиз , шейле хем боляр .
42012056	Эй икийүзлүлер ! Ериң , Гөгүң йүзүни танап билйән сиз , нәхили боляр-да , хәзирки вагты танап билмейәрсиңиз ?
42012057	Нәме үчин өз яныңыздан догрыны сайгарып билмейәрсиңиз ?
42012058	Давагәриң билен хәкиме баряркаң , ёлда онуң билен ярашҗак бол , ол сени казының өңүне сүрмесин , казы хем сени нобатчының элине бермесин , нобатчы хем сени зындана салмасын .
42012059	Саңа айдярын , соңкуҗа көпүгиңи берйәнчәң , ол ерден чыкмарсың » .
42013001	Шол вагт бирнәче адам гелип , Пилатусың гурбанларыны өз ганларына гаран җелилелилери хакда Оңа гүррүң бердилер .
42013002	Иса шейле җогап берди : « Бу гөргүлери гөрендиклери үчин , сиз ол җелилелилери бейлеки бүтин җелилелилерден гүнәкәрдир өйдйәрсиңизми ?
42013003	Мен сизе диййәрин : ёк ! Йөне тоба этмесеңиз , сизиң хеммәңиз шейле хеләк боларсыңыз .
42013004	Я-да үстлерине Силоам минарасы йыкылып өлен ол он секиз адамы Иерусалимде яшаян әхли адамлардан языклыдыр өйдйәрсиңизми ?
42013005	Мен сизе диййәрин : ёк ! Йөне тоба этмесеңиз , сизиң хеммәңиз шолар ялы хеләк боларсыңыз » .
42013006	Онсоң Иса олара шу тымсалы айтды : « Бир адамың багында битип отуран бир инҗир агаҗы бар экен . Ол гелип , ондан миве агтаряр , йөне тапмаяр .
42013007	Багбана : „ Ине , үч йылдыр , мен гелип , бу агачдан миве агтарярын , эмма тапмаярын . Оны кес , нәмә ери бидерек тутуп отыр ? " диййәр .
42013008	Эмма багбан оңа шейле диййәр : „ Ага , оңа бу йыл хем дегме , мен онуң төверегини газып , дөкүнләйин .
42013009	Миве берсә оңат , бермесе-де , гелҗек йыл кесәерсиң " » .
42013010	Иса Сабат гүни синагогаларың биринде сапак берип отырды .
42013011	Ол ерде он секиз йыл бәри ичинде эҗизлик рухы болан бир аял барды . Ол ики эпленип , асла гөнелип билмейәрди .
42013012	Иса оны гөренде , янына чагырып , оңа : « Начар ! Сен өз эҗизлигиңден халас эдилдиң » дийди .
42013013	Онсоң элини онуң үстүнде гойды велин , аял деррев гөнелди-де , Худайы шөхратландырмага башлады .
42013014	Синагоганың башлыгы Исаның Сабат гүни шыпа беренине гахары гелди , халайыга йүзленип : « Иш этмек үчин алты гүн бардыр , шыпа тапмага Сабат гүни дәл-де , шол гүнлерде гелиң » дийди .
42013015	Реб хем оңа шейле дийди : « Икийүзлүлер ! Сизиң хайсы бириңиз Сабат гүни өкүз я эшегини ахырың башындан чөзүп , сува якмага әкитмейәр ?
42013016	Бу болса Ыбрайымың он секиз йыллап шейтан тарапындан багланан гызы . Ол Сабат гүни бу даңыдан халас эдилмели дәлми ? »
42013017	Иса бу сөзлери айданда , Оңа гаршы чыкянларың хеммеси утандылар , Онуң эдйән дабаралы ишлерине бүтин халайык бегенди .
42013018	Онсоң Иса шейле дийди : « Худайың Патышалыгы нәмә меңзейәр ? Мен оны нәмә меңзедейин ?
42013019	Ол бир адамың алып , өз багында экен горчица тохумы ялыдыр . Ол өсүп , бир улы агач болды , гөгүң гушлары шахаларында хөвүртгеледилер » .
42013020	Ене-де шейле дийди : « Худайың Патышалыгыны нәмә меңзедейин ?
42013021	Ол бир аялың алып , бүтин хамыр туршаянча үч чанак уна гошан хамырмаясы ялыдыр » .
42013022	Иса Иерусалиме тарап баршына , шәхерлериң , обаларың ичинден гечип , сапак берйәрди .
42013023	Бир адам Оңа : « Я Реб ! Халас болҗаклар азмы ? » дийди . Иса олара шейле дийди :
42013024	Дар гапыдан гирмәге чалшың , чүнки сизе диййәрин : бирентеклер гирҗек болар , йөне башармаз .
42013025	Өй эеси туруп , гапыны япанда , сиз дашарда галып : „ Я Реб , гапыны бизе ач " дийип , гапыны какмага дурарсыңыз . Эмма Ол сизе : „ Мен сизи танамаярын , ниреден гелендигиңизи билмейәрин " дийип җогап берер .
42013026	Шонда сиз шейле диерсиңиз : „ Биз Сениң өңүңде ийип-ичдик , Сен бизиң көчелеримизде сапак бердиң " .
42013027	Эмма Ол : „ Мен сизи танамаярын , ниредендигиңизи билмейәрин дийип айдярын ахырын . Барыңыз янымдан айрылың , эй , нәхак иш эденлер " диер .
42013028	Ыбрайымы , Ысхагы , Якубы ве әхли пыгамберлери Худайың Патышалыгында , өзүңизиң болса дашарык ковуланыңызы гөрениңизде , ол ерде аглама ве диш гыҗама болар .
42013029	Гүндогардан , гүнбатардан , демиргазыкдан , гүнортадан адамлар гелип , Худайың Патышалыгында сачак башында отурарлар .
42013030	Ине , илкинҗилер болҗак ахыркылар бар ве ахыркылар болҗак илкинҗилер бар » .
42013031	Шол вагт кәбир фарисейлер гелип , Оңа : « Бу ерден айрыл , гит , Хиродес Сени өлдүрмек ислейәр » дийдилер .
42013032	Иса олара шейле дийди : « Гидиң-де , ол тилкә айдың , ине , Мен бу гүн ве эртир җынлары ковуп , шыпа берерин , үчүнҗи гүни ишими битирерин .
42013033	Йөне Мен бу гүн , эртир ве биригүн ёл йөремели . Чүнки бир пыгамбериң Иерусалимден дашарда өлмеги болуп билҗек зат дәлдир .
42013034	Эй Иерусалим ! Пыгамберлери өлдүрйән , өзүне ибериленлери дашлаян Иерусалим ! Бир товугың җүйҗелерини ганатларының ашагына йыгнайшы ялы , Мен хем нәче гезек сениң чагаларыңы үйшүрҗек болдум , эмма сиз ислемедиңиз !
42013035	Ине , өйүңиз сизе хараба болуп галяр . Мен сизе айдярын : сиз : „ Реббиң адындан гелен гутлы болсун " диене деңеч Мени гөрмерсиңиз » .
42014001	Бир Сабат гүни Иса фарисейлериң башлыкларындан бириниң өйүне нахара гелди . Олар хем Оны гөз астына алярдылар .
42014002	Ине , сув йыгнанма кеселли бир адам Онуң гаршысына гелди .
42014003	Иса канунчылара , фарисейлере йүзленип : « Сабат гүни шыпа бермек догрумы я догры дәлми ? » дийди .
42014004	Олар сеслерини чыкармадылар . Иса хем яңкы адамы янына чекип , оны сагалдып гойберди .
42014005	Онсоң олардан : « Сабат гүни сизден бириниң эшеги я-да өкүзи гуя гачса , оны деррев чыкармазмы ? » дийип сорады .
42014006	Олар бу сораглара җогап берип билмедилер .
42014007	Иса чагырыланларың төри сайлаяндыкларыны гөрүп , олара бир тымсал айтды :
42014008	Бири сени тоя чагыранда , барып , төре гечме , ол сенден хас гадырлы бирини хем чагыран болаймасын .
42014009	Сени чагыран гелип , саңа : „ Ериңи муңа бер " дийәймесин . Онсоң сен утанып , иң пес ерде отурмалы боларсың .
42014010	Чагырыланыңда , сени чагыран яныңа гелип : „ Эй дост ! Төре геч " диер ялы , барып , иң пес ерде отур . Онсоң сачак башында өзүң билен отуранларың янында хорматың болар .
42014011	Чүнки ким өзүни бейгелтсе , песелер , өзүни песелтсе , бейгелер » .
42014012	Онсоң Иса Өзүни чагырана шейле дийди : « Өйләнлик я-да агшамлык нахарыны береңде достларыңы , доганларыңы я гарындашларыңы , я-да бай гоңшуларыңы чагырма . Чагырсаң , олар хем сени чагырып , өвезини долар .
42014013	Зыяпат береңде гарыплары , майыплары , агсаклары , көрлери чагыр .
42014014	Олар саңа өвезини долуп билмедиклери үчин , сен багтлы боларсың , чүнки догруларың дирелен вагты , саңа онуң өвези берлер » .
42014015	Иса билен биле сачак башында отуранларың бири муны эшиденде Оңа : « Худайың патышалыгында чөрек ийҗек не багтлы ! » дийди .
42014016	Ол хем оңа шейле дийди : « Бир адам улы зыяпат берип , биртопар адамы чагыряр .
42014017	Нахар вагты боланда чагырыланлара : „ Гелиң , әхли зат тайяр " дийип , хызматкәрини иберйәр .
42014018	Эмма оларың бары , диллешен ялы , өтүнч сорамага башлаярлар . Илкинҗиси оңа : „ Мен бир бөлек ер сатын алдым , гидип шоны гөрмели . Хайыш эдйәрин , мени багышла " диййәр .
42014019	Бейлекиси : „ Мен бәш җүбүт өкүз сатын алдым , шолары барламага барярын . Хайыш эдйәрин , мени багышла " диййәр .
42014020	Ене бири : „ Мен яңы өйлендим , шонуң үчин гелип билмейәрин " диййәр .
42014021	Хызматкәр гелип , булары агасына хабар берйәр . Онсоң өй эеси гахарланып , хызматкәрине : „ Тиз шәхериң көчелерине , ёлларына гит-де , гарыплары , майыплары , көрлери , агсаклары , шу ере гетир " диййәр .
42014022	Хызматкәр : „ Ага ! Сениң айданың ерине етирилди , йөне энтек хем ер бар " диййәр .
42014023	Онсоң ага хызматкәрине : „ Ёллара , хаятлара бар-да , адамлары гүйч билен гетир , өйүм долсун " диййәр .
42014024	Сизе айдярын , чагырылан адамларың екеҗеси хем Мениң зыяпат нахарымдан датмаз » .
42014025	Улы мәреке Иса билен биле барярды . Иса ызына өврүлип , олара шейле дийди :
42014026	Ким Мениң яныма гелип , атасыны , энесини , аялыны , оглан-ушагыны , доганыны , уясыны хатда өз җаныны хем йигренмесе , Мениң шәгирдим болуп билмез .
42014027	Ким өз хачыны гөтерип , Мениң ызыма дүшмесе , Мениң шәгирдим болуп билмез .
42014028	Сизден бири бир минара салҗак боляр диели . Ол : „ Муны тамамламага пулум етермикә ? " дийип , илки отурып , харҗыны хасапламазмы ?
42014029	Чүнки бинаны тутуп , соң иши тамамлап билмесе , муны гөренлериң хеммеси оңа гүлүп :
42014030	„ Бу адам салмага башлады велин , йөне тамамлап билмеди " диер .
42014031	Я-да бир патыша башга бир патыша билен уруш этмәге баряр диели . Он мүң эсгер билен үстүме гелйән йигрими мүңе гаршылык гөркезмеги башарарынмы дийип , илки отурып маслахатлашмазмы ?
42014032	Башармаҗак болса , ол душман энтек узакдака , илчи иберип , ярашык шертлерини сорар .
42014033	Шейлеликде , сизиң хер бириңиз бар задыңыздан эл чекмесеңиз , Мениң шәгирдим болуп билмерсиңиз .
42014034	Дуз говы затдыр , йөне ол өз тагамыны йитирсе , онда оңа нәме билен тагам берлер ?
42014035	Ол не ере , не-де дөкүне ярар , оны дашарык зыңарлар . Гулагы барлар эшитсин ! »
42015001	Бүтин салгытчылардыр гүнәкәрлер Исаның айдянларыны диңлеҗек болуп , Онуң дашына үйшүшйәрдилер .
42015002	Фарисейлер билен канунчылар болса : « Бу адам гүнәкәрлери кабул эдйәр , олар билен биле нахар иййәр » дийип хүңүрдешйәрдилер .
42015003	Онсоң Иса олара шу тымсалы айтды :
42015004	Сизден бириниң йүз гойны бар ве оларың бирини йитирйәр диели . Ол тогсан докузысыны дүзде гоюп , тапянча , йитениң ызындан гитмезми ?
42015005	Тапанда болса оны бегенч билен гершине алып ,
42015006	өйүне гелер . Онсоң достларыны , гоңшуларыны чагырып : „ Мениң билен биле шатланың . Мен йитен гойнумы тапдым " диер .
42015007	Сизе айдярын : шунуң ялы , тоба эден еке гүнәкәр үчин , Гөкде болҗак шатлык тоба мәтәч дәл тогсан докуз догры адам үчин болан шатлыкдан улы болар » .
42015008	Я-да бир аялың он саны күмүш пулы бар ве оларың бирини йитирйәр диели . Ол чыраны якып , өйи сүпүрип , тапянча , дыкгат билен оны гөзлемезми ?
42015009	Тапанда болса өз җораларыны , гоңшуларыны чагырып : „ Мениң билен биле шатланың . Мен йитирен пулумы тапдым " диер .
42015010	Шонуң ялы , Мен хем сизе айдярын : тоба эден еке гүнәкәр үчин Худайың перишделериниң арасында шатлык болар » .
42015011	Иса ене-де шейле дийди : « Бир адамың ики оглы бар экен .
42015012	Кичи оглы какасына : „ Кака , мал-мүлкден маңа етенини бер " диййәр . Какасы хем байлыгыны огулларының арасында бөлйәр .
42015013	Бирнәче гүнден соң кичи оглы бар-ёгуны топлап , бир даш юрда гидйәр , ол ерде айшы-эшретде яшап , мал-мүлкүни совуряр .
42015014	Барыны совандан соң , яңкы юрда гаты ачлык дүшүп , ол мәтәчлик чекмәге башлаяр .
42015015	Шейлеликде , барып , шол юртлуларың бирине гүнлүкчи боляр . Ол хем оны өз өрүлерине доңуз бакмага ёллаяр .
42015016	Огланың доңузларың иййән көсүклери билен гарныны дойрасы гелйәр , йөне оңа хич ким бермейәр .
42015017	Ол ахырсоңы айңалып , өз-өзүне шейле диййәр : „ Какамың гүнлүкчилеринден бирентегиниң артыкмач чөреклери бар , мен болсам бу ерде ачлыкдан өлҗек болуп йөрүн !
42015018	Какамың янына барып оңа : кака , Мен Худая хем саңа гаршы гүнә этдим .
42015019	Мен инди сениң оглуң дийилмәге мынасып дәл , мени өз гүнлүкчилериңден бири ялы эт " диейин .
42015020	Туруп , какасының янына гидйәр . Энтек дашдака , какасы оны гөрүп , оңа йүреги аваяр , ылгап барып оглуның бойнундан гуҗаклап , оны огшаяр .
42015021	Оглы оңа : „ Кака , мен Худая хем саңа гаршы гүнә этдим . Мен инди сениң оглуң дийилмәге мынасып дәл " диййәр .
42015022	Эмма какасы хызматкәрлерине шейле табшырык берйәр : „ Деррев иң говы доны гетириң-де , оңа гейдириң . Эллерине йүзүк , аякларына чарык бериң .
42015023	Бага бакылан гөләни гетириң-де , дамагыны чалың , ийип шатланалың !
42015024	Чүнки мениң бу оглум өлүди , дирелди , йитипди , тапылды " . Шейдип , олар той этмәге башлаярлар .
42015025	Онуң улы оглы экин мейданында экен . Гелип , өе голайланда , айдым-саз хем танс сеси гулагына илйәр .
42015026	Хызматкәрлериң бирини янына чагырып , мунуң нәмедигини сораяр .
42015027	Ол хем оңа : „ Доганың гелди . Какаң оны саг-аман ызына аланы үчин , бага бакылан гөләниң дамагыны чалды " диййәр .
42015028	Ол гахарланып , ичерик гирмеҗек боляр . Какасы дашарык чыкып , оңа ялбаряр .
42015029	Эмма ол какасына җогап берип диййәр : „ Ине , нәче йылдыр мен саңа хызмат эдйәрин , сениң буйрукларыңа хич хачан гаршы чыкамок . Муңа гарамаздан , өз достларым билен шатлык эдер ялы , сен маңа хич хачан бир чебиш хем бермедиң .
42015030	Эмма бүтин байлыгыңы ахлаксыз аяллара ёклан бу оглуң геленде , сен онуң үчин бага бакылан гөләниң дамагыны чалярсың " .
42015031	Какасы оңа : „ Оглум , сен хемише мениң янымда , мениң бар задым сениңки .
42015032	Йөне шатлык эдип , бегенишмек герек , чүнки доганың өлүди , дирелди , йитипди , тапылды " » диййәр .
42016001	Иса шәгиртлерине йүзленип шейле дийди : « Бир бай адамың иш доландырыҗысы бар экен . Оңа : „ Иш доландырыҗың сениң мал-мүлкүңи даргадяр " дийип шикаят эдйәрлер .
42016002	Бай оны янына чагырып : „ Сен барада мениң бу эшидйәнлерим нәме ! Иш доландырышың бабатда хасабат бер , чүнки сен инди иш доландырыҗы болуп билмейәрсиң " диййәр .
42016003	Иш доландырыҗы өз-өзүне шейле диййәр : „ Нәме эдеркәм ? Агам мениң ишими элимден аляр . Газы газмагы башармаярын , диленмәге утанярын .
42016004	Ишими элден беремде , халк мени өйүне кабул эдер ялы , нәме этҗегими билйәрин " .
42016005	Шейлеликде , агасына бергили адамлары екән-екән чагырып , биринҗисине : „ Мениң агама нәче бергиң бар ? " диййәр .
42016006	Ол : „ Йүз чанак зейтун ягы " диййәр . Оңа : „ Борчнамаңы ал , деррев отур-да , шоны элли эдип яз " диййәр .
42016007	Онсоң башга бирине : „ Сениң нәче бергиң бар ? " диййәр . Ол хем : „ Йүз чанак бугдай " дийип җогап берйәр . Оңа-да : „ Борчнамаңы ал-да , шоны сегсен эдип яз " диййәр .
42016008	Агасы бу хилегәр иш доландырыҗыны пайхаслы херекет эдени үчин өвйәр . Чүнки бу дөврүң огуллары өз неслине гаршы херекет этмекде нур огулларындан пайхаслыдыр .
42016009	Сизе айдярын : мал-мүлкүңиз түкененде , олар сизи эбеди месгенлере кабул эдер ялы , дүнйәниң хилели байлыгы билен дост газаның » .
42016010	Аз затда ынамлы болан көп затда хем ынамлыдыр , аз затда хилегәр болан көп затда хем хилегәрдир .
42016011	Шейлеликде , дүнйәниң хилели байлыгында ынамлы болмадык болсаңыз , чын байлыгы сизе ким ынанар ?
42016012	Кесекиниң малы барада ынамлы болмадык болсаңыз , өзүңизиңкини сизе ким берер ?
42016013	Хич бир хызматкәр ики хоҗайына хызмат эдип билмез . Чүнки ол я бирини йигренип , ол бирини сөер , я-да бирине вепалы болуп , ол бирини әсгермезлик эдер . Сиз хем Худая , хем маммона хызмат эдип билмерсиңиз » .
42016014	Пулы сөййән фарисейлер бу сөзлери эшидип , Иса гүлдүлер .
42016015	Иса олара шейле дийди : « Сиз өзүңизи адамларың янында аклаярсыңыз , йөне Худай йүрегиңизи билйәндир . Адамлар арасында ёкары сайылян зат Худай янында йигренҗидир .
42016016	Канун ве Пыгамберлер язгылары Яхяның заманына ченли билдирилди . Худайың Патышалыгының хош хабары шондан бәри вагыз эдилип гелинйәр , хер ким зор билен оңа гирйәр .
42016017	Эмма Гөк билен Ериң гечип гитмеги Мукаддес Канундан екеҗе нокадың гачып галмагындан аңсатдыр .
42016018	Аялыны айрып , башга аяла өйленен хер кес зына эдйәндир , әринден айрылан аяла өйленен-де зына эдйәндир » .
42016019	Бир бай адам бар экен . Ол гырмызы ве непис кетениден тикилен эшиклер гейнип , хер гүнүни той-мейлисде гечирер экен .
42016020	Онуң гапысының агзында тутуш беденини баш тутан Лазар атлы бир гедай ятар экен .
42016021	Ол байың сачагындан дөкүлен овунтыклары иймегиң арзувында экен . Итлер хем гелип , онуң башыны ялар экен .
42016022	Гедай өленде , перишделер оны Ыбрайымың гуҗагына әкидйәрлер . Соң бай хем өлүп , җайланяр .
42016023	Ол довзахда гыналып йөркә , габагыны галдырып , узакдан Ыбрайымы , онуң гуҗагындакы Лазары гөрйәр .
42016024	Шонда гыгырып : „ Эй , Ыбрайым ата ! Маңа рехим эт , Лазары ибер , бармагының башыны сув билен өлләп , мениң дилими соватсын . Чүнки бу ялында азап чекйәрин " диййәр .
42016025	Эмма Ыбрайым шейле диййәр : „ Эй огул ! Сен өз яшайшыңда оңат затлар аланыңы , Лазарың болса эрбет затлар аланыны ядыңа сал , инди ол бу ерде рахатлык гөрйәр , сен азап чекйәрсиң .
42016026	Мундан башга хем , бу ерден сиз тарапа гечҗек болянлар , ол ерден хем биз тарапа гечҗек болянлар гечип билмез ялы , биз билен сизиң араңызда улы учут гойлупдыр " .
42016027	Ол-да шейле диййәр : „ Эй ата ! Хайыш эдйәрин , оны мениң атамың өйүне ибер .
42016028	Чүнки мениң бәш доганым бар . Олар бу гыналян ере гелмез ялы , Лазар барып хабар этсин " .
42016029	Эмма Ыбрайым : „ Оларда Мусаның , пыгамберлериң язгылары бар , шолара гулак ассынлар " диййәр .
42016030	Ол хем : „ Ёк , эй Ыбрайым ата ! Олар диңе өлүлерден бири янларына барса , тоба эдерлер " диййәр .
42016031	Ыбрайым оңа шейле диййәр : „ Олар Муса хем пыгамберлере гулак асмаян болсалар , онда өлүлерден бири дирелсе-де , ынанмазлар " » .
42017001	Иса шәгиртлерине шейле дийди : « Адамларың гүнә этмегине себәп болян затларың гелмезлиги мүмкин дәл , йөне олары гетирен адамың гүнүне вай !
42017002	Бу чагаларың бириниң гүнә этмегине себәп болмакдан бойнундан бир дегирмен дашы асылып , деңзе ташланмак онуң үчин оңат боларды .
42017003	Хабардар болуң ! Доганың гүнә этсе , оңа кәе , тоба этсе , оны багышла .
42017004	Ол саңа гаршы гүнде еди гезек гүнә этсе , еди гезек-де яныңа гелип : „ Тоба эдйәрин ! " дийсе , оны багышла » .
42017005	Ресуллар Реббе : « Бизиң иманымызы көпелт ! » дийдилер .
42017006	Реб шейле дийди : « Эгер сизиң бир горчица дәнеси ялы иманыңыз болуп , шу тут агаҗына : „ Шу ерден гопарыл-да , деңизде гөгер ! " дийседиңиз , ол сизе гулак асар .
42017007	Эмма сизден ким ер сүрйән я-да чопанчылык эдйән хызматкәри болуп , ол дүзден өе геленде : „ Тиз гел-де , сачак башына геч " диер ?
42017008	Гайтам , оңа : „ Мениң агшамлыгымы тайярла , билиңи гуша-да , ийип-ичйәнчәм , маңа гуллук эт , сен онсоң ийип-ичерсиң " диймезми ?
42017009	Буйрукларыны берҗай эдени үчин , ол хызматкәре миннетдарлык билдирерми ? Гүман этмейәрин .
42017010	Сиз хем өзүңизе буйрулан әхли зады берҗай эдениңизден соң : „ Биз дерексиз хызматкәрлердирис , биз диңе өз везипәмизи берҗай этдик " дийиң » .
42017011	Иса Иерусалиме тарап барярка , Самария билен Җелиле арасындакы серхедиң бойы билен гитди .
42017012	Барып бир оба гиренде , Оңа эндамы пис ачан он адам саташды . Олар дашда дуруп ,
42017013	гаты сес билен : « Иса Уссат , бизе рехим эт ! » дийдилер .
42017014	Иса олары гөрүп : « Барың , руханылара гөрнүң » дийди . Олар ёлдакалар кеселден гутулдылар .
42017015	Оларың бири сагаланыны гөренде , гаты сес билен Худайы шөхратландырып ызына өврүлди .
42017016	Ол Исаның аягына йүзин йыкылып , Оңа миннетдарлык билдирди . Бу адам самариялыды .
42017017	Иса шейле дийди : « Кеселден гутуланлар он дәлмиди ? Галан докузы ханы ?
42017018	Бу ят адамдан башга ызына өврүлип , Худайы шөхратландыран болмадымы ? »
42017019	Онсоң оңа : « Тур , гит , иманың сени халас этди » дийди .
42017020	Фарисейлер Худайың Патышалыгының хачан гелҗегини ондан соранларында , Иса олара шейле җогап берди : « Худайың Патышалыгы не гөзе гөрнүп гелер ,
42017021	не-де „ Ине , бу ерде ! " я-да „ Ине , ол ерде ! " диерлер . Чүнки Худайың Патышалыгы сизиң ичиңиздедир » .
42017022	Онсоң шәгиртлерине шейле дийди : « Ынсан Оглуның гүнлеринден бирини гөрмеги күйсеҗек вагтыңыз гелйәр , йөне оны гөрмерсиңиз .
42017023	Сизе : „ Ине , шу ерде " я-да „ Ине , ол ерде " диерлер . Гитмәң , оларың ызына дүшмәң !
42017024	Чүнки йылдырым Гөгүң бир уҗундан чакып , ол уҗуны-да нәхили ягтылдян болса , Ынсан Оглы хем Өз гүнүнде шейле болар .
42017025	Йөне Ол өңүрти көп гөрги гөрмели , бу несил тарапындан рет эдилмелидир .
42017026	Нухуң гүнлеринде нәхили болан болса , Ынсан Оглуның гүнлеринде-де шейле болар .
42017027	Адамлар Нухуң гәмә мүнен гүнүне деңеч иййәр , ичйәр , өйленйәр ве әре чыкярдылар . Соң тупан туруп , хеммесини даргатды .
42017028	Лутуң гүнлеринде хем шонуң ялы болды : адамлар иййәр , ичйәр , аляр , сатяр , экйәр ве дикйәрдилер .
42017029	Эмма Лутуң Содомдан чыкан гүни Гөкден от билен күкүрт ягып , хеммесини даргатды .
42017030	Ынсан Оглуның гөрүнҗек гүнүнде хем шейле болар .
42017031	Шол гүн өзи өйүң үчегинде болуп , затлары өйүң ичинде болан адам олары алҗак болуп , ашак инмесин . Шонуң ялы , экин мейданындакы хем ызына өврүлмесин .
42017032	Лутуң аялыны яда салың !
42017033	Ким җаныны сакламага чалышса , оны йитирер , ким җаныны йитирсе , оны дири саклар .
42017034	Сизе айдярын : ол гиҗе бир дүшекде ики адам болар , бири алнар , бири гойлар .
42017035	Билеликде галла үвейән ики аял болар , бири алнар , ол бири гойлар .
42017036	Экин мейданында ики адам болар , бири алнар , бири гойлар » .
42017037	Оңа йүзленип : « Я Реб , ниреде ? » дийдилер . Ол хем : « Маслык ниреде болса , гарагушлар хем шол ере үйшүшйәндир » дийип җогап берди .
42018001	Хемише дога эдип , асла рухдан дүшмезлигиң зерурлыгы хакда хем Иса Өз шәгиртлерине бир тымсал айтды :
42018002	Бир шәхерде Худайдан горкмаян , адамлары әсгермейән бир казы бар экен .
42018003	Шол шәхерде бир дул хатын хем бар экен . Ол гелип : „ Давагәримден мениң хакымы алып бер " диййәр .
42018004	Казы бирнәче вагтлап этмейәр . Соң болса өз-өзүне шейле диййәр : „ Мен Худайдан горкмасам-да , адамлары әсгермесем-де ,
42018005	үзнүксиз гелип , мени бизар этмез ялы , бу дул хатының хакыны алып берейин . Чүнки маңа көп эзъет берйәр " » .
42018006	Реб шейле дийди : « Адалатсыз казының айдянына гулак асың .
42018007	Худай гиҗе-гүндиз Өзүне йүз тутуп , перят эдйән сайлананларының хакыны алмазмы ? Оларың хакыны алмагы гиҗикдирерми ?
42018008	Сизе диййәрин : хакларыны тиз алар . Эмма Ынсан Оглы геленде ериң йүзүнден иман тапармы ? »
42018009	Өз догрулыгына бил баглап , бейлекилери кемсидйән кәбир адамлара Иса шу тымсалы айтды :
42018010	Ики адам дога этҗек болуп , ыбадатхана гидйәр . Оларың бири фарисей , бири-де салгытчы экен .
42018011	Фарисей дуруп , өз ичинден шейле дога эдйәр : „ Эй Худай ! Мен башга адамлар кимин талаңчы , эгри , зынагәр ве бу салгытчы ялы-да дәлдигиме шүкүр эдйәрин .
42018012	Мен хепдеде ики гезек ораза тутярын , бүтин гирдеҗимден зекат берйәрин " .
42018013	Салгытчы болса дашда дуряр . Ол габагыны Гөге галдырмага хем йүрек этмейәр , йөне гурсагына уруп : „ Эй Худай ! Мен гүнәкәре рехим эт ! " диййәр .
42018014	Сизе айдярын , фарисей дәл , шу адам акланып , өйүне гидйәр , чүнки хер ким өзүни бейгелтсе , песелер , өзүни песелтсе , бейгелер » .
42018015	Кичиҗик чагалара элини дегирсин дийип , олары Исаның янына гетирйәрдилер . Шәгиртлери муны гөренлеринде олара кәедилер .
42018016	Эмма Иса олары янына чагырып , шейле дийди : « Дегмәң , чагалар Мениң яныма гелсин , олары бөкдемәң . Чүнки Худайың Патышалыгы шулар ялыларыңкыдыр .
42018017	Сизе догрусыны айдярын : ким Худайың Патышалыгыны бир чага ялы кабул этмесе , ол ере асла гирип билмез » .
42018018	Бир башлык Ондан : « Ягшы Мугаллым ! Мен эбеди яшайшы мирас алмак үчин нәме этмели ? » дийип сорады .
42018019	Иса оңа шейле җогап берди : « Нәме үчин Маңа ягшы диййәрсиң ? Бир Худайдан башга хич ким ягшы дәлдир .
42018020	Сен табшырыклары билйәнсиң : зына этме , адам өлдүрме , огрулык этме , ялан гүвәлик берме , атаңы , энеңи сыла » .
42018021	Ол : « Мен буларың хеммесини яшлыгымдан бәри берҗай эдип гелйәрин » дийди .
42018022	Иса муны эшиденде оңа : « Сениң ене бир задың кем . Нәмәң бар болса , барыны сат-да , гарыплара пайла , Гөкде хазынаң болар . Онсоң гел , Мениң ызыма дүш » дийди .
42018023	Ол бу сөзлери эшиденде , гаты тукат болды , чүнки чакданаша байды .
42018024	Иса онуң тукатлыгыны гөрүп , шейле дийди : « Барлылара Худайың Патышалыгына гирмек нәхили четин !
42018025	Бир дүйәниң иңңәниң гөзүнден гечмеги , барлы адамың Худайың Патышалыгына гирмегинден аңсатдыр » .
42018026	Муны эшиденлер : « Онда ким гутулып билер ? » дийдилер .
42018027	Ол : « Ынсан үчин мүмкин дәл затлар , Худай үчин мүмкиндир » дийди .
42018028	Петрус Оңа : « Ине , биз әхли задымызы ташлап , Сениң ызыңа дүшдүк » дийди .
42018029	Иса олара шейле дийди : « Сизе догрусыны айдярын : Худайың Патышалыгының хатырасы үчин өйүни , аялыны , доганларыны , эне-атасыны я-да оглан-ушагыны ташлап ,
42018030	бу заманда көп эссесини ве гелҗек дөвүрде эбеди яшайшы алмаҗак ёкдур » .
42018031	Иса он ики шәгирди чете чекип , шейле дийди : « Ине , биз Иерусалиме барярыс . Ынсан Оглы хакда пыгамберлер аркалы языланларың хеммеси берҗай болар !
42018032	Чүнки Ол миллетлере табшырылар . Олар Оңа гүлерлер , масгараларлар , Онуң үстүне түйкүрерлер ве Оны гамчылап өлдүрерлер .
42018033	Йөне өленден үч гүнден соң Ол дирелер » .
42018034	Шәгиртлер бу затларың хич бирине дүшүнмедилер . Бу сөзлериң манысы олардан гизленипди . Олар Онуң нәме хакда гүррүң эдйәнини билмедилер .
42018035	Иса Эриха голайланда , ёлуң кенарында бир көр адам дилегчилик эдип отырды .
42018036	Ол халайыгың гапдалындан гечип баряныны эшидип : « Бу нәме ? » дийип сорады .
42018037	Оңа : « Насыралы Иса гечип баряр » дийип хабар бердилер .
42018038	Ол хем : « Эй , Давут Оглы Иса ! Маңа рехим эт ! » дийип гыгырды .
42018039	Өңден барянлар сесини чыкармасын дийип , оңа кәедилер , йөне ол өңкүден хем гаты : « Давут Оглы ! Маңа рехим эт ! » дийип гыгырды .
42018040	Иса дурды-да , ол адамы гетирсинлер дийип , буйрук берди . Ол голай геленде , Иса ондан :
42018041	« Сениң үчин нәме этмегими ислейәрсиң ? » дийип сорады . Ол : « Я Реб ! Гөзүм гөрсүн » дийди .
42018042	Иса оңа : « Гөзүң гөрсүн ! Иманың саңа шыпа берди » дийди .
42018043	Онуң гөзлери деррев гөренсоң , Худайы шөхратландырды-да , Исаның ызына дүшүп гидиберди . Бүтин халайык муны гөрүп , Худая алкыш окады .
42019001	Иса Эриха гирип , онуң ичинден гечип барярды .
42019002	Ине , ол ерде баш салгытчы болан Заккай атлы бир бай адам барды .
42019003	Заккай Исаның кимдигини гөрҗек болды , йөне мәреке зерарлы гөрүп билмеди , чүнки бойы гысгады .
42019004	Шейлеликде , Оны гөрмек үчин ылгап , өңе гечди-де , бир ябаны инҗир агаҗының үстүне чыкды , чүнки Иса шол ёлдан гелйәрди .
42019005	Иса ол ере геленде , ёкары середип , Оңа : « Заккай ! Тиз ашак дүш , чүнки Мен бу гүн сениң өйүңде галмалы » дийди .
42019006	Ол хем тиз ашак дүшүп , Оны шатлык билен кабул этди .
42019007	Халайык муны гөрүп : « Бир гүнәкәриң өйүне мыхман болды » дийшип , хүңүрдемәге башладылар .
42019008	Заккай болса галып , Реббе : « Ине , я Реб ! Мен байлыгымың ярысыны гарыплара берйәрин . Кимиң-де задыны алдав билен алан болсам , дөрт эссе эдип гайтарып берейин » дийди .
42019009	Иса оңа шейле дийди : « Бу гүн бу өе гутулыш гелди , чүнки бу адам хем Ыбрайымың огулларының бири .
42019010	Ынсан Оглы йитенлери агтарып , халас этмәге гелендир » .
42019011	Бу затлары диңләп дуркалар , Иса бир тымсал билен сөзүниң үстүни етирди . Чүнки Ол Иерусалимиң голайындады , халайык хем Худайың Патышалыгы тиз гөрнер дийип гүман эдйәрди .
42019012	Иса шонуң үчин шейле дийди : « Бир асылзада өзүне патышалык алып гелҗек болуп , бир узак юрда ёла дүшйәр .
42019013	Ол хызматкәрлеринден онусыны чагырып , олара : „ Мен гелйәнчәм , шу пулы ишледиң " дийип , он мина пул берйәр .
42019014	Эмма илдешлери оны йигренйән экен . Онуң ызындан илчилер иберип : „ Бу адамың бизиң үстүмизден патышалык этмегини ислемейәрис " диййәрлер .
42019015	Ол патышалыгы алып , ызына геленде , кимиң нәме газананыны билҗек болуп , пул берен хызматкәрлерини янына чагыряр .
42019016	Биринҗиси гелип , шейле диййәр : „ Ага ! Сениң бир минаң ене он мина газанды " .
42019017	Оңа : „ Берекелла , ягшы хызматкәр ! Аз затда садык боланың үчин , он шәхере хәким бол " диййәр .
42019018	Икинҗиси гелип : „ Ага ! Сениң бир минаң ене бәш мина газанды " диййәр .
42019019	Муңа хем : „ Сен-де бәш шәхере хәким бол " диййәр .
42019020	Онсоң бейлекиси гелип , шейле диййәр : „ Ага ! Ине , сениң бир минаң , мен оны эляглыга дүвүп сакладым .
42019021	Чүнки хырсыз адамдыгың үчин сенден горкдум . Сен гоймадыгыңы алярсың , экмедигиңи орярсың " .
42019022	Агасы оңа шейле диййәр : „ Эй , эрбет хызматкәр , сени өз агзың билен хөкүм эдерин ! Сен мениң хырсыз адамдыгымы , гоймадыгымы алянымы , экмедигими орянымы билйәрмидиң ?
42019023	Онда өврүлип геленимде , пейдасы билен алар ялы , пулумы нәме үчин пул ишледйәнлере бермедиң ? "
42019024	Онсоң ол ерде дуранлара диййәр : „ Минаны ондан алың-да , он минала бериң " .
42019025	Оңа : „ Ага , онуң өзүнде он мина бар ! " диййәрлер .
42019026	Ол җогап берйәр : „ Мен сизе диййәрин , кимде бар болса , оңа берлер , кимде ёк болса , онуң элиндәки хем алнар .
42019027	Үстлеринден патышалык этмегими ислемейән душманларымы болса шу ере гетириң-де , гөзүмиң алнында өлдүриң " » .
42019028	Иса булары айдып болансоң , өңе дүшүп , Иерусалиме тарап уграды .
42019029	Зейтун диен дагың этегиндәки Бейтфаҗы билен Бейтания голайланда , шәгиртлеринден икисини ёллап , шейле дийди :
42019030	Өңүңиздәки оба барың . Оба гирениңизде даңылгы дуран бир тайхар тапарсыңыз , үстүне шу вагта ченли хич ким мүнен дәлдир . Шоны чөзүң-де , алып гелиң .
42019031	Эгер бири сизден : „ Нәме үчин оны чөзйәрсиңиз ? " дийип сораса : „ Бу тайхар Реббе герек " дийиң » .
42019032	Ёллананлар гидип , барыны Онуң айдышы ялы тапдылар .
42019033	Тайхары чөзүп дуркалар , онуң эелери : « Тайхары нәме үчин чөзйәрсиңиз ? » дийип сорадылар .
42019034	Олар хем : « Бу тайхар Реббе герек » дийдилер .
42019035	Тайхары Исаның янына гетирип , өз эгин-эшиклерини онуң үстүне атдылар-да , Исаны оңа мүндүрдилер .
42019036	Ол гидип барярка , халк өз эгинбашларыны ёла дүшейәрди .
42019037	Иса Зейтун дагының эңңидине голайланда , шәгиртлериң бары гөрен бүтин мугҗызаларына бегенип , Худайы шөхратландырмага башладылар .
42019038	Олар : « Реббиң адындан гелйән Патыша гутлы болсун ! Гөкде парахатлык , иң ёкарларда шөхрат ! » диййәрдилер .
42019039	Халайыгың арасындан кәбир фарисейлер Иса : « Мугаллым ! Шәгиртлериңе кәе ! » дийдилер .
42019040	Эмма Ол : « Сизе айдярын : олар дымса , дашлар гыгырышар » дийди .
42019041	Иса Иерусалим шәхерине голайланда , оны гөрүп аглады .
42019042	Дийди : « Вах , сен , хава , сен нәмәниң өзүңе парахатлык гетирҗегини шу гүнүңде бир билсеңдиң ! Йөне ол энтек сениң гөзлериңден гизлин .
42019043	Сениң башыңа шейле гүнлер гелер : душманларың дашыңа гарымлар газып , сени гуршар , хер яндан гысып-говрар .
42019044	Сени , ичиңдәки чагалары ере егсан эдер , ичиңде даш үстүнде даш гоймаз , чүнки сен Худайың өзүңе гелен вагтыны билмедиң » .
42019045	Онсоң Иса ыбадатхана гирип , ол ердәки сатыҗылары ковмага башлады .
42019046	Олара : « „ Мениң өйүм дога өйүдир " дийип язылгыдыр , сиз муны гаракчыларың сүренине өвүрдиңиз » дийди .
42019047	Ол хер гүн ыбадатханада сапак берйәрди . Баш руханылар , канунчылар ве халкың баштутанлары болса Оны хеләк этмегиң күйүндедилер .
42019048	Йөне мунуң ёлуны тапып билмейәрдилер , чүнки бүтин халк Онуң агзына гараярды .
42020001	Гүнлериң биринде Иса ыбадатханада халка сапак берип , Хош Хабары вагыз эдип отырка , баш руханылар , канунчылар ве яшулулар Онуң үстүне гелип ,
42020002	Оңа : « Бизе айт , гөрели , Сен хайсы ыгтыяр билен бу затлары эдйәрсиң ? Бу ыгтыяры Саңа ким берди ? » дийдилер .
42020003	Ол шейле дийди : « Мен-де сизден бир зат сораҗак . Маңа айдың , гөрейин ,
42020004	Яхяның чокундырмасы Гөкденмиди я-да ынсандан ? »
42020005	Олар хем өзара пикир алшып , шейле дийишдилер : « Эгер : „ Гөкден " дийсек , Ол бизе : „ Онда , нәме үчин оңа иман гетирмедиңиз ? " диер .
42020006	Эгер-де : „ Ынсандан " дийсек , бүтин халайык бизи дашлар , чүнки Яхяның пыгамбердигине халкың ынамы бар » .
42020007	Шейлеликде : « Биз онуң ниредендигини билмейәрис » дийип җогап бердилер .
42020008	Иса хем : « Мен-де сизе бу затлары хайсы ыгтыяр билен эдйәними айтмарын » дийди .
42020009	Соңра халка шу тымсалы айтмага дурды : « Бир адам үзүмлик гурап , оны багбанлара экерине берип , узак вагтлайын ёла гидйәр .
42020010	Мөвсүми геленде , үзүмлигиң мивесинден берсинлер дийип , багбанлара бир хызматкәрини иберйәр . Эмма багбанлар оны енҗип , бош ковуп гойберйәрлер .
42020011	Ол башга бир хызматкәрини иберйәр , багбанлар оны-да енҗип , биабрай эдип , бош ковуп гойберйәрлер .
42020012	Ол үчүнҗини-де иберйәр . Олар оны хем яралап , дашарык ташлаярлар .
42020013	Онсоң үзүмлигиң эеси : „ Мен нәме этмели ? Гел , өз сөйгүли оглумы иберейин , белки , оны сыларлар " диййәр .
42020014	Багбанлар болса оны гөренлеринден , өзара пикир алшып : „ Мирасдар шу , шуны өлдүрелиң , мирас бизе галар " дийишйәрлер .
42020015	Шейлеликде , оны-да үзүмликден дашарык ташлаярлар ве өлдүрйәрлер . Инди үзүмлигиң эеси булара нәме эдер ?
42020016	Ол гелип бу багбанлары хеләк эдер-де , үзүмлиги башгаларына берер » . Халк муны эшидип : « Хернә , бейле болмасын ! » дийди .
42020017	Иса олара бакып , шейле дийди : « Онда , „ Уссаларың рет эден дашы , бурчуң башы болды " диен язгының манысы нәме ?
42020018	Ким бу дашың үстүне йыкылса , бөлек-бөлек болар , ол бириниң үстүне гачса , оны мынҗырадар » .
42020019	Канунчылар билен баш руханылар Оны шол сагатда тутмагың ёлуны агтардылар , чүнки бу тымсалы өзлерине какдырып айданыны аңдылар . Йөне халкдан горкярдылар .
42020020	Оны гөз астына алдылар ве гепде тутуп , хәкимиң хөкүм хем ыгтыярына берсинлер дийип , догрусыраян бирнәче ичалыны Онуң ызына салдылар .
42020021	Шейлеликде , ичалылар Оңа сораг берип , шейле дийдилер : « Мугаллым ! Биз Сениң догры зады айдып өвредйәниңи , адамларың дереҗесине бакман , Худайың ёлуны хакыкат йүзүнден өвредйәниңи билйәрис .
42020022	Бизиң кайсара салгыт төлемегимиз догрумы я дәлми ? »
42020023	Иса оларың хилесине дүшүнип :
42020024	« Маңа бир динары гөркезиң . Онуң йүзүндәки сурат билен язгы кимиңки ? » дийди . Олар : « Кайсарыңкы » дийип җогап бердилер .
42020025	Ол : « Онда , кайсарыңкыны кайсара , Худайыңкыны Худая бериң » дийди .
42020026	Олар халкың янында Оны сөзүнде тутуп билмән , берен җогабына геңиргенишип , сеслерини чыкармадылар .
42020027	Өлүмден дирелме ёкдур диййән саддукейлериң кәбири Исаның янына гелип , Оңа шейле сораг бердилер :
42020028	Мугаллым ! Муса бизе бир адамың доганы зүрятсыз өлүп , ызында аялы галса , доганы онуң аялыны алып , доганына несил етишдирмелидир дийип языпдыр .
42020029	Еди доган барды . Биринҗиси бир аял алып , зүрятсыз өлди .
42020030	Икинҗиси ве үчүнҗиси хем шол аялы алды .
42020031	Шейдип , едиси хем ызларында зүрят галдырман өлдүлер .
42020032	Ахырсоңы аял хем өлди .
42020033	Инди өлүлер диреленде , бу аял оларың хайсысының аялы болар ? Чүнки едиси хем оны аял эдинипдилер » .
42020034	Иса олара шейле дийди : « Бу дөврүң адамлары өйленйәндир , әре чыкяндыр .
42020035	Йөне ол дөвре , өлүлерден дирелише етмәге мынасып гөрленлер не өйленер , не-де әре чыкар .
42020036	Артыкмач , өлүп хем билмез , чүнки олар перишделер ялыдыр . Дирелишиң оглудыклары үчин Худайың оглудырлар .
42020037	Муса-да өлүлериң дирелйәндигини янан чалы барадакы бапда гөркезйәр . Ол шол ерде Ребби „ Ыбрайымың Худайы , Ысхагың Худайы ве Якубың Худайы " дийип атландыряр .
42020038	Ол өлүлериң дәл-де , дирилериң Худайыдыр , чүнки Онуң янында хеммелер диридир » .
42020039	Канунчыларың кәбирлери : « Мугаллым , говы айтдың ! » дийдилер .
42020040	Оңа гайтадан сораг бермәге йүрек этмедилер .
42020041	Онсоң Иса олара дийди : « Нәмүчин Месих Давудың Оглудыр диййәрлер ?
42020042	Давудың өзи Зебур китабында шейле диййәр : „ Реб мениң Реббиме дийди : Душманларыңы аякларыңа басганчак эдйәнчәм ,
42020043	Мениң сагымда отур " .
42020044	Давут Оңа Реб диййәр . Ол нәхили онуң оглы боляр ? »
42020045	Бүтин халк Оңа гулак асып отырка , Иса шәгиртлерине шейле дийди :
42020046	Канунчылардан әгә болуң ! Олар узын гейимлер гейнип гезмеги халаяндыр , базар еринде салам алмагы , синагогаларда баш күрсүлери , зыяпатларда төри халаяндыр .
42020047	Олар дул хатынларың өйлерини талап , гөз үчин узын-узын догалар окан боляндыр . Булар хас агыр җеза сезевар болар » .
42021001	Иса габагыны галдыранда , бай адамларың өз пешгешлерини ыбадатхананың хазынасына атып дураныны гөрди .
42021002	Ол бир гарып дул хатының хем пул атаныны гөрүп ,
42021003	шейле дийди : « Сизе догрусыны айдярын , бу гарып дул хатын хеммеден кән атды .
42021004	Чүнки оларың хеммеси Худайың сандыгына өзлеринден артаны атдылар , бу хатын болса гарыплыгына гарамаздан , бүтин чөрек пулуны атды » .
42021005	Шәгиртлериниң кәбири ыбадатхананың гымматбаха дашлар хем пешгешлер билен безелгидигини айданларында , Иса :
42021006	« Шейлеликде , гүнлер гелер велин , шонда бу ерде гөрйән затларыңыздан даш үстүнде даш галмаз , хеммеси даргар » дийди .
42021007	Ондан : « Мугаллым ! Бу затлар хачан болар ? Буларың болҗак махалында нәме аламат пейда болар ? » дийип сорадылар .
42021008	Ол шейле җогап берди : « Хабардар болуң , сизи алдаймасынлар ! Чүнки көплер Мениң адым билен гелип , „ Мен — Ол " ве „ Вагт голайлады " диерлер . Оларың ызына дүшмәң .
42021009	Урушлар хем гозгалаңлар барада хабар эшидениңизде горкмаң . Бу затлар өңүрти болмалыдыр , йөне дүнйәниң соңы тиз гелмез » .
42021010	Онсоң Иса олара шейле дийди : « Миллет-миллете , патышалык-патышалыга гаршы чыкар .
42021011	Айры-айры ерлерде гүйчли ер титремелер , ачлык хем гыргынчылык , горкунч вакалар , Гөкден улы аламатлар болар .
42021012	Йөне булардан өң , Мениң адым үчин сизе эл урарлар , ызарларлар , элтип синагогалара , зынданлара табшырарлар , патышаларың , хөкүмдарларың алнына гетирерлер .
42021013	Бу болса гүвәлик этмек үчин сизе бир пурсат болар .
42021014	Мунуң үчин берҗек җогабыңызы өңүнден гайгы этмезлиги йүрегиңизе дүвүң .
42021015	Чүнки Мен сизе дил хем акылдарлык берерин . Сизе гаршы чыкянларың хич бири муңа не гаршы дуруп билер , не-де бир зат айдып билер .
42021016	Сизе эне-атаңыз , доганларыңыз , гарындашларыңыз , достларыңыз хем хайынлык эдерлер , кәбириңизи өлдүрерлер .
42021017	Мениң адым үчин хеммелер сизи йигренер .
42021018	Йөне келләңизден бир гыл хем кемелмез .
42021019	Сиз чыдамак билен , җаныңызы халас эдерсиңиз .
42021020	Иерусалими гошунларың гуршаныны гөрениңизде , онуң вейран эдилҗек вагтының голайдыгыны билиң .
42021021	Шонда Яхудадакылар даглара гачсын , шәхериң ичиндәкилер чыксын , төверегиндәкилер шәхере гирмесин .
42021022	Чүнки шол гүнлер әхли языланларың берҗай болмагы үчин җеза гүнлеридир .
42021023	Шол гүнлерде гөврели ве чага эмдирйән аялларың гүнүне вай ! Чүнки юртда улы хорлук болуп , бу халк газаба сезевар болар .
42021024	Олар гылычдан гечирилер , есир алнып , бүтин миллетлериң арасына сүргүн эдилер . Олар мөвритлери доланянча , Иерусалими басгылар .
42021025	Гүнде , Айда ве йылдызларда аламатлар болар . Ер йүзүнде болса деңиз хем толкунларың гүррүлдиси зерарлы , алҗыраңңы ягдайдакы миллетлер галагоплуга дүшдүлер .
42021026	Адамлар горкудан , дүнйәниң башына гелйән белалара гарашмакдан яңа хушларыны гачырар , чүнки гөгүң гудратлары титрәр .
42021027	Шонда олар Ынсан Оглуның булут ичинде гудрат хем улы шөхрат билен гелйәнини гөрерлер .
42021028	Бу затлар болмага дуранда , ёкарык галып башыңызы галдырың , чүнки гутулышыңыз голайлап гелйәндир » .
42021029	Иса олара бир тымсал айтды : « Инҗире , әхли агачлара середиң .
42021030	Оларың япракландыкларыны гөрүп , томсуң голайдыгыны өз-өзүңизден билйәрсиңиз .
42021031	Шонуң ялы хем бу затларың боланыны гөрениңизде , Худайың Патышалыгының голайдыгыны билиң .
42021032	Сизе догрусыны айдярын : бу затлар болянча , бу несил дүнйәден өтмез .
42021033	Гөк хем ер өтер , йөне Мениң сөзлерим асла өтмез .
42021034	Хабардар болуң ! Хоранлык , серхошлук , яшайшың гайгылары йүрегиңизе йүк болуп , ол гүн дуйдансызлыкда үстүңизе абанаймасын .
42021035	Чүнки ол гүн бүтин ер йүзүнде яшаянларың әхлисиниң үстүне дузак кимин гелер .
42021036	Бу болҗак затларың барындан гачып билер ялы , Ынсан Оглуның хузурында дуруп билер ялы , хемише оя болуп , дога эдиң » .
42021037	Иса гүндизлери ыбадатханада сапак берип , гиҗелерини болса дашарык чыкып , Зейтун дагында гечирерди .
42021038	Бүтин халк Онуң айдянларыны диңлеҗек болуп , эртир ир билен ыбадатхана гелердилер .
42022001	Песах , ягны Петир байрамы голайлапды .
42022002	Баш руханылар билен канунчылар Исаны өлдүрмегиң ёлуны агтарярдылар , йөне халкдан горкярдылар .
42022003	Шейтан Онкилериң бири болан Искариот дийилйән Иуданың йүрегине гирди .
42022004	Иуда баш руханылар ве серкерделериң янына барып , Исаны нәхили табшырҗагы барада олар билен гүррүң этди .
42022005	Олар хем бегенишип , оңа пул бермәге разы болдулар .
42022006	Иуда ылалашды . Халк ёкка , Исаны олара табшырмак максады билен , пурсат пейләп гезди .
42022007	Песах гурбанының кесилмели гүни болан Петир гүни гелди .
42022008	Иса : « Гидиң-де , Песах байрамыны гечирер ялы , тайярлык гөрүң » дийип , Петрус билен Яхяны иберди .
42022009	Олар : « Оны ниреде тайярламагымызы ислейәрсиң ? » дийип сорадылар .
42022010	Олара шейле дийди : « Ине , шәхере гирениңизде , күйзе билен сув алып барян бир адама саташарсыңыз . Гирҗек өйүне барянча онуң ызына дүшүп гидиң-де ,
42022011	өй эесине барып : „ Мугаллым сенден шәгиртлерим билен Песах нахарыны иер ялы , мыхман отагы ниреде дийип сораяр " дийиң .
42022012	Ол хем сизе ёкаркы мертебеде дүшек дүшелги гиң бир отагы гөркезер . Шол ерде тайярлык гөрүң » .
42022013	Олар гитдилер , әхли зады Исаның айдышы ялы тапып , Песах нахарыны тайярладылар .
42022014	Сагады геленде , Иса ресуллары билен бирликде сачак башында отурды .
42022015	Олара шейле дийди : « Мен бу Песахы гөрги гөрмезимден өң , сизиң билен бирликде иймеги гаты арзув эдипдим .
42022016	Чүнки сизе диййәрин : Песахың максады Худайың Патышалыгында амала ашянча , Мен оны гайдып иймерин » .
42022017	Бир кәсе алып , шүкүр этди-де , шейле дийди : « Муны алың-да , өзара пайлашың .
42022018	Чүнки сизе диййәрин : Худайың Патышалыгы гелйәнчә , мен гайтадан үзүм ширесини ичмерин » .
42022019	Онсоң чөреги алды-да , шүкүр этди , оны дөвүп , шәгиртлере берип : « Бу Мениң сизиң үчин берлен беденимдир , муны Мени яда салмак үчин берҗай эдиң » дийди .
42022020	Шонуң ялы , агшамлык нахарындан соң хем , бир кәсәни алып , шейле дийди : « Бу кәсе Мениң сизиң үчин дөкүлен ганым билен беркидилен Тәзе әхтдир .
42022021	Йөне , ине , Маңа хайынлык этҗегиң эли Мениң элим билен бирликде сачак башында дур .
42022022	Ынсан Оглы өңүнден беллениши ялы гидйәр , йөне Оңа хайынлык эдениң гүнүне вай ! »
42022023	Олар бу иши этҗегиң өз араларындан ким болуп билҗегини бири-бирлеринден сорап башладылар .
42022024	Шунлук билен , араларында хайсысының улы сайылмалыдыгы барада җедел турды .
42022025	Иса олара шейле дийди : « Миллетлериң патышалары олара агалык эдйәр , хөкүмдарлары өзлерине хайыр эдиҗи диййәр .
42022026	Эмма сиз бейле болмаң . Араңызда иң улы иң кичи кимин болсун , ёлбашчылык эдйән хызмат эдйән кимин болсун .
42022027	Хайсысы хас улы , сачак башында отуранмы я-да хызмат эдйән ? Сачак башында отуран дәлми ? Йөне Мен сизиң араңызда бир хызмат эдйән киминдирин .
42022028	Сынагларымда Мениң билен бирликде дурнуклылык гөркезенлер сизсиңиз .
42022029	Сиз Мениң Патышалыгымда сачагымың башында отурып , ийип-ичер ялы , тагтларда отурып , Ысрайылың он ики тайпасының үстүнден хөкүм чыкарар ялы ,
42022030	Атамың Маңа беллейши кимин , Мен-де сизе бир патышалык беллейәрин .
42022031	Симун , Симун ! Бугдай кимин галбир билен элеҗек болуп , шейтан сизи диледи .
42022032	Эмма Мен иманың кемелмесин дийип , сениң үчин дога этдим . Сен хем бир вагт өврүлип гелеңде , доганлара голтгы бер » .
42022033	Ол : « Я Реб ! Мен Сениң билен хем зындана дүшмәге , хем-де өлүме гитмәге тайяр » дийди .
42022034	Иса : « Петрус , саңа диййәрин , сен бу гүн хораз гыгырмаздан өң Мени танаянлыгыңы үч гезек инкәр эдерсиң » дийди .
42022035	Онсоң Иса олардан : « Мен сизи халтасыз , торбасыз ве чарыксыз ёлланымда , кем задыңыз бармыды ? » дийип сорады . Олар : « Ёкды » дийип җогап бердилер .
42022036	Олара шейле дийди : « Инди халтаңыз бар болса , яныңыза алың , бир торба хем алың . Гылыҗыңыз ёк болса , эгин-эшигиңизи сатың-да , бир гылыч эдиниң .
42022037	„ Ол шер иш эдйәнлерден сайылды " дийип язылгыдыр . Мен сизе диййәрин : бу Мен барада берҗай болмалыдыр . Догрудан-да , Мен хакда языланлар берҗай болуп баряр » .
42022038	Шәгиртлер : « Я Реб ! Ине , бу ерде ики гылыч бар » дийдилер . Ол хем олара : « Шол етерлик » дийди .
42022039	Иса чыкып , хемишекиси ялы , Зейтун дагына гитди , шәгиртлери хем Онуң ызына дүшдүлер .
42022040	Ол ере баранларында , Иса олара : « Сынага дүшмез ялы , дога эдиң ! » дийди .
42022041	Өзи болса олардан бир даш атыма голай аңрык чекилди-де , дыза чөкүп :
42022042	« Эй Ата ! Ислейән болсаң , бу кәсәни Менден гечир , йөне Мениң ислегим дәл , Сениң ислегиң болсун » дийип , дога этмәге дурды .
42022043	Гөкден бир перишде Иса гөрнүп , Оны гүйчлендирди .
42022044	Ол агыр ынҗа дүшүп , гаты ыхлас билен дога этди . Исаның дери ере даман ган дамҗалары ялыды .
42022045	Догадан соң туруп , шәгиртлериң янына гелсе , олар тукатлыкдан яңа уклап ятан экен .
42022046	Иса олара : « Нәме үчин уклап ятырсыңыз ? Сынага дүшмез ялы , туруң-да , дога эдиң ! » дийди .
42022047	Ол энтек гепләп дурка , ине , бир мәреке гөрүнди . Иуда атлы Онкилериң бири мәрекәниң өңүне дүшүп гелйәрди . Иуда Исаны огшаҗак болуп , Онуң голайына гелди .
42022048	Иса оңа : « Иуда ! Сен Ынсан Оглуна огшук билен хайынлык эдйәрсиңми ? » дийди .
42022049	Онуң янындакылар нәме болҗагыны гөрүп : « Я Реб ! Гылыч билен уралымы ? » дийдилер .
42022050	Оларың бири баш руханының хызматкәрини уруп , онуң саг гулагыны кесди .
42022051	Эмма Иса җогап берип : « Боляр , бес эдиң ! » дийди . Онсоң хызматкәриң гулагына элини дегрип , оны сагалтды .
42022052	Онсоң Иса Өзүни эле салмага гелен баш руханылара , ыбадатхананың серкерделерине , яшулулара йүзленип , шейле дийди : « Бир талаңчының гаршысына чыкян ялы , гылыч хем таяк билен гелдиңизми ?
42022053	Мен хер гүн сизиң билен бирликде ыбадатханадакам , маңа эл узатмандыңыз , йөне инди сизиң сагадыңыз , гараңкылыгың хөкүм сүрйән сагадыдыр » .
42022054	Исаны тутуп , баш руханының өйүне алып гитдилер . Петрус хем гара гөрнүмден оларың ызына дүшүп гитди .
42022055	Олар ховлының ортасында от якып , биле отыркалар , Петрус-да оларың арасында отурды .
42022056	Петрусың одуң ягтысында отураныны гөрүп , бир кениз оңа сиңе серетди-де : « Бу адам хем Онуң билен биледи » дийди .
42022057	Эмма Петрус : « Мен оны танамаярын , аял » дийип инкәр этди .
42022058	Аз салымдан соң башга бири оны гөрүп : « Сен-де шолардан » дийди . Эмма Петрус : « Олардан дәл , ага » дийди .
42022059	Арадан бир сагада голай вагт геченде , башга бир адам хөтҗетлик билен : « Догрудан-да , бу адам Онуң билен биле боландыр , чүнки бу җелилели » дийди .
42022060	Эмма Петрус : « Эй ага , мен сениң нәме айдяныңы билмейәрин » дийди . Эдил шол вагт — Петрус гепләп дурка , хораз гыгырды .
42022061	Реб өврүлип , Петруса серетди . Петрус Реббиң : « Хораз гыгырмаздан өң , сен Мени үч гезек инкәр эдерсиң » диен сөзүни ятлады .
42022062	Дашарык чыкып , мөңңүрип аглады .
42022063	Исаны саклап дуран адамлар Оны масгаралап , урмага башладылар .
42022064	Гөзүни даңып : « Велилик эт ! Сени уран ким ? » дийип сорадылар .
42022065	Ене-де Оңа энчеме хапа сөзлер айтдылар .
42022066	Даң атанда , халкың яшулулары , баш руханылар ве канунчылар йыгнанышып , Оны өз меҗлислерине гетирдилер .
42022067	Оңа : « Сен Месих болсаң , бизе айт » дийдилер . Иса олара шейле дийди : « Айтсам , ынанмарсыңыз .
42022068	Сорасам , җогап бермерсиңиз , Мени гойбермерсиңиз .
42022069	Эмма мундан бейләк Ынсан Оглы гудратлы Худайың сагында отурар » .
42022070	Хеммелер : « Онда , Сен Худайың Оглумы ? » дийдилер . Ол хем олара җогап берди : « Худайың Оглудыгымы сиз айдып отырсыңыз » .
42022071	Олар болса : « Бизе артыкмач гүвәлик нәмә герек ? Биз муны Онуң Өз агзындан эшитдик » дийдилер .
42023001	Оларың меҗлисиндәкилериң әхлиси туруп , Исаны Пилатусың хузурына элтдилер-де :
42023002	« Биз бу Адамы миллетимизи аздырмакда языклы тапдык . Ол кайсара салгыт бермәге гаршы чыкып , Өзүне Месих , ягны бир патыша диййәр » дийип , Оны айыпламага дурдулар .
42023003	Пилатус Ондан сорады : « Сен ехудыларың патышасымы ? » Иса җогап берди : « Сениң айдышың ялыдыр » .
42023004	Онсоң Пилатус баш руханылар билен халка : « Мен бу Адамдан хич бир язык тапмадым » дийди .
42023005	Эмма олар хөтҗетлик эдип : « Бу Адам Өз таглыматы билен бүтин Яхудадакы халкы өҗүкдирйәр . Ол Җелиледен башлап , шу ере ченли гелди » дийдилер .
42023006	Пилатус муны эшиденде : « Бу Адам җелилелими ? » дийип сорады .
42023007	Исаның Хиродесиң велаятындандыгыны биленде , Оны Хиродесиң янына иберди , чүнки шол гүнлерде онуң өзи хем Иерусалимде болярды .
42023008	Хиродес Исаны гөрүп , гаты бегенди , чүнки көп вагт бәри Оны гөрмек ислейәрди . Себәби Ол барада көп затлар эшидипди , Ондан бир аламат гөрерин диен умыды барды .
42023009	Хиродес Ондан көп сораглар этди , эмма Иса оңа хич бир җогап бермеди .
42023010	Баш руханылар билен канунчылар болса ол ерде дуруп , Оны гаты айыплаярдылар .
42023011	Онсоң Хиродес эсгерлери билен бирликде Оны кемсидип , масгаралап , эгнине бир непис гейим гейдирип , ызына , Пилатусың янына иберди .
42023012	Шол гүн Пилатус билен Хиродес дост болды ; озал араларында душманчылык барды .
42023013	Пилатус баш руханылары , башлыклары хем халкы үйшүрип ,
42023014	олара шейле дийди : « Сиз маңа бу Адамы халкы аздыряр дийип гетирдиңиз . Ине , мен сизиң гөзүңизиң алнында барлаг гечирип , Ондан хич бир язык тапмадым .
42023015	Хиродес хем тапмандыр , чүнки мен Оны Хиродесиң янына иберипдим . Сизиң гөршүңиз ялы , Онуң өлүме лайык эден хич бир зады ёк .
42023016	Мунуң үчин , мен Оны җезаландырып бошатҗак » .
42023017	Пилатус байрам мынасыбетли халка бир адамы бошатмалыды .
42023018	Эмма бүтин халк : « Бу Адамы ёк эт ! Бизе Бараббасы бошат ! » дийип гыгырышдылар .
42023019	Бараббас шәхерде йүзе чыкан бир гозгалаңа гатнашаны ве адам өлдүрени үчин зындана салныпды .
42023020	Пилатус Исаны бошатмак ниети билен ене-де халка йүзленди .
42023021	Эмма олар : « Оны хача чүйле , хача чүйле ! » дийип гыгырышдылар .
42023022	Пилатус үчүнҗи гезек олара : « Бу Адам нәме яман иш этди ? Мен Ондан өлүме лайык хич бир зат тапмадым . Мунуң үчин , Оны җезаландырып бошатҗак » дийди .
42023023	Эмма олар сеслерини гаталдып , хөтҗетлик билен Онуң хача чүйленмегини талап этдилер . Шейлеликде , оларың ве баш руханыларың сеси үстүн чыкды .
42023024	Шунлук билен , Пилатус оларың ислегини ерине етирме карарына гелди .
42023025	Оларың ислән адамыны , гозгалаң турзуп , адам өлдүрени үчин зындана салнан адамы бошадып , Исаны оларың эркине берди .
42023026	Олар Исаны алып баряркалар , дүзден өврүлип гелйән киренели Симуны тутуп , Исаның ызындан гөтерип әкитсин дийип , аркасына хач йүкледилер .
42023027	Халкдан улы мәреке , Онуң үчин зарынлап аглаян аяллар хем ызына дүшүп гитдилер .
42023028	Иса өврүлип , олара дийди : « Эй Иерусалим гызлары ! Мениң үчин агламан , өзүңиз , чагаларыңыз үчин аглаң .
42023029	Чүнки , ине , „ Өнелгесиз аяллар , чага догурмадык гөврелер , чага эмдирмедик гөвүслер не багтлы ! " дийилҗек гүнлер гелер .
42023030	Шонда даглара : „ Бизиң үстүмизе йыкылың ! " Депелере : „ Бизиң үстүмизи өртүң ! " диерлер .
42023031	Чүнки гөк агаҗа бу затлар эдилсе , онда гуры агаҗа нәме эдилер ? »
42023032	Ики җенаятчыны хем дардан асҗак болуп , Иса билен биле алып барярдылар .
42023033	Келлечанак диен ере геленлеринде Исаны яңкы җенаятчылар билен бирликде хача чүйледилер . Җенаятчыларың бири Онуң саг тарапында , бири-де чеп тарапындады .
42023034	Иса : « Ата ! Олары багышла , чүнки нәме эдйәнлерини билмейәрлер » дийди . Онуң эгин-эшигини болса биҗе атышып пайлашдылар .
42023035	Халк Оңа бакышып дурды . Башлыклар хем гүлүп : « Ол өзгелери халас этди . Худайың сайлан Месихи болса , Өзүни халас этсин » дийишйәрдилер .
42023036	Эсгерлер хем янына гелип , Оны масгаралаярдылар . Оңа сирке хөдүр эдип :
42023037	« Ехудыларың патышасы болсаң , Өзүңи халас эт » дийишйәрдилер .
42023038	Онуң депесинде болса грекче , латынча ве еврейче « БУ АДАМ ЕХУДЫЛАРЫҢ ПАТЫШАСЫ » диен язгы барды .
42023039	Асылан җенаятчыларың бири Оңа сөгүп : « Сен Месих дәлми ? Өзүңи хем-де бизи халас эт ! » дийди .
42023040	Бейлекиси болса оңа кәйәп , шейле дийди : « Онуңкы билен бир хөкүме сезевар боланың үчин Худайдан горкмаярсыңмы ?
42023041	Биз адалатлылык билен , өз этмишимизе лайык җеза алдык . Бу Адамың болса хич бир эден этмиши ёк » .
42023042	Онсоң : « Иса , Патышалыгыңа барып гирениңде , мени ятла ! » дийди .
42023043	Иса хем оңа : « Саңа догрусыны айдярын , сен шу гүн Мениң билен биле бехиштде боларсың » дийди .
42023044	Вагт гүнортана голайды , шондан соң үч сагатлап юрда гараңкы дүшди .
42023045	Гүн гаралды , ыбадатхананың тутусы ортарасындан йыртылып , икә бөлүнди .
42023046	Иса гаты сес билен гыгырып : « Эй Ата ! Рухумы Сениң элиңе берйәрин ! » дийди , муны айдандан соң җан берди .
42023047	Йүзбашы болан ваканы гөренде , Худайы шөхратландырып : « Бу , хакыкатдан-да , догры Адам экен ! » дийди .
42023048	Бу томаша үчин үйшүшен халайыгың бары болан вакалары гөрүп , гурсакларына ура-ура ызларына гайтдылар .
42023049	Исаны танаян адамларың бары , Җелиледен Онуң ызына дүшүп гелен аяллар дашракда дуруп , бу вакалара сын этдилер .
42023050	Ине , меҗлис агзаларындан Юсуп атлы бири барды . Ол говы хем догры адамды .
42023051	Өзи-де меҗлисиң карарына ве ишине разычылык бермәнди . Яхуданың Ариматия шәхеринден болан бу Юсуп Худайың Патышалыгына гарашярды .
42023052	Бу адам Пилатусың янына барып , Исаның җеседини диледи .
42023053	Онсоң Оны ашак дүшүрип , кепене долап , гаяда оюлан ве шол вагта ченли хич кимиң җайланмадык мазарында җайлады .
42023054	Ол гүни тайярлык гүни болуп , сабат гүни башланмага голайды .
42023055	Иса билен биле Җелиледен гелен аяллар хем Юсубың ызына дүшүп , барып , мазары ве Онуң җесединиң нәхили җайлананыны гөрдүлер .
42023056	Онсоң өйлерине гайдып , якымлы ыслы яг , атырлар тайярлап , сабат гүни Худайың буйругы боюнча дынч алдылар .
42024001	Хепдәниң илкинҗи гүни эртир ир билен аяллар тайярлан якымлы ыслы ягларыны алып , мазара бардылар ; янларында башга аяллар хем барды .
42024002	Ине , мазарың агзындакы даш бир чете тогаланан экен .
42024003	Олар ичерик гиренлеринде , Реб Исаның җеседини тапмадылар .
42024004	Муңа геңиргенишип дуркалар , бирденкә , гаршыларында ялкым салян эшикли ики саны адам пейда болды .
42024005	Аяллар горкуп , йүзлерини ере эгенлеринде , яңкы адамлар олара шейле дийдилер : « Сиз нәме үчин дирини өлүлериң арасындан гөзлейәрсиңиз ?
42024006	Ол бу ерде дәл , дирелди ! Онуң энтек Җелиледекә сизе айданларыны ятлаң .
42024007	Ол : „ Ынсан Оглы гүнәкәр адамлара табшырылмалы , хача чүйленмели , өленден үч гүнден соң дирелмелидир " дийипди » .
42024008	Онсоң Исаның бу сөзлери оларың ятларына дүшди .
42024009	Аяллар мазардан өврүлип гелип , буларың барыны Онбирлере ве бейлекилериң хеммесине хабар бердилер .
42024010	Ресуллара бу хабары етиренлер Магдалалы Меръем , Юханна , Якубың эҗеси Меръем ве оларың янындакы бейлеки аялларды .
42024011	Бу сөзлер ресулларың гөвнүне манысыз гелди , олар аялларың гепине ынанмадылар .
42024012	Онсоң Петрус туруп , мазара ылгады-да , эгилип , кепен маталарың бош ятаныны гөренде , болан вака геңиргенип , ызына гайтды .
42024013	Ине , шол гүн оларың икиси Эммаус диен оба барярды . Бу обаның Иерусалимден он бир километре голай аралыгы барды .
42024014	Олар болан бу вакалар хакда өзара гүрлешйәрдилер .
42024015	Шейлеликде , гүрлешип , пикир алшып баряркалар , Исаның Өзи якына гелип , олар билен биле йөрәберди .
42024016	Йөне Оны танамаз ялы , оларың гөзлери багланыпды .
42024017	Иса олардан сорады : « Бу баршыңыза нәме хакда гүррүң эдишйәрсиңиз ? » Олар гайгылы ягдайда аяк чекдилер .
42024018	Оларың Клеопас атлысы : « Иерусалимде болуп-да , шу гүнлер ол ерде болан вакалары билмейән кесеки еке Сенми ? » дийди .
42024019	Иса олардан : « Хайсы вакалары ? » дийип сорады . Олар шейле җогап бердилер : « Насыралы Иса хакдакы вакалары . Ол Худайың ве бүтин халкың янында сөзде хем ишде гүйчли пыгамберди .
42024020	Баш руханылар билен башлыкларымыз өлүм җезасы берилсин дийип , Оны хәкиме табшырдылар , хача чүйледилер .
42024021	Биз Ысрайылы халас этҗек Шолдур дийип умыт эдердик . Мундан башга хем , бу затларың боланына үч гүн болды .
42024022	Үстесине-де , аялларымызың кәбири хем бизи геңиргендирди . Олар шу гүн ир билен мазара барып ,
42024023	Онуң җеседини тапмандырлар . Гелип , гөзлерине перишделериң гөрненини айтдылар . Перишделер Оңа дири диййәрмиш .
42024024	Онсоң бизиңкилериң кәбири мазара барып , ягдайың эдил аялларың айдышы ялыдыгыны гөрүпдирлер , йөне Исаны гөрмәндилер » .
42024025	Иса олара шейле дийди : « Эй акмак адамлар , пыгамберлериң әхли айданларына гич ынанянлар !
42024026	Месих бу гөргүлери гөрүп , шөхратына гирмели дәлмиди ? »
42024027	Онсоң Муса билен әхли пыгамберлерден башлап , хемме Мукаддес Язгыларда Өзи хакда айдыланлары олара дүшүндирди .
42024028	Олар барян обаларына голайланларында , Иса узаграк гидерли гөрүнди .
42024029	Эмма олар Оны саклап : « Бизиң янымызда галай , чүнки агшам голайлап , Гүн яшып баряр » дийдилер . Шейлеликде , Иса оларың янында галды .
42024030	Иса олар билен сачак башында отырка , чөрек алып , шүкүр этди-де , бөлүп олара берди .
42024031	Шонда оларың гөзлери ачылып , Оны танадылар , эмма Ол гөзлеринден гайып болды .
42024032	Олар бири-бирлерине : « Ёлда бизиң билен геплешип гелйәркә , бизе Язгылары дүшүндирйәркә , ичимизде йүрегимиз янмаярмыды ? » дийишдилер .
42024033	Туруп , шол сагадың өзүнде Иерусалиме өврүлдилер . Гөрселер , он бир ресул билен оларың янындакылар үйшүшип отуран экен .
42024034	Булар : « Чын ! Реб дирелипдир , Симуна гөрнүпдир » дийишйәрдилер .
42024035	Онсоң олар-да ёлда болан вакалары , Иса чөреги бөленде , Оны танандыкларыны айтдылар .
42024036	Олар хениз бу барада гүррүң берип дуркалар , Исаның Өзи орталарында дуруп : « Сизе парахатлык ! » дийди .
42024037	Олар рух гөрйәндирис өйдүп , тисгинип горка дүшдүлер .
42024038	Иса олара шейле дийди : « Нәме үчин алҗырашярсыңыз ? Нәме себәпден гөвнүңизе бейле пикирлер гелйәр ?
42024039	Мениң эллериме , аякларыма середиң . Бу Мениң Өзүм ! Маңа эллериңизи дегрип гөрүң . Рухуң эт билен сүңки болмаз , йөне сизиң гөршүңиз ялы , Мениңки бар » .
42024040	Муны айдып , эллерини , аякларыны олара гөркезди .
42024041	Олар шатлыкдан яңа энтек ынанман , геңиргенишип дуркалар , Иса олара : « Бу ерде иймәге бир задыңыз бармы ? » дийди .
42024042	Оңа биширилен балыгың бир бөлеги билен бираз бал бердилер .
42024043	Иса алып , оларың гөзлериниң алнында оны ийди .
42024044	Олара шейле дийди : « Мен хакда Мусаның Канунында , пыгамберлериң язгыларында , Зебурда языланларың бары берҗай болмалыдыр дийип , энтек сизиң яныңыздакам айдан сөзлерим шулардыр » .
42024045	Онсоң Язгылара дүшүнмеклери үчин , оларың аңларыны ачды .
42024046	Иса олара шейле дийди : « Шейле язылгыдыр : Месих гөрги гөрүп , өленден үч гүнден соң дирелҗекдир .
42024047	Иерусалимден башлап , бүтин миллетлер гүнәлериң гечилмеги үчин , Онуң адындан тоба чагырылҗакдыр .
42024048	Сиз бу затлара шаят боларсыңыз .
42024049	Ине , Мен Атамың вада эденини сизе ёлларын . Сиз өзүңизе ёкардан гүйч гейдирилйәнчә , Иерусалим шәхеринде болуң » .
42024050	Онсоң олары дашарык чыкарып , Бейтанияның голайына гетирди , эллерини галдырып , олара ак пата берди .
42024051	Ак пата берип дуршуна олардан айрылып , Гөге гөтерилди .
42024052	Олар хем Оңа сежде эдип , улы шатлык билен Иерусалиме тарап өврүлдилер .
42024053	Элмыдама ыбадатханада болуп , Худая өвги айдып , алкыш окаярдылар . Омын .
43001001	Озал-башда Сөз барды , Сөз Худайдады , Сөз Худайың Өзүди .
43001002	Ол озал-башда Худайдады .
43001003	Хемме зады Ол яратды , ярадылан затларың хич бири Онсуз ярадылмады .
43001004	Онда яшайыш барды , яшайыш болса ынсанларың нуруды .
43001005	Бу нур гараңкылыкда парлаяндыр , гараңкылык оны өчүрип билен дәлдир .
43001006	Худай тарапындан иберилен бир адам барды , онуң ады Яхяды .
43001007	Ол гүвәлик этмәге , хеммелериң өзи аркалы иман этмеги үчин Нур хакда гүвәлик этмәге гелипди .
43001008	Онуң өзи нур дәлди , ол диңе нур хакда гүвәлик этмелиди .
43001009	Әхли ынсанлары ягтыландырян хакыкы нур дүнйә гелди .
43001010	Ол дүнйәдеди , дүнйә Ол аркалы ярадылыпды , эмма дүнйә Оны танамады .
43001011	Ол өзүниңкилере гелди , өзүниңкилер Оны кабул этмедилер .
43001012	Эмма Ол Өзүни кабул эденлере , адына иман эденлере Худайың огланлары болма хукугыны берди .
43001013	Олар гандан , бедениң ислеги билен я-да адамың ислеги билен догулман , эйсем , Худайдан догулдылар .
43001014	Сөз җан-тен болуп арамызда яшады ; биз Онуң шөхратыны , Атасының ялңыз Оглуның мерхеметден , хакыкатдан долы шөхратыны гөрдүк .
43001015	Яхя Ол хакда гүвә гечип гыгырды : « Мениң ызымдан бир адам гелер , Ол менден үстүндир , чүнки Ол менден овал барды диеним , ине , Шудур » .
43001016	Онуң долулыгындан бизиң хеммәмиз мерхемет үстүне мерхемет алдык .
43001017	Чүнки Муса аркалы Мукаддес Канун берилди , Иса Месих аркалы болса мерхемет ве хакыкат пейда болды .
43001018	Худайы хич ким хич хачан гөрен дәлдир . Оны бизе Атасының гуҗагында болан ялңыз Оглы танатды .
43001019	Ехудылар Иерусалимден руханылары , левилери иберип , Яхядан : « Сен ким ? » дийип соранларында , онуң гүвәлиги шейле болды .
43001020	Ол ыкрар этди , инкәр этмеди . « Мен Месих дәл » дийип ыкрар этди .
43001021	Онсоң олар : « Онда , сен Ылясмы ? » дийип сорадылар . Ол : « Ёк » дийди . « Шол гелҗек пыгамберми ? » дийдилер . Ол : « Ёк » дийип җогап берди .
43001022	« Онда сен ким ? Биз өзүмизи бу ере ёлланлара нәме җогап берели , сен өзүң хакда нәме диййәрсиң ? » дийип сорадылар .
43001023	Яхя : « Мен , Ишая пыгамбериң айдышы ялы , Реббиң ёлуны догрулаң дийип , чөлде гыгыряның сеси » дийди .
43001024	Иберилен адамлар фарисейлердендилер .
43001025	Олар ондан : « Эгер сен Месих , Ыляс я-да шол пыгамбер дәл болсаң , онда нәме үчин чокундырярсың ? » дийип сорадылар .
43001026	Яхя олара шейле җогап берди : « Мен сув билен чокундырярын , йөне сизиң араңызда бири бар , сиз Оны танамаярсыңыз .
43001027	Менден соңра гелҗек Шолдур . Мен Онуң чарыгының багыны чөзмәге-де мынасып дәлдирин » .
43001028	Бу Иордан дерясының аңырсында , Бейтанияда , Яхяның чокундырян еринде болды .
43001029	Эртеси гүн Яхя өзүне тарап гелйән Исаны гөрүп : « Ине , Шу дүнйәниң гүнәсини Өз үстүне алан Худайың Гузусыдыр » дийди .
43001030	Мениң ызымдан бир адам гелер , Ол менден үстүндир , чүнки Ол менден овал барды дийип айданым , ине , Шудур .
43001031	Мен Оны танамаярдым , йөне Ол Ысрайылда аян болсун дийип , сув билен чокундырмага гелдим » .
43001032	Яхя гүвә гечип , шейле дийди : « Мен Рухуң Гөкден кепдери ялы инип , Онуң үстүнде дураныны гөрдүм .
43001033	Мен Оны танамаярдым , йөне мени сув билен чокундырмага ёллан Худай маңа Рухуң инип , кимиң үстүнде дураныны гөрсең , Мукаддес Рух билен чокундырҗак Шолдур дийди .
43001034	Мен гөрүп , Онуң Худайың Оглудыгына шаят болдум » .
43001035	Эртеси гүн Яхя ене өз шәгиртлериниң икиси билен дурды .
43001036	Ол гезип йөрен Исаны гөрүп : « Ине , Худайың Гузусы ! » дийди .
43001037	Онуң айданларыны эшиден ики шәгирт Исаның ызына эерди .
43001038	Иса ызына гарап , аркасындан гелйәнлери гөрди ве олара : « Нәме гөзлейәрсиңиз ? » дийди . Олар Ондан : « Мугаллым , Сен ниреде яшаярсың ? » дийип сорадылар .
43001039	Иса олара : « Гелиң , гөрүң » дийди . Олар барып , Исаның ниреде яшаяныны гөрдүлер ве шол гүн Онуң янында галдылар . Гүндиз сагат дөрдүң төверегиди .
43001040	Яхяның айданларыны эшидип , Исаның ызындан гиден ики адамың бири Симун Петрусың доганы Андреасды .
43001041	Ол илки өз доганы Симуны тапып , оңа : « Биз Месихи ( ягны Христосы ) тапдык » дийди .
43001042	Оны Исаның янына алып барды . Иса оңа гарап : « Сен — Ионаның оглы Симун . Сениң адың Кефас ( терҗиме эдиленде Петрус , ягны Гая диймекдир ) болар » дийди .
43001043	Эртеси гүн Иса Җелилә гитҗек болуп , Филипусы тапды , оңа : « Мениң ызыма дүш ! » дийди .
43001044	Филипус хем Андреас ве Петрус ялы Бетсайда шәхеринденди .
43001045	Филипус Натанаели тапып , оңа : « Биз Мусаның канунында , пыгамберлериң язгысында язылан Юсубың оглы насыралы Исаны тапдык » дийди .
43001046	Натанаел оңа : « Насырадан оңлы зат чыкармыка ? » дийди . Филипус хем оңа : « Гел-де , гөр » дийди .
43001047	Иса Натанаелиң Өзүне тарап гелйәнини гөрүп , ол хакда : « Ине , хилесиз , хакыкы ысрайыллы » дийди .
43001048	Натанаел Оңа : « Сен мени ниреден танаярсың ? » дийди . Иса оңа : « Филипус сени чагырмазындан өң , мен сени инҗир агаҗының ашагындакаң гөрдүм » дийип җогап берди .
43001049	Натанаел Оңа : « Мугаллым , Сен Худайың Оглусың , Сен Ысрайылың Патышасысың » дийди .
43001050	Иса оңа : « Сени инҗир агаҗының ашагындакаң гөрдүм дийип айданым үчин Маңа иман эдйәрсиңми ? Сен мундан улы затлары гөрерсиң » дийди .
43001051	Онсоң оңа шейле дийди : « Мен сизе , хакыкатдан-да , догрусыны айдярын , мундан бейләк сиз Гөгүң ачылып , Худайың перишделериниң Ынсан Оглуның үстүне инип-чыкышыны гөрерсиңиз » .
43002001	Шондан ики гүн соң , Җелиләниң Кана шәхеринде ника тойы болды . Исаның эҗеси-де шол ердеди .
43002002	Иса ве Онуң шәгиртлери-де тоя чагырылыпдылар .
43002003	Шерап етмезлик эденде , Исаның эҗеси Оңа : « Шераплары ёк » дийди .
43002004	Иса оңа : « Эй хатын , Мениң ишимиң саңа нәме дахылы бар ? Мениң вагтым энтек гелип етенок » дийди .
43002005	Эҗеси хызматкәрлере : « Сизе нәме дийсе , шоны эдиң » дийди .
43002006	Шол ерде ехудыларың тәрет кылмак үчин уланылян , хер бири ики я үч өлчег тутян алты саны дашдан ясалан сув күйзеси барды .
43002007	Иса хызматкәрлере : « Күйзелери сув билен долдурың » дийди . Олары агызларына ченли долдурдылар .
43002008	Онсоң хызматкәрлере : « Инди шулардан гуюп , тоюң гурамачысына әкидиң » дийди . Олар хем әкитдилер .
43002009	Тоюң гурамачысы шераба өврүлен сувы дадып гөренде , онуң ниреден геленини билмән , ( муны диңе сув гуян хызматкәрлер билйәрди ) өйленйән йигиди чагырып , оңа шейле дийди :
43002010	« Хер кес өңи билен говы шерабы , көп иченлеринден соң болса эрбедини берйәндир , эмма сен говы шерабы хенизе ченли саклап гоюпсың » .
43002011	Шейлеликде , Иса илкинҗи аламатыны Җелиләниң Кана шәхеринде йүзе чыкарып , Өз шөхратыны гөркезди . Шәгиртлери Оңа иман этдилер .
43002012	Шондан соң Иса эҗеси , доганлары ве шәгиртлери билен Капернаума гитди . Ол ерде бирки гүн галдылар .
43002013	Ехудыларың Песахы якынлашанда , Иса Иерусалиме гитди .
43002014	Ол ыбадатханада сыгыр , гоюн , кепдери сатянлары , пул чалшып отуранлары гөрди .
43002015	Йүпден бир дүрре өрүп , гоюнлардыр сыгырлары билен бирликде барыны ыбадатханадан ковды , пул чалышянларың пулларыны дөкди , өңлериндәки текҗелерини йыкды .
43002016	Кепдери сатянлара : « Булары бу ерден әкидиң , Атамың өйүни дүкана өвүрмәң » дийди .
43002017	Шонда шәгиртлериң ядына Мукаддес Язгыдакы « Сениң өйүңе болан ыхласым Мени иер » дийлен сөзлер дүшди .
43002018	Ехудылар гаршы чыкып , Ондан : « Сен шейле этмәге ыгтыярың барлыгына бизе нәме аламат гөркезерсиң » дийип сорадылар .
43002019	Иса олара : « Сиз шу ыбадатхананы йыкың , Мен оны үч гүнүң ичинде дикелдерин » дийип җогап берди .
43002020	Ехудылар Оңа : « Бу ыбадатхана кырк алты йылда салынды , Сен оны үч гүнде дикелдерсиңми ? » дийдилер .
43002021	Йөне Иса ыбадатхана дийип , Өз беденине айдярды .
43002022	Иса диреленден соң , шәгиртлери Онуң айданыны ятлап , Язга , Исаның сөзлерине иман этдилер .
43002023	Песах байрамында Иерусалимдекә Исаның гөркезен аламатларыны гөренлериң көпүси Онуң адына иман этдилер .
43002024	Эмма Иса әхли адамлары танаянлыгы үчин , олара Өзүни ынанмаярды .
43002025	Ол адам бабатда хич кимиң гүвәлигине мәтәч дәлди , чүнки ынсанда нәме бардыгыны Өзи билйәрди .
43003001	Фарисейлериң арасында Никодимос атлы бир адам барды , ол ехудыларың башлыкларынданды .
43003002	Бу адам гиҗәниң ичинде Исаның янына гелип , шейле дийди : « Мугаллым , биз Сениң Худайдан гелен бир мугаллымдыгыңы билйәрис , чүнки Худай Өзи билен болмаса , хич ким Сениң гөркезен аламатларыңы гөркезип билмез » .
43003003	Иса оңа : « Хакыкатдан-да , саңа догрусыны айдярын , гайтадан догулмадык адам Худайың Патышалыгыны гөрүп билмез » дийип җогап берди .
43003004	Никодимос Оңа : « Гарран адам гайтадан нәхили доглуп билер ? Ол ене-де энесиниң гөвресине гирип доглуп билерми ? » дийди .
43003005	Иса шейле җогап берди : « Хакыкатдан-да , Мен саңа догрусыны айдярын , сувдан ве рухдан догулмадык адам Худайың Патышалыгына гирип билмез .
43003006	Беденден доглан бедендир , рухдан доглан рухдур .
43003007	Саңа гайтадан догулмалысыңыз диййәниме гең галма .
43003008	Ел ислән еринде өвүсйәр , сен онуң шуввулдысыны эшидйәрсиң-де , ниреден гелип , нирә баряныны билмейәрсиң . Рухдан догланларың әхлиси хем шейледир » .
43003009	Никодимос Ондан : « Бу нәхили болуп билер ? » дийип сорады .
43003010	Иса оңа шейле җогап берди : « Сен Ысрайылың мугаллымы болуп-да , булары билмейәрсиңми ?
43003011	Хакыкатдан-да , Мен саңа догрусыны диййәрин , биз биленимизи айдярыс , гөренимизе гүвә гечйәрис , йөне сиз бизиң гүвәлигимизи кабул этмейәрсиңиз .
43003012	Мениң ердәки затлар барада айдянларыма ынанмасаңыз , онда Гөкдәки затлар барада айтсам , нәхили ынанарсыңыз ?
43003013	Хич ким Гөге чыкан дәлдир ; оңа диңе Гөкден инен ве Гөкде болан Ынсан Оглы чыкандыр .
43003014	Мусаның чөлде йыланы ёкарык галдырышы ялы , Ынсан Оглы-да ёкарык галдырылмалыдыр .
43003015	Шейлеликде , Оңа ынанянларың хич бири хеләк болман , эбеди яшайша говшар .
43003016	Чүнки Худай дүнйәни көп сөййәнлиги үчин , Оглуна иман эденлериң хич бири хеләк болман , эбеди яшайша говушсын дийип , Өзүниң екеҗе Оглуны берди .
43003017	Худай Оглуны дүнйәни хөкүм этсин дийип дәл-де , эйсем , дүнйә Ол аркалы халас болсун дийип иберди .
43003018	Оңа ынанян хөкүм эдилмез , ынанмаян болса , Худайың екеҗе Оглуның адына иман этмейәнлиги үчин эййәм хөкүм эдилендир .
43003019	Хөкүм шундан ыбарат : дүнйә нур инди , йөне адамлар гараңкылыгы нурдан говы гөрдүлер , чүнки оларың ишлери яманлыкды .
43003020	Шер иш эдйән нуры йигренйәндир , ол ишлериниң әшгәр болмазлыгы үчин нура гелйән дәлдир .
43003021	Эмма хак иш эдйән ишлериниң Худай аркалы эдилйәндиги әшгәр болсун дийип нура гелйәндир » .
43003022	Шундан соң Иса шәгиртлери билен Яхуда үлкесине гидип , бирнәче вагтлап олар билен шол ерде галып чокундырды .
43003023	Яхя хем Салымың голайындакы Энонда чокундырярды , чүнки ол ерде сув болды , адамлар хем барып чокундырылярдылар .
43003024	Чүнки Яхя энтек зындана атылманды .
43003025	Яхяның шәгиртлери билен кәбир ехудылар арасында тәрет меселесинде җедел чыкды .
43003026	Олар Яхяның янына гелип : « Мугаллым , Иорданың аңырсында сениң яныңда болан , сениң гүвәлик эден адамың , ине , чокундыряр , хеммелер Оңа барярлар » дийдилер .
43003027	Яхя олара җогап берип , шейле дийди : « Адам Гөкден берилмедик хич бир зады алып билмез .
43003028	„ Мен Месих дәл , йөне Ондан өң иберилдим " диениме сизиң өзүңиз шаятсыңыз .
43003029	Кимиң гелинлиги бар болса , ол гиевдир . Эмма гиевиң досты онуң янында дуруп , сесини эшидип , онуң овазына гаты шатланяндыр . Мениң бу шатлыгым-да хәзир ерине етди .
43003030	Ол бейгелмелидир , мен песелмелидирин .
43003031	Ёкардан гелен хеммеден ёкарыдыр . Ерден болан ериңкидир , ердәкилер ялы геплейәндир . Гөкден гелен хеммеден ёкарыдыр .
43003032	Ол гөренине , эшиденине гүвәлик эдйәр , йөне Онуң гүвәлигини хич ким кабул этмейәр .
43003033	Эмма Онуң гүвәлигини кабул эден Худайың хакыкатдыгыны тассыклаяндыр .
43003034	Чүнки Худай тарапын Ёлланан Худайың сөзлерини сөзлейәндир , себәби Худай Рухы өлчег билен бермейәр .
43003035	Ата Оглы сөййәр ве Ол әхли зады Онуң элине берендир .
43003036	Огла иман эден эбеди яшар . Огла иман этмедик яшайыш гөрмез , Ол Худайың газабына сезевар болар » .
43004001	Яхя гаранда , Өзүниң көп шәгирт эдиненлиги ве чокундырянлыгы барада фарисейлере хабар етендигини Иса билди .
43004002	( Хакыкатда , Онуң Өзи дәл-де , шәгиртлери чокундырярды . )
43004003	Яхуданы терк эдип , Ол ене Җелилә гитди .
43004004	Онуң Самариядан гечмеги герекди .
43004005	Шейлеликде , Ол Якубың өз оглы Юсуба берен ериниң голайындакы Самарияның Сихар диен шәхерине гелди .
43004006	Бу ерде Якубың гуюсы барды . Ёл йөрәп ядан Иса гуйының башында отурды ; гүнортана голайды .
43004007	Самариялы бир аял сув чекмәге гелди . Иса оңа : « Маңа ичмәге сув берсене » дийди .
43004008	Исаның шәгиртлери иймит сатын алмак үчин шәхере гидипдилер .
43004009	Самариялы аял Оңа : « Сен ехуды болуп , мен самариялы аялдан ичмәге сувы нәхили дилейәрсиң ? » дийди . Чүнки ехудылар самариялылар билен гатнашык этмейәрдилер .
43004010	Иса оңа шейле җогап берди : « Сен Худайың пешгешиниң нәмедигини , өзүңе „ Маңа ичмәге сув бер " диййәниң кимдигини билседиң , онда сувы сениң өзүң Ондан диләрдиң , Ол-да саңа дирилик сувуны берерди » .
43004011	Аял Оңа шейле дийди : « Эй Ага , Сениң сув чекер ялы говаң ёк , гуйы-да чуң , дирилик сувуны ниреден алҗак ?
43004012	Бу гуйыны бизе берен , мундан өзи-де , чагалары ве доварлары-да сув ичен атамыз Якупдан Сен улумы ? »
43004013	Иса оңа шейле җогап берди : « Бу сувдан ичен ене-де сувсар .
43004014	Йөне Мениң берҗек сувумдан ичен асла сувсамаз , терсине , Мениң оңа берҗек сувумың ичинде эбедилик яшайыш чешмеси болар » .
43004015	Аял Оңа : « Эй Ага , маңа шол сувдан берсене , сувсамайын , сув чекмәге бу ере гелмәйин » дийди .
43004016	Иса оңа : « Онда , гит-де , әриңи чагырып гел » дийди .
43004017	Аял Оңа : « Мениң әрим ёк » дийди . Иса-да оңа : « Әрим ёк дийип , догры айтдың .
43004018	Сениң бәш әриң барды , йөне хәзиркиң өз әриң дәл , муны догры айтдың » дийди .
43004019	Аял Оңа шейле дийди : « Эй Ага , гөрйәрин велин , Сен пыгамбер өйдйән .
43004020	Бизиң аталарымыз шу дагда сежде этдилер , йөне сиз ехудылар , сежде эдилмели ер Иерусалимдедир диййәрсиңиз » .
43004021	Иса оңа шейле дийди : « Начар , Маңа ынан , вагт гелер , Ата не шу дагда , не-де Иерусалимде сежде эдерсиңиз .
43004022	Сиз танамаяныңыза сежде эдйәрсиңиз , биз танаянымыза сежде эдйәрис , чүнки гутулыш ехудылардан гелйәр .
43004023	Эмма хакыкы сежде эдиҗилериң Ата рухда , хакыкатда сежде этҗек вагтлары гелер , эййәм гелди хем , чүнки Ата Өзүне шейле сежде эдйәнлери агтаряр .
43004024	Худай Рухдур , Оңа сежде эдйәнлер рухда , хакыкатда сежде этмелидир » .
43004025	Аял Оңа : « Христос дийилйән Месихиң гелҗегини билйәрин , Ол геленде бизе әхли зады билдирер » дийди .
43004026	Иса оңа : « Сениң билен геплешип дуран Шол » дийди .
43004027	Шу пурсатда Исаның шәгиртлери гелдилер , Онуң бир аял билен геплешип дуранына олар хайран галдылар . Йөне оларың хич бири « Нәме ислейәрсиң ? » я-да « Бу аял билен нәме үчин геплешйәрсиң ? » диймеди .
43004028	Онсоң яңкы аял күйзесини гойды-да , шәхере барып , халка :
43004029	« Йөрүң , мениң әхли эден ишлерими айдып берен Адамы гөрүң . Ол Месих болаймасын » дийди .
43004030	Олар шәхерден чыкып , Исаның янына бардылар .
43004031	Шу аралыкда шәгиртлери Ондан : « Мугаллым , ий ! » дийип хайыш этдилер .
43004032	Йөне Иса олара : « Менде иере зат бар , йөне сиз оны билмейәрсиңиз » дийди .
43004033	Онсоң шәгиртлери : « Оңа бири иере зат гетирен дәлдир-ә ? » дийишдилер .
43004034	Иса олара : « Иймитим — Мени Ёлланың ислегини берҗай этмек , Онуң ишини ерине етирмекдир дийди .
43004035	Сиз орага ене дөрт ай бар диймейәрсиңизми ? Эмма Мен сизе гөзүңизи галдырың-да , экин мейданларына середиң , олар эййәм орага тайяр диййәрин .
43004036	Экен-де , оран-да билеликде шатланар ялы , оран хакыны аляр , эбеди яшайыш үчин хасыл топлаяр .
43004037	Чүнки бу ерде „ Бири экер , бири орар " дийилйән сөз догрудыр .
43004038	Мен сизи зәхмет чекмедик хасылыңызы ормага ибердим ; башгалар зәхмет чекдилер , сиз болса оларың зәхметиниң хасылына гирдиңиз » .
43004039	« Мениң әхли эден ишлерими айдып берди » дийип , гүвәлик эден аялың сөзи себәпли , ол шәхердәки самариялыларың көпүси Иса иман этдилер .
43004040	Шонуң үчин-де самариялылар Исаның янына геленлеринде , Ондан өз янларында галмагыны хайыш этдилер . Ол шол ерде ики гүн галды .
43004041	Онуң сөзүни диңлән ене-де көп адамлар Оңа иман этди .
43004042	Ол аяла болса олар : « Биз инди сениң айданларың себәпли иман этмейәрис ; өзүмиз эшитдик , Онуң дүнйәниң чын Халасгәри , Месихдигини билйәрис » дийдилер .
43004043	Ики гүнден соң Иса ол ерден Җелилә гитди .
43004044	Чүнки Ол пыгамбериң өз юрдунда гадырының ёклугына гүвәлик эдипди .
43004045	Җелилә баранда , Исаның Иерусалимдәки байрамда эден әхли ишлерини гөрен җелилелилер Оны кабул этдилер , чүнки оларың өзлери-де шол байрама гидипдилер .
43004046	Шейлеликде , Иса ене-де Өзүниң сувдан шерап ясан ери болан Җелиләниң Кана шәхерине гайдып гелди . Капернаумда патышаның бир гуллукчысының оглы сыркав ятырды .
43004047	Бу адам Исаның Яхудадан Җелилә геленини эшиденде , Онуң янына барып , өлүм яссыгында ятан оглуны сагалтмагы Ондан хайыш этди .
43004048	Иса оңа : « Сиз аламатлар , мугҗызалар гөрмесеңиз , асла ынанмарсыңыз » дийди .
43004049	Патышаның гуллукчысы Оңа : « Эй Ага , оглум өлмәнкә барсана ! » дийди .
43004050	Иса оңа : « Гидибер , оглуң сагалды » дийди . Ол хем Исаның сөзүне ынанып гитди .
43004051	Ол энтек ёлдака , хызматкәрлери өңүнден чыкып : « Оглуң сагалды » дийдилер .
43004052	Ол хызматкәрлеринден оглуның говуланып башлан сагадыны аныкламак иследи . Олар оңа : « Дүйн гүндиз сагат бирде гызгыны гайтды » дийдилер .
43004053	Шейлеликде , мунуң Исаның « Оглуң сагалды » диен сагадында боландыгыны билип , ол бүтин ичерси билен бирликде Оңа иман этди .
43004054	Бу Исаның Яхудадан Җелилә геленден соң гөркезен икинҗи аламатыды .
43005001	Шундан соң ехудыларың бир байрамы барды . Иса хем Иерусалиме гитди .
43005002	Иерусалимде Гоюн дервезесиниң янында ивритче Бейтеста дийилйән бәш эйванлы бир ховуз барды .
43005003	Шол ерде гаты көп сыркавлар , көрлер , агсаклар , отуралар сувуң чайканмагына гарашып ятырдылар .
43005004	Чүнки вагтал-вагтал Реббиң бир перишдеси шол ховза гирип , сувы чайкаярды , сувуң чайканмагының ызысүре илкинҗи болуп сува гирен өз кеселинден сапланярды .
43005005	Шол ерде отуз секиз йыл бәри дерт чекип ятан бир адам барды .
43005006	Иса онуң ятаныны гөренде , узак вагтдан бәри кеселдигини билип оңа : « Сагалмак ислейәрсиңми ? » дийди .
43005007	Сыркав Оңа шейле җогап берди : « Эй Ага , сув чайканан вагты мени ховза салҗак адам ёк , мен барянчам , башга бири менден өң ховза гирәййәр » .
43005008	Иса оңа : « Тур , дүшегиңи ал-да , йөре ! » дийди .
43005009	Яңкы адам деррев сагалып , дүшегини алды-да , йөрәп башлады . Бу вака ехудыларың ыбадат эдйән гүни — Сабат гүни болды .
43005010	Мунуң үчин ехудылар сагалан адама : « Бу гүн Сабат гүни , саңа дүшегиңи гөтермек болмаз » дийдилер .
43005011	Сагалан : « Мени сагалдан Адам маңа „ Дүшегиңи ал-да , гит " дийди » дийип , олара җогап берди .
43005012	« Саңа „ Дүшегиңи ал-да , гит " диен Адам ким ? » дийип , ондан сорадылар .
43005013	Йөне сагалан адам Онуң кимдигини билмейәрди , чүнки Иса шол ердәки мәрекәниң арасына гирип гидипди .
43005014	Соңра Иса ыбадатханада оңа габат гелип : « Ине , сагалдың , мундан бейләк гүнә этме , саңа хас яман зат болаймасын » дийди .
43005015	Шейлеликде , яңкы адам барып , өзүни сагалданың Исадыгыны ехудылара айтды .
43005016	Бу иши Сабат гүни эденлиги үчин ехудылар Исаны ызарладылар , Оны өлдүрҗек болдулар .
43005017	Эмма Иса олара : « Мениң Атам хенизе ченли ишләп йөр , Мен хем ишлейәрин » дийип җогап берди .
43005018	Шу себәпден ехудылар өңкүден-де бетер Оны өлдүрмегиң күйүне дүшдүлер , чүнки Ол диңе Сабат гүнүни бозмак билен чәкленмән , эйсем , Худая Атам дийип , Өзүни Худая деңейәрди .
43005019	Иса олара шейле җогап берди : « Хакыкатдан-да , Мен сизе догрусыны айдярын , Атасының эден затларыны гөрмесе , Огул Өзүнден хич зат эдип билмез , чүнки Ата нәме этсе , Огул-да шоны эдйәндир .
43005020	Чүнки Ата Оглы сөййәр , әхли эдйән затларыны Оңа гөркезйәр . Сизи хайран галдырҗак хас бейик затлары-да Ол Оңа гөркезер .
43005021	Атаның өлүлери дирелдиши ялы , Огул-да ислән адамларыны дирелдер .
43005022	Ата хич кимиң үстүнден хөкүм чыкарян дәлдир , Ол әхли хөкүми Огла табшырандыр .
43005023	Ата хормат гойянлар Огла-да хормат гоймалыдырлар . Огла хормат гоймаян адам Оны ёллан Ата-да хормат гойян дәлдир .
43005024	Мен сизе хакыкатыны айдярын , Мениң сөзүми диңләп , Мени Ёллана иман эдене эбеди яшайыш бардыр , онуң үстүнден хөкүм чыкарылмаз . Ол өлүмден яшайша гөчендир .
43005025	Мен сизе хакыкатыны айдярын , Худайың Оглуның сесини өлүлериң эшитҗек вагты гелер , бу вагт эййәм гелди . Онуң сесини эшиденлер яшар .
43005026	Чүнки Ата Өзүнде яшайыш болшы ялы , Огла-да яшайыш оҗагы болмаклыгы берендир .
43005027	Ол хөкүм чыкармак ыгтыярыны-да Оңа берди , чүнки Ол Ынсан Оглудыр .
43005028	Муңа гең галмаң , чүнки габырдакыларың хеммесиниң Онуң сесини эшитҗек вагтлары гелер .
43005029	Хайыр иш эденлер яшамак үчин , шер иш эденлер болса хөкүм үчин дирелер .
43005030	Мен Өз-Өзүмден хич бир зат эдип билмейәрин ; эшидишиме гөрә хөкүм чыкарярын . Мениң хөкүмим хакдыр , чүнки Мен Өз ислегими дәл-де , Мени ёллан Атаның ислегини амала ашырмага дырҗашярын .
43005031	Эгер Мен Өзүм хакда гүвәлик берсем , онда бу гүвәлигим хак дәлдир .
43005032	Мен хакда гүвәлик берйән башга бири бар , онуң Өзүм хакдакы гүвәлигиниң догрудыгыны Мен билйәрин .
43005033	Сиз Яхяның янына адамлар ёлладыңыз , ол-да хакыката гүвәлик этди .
43005034	Эмма Мен ынсан гүвәлигини кабул этмейәрин , Мен диңе сизиң халас болмагыңыз үчин булары айдярын .
43005035	Ол янып дуран , нур сачян чырадыр . Сиз аз салым онуң ышыгына гуванмак иследиңиз .
43005036	Эмма Мендәки гүвәлик Яхядакыдан хас улудыр , чүнки ерине етирмегим үчин Атаның Өзүме табшыран ишлери , ягны Мениң эдйән ишлерим Мени Атаның иберенлигине гүвә гечйәр .
43005037	Мен хакда Мени иберен Атаның Өзи гүвәлик этди . Йөне сиз Онуң не сесини эшитдиңиз , не-де йүзүни гөрдүңиз .
43005038	Онуң сөзи сизде галмаяр , чүнки сиз Онуң Иберенине иман этмейәрсиңиз .
43005039	Сиз Мукаддес Язгылары агтарышдырярсыңыз , чүнки эбеди яшайыш шолардадыр өйдйәрсиңиз . Олар болса Мен хакда гүвәлик эдйәрлер .
43005040	Йөне сиз өмрүңиз болар ялы , Маңа гелмек ислемейәрсиңиз .
43005041	Мен ынсанлардан өвги кабул этмейәрин .
43005042	Сизи-де танаярын . Сизде Худайың сөйгүси ёк .
43005043	Мен Атамың адындан гелдим , сиз болса Мени кабул этмейәрсиңиз . Йөне башга бири өз адындан геләйсе , сиз оны кабул эдерсиңиз .
43005044	Еке-тәк Худайдан өвги гөзлемән , бири-бириңизден өвги кабул эдйәркәңиз , сиз нәхили иман эдип билерсиңиз ?
43005045	Атаның өңүнде Мен сизи айыплар өйтмәң . Сизи айыплаҗак өз умыт баглаяныңыз Мусадыр .
43005046	Сиз Муса иман эден болсадыңыз , онда Маңа-да иман эдердиңиз , чүнки ол Мен хакда язды .
43005047	Онуң язанларына ынанмаян болсаңыз , онда Мениң айдянларыма нәхили иман эдерсиңиз ? »
43006001	Шундан соң Иса Җелилә , ягны Тиберия көлүниң аңырсына гитди .
43006002	Онуң сыркавлар барада эден аламатларыны гөрен халайык Онуң ызына дүшди .
43006003	Иса дага чыкып , шәгиртлери билен отурды .
43006004	Ехудыларың Песах байрамы якынды .
43006005	Иса төверегине гөзүни айлады ве Өз янына көп халайыгың гелйәнини гөрүп , Филипуса : « Булар иер ялы чөреги ниреден сатын аларыс ? » дийди .
43006006	Ол муны Филипусы сынамак үчин сорапды , чүнки нәме этҗегини Өзи билйәрди .
43006007	Филипус Оңа : « Ики йүз динарлык чөрек оларың хер бириниң бир дөвүм алмагына-да етмез » дийди .
43006008	Шәгиртлериң бири , Симун Петрусың доганы Андреас Оңа шейле дийди :
43006009	« Бу ерде бир огланда бәш арпа чөреги билен ики балык бар , йөне шейле көп мәрекә бу нәме болар ? »
43006010	Иса : « Халайыгы отурдың » дийди . Ол ерде от көпди , бәш мүңе голай адам отурды .
43006011	Иса чөреклери алып , шүкүр эденинден соң , олары отуранлара пайлады . Балыклардан-да нәче ислеселер , олара берди .
43006012	Олар доянларындан соң , Иса шәгиртлерине : « Артан дөвүмлери йыгнашдырың , хич зат заяланмасын » дийди .
43006013	Шейлеликде , бәш саны арпа чөрегинден иен адамлардан артып галан дөвүмлери йыгнап , он ики себеди долдурдылар .
43006014	Исаның бу аламатыны гөрен халайык : « Хакыкатдан-да , дүнйә гелҗек пыгамбер Шудур » дийишдилер .
43006015	Иса оларың гелип , патыша этмек үчин Өзүни зор билен тутҗак боляндыкларыны аңансоң , ене-де еке Өзи дага чыкып гитди .
43006016	Агшамара Онуң шәгиртлери көле гелдилер .
43006017	Бир гайыга мүнүп , көлүң аңырсындакы Капернаума уградылар . Гараңкы дүшсе-де , Иса энтек оларың янына гелмәнди .
43006018	Гүйчли ел туруп , көл толкун атып башлады .
43006019	Гайык билен , такмынан , бәш-алты километр йүзенлеринден соң , Исаның сувуң йүзүнден йөрәп , гайыга якынлашып гелйәнини гөрүп , олар горкдулар .
43006020	Эмма Иса олара : « Бу — Мен , горкмаң » дийди .
43006021	Олар Оны гайыга мүндүрҗек болдулар , йөне гайык шол пурсатда кенара гелип етди .
43006022	Эртеси гүн көлүң бейлеки кенарында галан халайык Исаның шәгиртлериниң мүнен гайыгындан башга хич бир гайыгың ёкдугына ве Исаның Өз шәгиртлери билен шол гайыга мүнмәндигине , шәгиртлериң еке гидендиклерине гөз етирдилер .
43006023	Шу аралыкда , Реббиң шүкүринден соң чөрек иен ерлериниң голайына Тибериядан гайыклар гелди .
43006024	Исаның-да , шәгиртлериң-де ол ерде ёкдугыны гөрен халайык гайыклара мүнүп , Исаны гөзлемәге Капернаума барды .
43006025	Оны көлүң аңырсындан тапып : « Мугаллым , бу ере хачан гелдиң ? » дийип сорадылар .
43006026	Иса олара шейле җогап берди : « Мен сизе хакыкатыны айдярын , сиз Мени аламат гөрениңиз үчин дәл , чөрек ийип дояныңыз үчин агтарярсыңыз .
43006027	Заяланян иймит үчин дәл-де , эбеди яшайша ченли галян иймит үчин чалшың . Оны сизе Ынсан Оглы берер , чүнки Оңа Ата Худай Өз мөхүрини басандыр » .
43006028	« Биз Худайың ишлерини берҗай этмек үчин нәме этмели ? » дийип , Ондан сорадылар .
43006029	Иса олара : « Худайың иши шу : Онуң Иберенине иман эдиң » дийип җогап берди .
43006030	Олар шейле дийдилер : « Биз гөрүп , Саңа иман эдер ялы , Сен нәхили аламат гөркезерсиң ? Сен нәме эдерсиң ?
43006031	„ Ол Гөкден иер ялы чөрек берди " дийип , Язгыда язылышы ялы , бизиң аталарымыз манна ийдилер » .
43006032	Иса олара шейле дийди : « Мен сизе хакыкатыны айдярын , сизе Гөкден чөрек берен Муса дәл , хакыкы чөреги Гөкден сизе Атам берйәр .
43006033	Чүнки Гөкден инип , дүнйә яшайыш берйән Худайың чөрегидир » .
43006034	Олар Оңа : « Я Реб , шол чөреги бизе хемише бер » дийдилер .
43006035	Иса олара шейле дийди : « Яшайыш чөреги Мендирин , Маңа гелен асла ач болмаз , Маңа иман эден асла сувсамаз .
43006036	Айдышым ялы , сиз Мени гөрдүңиз , йөне Маңа иман этмейәрсиңиз .
43006037	Атамың Маңа беренлериниң бары Маңа гелер , Мен Өзүме геленлери асла ковмарын .
43006038	Чүнки Мен Өз ислегими дәл-де , Мени Иберениң ислегини берҗай этмек үчин Гөкден индим .
43006039	Мени Иберениң ислеги болса Маңа табшыранларының хич бирини йитирмән , олары ахыретде гайтадан дирелтмегимдир .
43006040	Атаның ислеги Оглы гөрүп , Оңа иман эден хер кесиң эбеди яшайшының болмагыдыр . Мен ахырет гүни оны гайтадан дирелдерин » .
43006041	Онуң « Гөкден инен чөрек — Мен » диени үчин , ехудылар гаршы чыкып , хүңүрдешдилер .
43006042	« Бу Юсубың оглы Иса дәлми ? Биз Онуң какасыны-да , эҗесини-де танаярыс . Ол нәхили „ Мен Гөкден индим " диййәр ? » дийишдилер .
43006043	Иса олара шейле дийди : « Өзара хүңүрдешмәң .
43006044	Мени иберен Атам Маңа тарап чекмесе , хич ким Мениң яныма гелип билмез . Мен оны ахырет гүни дирелдерин .
43006045	Пыгамберлериң язгыларында : „ Оларың хеммесине Худай тарапындан тәлим берлер " дийилйәндир . Атамдан эшидип , Ондан тәлим алан хер кес Маңа гелер .
43006046	Бу — бири Атаны гөрендир дийилдиги дәлдир . Атаны диңе Худайдан Гелен гөрендир .
43006047	Хакыкатдан-да , Мен сизе догрусыны айдярын , Маңа иман эдениң эбеди яшайшы бардыр .
43006048	Яшайыш чөреги Мендирин .
43006049	Сизиң аталарыңыз чөлде манна ийип өлдүлер .
43006050	Бу чөрек болса ондан иен өлмез ялы , Гөкден инендир .
43006051	Гөкден инен дири чөрек Мендирин . Бу чөрекден иен адам эбеди яшар . Дүнйәниң яшайшы үчин Мениң берҗек чөрегим Өз тенимдир » .
43006052	Онсоң ехудылар : « Бу Адам Өз тенини бизе иймәге нәхили берип билер ? » дийшип , өзара җеделлешдилер .
43006053	Иса олара шейле дийди : « Хакыкатдан-да , Мен сизе догрусыны айдярын , Ынсан Оглуның тенини ийип , ганыны ичмесеңиз , сизде яшайыш болмаз .
43006054	Мениң теними ийип , ганымы ичениң эбеди өмри болар . Ахырет гүни Мен оны дирелдерин .
43006055	Чүнки Мениң теним хакыкы иймит , ганым хакыкы ичгидир .
43006056	Мениң теними ийип , ганымы ичен Менде галар , Мен хем онда .
43006057	Дири Атаның Мени ибериши , Мениң хем Ата аркалы яшайшым ялы , Мени иен-де Мен аркалы яшар .
43006058	Гөкден инен чөрек будур . Ол аталарыңызың иен манналары ялы дәлдир , олар өлдүлер , бу чөреги иен болса эбеди яшар » .
43006059	Ол бу сөзлери Капернаумда синагогада сапак берйәркә айтды .
43006060	Шәгиртлериң көпүси муны эшидип : « Бу сөзлер агыр . Муны ким диңләп билер ? » дийишдилер .
43006061	Иса шәгиртлериң муңа хүңүрдешйәнини Өз ичинден билип , олара шейле дийди : « Бу сизи алҗырадярмы ?
43006062	Онда сиз Ынсан Оглуның овал болан ерине гайтадан чыканыны гөрәйсеңиз нәме диеркәңиз ?
43006063	Яшайыш берйән рухдур , бедениң пейдасы ёкдур . Мениң сизе айдян сөзлерим рух хем яшайышдыр .
43006064	Йөне сизиң араңызда кәбир иман этмейәнлер бар » . Чүнки Иса иман этмейәнлериң кимдигини , Өзүни кимиң тутуп берҗекдигини өңүнден билйәрди .
43006065	Ол : « Атаның гөнүкдирмедик адамы Маңа гелип билмез дийип , Мен сизе шонуң үчин айдыпдым » дийди .
43006066	Шол вагтдан башлап , шәгиртлериниң көпүси Ондан йүз өвүрдилер , Онуң билен тиркешмеги гойдулар .
43006067	Шондан соң Иса Онкилерден : « Сиз хем Мени терк эдерсиңизми ? » дийип сорады .
43006068	Симун Петрус Оңа шейле җогап берди : « Я Реб , биз Сени терк эдип , киме баралы ? Эбеди яшайыш сөзлери Сенде ахырын .
43006069	Биз Сениң Месихдигиңе , дири Худайың Оглудыгыңа иман этдик , муны ачык билйәрис » .
43006070	Иса олара : « Сиз Онкилери Өзүм сайлап алмадыммы ? Муңа гарамаздан , сизиң бириңиз шейтан » дийип җогап берди .
43006071	Ол муны Симуның оглы Иуда Искариота какдырып айдярды , чүнки Ол Онкилериң бириди . Соңра ол Иса хайынлык этди .
43007001	Шондан соң Иса ондан-оңа гатнап , Җелиледе гезди . Ехудылар Оны өлдүрмегиң кастында болансоңлар , Ол Яхудада гезмек ислемейәрди .
43007002	Ехудыларың Чатма байрамы якынлапды .
43007003	Доганлары Оңа шейле дийдилер : « Бу ерден айрылып , Яхуда гит , эдйән ишлериңи шәгиртлериң гөрсүн .
43007004	Өзүни ачык танатмак ислейән адам гизлин иш эдйән дәлдир . Сен бу затлары эдйән болсаң , Өзүңи дүнйә гөркез » .
43007005	Чүнки доганлары-да Оңа иман этмейәрдилер .
43007006	Иса олара җогап берди : « Мениң вагтым энтек геленок , йөне сизиң үчин элмыдама вагтдыр .
43007007	Сизи дүнйә йигренип билмез , эмма Мени йигренйәр , чүнки Мен онуң ишлериниң эрбетдигине гүвә гечйәрин .
43007008	Сиз байрама гидиң , Мен бу байрама гитҗек дәл , чүнки Мениң вагтым энтек доланок » .
43007009	Ол бу затлары олара айдып , Җелиледе галды .
43007010	Эмма доганлары байрама гиденлеринден соң , Ол-да гитди , йөне ач-ачан дәл-де , гизлин гитди .
43007011	Ехудылар байрамда Оны агтарып : « Ол ниреде ? » дийишйәрдилер .
43007012	Халайыгың арасында Ол хакда көп гүррүң болды . Кәбирлери « Ол говы адамдыр » дийсе , башгалары « Ол халкы аздыряр » диййәрди .
43007013	Йөне ехудылардан горкуп , хич ким Ол хакда ачык гүррүң эдип билмейәрди .
43007014	Байрамың ярысы геченде , Иса ыбадатхана барып , сапак бермәге дурды .
43007015	Ехудылар хайран галып : « Бу адам хич ерде окамаздан , Мукаддес Язгылары ниреден билйәркә ? » дийишйәрдилер .
43007016	Иса олара шейле җогап берди : « Мениң өвредйәнлерим Өзүмиңки дәл , Мени Иберениңки .
43007017	Бири Худайың ислегини берҗай этмек ислейән болса , онда Мениң өвредйәнлеримиң Худайдандыгыны я-да Өзүмден сөзлейәндигими ол билер .
43007018	Өзүнден сөзлейән өзи үчин шөхрат агтаряндыр . Өзүни Иберен үчин шөхрат агтарян болса догручылдыр , онда нәдогрулык ёкдур .
43007019	Мукаддес Кануны сизе Муса бермедими ? Муңа гарамаздан , сизиң хич бириңиз кануны берҗай этмейәрсиңиз . Нәме үчин Мени өлдүрҗек болярсыңыз ? »
43007020	Халайык Оңа : « Сен җынлы , ким Сени өлдүрҗек боляр ? » дийди .
43007021	Иса олара шейле җогап берди : « Мен бир иш этдим , оңа хеммәңиз хайран галдыңыз .
43007022	Муса сизе сүннети берди , йөне бу Мусадан дәл-де , ата-бабалардандыр — сиз Сабат гүни адам сүннетлейәрсиңиз .
43007023	Мусаның кануны бозулмасын дийип , Сабат гүни сүннет эдилйән болса , онда Сабат гүни бир адамы бүс-бүтин сагалдандыгым үчин Мени язгармаңыз нәме ?
43007024	Даш гөрнүше гөрә хөкүм чыкарман , адыллык билен хөкүм чыкарың » .
43007025	Бу ерде иерусалимлилериң кәбири : « Өлдүрҗек болянлары бу Адам дәлми ?
43007026	Бу , ине , ачык гүррүң берип дур , Оңа хич зат диймейәрлер , бизиң башлыкларымыз Мунуң Месихдигини , хакыкатдан хем билйән болаймасынлар ? !
43007027	Йөне биз бу Адамың нирелидигини билйәрис . Месих геленде болса Онуң нирелидигини хич ким билмез » дийишдилер .
43007028	Онсоң Иса ыбадатханада сапак берип дурка , шейле дийип гыгырды : « Сиз Мени хем танаярсыңыз , хем нирелидигими билйәрсиңиз . Йөне Мен Өз-Өзүмден гелемок , Мени Иберен хакдыр , сиз Оны танамаярсыңыз .
43007029	Мен Оны танаярын , чүнки Мен Ондандырын . Мени иберен Олдур » .
43007030	Шондан соң Оны тутҗак болдулар , йөне хич ким Оңа эл узатмады , чүнки Онуң вагты энтек гелмәнди .
43007031	Халайыгың көпүси Оңа иман эдип , шейле дийди : « Месих геленде , Шунуңкыдан көп аламат гөркезерми ? »
43007032	Фарисейлер Иса хакда халк арасындакы бу пышырдылары эшитдилер . Онсоң баш руханылар , фарисейлер Оны тутмак үчин серкерделери ёлладылар .
43007033	Иса шейле дийди : « Мен ене аз салым сизиң яныңызда галып , соңра Өзүми Иберене гидерин .
43007034	Сиз Мени гөзләрсиңиз , йөне тапмарсыңыз . Мениң барҗак ериме сиз барып билмерсиңиз » .
43007035	Онсоң ехудылар бири-бирине : « Бу Адам , биз тапып билмез ялы , нирә гитҗеккә ? Греклериң арасына дагап гиденлериң янына барып , греклере сапак берҗекмикә ?
43007036	Мунуң „ Мени гөзләрсиңиз , йөне тапмарсыңыз , Мениң барҗак ериме барып билмерсиңиз " диййәни нәмекә ? » дийишдилер .
43007037	Байрамың соңкы улы гүнүнде Иса өр туруп гыгырды : « Сувсаянлар Мениң яныма гелсин , ичип гансын .
43007038	Ким Маңа иман этсе , Язгыда айдылышы ялы , онуң ичинден дирилик сувуның булаклары акар » .
43007039	Ол муны Өзүне иман эденлериң соңра алҗак Рухы барада айдярды . Олара энтек Мукаддес Рух инмәнди , чүнки Иса энтек шөхратландырылманды .
43007040	Халайыкдан кәбирлери бу сөзи эшидип : « Бу , хакыкатдан хем , шол гелҗек пыгамбердир » дийдилер .
43007041	Башгалары : « Бу Месихдир » дийдилер , эмма кәбирлери : « Месих Җелиледен гелмелимиди ?
43007042	Язгыда „ Месих Давудың неслинден , Давудың обасы Бейтуллахамдан гелер " дийип язылманмы нәме ? » дийдилер .
43007043	Шейлеликде , халайыгың арасында Иса барада агзалалык дөреди .
43007044	Олардан кәбирлери Оны тутмак иследилер , йөне хич ким Оңа эл дегирмеди .
43007045	Серкерделер гайдып геленлеринде , баш руханылар , фарисейлер олардан : « Нәме үчин Оны гетирмедиңиз ? » дийип сорадылар .
43007046	Серкерделер : « Хич ким хич хачан бу Адамыңкы ялы геплемәнди » дийип җогап бердилер .
43007047	Фарисейлер олара шейле дийдилер : « Сиз-де алдандыңызмы ?
43007048	Башлыклардан я фарисейлерден Оңа иман эден бармы ?
43007049	Мукаддес Кануны билмейән бу халка нәлет ! »
43007050	Ичлеринден бири , озал Исаның янына баран Никодимос олара :
43007051	« Канунымыз бир адамы өңүрти диңлемән , онуң нәме эденини билмән , хөкүм эдйәрми ? » дийди .
43007052	Оңа : « Сен-де җелилелими ? Мукаддес Китаба серет : Җелиледен хич вагт пыгамбер чыкмаз » дийдилер .
43007053	Соңра хеммеси өйли-өйүне гитди .
43008001	Иса Зейтун дагына гитди .
43008002	Даңдан ене ыбадатхана барды . Әхли халк Онуң янына гелди ; Иса олара сапак бермәге башлады .
43008003	Канунчылар билен фарисейлер зына үстүнде тутулан бир аялы алып гелдилер . Олар оны ортада дуруздылар ве Иса йүзленип , шейле дийдилер : « Мугаллым , бу аял зына үстүнде тутулды .
43008004	
43008005	Муса канунда булар ялылары дашлап өлдүрмеги буйрупдыр . Сен нәме диййәрсиң ? »
43008006	Олар муны Исаны сынап , айыпламак үчин бир тутарык тапҗак болуп айтдылар . Эмма Ол эглип , бармагы билен ере бир затлар язярды .
43008007	Ондан сорамагы довам этдиренлеринде , Иса дикелип : « Сизиң араңызда кимиң гүнәси ёк болса , бу аяла дашы илки шол атсын » дийди .
43008008	Ол ене-де эглип ере язмага дурды .
43008009	Муны эшиденлеринде , выжданлары ынҗалыксызланды , яшулусындан башлап соңкусына ченли еке-екеден гитдилер . Иса еке галды , аял хем шол ердеди .
43008010	Иса дикеленде , аялдан башга хич кими гөрмәнсоң оңа : « Начар , яңкылар ханы ? Саңа хич ким җеза бермедими ? » дийди .
43008011	Аял : « Эй Ага , хич ким » дийди . Иса : « Онда , саңа Мен хем җеза бермейәрин , гидибер , йөне инди гүнә иш этме » дийди .
43008012	Иса ене-де халка йүзленип шейле дийди : « Мен дүнйәниң нурудырын . Мениң ызыма эерен гараңкылыкда гезмез , онда яшайыш нуры болар » .
43008013	Фарисейлер Оңа : « Сен Өзүң хакда гүвәлик эдйәрсиң , Сениң гүвәлигиң хак дәл » дийдилер .
43008014	Иса олара шейле җогап берди : « Өзүм хакда гүвәлик эдйән хем болсам , Мениң гүвәлигим хакдыр , чүнки Мен ниреден гелип , нирә барянымы билйәрин , йөне Мениң ниреден геленими я нирә барянымы сиз билмейәрсиңиз .
43008015	Сиз тене — бедене гарап хөкүм чыкарярсыңыз , Мен хич кимиң үстүнден хөкүм чыкармаярын .
43008016	Мен хөкүм чыкарайсам-да , хөкүмим хакдыр , чүнки Мен еке дәл-де , Өзүми иберен Ата билендирин .
43008017	Ики адамың гүвәлигиниң хакдыгы болса сизиң кануныңызда язылгыдыр .
43008018	Мен Өзүм хакда гүвәлик эдйәрин , Мени иберен Ата-да Мен хакда гүвәлик эдйәр » .
43008019	Онсоң Оңа : « Сениң Атаң ниреде ? » дийдилер . Иса олара җогап берип : « Сиз не Мени , не-де Мениң Атамы танаярсыңыз . Мени танаян болсаңыз , Мениң Атамы-да танардыңыз » дийди .
43008020	Ол бу сөзлери ыбадатханада сапак берип дурка , садака сандыгының янында айтды , йөне хич ким Оңа япышмады , чүнки Онуң вагты энтек гелмәнди .
43008021	Иса олара ене : « Мен барярын , сиз Мени агтарарсыңыз , гүнәңизиң ичинде өлерсиңиз , йөне Мениң барян ериме барып билмерсиңиз » дийди .
43008022	Ехудылар : « Ол Өзүни өлдүрҗекмикә ? Чүнки Мениң барян ериме барып билмерсиңиз диййәр » дийишдилер .
43008023	Иса олара шейле дийди : « Сиз ашакдансыңыз , Мен ёкардандырын ; сиз бу дүнйәденсиңиз , Мен бу дүнйәден дәлдирин .
43008024	Мунуң үчин Мен сизе „ гүнәли өлерсиңиз " дийдим , чүнки Мениң Бирибардыгыма иман этмесеңиз , гүнәли өлерсиңиз » .
43008025	« Сен кимсиң ? » дийип , Ондан сорадылар . Иса олара шейле җогап берди : « Озал-башдан сизе нәме айдан болсам , Шолдурын .
43008026	Сиз хакда айтҗак , хөкүм этҗек затларым көп . Мени Иберен хакдыр , Мен Ондан эшиденлерими дүнйә айдярын » .
43008027	Олар Онуң Ата барада айдяндыгына дүшүнмедилер .
43008028	Соңра Иса олара шейле дийди : « Ынсан Оглуны ёкарык галдыран махалыңыз , шонда Онуң Мендигими ве Мениң Өз-Өзүмден хич зат этмән , диңе Атаның Маңа өвреденлерини айдандыгымы билерсиңиз .
43008029	Мени Иберен Мениң билендир ; Ол Мени ялңыз гоймады , чүнки Мен хемише Оңа яраян затлары эдйәрин » .
43008030	Булары айданда көп адамлар Оңа иман этдилер .
43008031	Онсоң , Иса Өзүне иман эден ехудылара шейле дийди : « Мениң сөзүми тутсаңыз , хакыкатдан хем Мениң шәгиртлерим боларсыңыз ;
43008032	Сиз хакыкаты билерсиңиз , хакыкат-да сизи азат эдер » .
43008033	« Биз Ыбрайымың перзентлеридирис , хич хачан хич киме гул болан дәлдирис . Сениң „ Азат боларсыңыз " диййәниң нәме ? » дийип , олар Онуң Өзүнден сорадылар .
43008034	Иса олара шейле җогап берди : « Мен сизе хакыкатыны айдярын , гүнә эдйән киши гүнәниң гулудыр .
43008035	Гул өйде хемишелик галмаз , йөне Огул хемишелик галар .
43008036	Шонуң үчин хем Огул сизи азат этсе , сиз , хакыкатдан хем азат боларсыңыз .
43008037	Сизиң Ыбрайымың перзентлеридигиңизи билйәрин , йөне сиз Мени өлдүрмегиң кастында , чүнки Мениң сөзүм сизиң ичиңизде ер тутмаяр .
43008038	Мен Атамың янында гөренлерими айдярын , сиз хем өз атаңыздан гөренлериңизи эдйәрсиңиз » .
43008039	Олар Оңа : « Бизиң атамыз Ыбрайымдыр » дийдилер . Иса олара шейле дийди : « Сиз Ыбрайымың перзентлери болян болсаңыз , Ыбрайымың ишлерини эдердиңиз .
43008040	Эмма сиз Мени , Худайдан эшиден хакыкатыны айдян Адамы өлдүрмәге сынанышярсыңыз . Ыбрайым бейле зады этмәнди .
43008041	Сиз өз атаңызың ишлерини эдйәрсиңиз » . Олар Оңа : « Биз зынадан доглан дәл , бизиң диңе бир Атамыз бар , Ол хем Худай » дийдилер .
43008042	Иса олара шейле дийди : « Худай сизиң атаңыз болсады , онда , сиз Мени сөердиңиз , чүнки Мен Худайдан чыкып гелдим , Өз-Өзүмден гелемок , Мени Ол иберди .
43008043	Нәме үчин Мениң айдянларыма дүшүнмейәрсиңиз ? Чүнки сиз Мениң сөзүми диңләп билмейәрсиңиз .
43008044	Сизиң атаңыз иблис , сиз атаңызың дилегини берҗай этмек ислейәрсиңиз . Ол овалдан ганхорды , хич вагт хакыкатың тарапдары болмады , чүнки онда хакыкат ёк . Ол ялан сөзлән махалы өз-өзүнден сөзлейәр , чүнки ол яланчы , яланың атасы .
43008045	Маңа болса хакыкаты айдянлыгым үчин иман этмейәрсиңиз .
43008046	Сизиң хайсыңыз маңа гүнә йөңкәп билерсиңиз ? Эгер Мен хакыкаты айдян болсам , онда нәме үчин сиз Маңа иман этмейәрсиңиз ?
43008047	Худайдан гелен Худайың сөзлерини диңлейәндир . Сиз диңлемейәрсиңиз , чүнки сиз Худайдан дәл » .
43008048	Ехудылар Оңа : « Сен самариялысың , Сен җынлы диййәнимиз догры дәлми ? » дийдилер .
43008049	Иса олара шейле җогап берди : « Мен җынлы дәл , Мен диңе Атамы хорматлаярын , эмма сиз Мени хорматламаярсыңыз .
43008050	Мен Өзүме шөхрат агтармаярын , муны агтарян ве хөкүм чыкарян Бири бар .
43008051	Мен сизе хакыкатыны айдярын , Мениң сөзүми тутан адам асла өлүм гөрмез » .
43008052	Ехудылар Оңа шейле дийдилер : « Сениң җынлыдыгыңы инди билдик . Ыбрайым-да өлди , пыгамберлер-де ; йөне Сен : „ Мениң сөзүми тутан адам асла өлүмден датмаз " диййәрсиң .
43008053	Сен атамыз Ыбрайымдан улумы ? Ол өлди , пыгамберлер-де өлди . Сен Өзүңи кимдирин өйдйәрсиң ? »
43008054	Иса олара шейле җогап берди : « Мен Өзүми шөхратландырсам , онда бу шөхрат пуч болар . Мени шөхратландырян Мениң Атамдыр ; сиз Оңа Худайымыз диййәрсиңиз .
43008055	Йөне Оны танамаярсыңыз , Мен Оны танаярын . Эгер Оны танамаярын дийсем , онда Мен хем сизиң ялы яланчы боларын . Мен Оны танаярын , Онуң сөзүни тутярын .
43008056	Сизиң атаңыз Ыбрайым Мениң гүнлерими гөрҗекдигине шатланярды ; ол гөрди ве шатланды » .
43008057	« Хениз элли яша-да бармадык халыңа Сен Ыбрайымы гөрдүңми ? » дийип , ехудылар Ондан сорадылар .
43008058	Иса олара : « Мен сизе хакыкатыны айдярын , Ыбрайым догулмазындан өң хем Мен бардырын » дийди .
43008059	Шонда Оңа зыңмак үчин даш алдылар , эмма Иса гизленди ве ыбадатханадан чыкып гитди .
43009001	Гечип барярка , Иса бир дога көр адамы гөрди .
43009002	Шәгиртлери Ондан : « Мугаллым , бу адамың көр болуп догулмагына ким гүнәкәр , мунуң өзүми я эне-атасы ? » дийип сорадылар .
43009003	Иса олара шейле җогап берди : « Не мунуң өзи гүнә этди , не-де эне-атасы ; бу онда Худайың ишлериниң гөркезилмеги үчин болды .
43009004	Өзүми Иберениң ишлерини Мен гүндиз этмели . Гиҗе етип гелйәр , шонда хич ким ишләп билмез .
43009005	Мен дүнйәдекәм , дүнйәниң нурудырын » .
43009006	Ол шейле дийип , ере түйкүрди-де , түйкүлигинден палчык ясады , палчыгы болса көрүң гөзүне сүртди .
43009007	Онсоң оңа : « Гит-де , Силоам ховзунда ювун » дийди . Ол гидип ювунды , ызына гайдып геленде , онуң гөзи ачыкды .
43009008	Гоңшулары ве онуң дилегчилик эдип йөренини озал гөренлер : « Шу ерде отурып , дилегчилик эдйән шу дәлмиди ? » дийдилер .
43009009	Кәбирлери : « Шол » дийдилер ; кәбирлери : « Ёк , бу диңе шоңа меңзеш » дийдилер . Йөне онуң өзи : « Мен » дийди .
43009010	Оңа : « Онда гөзлериң нәхили ачылды ? » дийдилер .
43009011	Ол : « Иса дийилйән адам палчык ясап , гөзүме сүртди-де : „ Силоама гит-де , ювун " дийди . Мен хем гидип ювундым , гөзлерим ачылды » дийип җогап берди .
43009012	Оңа : « Ол ниреде ? » дийдилер . Ол : « Билмейәрин » дийди .
43009013	Озал көр болан бу адамы фарисейлериң янына гетирдилер .
43009014	Исаның палчык ясап , онуң гөзүни ачан гүни Сабатды .
43009015	Фарисейлер-де онуң гөзүниң нәхили ачыланыны сорадылар . Ол олара : « Ол мениң гөзүме палчык сүртди , онсоң ювундым . Инди мен гөрйәрин » дийип җогап берди .
43009016	Фарисейлериң кәбирлери : « Ол адам Худайдан дәл , чүнки Сабат гүнүни тутмаяр » дийдилер . Башгалары болса : « Бир гүнәкәр адам бейле аламатлары нәхили гөркезип билер ? » дийдилер . Оларың арасына агзалачылык дүшди .
43009017	Олар ене-де көрден : « Гөзүңи ачан шол Адам барада нәме диййәрсиң ? » дийип сорадылар . Ол хем : « Ол бир пыгамбер » дийди .
43009018	Ехудылар гөзлери ачылан адамың эҗеси билен какасыны чагырып сораянчалар , онуң озал көр болуп , инди гөзлериниң ачыландыгына ынанмадылар .
43009019	Олардан : « Көр догулды диййән оглуңыз шумы ? Инди бу нәдип гөрйәр ? » дийип сорадылар .
43009020	Онуң эҗеси билен какасы олара шейле җогап берди : « Мунуң өз оглумыздыгыны , көр догландыгыны билйәрис .
43009021	Йөне онуң инди нәдип гөрйәндигини я-да онуң гөзүни кимиң ачандыгыны биз билмейәрис . Ол инди бир етишен йигит , өзүнден сораң , өзи айдып берсин » .
43009022	Онуң эҗеси билен какасы ехудылардан горкуларына шейле дийдилер , чүнки ехудылар Онуң Месихдигини ыкрар эден адамы синагогадан ковмак барада дил бирикдирипдилер .
43009023	Шонуң үчин онуң эҗеси билен какасы : « Ол бир етишен йигит , өзүнден сораң » дийдилер .
43009024	Шейлелик билен , фарисейлер озалкы көри икинҗи гезек чагырып , оңа : « Худайы шөхратландыр , биз ол адамың гүнәкәрдигини билйәрис » дийдилер .
43009025	Ол : « Онуң гүнәкәрдигини я дәлдигини билмейәрин . Мен бир зады билйәрин : озал көрдүм , инди гөрйәрин » дийип җогап берди .
43009026	« Ол саңа нәме этди ? Гөзүңи нәдип ачды ? » дийип , ондан ене сорадылар .
43009027	Ол булара шейле җогап берди : « Мен яңы айтдым , диңлемедиңиз ; нәме үчин ене эшитмек ислейәрсиңиз ? Я сиз-де Онуң шәгиртлери болмакчымы ? »
43009028	Оңа сөгүп , шейле дийдилер : « Онуң шәгирди — сен , биз Мусаның шәгиртлеридирис .
43009029	Биз Худайың Муса билен геплешендигини билйәрис ; бу Адамың болса нирелидигини-де билмейәрис » .
43009030	Яңкы адам олара шейле җогап берди : « Хайран галаймалы ! Сиз Онуң нирелидигини-де билмейәрсиңиз , Ол болса мениң гөзүми ачды .
43009031	Худайың гүнәкәрлери диңлемейәндигини билйәрис , йөне бири худайхон болса , Онуң ислегини берҗай этсе , Худай оны диңлейәр .
43009032	Дога көрүң гөзүниң ачылмагы хенизе ченли эшидилен зат дәл .
43009033	Бу Адам Худайдан болмадык болса , онда хич бир зат эдип билмезди » .
43009034	Оңа : « Сен бүтинлей гүнә ичинде доглуп , инди бизе сапак берҗек болярсыңмы ? » дийдилер . Шейлеликде , оны ковуп гойбердилер .
43009035	Оны ковуп гойберенлерини эшиден Иса яңкы адамы тапып : « Сен Худайың Оглуна иман эдйәрмисиң ? » дийди .
43009036	Ол хем Оңа җогап берип : « Эй ага , Оңа иман эдер ялы , Ол ким ? » дийди .
43009037	Иса оңа : « Сен Оны гөрдүң , Ол сениң билен геплешип дур » дийди .
43009038	Ол хем : « Я Реб , иман эдйәрин » дийип , Оңа сежде этди .
43009039	Иса оңа : « Мен бу дүнйә гөрмейәнлер гөрсүн , гөрйәнлер көр болсун дийип , хөкүм этмәге гелдим » дийди .
43009040	Муны диңләп дуран фарисейлериң кәбири Оңа : « Онда биз-де көрми ? » дийдилер .
43009041	Иса олара : « Көр болан болсаңыз , гүнәңиз болмазды , йөне гөрйәрис диййәниңиз үчин гүнәңиз айрылмаяр » дийди .
43010001	« Хакыкатдан-да , Мен сизе догрусыны айдярын , гоюн агылына гапысындан гирмән , башга еринден ашып гирйән огрудыр , гаракчыдыр .
43010002	Гапыдан гирйән гоюнларың чопаныдыр .
43010003	Сакчы оңа гапыны ачып берйәндир . Гоюнлар чопаның сесини эшидйәндир . Чопан хем гоюнларыны атма-ат чагырып , олары дашарык чыкаряндыр .
43010004	Гоюнларыны дашарык чыкарандан соң , оларың өңүнден йөрейәндир , онуң сесини танаян гоюнлар болса онуң ызына дүшйәндир .
43010005	Олар кесекиниң ызына дүшйән дәлдир , ондан гачяндыр , себәби кесекиниң сесини танаян дәлдирлер » .
43010006	Иса олара тымсал айтды , йөне олар онуң манысына дүшүнмедилер .
43010007	Иса ене-де олара шейле дийди : « Мен сизе хакыкатыны айдярын , Мен гоюнларың агылына гапыдырын .
43010008	Менден өң геленлериң әхлиси огрудыр , гаракчыдыр ; йөне гоюнлар олары диңлемедилер .
43010009	Мен гапыдырын . Менден гирен халас болар . Ол гирер , чыкар , өри тапар .
43010010	Огры диңе огурлап өлдүрмек , хеләк этмек үчин гелйәндир . Эмма Мен оларда яшайыш болсун , гурплы яшайыш болсун дийип гелдим .
43010011	Мен говы чопандырын . Говы чопан гоюнлары үчин җаныны пида эдйәндир .
43010012	Чопан дәл-де , диңе хакына тутулан адам болса мөҗегиң гелйәнини гөрүп , гоюнлар өзүниңки болмансоң , олары ташлап гачяндыр . Мөҗек-де олары гапып даргадяндыр .
43010013	Чүнки ол хакына тутуландыр . Ол гоюнларың гамыны иймез .
43010014	Мен говы чопандырын ; Өзүмиңкилери танаяндырын , олар-да Мени танаяндыр .
43010015	Атамың Мени , Мениң-де Атаны танайшым ялы танаяндырлар . Мен гоюнлар үчин җанымы пида эдйәрин .
43010016	Мениң бу агылдакылардан башга-да гоюнларым бар . Мен олары хем йыгнамалыдырын . Олар хем Мениң сесими эшидер . Онсоң бир сүри , бир чопан болар .
43010017	Җанымы гайтадан алмак үчин пида эдйәнлигим себәпли Ата Мени сөййәр .
43010018	Җанымы Менден хич ким алмаяр , Өзүм пида эдйәрин . Мениң оны пида этмәге-де , оны гайтадан алмага-да ыгтыярым бар . Мен бу буйругы Атамдан алдым » .
43010019	Бу сөзлер себәпли , ехудыларың арасына ене-де агзалалык аралашды .
43010020	Оларың көпүси : « Ол җынлы , Ол дәлирәпдир . Нәме үчин сиз Оны диңлейәрсиңиз ? » дийдилер .
43010021	Башгалары болса : « Булар җынлы адамың айтҗак сөзлери дәл . Җын көрлериң гөзүни ачып билерми ? » дийдилер .
43010022	Иерусалимде ыбадатхананың ачылышының йыллык байрамы болды . Гышды .
43010023	Иса ыбадатханада Сүлейманың эйванында гезмеләп йөрди .
43010024	Ехудылар Онуң дашына үйшүп : « Сен хачана ченли бизи аласармык эдип йөрҗек ? Месих болсаң , ачыгыны айт » дийдилер .
43010025	Иса олара шейле җогап берди : « Мен сизе айтдым , йөне сиз иман этмейәрсиңиз . Атамың ады билен эден ишлерим Маңа гүвәлик эдйәр .
43010026	Йөне сиз иман этмейәрсиңиз , чүнки сизе айдышым ялы , сиз Мениң гоюнларымдан дәл .
43010027	Мениң гоюнларым сесиме гулак асяр , Мен хем олары танаярын , олар Мениң ызыма дүшйәрлер .
43010028	Мен олара эбеди яшайыш берерин . Олар асла хеләк болмаз , хич ким олары Мениң элимден какып алмаз .
43010029	Олары Маңа берен Атам хеммеден улудыр . Атамың элинден олары хич ким алып билмез .
43010030	Атам Икимиз бирдирис » .
43010031	Ехудылар Оны дашлаҗак болуп , ене ерден даш алдылар .
43010032	Иса олара : « Мен Атам тарапындан сизе көп ягшылыклар этдим . Буларың хайсысы үчин сиз Мени дашлаҗак болярсыңыз ? » дийди .
43010033	Ехудылар Оңа : « Биз Сени ягшы иш эдйәнлигиң үчин дәл , Худая дил етирйәнлигиң үчин , ягны ынсан халыңа Өзүңи Худай сайянлыгың үчин дашлаҗак болярыс » дийдилер .
43010034	Иса олара шейле дийди : « „ Мен айтдым , сиз таңрыларсыңыз " дийип , сизиң кануныңызда язылгы дәлми нәме ?
43010035	Мукаддес канун өзлерине Худайың сөзлери геленлери таңрылар дийип атландыран болса , шонуң билен Язгы бозулмаяр ахырын .
43010036	Шейле болса , Мен Худайың Оглы диййәним үчин сиз Атаның сайлап , дүнйә иберен Адамына нәме үчин Худая дил етирйәр диййәрсиңиз ?
43010037	Мен Атамың ишлерини этмейән болсам , онда Маңа иман этмәң .
43010038	Эгер-де ол ишлери эдйән болсам , онда Маңа ынанмасаңыз-да , Атамың Мендедигини ве Мениң Атададыгымы билип , оңа гөз етирер ялы , эдйән ишлериме ынаның » .
43010039	Шонда Оны ене тутмага сынанышдылар , йөне Иса оларың эллеринден сыпып гитди .
43010040	Иса ене-де Иорданың аңырсына , Яхяның озаллар чокундырян ерине барып , шол ерде галды .
43010041	Көп адамлар Онуң янына гелип : « Яхя хич хили аламат гөркезмеди , йөне онуң бу Адам хакда айданларының бары чын экен » дийишдилер .
43010042	Шейлеликде , көп адамлар ол ерде Оңа иман этди .
43011001	Меръем билен онуң уясы Мартаның обасы болан Бейтаниядан Лазар атлы бир адам сыркавды .
43011002	Меръем Реббиң үстүне атыр ыслы яг чалып , Онуң аягыны өз сачы билен сүпүрип гурадан аялды . Онуң доганы Лазар сыркавды .
43011003	Шейлеликде , уялар : « Я Реб , Сениң сөййән адамың сыркав ятыр » дийип , Иса хабар ёлладылар .
43011004	Иса муны эшиденде : « Бу сыркавлык өлүм үчин дәл-де , Худайың Оглы ол аркалы шөхратланар ялы , Худайың шөхраты үчиндир » дийди .
43011005	Иса Мартаны , онуң уясыны ве Лазары говы гөрйәрди .
43011006	Онуң сыркавдыгыны эшиденде , Иса шол болян еринде ики гүн галды .
43011007	Онсоң шәгиртлерине : « Ене Яхуда гиделиң » дийди .
43011008	Шәгиртлери Оңа : « Мугаллым , ехудылар Сени яңы дашламага сынанышдылар , Сен ене-де шол ере гитҗек болярсыңмы ? » дийдилер .
43011009	Иса олара шейле җогап берди : « Гүндизде он ики сагат бар дәлми ? Гүндиз гезйән адам бүдремез , чүнки ол бу дүнйәниң нуруны гөрйәндир .
43011010	Йөне адам гиҗе гезсе , бүдрәр , чүнки онда нур ёкдур » .
43011011	Соңра Иса олара : « Достумыз Лазар уклап ятыр , диңе шоны оярмак үчин барярын » дийди .
43011012	Шәгиртлери Оңа : « Я Реб , уклан болса сагалар » дийдилер .
43011013	Иса онуң өлендиги хакда гүррүң эдйәрди , йөне олар адаты укудыр өйдйәрдилер .
43011014	Шейлеликде , Иса олара ачыгыны айтды : « Лазар өлүпдир .
43011015	Мен сиз иман эдерсиңиз дийип , шол ерде болманлыгыма сизиң үчин шат , йөне инди онуң янына гиделиң » .
43011016	Дидимос ( Экиз ) дийилйән шәгирт Томас ёлдашларына : « Онуң билен өлер ялы , биз-де гиделиң » дийди .
43011017	Иса геленде , Лазарың габырда ятанына дөрт гүн болан экен .
43011018	Бейтания Иерусалимден үч километре голай узакдады .
43011019	Доганларының өлүми зерарлы , Марта билен Меръеме гөвүнлик берҗек болуп , бу ере көп ехуды гелипди .
43011020	Марта Исаның гелйәнини эшидип , Оны гаршыламага гитди , Меръем болса өйде галды .
43011021	Марта Иса : « Я Реб , Сен шу ерде болан болсаң , доганым өлмезди .
43011022	Хәзир хем Худайдан нәме дилесең , Онуң дилегиңи битирҗегини билйәрин » дийди .
43011023	Иса оңа : « Доганың дирелер » дийди .
43011024	Марта болса : « Мен ахырет гүни болҗак кыяматда онуң дирелҗегини билйәрин » дийди .
43011025	Иса оңа шейле дийди : « Дирелиш-де , яшайыш-да Мендирин , Маңа иман эден өлсе-де , яшар .
43011026	Хер бир яшаян ве Маңа иман эдйән асла өлмез . Сен муңа ынанярсыңмы ? »
43011027	Ол Оңа : « Хава , я Реб , мен Сениң Худайың дүнйә инен Оглы Месихдигиңе иман этдим » дийди .
43011028	Ол муны айдып , гитди-де , уясы Меръеми яшырынлык билен чагырып : « Мугаллым шу ерде , сени чагыряр » дийди .
43011029	Меръем муны эшиден бадына тиз еринден туруп , Исаның янына гитди .
43011030	Иса энтек оба барманды , Ол хениз хем Мартаның гаршылан ериндеди .
43011031	Өйде Меръемиң янында болуп , оңа гөвүнлик берйән ехудылар онуң ховул-халат еринден туруп , чыкып гиденини гөренлеринде , агламак үчин габра тарап баряндыр өйдүп , онуң ызындан гитдилер .
43011032	Меръем Исаның дуран ерине геленде , Оны гөрди , Онуң аягына йыкылып : « Я Реб , Сен шу ерде болан болсаң , доганым өлмезди » дийди .
43011033	Иса онуң ве онуң билен биле гелен ехудыларың аглаяныны гөренде , чуңңур гынанып , йүреги гыйылды .
43011034	Ол : « Оны ниреде җайладыңыз ? » дийип сорады . Оңа : « Я Реб , бар-да , Өзүң гөрәй » дийдилер .
43011035	Иса аглады .
43011036	Ехудылар : « Ол оны , гөр , нәхили сөййән экен ! » дийишдилер .
43011037	Кәбирлери болса : « Көрүң гөзүни ачан бу Адам мунуң-да өлмезлиги үчин бир зат эдип билмезмиди ? » дийишдилер .
43011038	Шол вагт Иса ене-де гынанып , габрың янына барды . Габыр бир говакды , онуң агзына болса даш гоюпдылар .
43011039	Иса : « Дашы айрың » дийди . Мерхумың уясы Марта Оңа : « Я Реб , ол инди порсандыр , онуң габырда ятанына дөрт гүн болды » дийди .
43011040	Иса оңа : « Мен саңа „ Иман этсең , Худайың шөхратыны гөрерсиң " диймедимми ? » дийди .
43011041	Шейлеликде , дашы айырдылар . Иса гөзүни Гөге дикип , шейле дийди : « Эй Ата , дилегими эшидениң үчин Саңа шүкүр эдйәрин .
43011042	Мени хемише эшидйәндигиңи билйәрин , йөне Мен муны төверекдәки халайык себәпли , Мени Сениң иберендигиңе ынансынлар дийип айтдым » .
43011043	Шу сөзлерден соң Ол гаты сес билен : « Лазар , дашарык чык ! » дийип гыгырды .
43011044	Эллери , аяклары кепене доланан , йүзи яглык билен саралан өли габырдан чыкды . Иса олара : « Онуң даңыларыны чөзүң-де , гойбериң , гитсин » дийди .
43011045	Шейлеликде , Меръемиң янына гелен , Исаның эден ишини гөрен ехудыларың көпүси Оңа иман этдилер .
43011046	Бирнәчеси болса барып , Исаның эденлерини фарисейлере айтдылар .
43011047	Онсоң баш руханылардыр фарисейлер меҗлис чагырып , шейле дийдилер : « Нәме этмели ? Бу Адам көп аламат гөркезйәр .
43011048	Оңа ёл берсек , онда хеммелер Оңа иман эдер , римлилер хем гелип , юрдумызы-да , халкымызы-да эеләр » .
43011049	Оларың бири , шол йыл баш руханы болан Каяфа олара : « Сиз хич зады билмейәрсиңиз .
43011050	Әхли халкың хеләк болмагының дерегине бир адамың халк үчин өлмегиниң бизе пейдалыдыгына дүшүнмейәрсиңиз » дийди .
43011051	Ол муны өз-өзүнден айтман , эйсем , шол йыл баш руханы боланлыгындан , Исаның халк үчин өлҗегини пыгамберлик эдип айтды .
43011052	Ол диңе халк үчин хем дәл-де , Худайың дагынык перзентлерини бирлешдирмек үчин хем өлмелиди .
43011053	Шейлеликде , шол гүнден башлап , Оны өлдүрмеги йүреклерине дүвдүлер .
43011054	Шондан соң Иса ехудыларың арасында ач-ачан гезмән , ол ерден чөллүгиң гырасындакы Эфраим диен шәхере гидип , шәгиртлери билен биле шол ерде галды .
43011055	Ехудыларың Песах байрамы якынлапды . Юрдуң әхли күнҗеклеринден гелен көп адамлар Песахдан өң өзлерини тәмизлемек үчин Иерусалиме гелипдилер .
43011056	Олар Исаны агтарярдылар , ыбадатханада дуркалар бири-бирлерине : « Нәме диййәрсиңиз , Ол байрама гелмезмикә ? » дийишйәрдилер .
43011057	Баш руханылар билен фарисейлер Оны тутмак үчин Онуң ниредедигини ким билйән болса , гөркезсин дийип буйрук берипдилер .
43012001	Иса Песахдан алты гүн өң Бейтания барды . Өлен ве Иса тарапындан дирелдилен Лазар шол ерде яшаярды .
43012002	Ол ерде Исаның хатырасына нахар берилди . Марта хызмат эдйәрди , Лазар болса Иса билен сачак башында отуранларың бириди .
43012003	Онсоң Меръем бир гадак гыммат бахалы нардың сап-арасса ягыны алып , Исаның аягына чалды , сачы билен сүпүрип гуратды . Өйүң ичи ягың якымлы ысындан долды .
43012004	Шол вагт Онуң шәгиртлериниң бири , Оңа хайынлык этмеги йүрегине дүвен Симуның оглы Иуда Искариот :
43012005	« Нәме үчин бу яг үч йүз динара сатылып , гарыплара берилмеди ? » дийди .
43012006	Ол муны гарыпларың гамыны иййәнлиги үчин дәл-де , өз огрулыгы үчин айдярды . Чүнки оларың пул торбасыны гөтерен болуп , нәме берилсе , өзи алып йөрди .
43012007	Эмма Иса шейле дийди : « Начара дегмәң , ол муны Мениң җайланҗак гүнүм үчин саклады .
43012008	Чүнки гарыплар хемише сизиң яныңызда болар , йөне Мен хемише сизиң яныңызда болмарын » .
43012009	Ехудылардан бир улы мәреке Исаның ол ердедигини эшидип , диңе бир Исаны дәл , эйсем , Онуң өлүмден дирелден Лазарыны-да гөрмәге гелдилер .
43012010	Баш руханылар Лазары-да өлдүрмеги маслахатлашыпдылар .
43012011	Чүнки ол себәпли көп ехудылар Иса иман эдйәрдилер .
43012012	Эртеси гүн байрама гелен көп халайык Исаның Иерусалиме гелйәнини эшиденде ,
43012013	хурма шахаларыны алып , Оны гаршыламага чыкды . Адамлар : « Хосанна ! Реббиң адындан гелйән Ысрайыл патышасы гутлы болсун ! » дийип гыгырышдылар .
43012014	« Горкма , эй Сион гызы ! Ине , сениң патышаң тайхара мүнүп гелйәр » дийип , Язгыда язылышы ялы , Иса бир тайхар тапып , оңа мүнди .
43012015	
43012016	Шәгиртлери илки бу затлара дүшүнмедилер , йөне буларың Ол хакда языландыгы ве бу затлары Оңа өзлериниң эдендиги Иса шөхратландырыландан соң ятларына дүшди .
43012017	Инди Исаның Лазары габырдан чагырып , оны өлүмден дирелден махалы янында болан халайык гүвә гечйәрди .
43012018	Онуң бу аламаты гөркезенини эшиден халайык-да , бу себәпден Оны гаршыламага чыкды .
43012019	Шейлеликде , фарисейлер : « Гөрүң , хич зада пейдаңыз дегмейәр , ине , әхли дүнйә Онуң ызына эерди ! » дийишйәрдилер .
43012020	Байрамда ыбадат этмәге Иерусалиме геленлериң арасында бирнәче грек-де барды .
43012021	Олар Җелиләниң Бетсайда шәхеринден болан Филипусың янына гелип : « Эй ага , биз Исаны гөрмек ислейәрис » дийип , ондан хайыш этдилер .
43012022	Филипус хем муны Андреаса айтды . Онсоң Андреас билен Филипус икиси барып , Иса айтдылар .
43012023	Иса олара шейле җогап берди : « Ынсан Оглуның шөхратланмалы вагты гелди .
43012024	Мен сизе хакыкатыны айдярын , бугдай дәнеси ере гачып өлмесе , ялңыз галар , йөне өләйсе , көп хасыл берер .
43012025	Җаныны сөййән оны йитирйәндир , бу дүнйәде җаныны йигренйән болса оны эбеди яшайыш үчин саклаяндыр .
43012026	Маңа хызмат этҗек адам ызыма эерсин . Мен ниреде болсам , Мениң хызматкәрим-де шол ерде болар . Маңа хызмат эдени Атам хорматлар .
43012027	Хәзир Мениң йүрегим гысяр . Мен нәме диейин ? „ Эй Ата , Мени шу пурсатдан халас эт " диейинми ? Мен бу пурсата шонуң үчин гелдим ахырын .
43012028	Эй Ата , адыңы шөхратландыр » . Шонда Гөкден : « Мен адымы шөхратландырдым ве ене-де шөхратландырарын » диен сес гелди .
43012029	Муны эшиден ол ердәки халайык : « Гөк гүрледи » дийди ; башгалары болса : « Онуң билен бир перишде геплешди » дийдилер .
43012030	Иса олара шейле җогап берди : « Бу сес Мениң үчин дәл-де , сизиң үчин гелди .
43012031	Инди бу дүнйәниң хөкүм вагты болды . Бу дүнйәниң Хөкүмдары инди ковлуп чыкарылар .
43012032	Ерден ёкары гөтериленимде , Мен әхли ынсанлары Өзүме чекерин » .
43012033	Иса муны нәхили өлүм билен өлҗегине ышарат эдип айтды .
43012034	Инди : « Биз Месихиң эбеди галҗагыны Мукаддес Канундан эшитдик , Сен нәхили „ Ынсан Оглы ёкары гөтерилмелидир " диййәрсиң ? Бу Ынсан Оглы диййәниң ким ? » дийип , халайык Ондан сорады .
43012035	Иса олара шейле җогап берди : « Ене бир аз вагтлап нур сизиң араңызда болар . Нур барка , гезиң , үстүңизи түмлүк басаймасын , чүнки түмлүкде гезйән өзүниң нирә баряныны билйән дәлдир .
43012036	Нуруң огуллары болмак үчин нуруңыз барка нура иман эдиң » . Иса булары айдансоң , оларың янындан гидип гизленди .
43012037	Йөне Иса оларың гөзлериниң алнында шунча аламат гөркезен хем болса , олар Оңа иман этмедилер .
43012038	Чүнки Ишая пыгамбериң : « Я Реб , бизиң берен хабарымыза ким ынанды ? Реббиң гудратлы голы киме гөрүнди ? » диен сөзлери берҗай болмалыды .
43012039	Олар шу себәпден иман эдип билмейәрдилер , чүнки Ишая ене-де шейле дийипди :
43012040	« Худай оларың гөзлерини көр этди , йүреклерини гататды . Бейле болмадык болса , олар гөрердилер , йүреклери билен сызардылар ве Маңа тарап өврүлердилер . Мен болса олара шыпа берердим » .
43012041	Ишая Исаның шөхратыны гөрүп , булары Ол хакда айдыпдыр .
43012042	Муңа гарамаздан , башлыкларың көпүси Оңа иман этдилер , йөне велин синагогадан ковулмазлык үчин , фарисейлер зерарлы , Оны ыкрар этмедилер .
43012043	Чүнки олар ынсанларың өвгүсини Худайың өвгүсинден говы гөрдүлер .
43012044	Иса болса гыгырып шейле дийди : « Маңа иман эдйән Маңа дәл-де , Мени Иберене иман эдйәндир .
43012045	Мени гөрйән , Мени Иберени-де гөрйәндир .
43012046	Маңа иман эдйәнлериң гараңкылыкда галмазлары ялы , Мен дүнйә нур болуп гелдим .
43012047	Сөзлерими эшидип , олары тутмадык адамың үстүнден хем Мен хөкүм чыкармарын . Чүнки Мен дүнйәниң үстүнден хөкүм чыкармага дәл-де , оны халас этмәге гелдим .
43012048	Мени рет эдип , сөзлерими кабул этмейәниң үстүнден хөкүм чыкарҗак бардыр ; Мениң айдан сөзүм ахырет гүни оны хөкүм эдер .
43012049	Чүнки Мен Өз-Өзүмден геплемедим . Нәме айтмалыдыгымы , нәме сөзлемелидигими Өзүми иберен Ата Маңа буюрды .
43012050	Онуң буйругының эбеди яшайышдыгыны Мен билйәрин . Шоңа гөрә , Ата Маңа нәме буюран болса , Мен диңе шоны айдярын » .
43013001	Песах байрамының өң янындакы гүнди . Өзүниң бу дүнъе билен хошлашмалы ве Атаның янына гитмели сагадының гелендигини Иса билйәрди . Өзүниңкилери бу дүнъеде нәхили сөен болса , Ол олары иң соңкы деме ченли хем хут шонуң ялы сөйди .
43013002	Агшам нахары чагыды . Иса хайынлык этмеги Симуның оглы Иуда Искариотың йүрегине иблис эййәм гуюпды .
43013003	Атаның әхли зады Өз элине берендигини , Өзүниң Худайдан гелип , Худая гайтҗакдыгыны Иса билди .
43013004	Нахар башындан туруп , донуны чыкарды-да , бир яглык билен Ол билини гушады .
43013005	Онсоң бир легене сув гуйды-да , шәгиртлериң аякларыны ювуп , гушанан яглыгы билен олары сүпүрмәге дурды .
43013006	Ол Симун Петрусың янына геленде , Петрус Иса гарап : « Я Реб , мениң аягымы Сен ювмалы болдуңмы ? » дийди .
43013007	Иса оңа : « Мениң эдйән ишими сен энтек билмерсиң , оңа сен соң дүшүнерсиң » дийди .
43013008	Петрус Оңа : « Мен аягымы Саңа асла ювдурмарын » дийди . Эмма Иса оңа : « Мен сени ювмасам , онда Мениң билен үлешигиң болмаз » дийип җогап берди .
43013009	Симун Петрус Оңа : « Я Реб , онда диңе аягымы дәл , элими-де , башымы-да юв » дийди .
43013010	Иса оңа : « Ювнан адамың диңе аягыны ювмакдан башга хаҗаты ёкдур , ол бүтинлей тәмиздир . Сиз хем тәмизсиңиз , йөне хеммәңиз дәл » дийди .
43013011	Чүнки Ол Өзүне хайынлык этҗегиң кимдигини билйәрди . Шонуң үчин-де « Хеммәңиз тәмиз дәл » дийипди .
43013012	Оларың аякларыны ювуп боланындан соң , донуны гейди-де , Ол ене сачак башында отурды ве олара шейле дийди : « Сизе нәме эдениме дүшүнйәрсиңизми ?
43013013	Сиз Маңа „ Мугаллым " ве „ Реб " дийип , догры эдйәрсиңиз , себәби Мен шолдурын .
43013014	Мен Реб ве Мугаллым болуп , сизиң аягыңызы юван болсам , онда сиз-де бири-бириңизиң аягыны ювмалысыңыз .
43013015	Чүнки сиз-де Мениң сизе эдишим ялы эдерсиңиз дийип , Мен сизе гөрелде гөркездим .
43013016	Хакыкатдан-да , Мен сизе догрусыны айдярын , гул агасындан улы дәлдир , иберилен-де оны иберенден улы дәлдир .
43013017	Бу затлары билйәндигиңизе гөрә , олары берҗай этсеңиз , багтлы боларсыңыз .
43013018	Сизиң хеммәңиз хакда айтмаярын , Мен Өз сайлап-сеченлерими билйәрин , йөне „ Мениң билен чөрек иен маңа эл галдырды " диен Язгы берҗай болмалыдыр .
43013019	Мен муны сизе болҗак вакадан өңинчә , шол вака йүзе чыкан вагтында Мениң шол айдянымдыгыма иман этмегиңиз үчин айдярын .
43013020	Хакыкатдан-да , Мен сизе догрусыны айдярын . Мениң иберен адамымы кабул эден Мени кабул эдйәндир , Мени кабул эден болса , Мени Иберени кабул эдйәндир » .
43013021	Иса бу затлары айдандан соң , йүреги гыйлып , гүвәлик эдип : « Хакыкатдан-да , Мен сизе догрусыны айдярын , сизиң ичиңизден бири Маңа хайынлык эдер » дийди .
43013022	Шәгиртлери Онуң муны киме какдырып айдяныны билмән , алҗыраңңылык билен бири-бирлерине середишдилер .
43013023	Шәгиртлерден бири сачак башында Исаның дөшүне япланып ятырды . Иса оны говы гөрйәрди .
43013024	Симун Петрус Онуң киме какдырып айдяныны сорамагы яңкы шәгирде үмледи .
43013025	Исаның дөшүне япланып ятан Оңа : « Я Реб , ол ким ? » дийди .
43013026	« Шу чөреги табага батырып киме берсем , шолдур » дийип , Иса җогап берди . Онсоң Ол чөреги табага батырды-да , оны Симуның оглы Иуда Искариота берди .
43013027	Чөреги алан бадына , Иуданың ичине иблис гирди . Иса оңа : « Нәме этҗек болсаң , тиз эт » дийди .
43013028	Муны Исаның оңа нәме үчин айданына отуранларың хич бири дүшүнмеди .
43013029	Пул торба Иудада болансоң кәбирлери Иса оңа « Байрам үчин бизе герек затлары сатын ал » я « Гарыплара бираз пайла » диййәндир өйтдүлер .
43013030	Иуда чөреги алды-да , деррев дашарык чыкды . Гиҗеликди .
43013031	Ол чыканда , Иса шейле дийди : « Ине , инди Ынсан Оглы шөхратландырылды , Ол аркалы Худай-да шөхратландырылды .
43013032	Худай Онда шөхратланса , Худай-да Оны Өзүнде шөхратландырар , хава , Оны деррев шөхратландырар .
43013033	Чагалар , Мен инди сизиң билен узак вагт болмарын . Сиз Мени агтарарсыңыз , йөне ехудылара : „ Мениң гитҗек ериме сиз барып билмерсиңиз " диеними инди сизе-де айдярын .
43013034	Сизе бир тәзе табшырык берйәрин : бири-бириңизи сөйүң , Мениң сизи сөйшүм ялы , сиз-де бири-бириңизи сөйүң .
43013035	Бири-бириңизе сөйгиңиз болса , сизиң Мениң шәгирдимдигиңизи хеммелер билер » .
43013036	Симун Петрус Оңа : « Я Реб , Сен нирә барярсың ? » дийди . Иса оңа : « Сен Мениң билен хәзир гидип билмерсиң , йөне соң барып билерсиң » дийип җогап берди .
43013037	Петрус Оңа : « Я Реб , нәме үчин мен Сениң билен хәзир гидип билмерин ? Мен Сениң үчин җанымы-да пида эдерин » дийди .
43013038	Иса оңа шейле җогап берди : « Мениң үчин җаныңы пида эдерсиңми ? Хакыкатдан-да , Мен саңа догрусыны айдярын , хораз гыгырмаздан өң , сен Мени үч гезек инкәр эдерсиң .
43014001	Йүрегиңиз гысмасын . Худая иман эдиң , Маңа иман эдиң .
43014002	Атамың өйүнде месгенлер көпдүр ; шейле болмаса , Мен сизе „ Ер тайярламага барярын " диермидим ?
43014003	Гидип ер тайярланымдан соң , сизиң хем Өз янымда болмагыңыз үчин ене гелип , сизи Өзүм билен алып гидерин .
43014004	Сиз Мениң нирә барянымы , ёлы билйәнсиңиз » .
43014005	Томас Оңа : « Я Реб , биз Сениң нирә баряныңы билмейәрис , ёлы нәдип билели ? » дийди .
43014006	Иса оңа шейле дийди : « Мен — ёл , хакыкат ве яшайышдырын , Менсиз хич ким Ата барып билмез .
43014007	Мени танасаңыз , Атамы-да танарсыңыз . Сиз мундан бейләк Оны танаярсыңыз , Оны гөрдүңиз » .
43014008	Филипус Оңа : « Я Реб , Атаны бизе гөркез , бизе шол боляр » дийди .
43014009	Иса оңа шейле дийди : « Эй Филипус , Мен сизиң билен шейле көп вагт болсам-да , Мени танамадыңмы ? Мени гөрен Атаны-да гөрендир . Сениң „ Атаны бизе гөркез " диймәң нәме ?
43014010	Мениң Атададыгыма , Атаның хем Мендедигине сен иман этмейәрсиңми ? Мен сизе айдян сөзлерими Өз-Өзүмден айтмаярын , Менде яшаян Ата Өз ишлерини эдйәр .
43014011	Мениң Атададыгыма , Атаның-да Мендедигине иман эдиң ; хич болманда , эден ишлерим үчин Маңа иман эдиң .
43014012	Мен сизе хакыкатыны айдярын , Маңа иман эден Мениң битирен ишлерими-де битирер , булардан хас улуларыны-да эдер , чүнки Мен Атама барярын .
43014013	Атам Огулда шөхратланар ялы , Мениң адым билен нәме дилесеңиз , дилегиңизи битирерин .
43014014	Мениң адым билен бир зат дилесеңиз , берҗай эдерин .
43014015	Мени сөййән болсаңыз , буйрукларымы берҗай эдиң .
43014016	Мен-де Атама ялбарарын , Ол сизе , хемише сизиң билен болар ялы , башга бир Гөвүнлик Бериҗи , ягны Хакыкат Рухуны берер .
43014017	Хакыкат Рухуны дүнйә кабул эдип билмез , чүнки дүнйә Оны не гөрйәр , не-де танаяр . Йөне сиз Оны танаярсыңыз , чүнки Ол сизиң араңызда яшаяр ве сизиң ичиңизде болар .
43014018	Мен сизи етим гоймарын , яныңыза гайдып гелерин .
43014019	Аз салымдан соң дүнйә Мени гөрмез , йөне сиз гөрерсиңиз , чүнки Мен яшаярын , сиз-де яшарсыңыз .
43014020	Шол гүн Мениң Атамдадыгымы , сизиң хем Мендедигиңизи , Мениң-де сиздедигими билерсиңиз .
43014021	Мениң буйрукларымы тутуп , олары берҗай эдйән Мени сөййәндир . Мени сөййәни Атам-да сөер . Мен-де оны сөерин ве оңа гөрнерин » .
43014022	« Я Реб , Сен Өзүңи дүнйә дәл-де , бизе гөркезмек ислейәрсиң велин , бу нәхили боляр ? » дийип , Иуда ( Искариот дәл ) Ондан сорады .
43014023	Иса оңа шейле җогап берди : « Ким Мени сөййән болса , сөзүми тутар . Атам-да оны сөер , биз оңа барып , янында месген тутарыс .
43014024	Мени сөймейән Мениң сөзүми тутмаз . Сизиң бу эшидйән сөзлериңиз Мениңки дәл-де , Мени иберен Атаныңкыдыр .
43014025	Мен бу затлары сизе Өзүм яныңыздакам айдярын .
43014026	Мениң адымдан Атаның иберҗек Гөвүнлик Бериҗиси — Мукаддес Рух сизе әхли зады өвредер , Мениң айдан әхли затларымы ядыңыза салар .
43014027	Мен сизе парахатлык гоюп барярын , Өз парахатлыгымы сизе берйәрин . Мен муны , дүнйәниң берши ялы бермейәрин . Йүрегиңиз гысмасын , горкмаң .
43014028	„ Мен барярын , йөне яныңыза өврүлип гелерин " диеними эшитдиңиз . Мени сөййән болсаңыз , Мениң Атаның янына гидйәнлигиме шатланардыңыз , чүнки Ата Менден бейикдир .
43014029	Мен муны сизе болан вагты иман эдерсиңиз дийип , болмазындан өң айтдым .
43014030	Маңа инди сизиң билен геплешере көп вагт галмады , чүнки бу дүнйәниң хөкүмдары гелйәр . Онуң Мен барада эрк-ыгтыяры ёкдур .
43014031	Йөне Мениң Атаны сөййәнлигими , Ата Маңа нәхили табшырык берен болса , шоны берҗай эдйәнлигими дүнйә билмелидир . Туруң , бу ерден гиделиң .
43015001	Мен хакыкы үзүм агаҗыдырын , Атам багбандыр .
43015002	Мендәки миве бермейән хер бир шаханы Ол кесер , миве берйәнини болса хас-да көп миве берсин дийип тимарлар , тәмизләр .
43015003	Мениң сизе айдан сөзүм аркалы сиз инди тәмизсиңиз .
43015004	Сиз Менде галың , Мен хем сизде галайын . Үзүм агаҗындан айрылан шаханың өз-өзүнден миве берип билмейши ялы , Менден айрылсаңыз , сиз хем миве берип билмерсиңиз .
43015005	Мен үзүм агаҗыдырын , сиз шахаларсыңыз . Ким Менде галян болса ве Мен кимде галян болсам , ол бол миве берер . Сиз Менден үзңе хич зат эдип билмерсиңиз .
43015006	Ким Менде галмаса , шаха кимин кесилип ташланар , гурар . Олары йыгнашдырып , ода атарлар , олар хем янар .
43015007	Сиз Менде галсаңыз , Мениң сөзлерим сизде галса , ислән дилегиңиз битер .
43015008	Сизиң көп миве бермегиңиз билен Атам шөхратланар . Шейлеликде , сиз Мениң шәгиртлерим боларсыңыз .
43015009	Атамың Өзүми сөйши ялы , Мен-де сизи сөйдүм . Мениң сөйгимде галың .
43015010	Мениң Атамың буйрукларыны берҗай эдип , Онуң сөйгүсинде галышым ялы , сиз хем буйрукларымы берҗай этсеңиз , Мениң сөйгимде галарсыңыз .
43015011	Сизе бу затлары Мениң шатлыгым сизде болсун ве шатлыгыңыз долы болсун дийип айтдым .
43015012	Мениң буйругым шу : бири-бириңизи Мениң сизи сөйшүм ялы сөйүң .
43015013	Бир адамың өз достлары үчин җаныны пида этмегинден улы сөйги хич кимде ёкдур .
43015014	Мениң өзүңизе буйранымы берҗай этсеңиз , Маңа достсуңыз .
43015015	Мундан бейләк Мен сизе гул диймерин , чүнки гул агасының нәме эдйәнини билйән дәлдир . Мен сизе дост дийдим , чүнки Атамдан эшиден әхли затларымы сизе айтдым .
43015016	Сиз Мени сайламадыңыз , Мен сизи сайладым , гидип , миве өндүриң ве мивәңиз узак галсын дийип , сизи везипә белледим . Шейлеликде , Мениң адым билен Атадан нәме дилесеңиз , Ол сизе берер .
43015017	Мениң сизе буйругым шу : бири-бириңизи сөйүң .
43015018	Дүнйә сизи йигренсе , онуң сизден өң Мени йигренендигини билиң .
43015019	Дүнйәден болан болсаңыз , дүнйә сизи өзүниңкилер кимин сөерди . Йөне дүнйәден дәлдигиңиз үчин , Мениң сизи дүнйәден сайлап аланлыгым үчин , ине , шунуң үчин дүнйә сизи йигренйәр .
43015020	Мениң сизе „ Гул өз агасындан улы дәлдир " диен сөзүми яда салың . Олар Мени ызарлан болсалар , онда сизи-де ызарларлар . Мениң сөзүми тутан болсалар , сизиңкини-де тутарлар .
43015021	Олар сизе бу затларың әхлисини Мениң адым себәпли эдерлер , чүнки олар Мени Иберени танамаярлар .
43015022	Мен гелип , олара айтмадык болсадым , онда гүнәлери болмазды , йөне инди гүнәлери үчин өтүнчлери ёкдур .
43015023	Мени йигренйән Мениң Атамы-да йигренйәндир .
43015024	Мен башгасының этмедик ишлерини оларың арасында этмедик болсам , онда гүнәлери болмазды , йөне инди гөрүп , хем Мени , хем-де Атамы йигрендилер .
43015025	Канунларында : „ Мени нәхак йигрендилер " дийип язылан сөз берҗай болмалыдыр .
43015026	Атадан сизе иберилҗек Гөвүнлик Бериҗим , ягны Атадан чыкан Хакыкат Рухы геленде , Мен хакда гүвәлик эдер .
43015027	Сиз-де гүвәлик эдерсиңиз , чүнки башдан Мениң билен биледиңиз .
43016001	Бу затлары сизе алданып , ёлдан чыкмазлыгыңыз үчин айтдым .
43016002	Сизи синагогалардан коварлар . Хава , сизи өлдүрен хер кесиң шейтмек билен Худая хызмат эдйәндирин өйтҗек вагты гелер .
43016003	Бу ишлери эдерлер , себәби олар не Атаны , не-де Мени танаярлар .
43016004	Йөне Мен булары өзүңизе айдандыгымы вагты геленде ятларсыңыз дийип айтдым . Өзүм яныңызда боланым үчин сизе бу затлары башда айтмандым .
43016005	Инди болса Мен Өзүми Иберене барярын . Сизден хич ким „ Нирә барярсың ? " дийип сорамаяр .
43016006	Йөне бу затлары айданым үчин сизиң йүрегиңиз гайгыдан доландыр .
43016007	Муңа гарамаздан , Мен сизе хакыкаты сөзлейәрин : Мениң гитмегим сизе пейдадыр , Мен гитмесем , Гөвүнлик Бериҗи сизе гелмез , гитсем велин , Оны сизе иберерин .
43016008	Ол геленде , гүнә , догрулык ве хөкүм бабатда дүнйәниң ялңышандыгыны аян эдер .
43016009	Гүнә бабатда оларыңкы нәдогры , чүнки Маңа иман этмейәрлер .
43016010	Догрулык бабатда-да оларыңкы нәдогры , чүнки Мен Атама барярын , мундан бейләк Мени гөрмерсиңиз .
43016011	Хөкүм бабатда-да оларыңкы нәдогры , чүнки бу дүнйәниң хөкүмдары хөкүм эдилендир .
43016012	Сизе айтҗак ене көп затларым бар , йөне хәзир сиз олары гөтерип билмерсиңиз .
43016013	Эмма Хакыкат Рухы геленде , Ол сизе бүтин хакыката тарап ёл гөркезер , чүнки Ол Өз-Өзүнден айтмаз , нәме эшитсе , шоны аян эдер , гелҗек затлары сизе билдирер .
43016014	Мени шөхратландырар , чүнки Ол Мениңкиден алып , сизе билдирер .
43016015	Атамың нәмеси бар болса Мениңкидир . Шуңа гөрә-де , Мениңкиден алып , сизе билдирер диййәрин .
43016016	Аз вагтдан соң Мени гөрмерсиңиз , ене аз вагтдан соң Мени гөрерсиңиз , чүнки Мен Атама барярын » .
43016017	Шонда Исаның шәгиртлериниң кәбирлери бири-бирине шейле дийдилер : « Онуң „ Аз вагтдан соң Мени гөрмерсиңиз , ене аз вагтдан соң Мени гөрерсиңиз " , „ Атама барярын " диенине нәхили дүшүнмеликә ?
43016018	Аз вагтдан соң дийдиги нәмекә ? Онуң айдянына биз дүшүнмейәрис » .
43016019	Иса Өзүне сораг бермек ислейәндиклерини билип шейле дийди : « Аз вагтдан соң Мени гөрмерсиңиз , ене аз вагтдан соң Мени гөрерсиңиз диййәним үчин бири-бириңизе сораг берйәрсиңизми ?
43016020	Хакыкатдан-да , Мен сизе догрусыны айдярын , сиз мөңңүрип агларсыңыз , дүнйә болса шатланар . Сиз гайгыланарсыңыз , йөне гайгыңыз шатлыга өврүлер .
43016021	Аял догурҗак вагты гам-гусса чекйәндир , чүнки сагады гелендир , йөне догранындан соң , ол бир адамың дүнйә инендигиниң шатлыгы билен гайгы-гуссаны унудар .
43016022	Сиз барада хем шейле , сизиң-де хәзир гайгыңыз бар , эмма Мен сизи ене гөрерин , гөвнүңиз галкынар , хич ким шатлыгыңызы сизден алмаз .
43016023	Шол гүн Менден хич зат сорамарсыңыз . Хакыкатдан-да , Мен сизе догрусыны айдярын , Атадан нәме дилесеңиз , Мениң адымың хатырасына Ол оны сизе берер .
43016024	Шу вагта ченли сиз Мениң адымдан хич зат дилемедиңиз . Диләң , аларсыңыз , шатлыгыңыз долуп-дашар .
43016025	Мен бу затлары сизе тымсаллар билен айтдым , йөне вагт гелер , Мен тымсаллар билен геплемән , Ата барада ач-ачан гүррүң берерин .
43016026	Шол гүн Мениң адым билен диләрсиңиз . Мен сизиң үчин Атадан диләрин диймейәрин .
43016027	Чүнки Атаның Өзи сизи сөййәр , себәби , сиз Мени сөййәрсиңиз , Мениң Атадан гелендигиме иман эдйәрсиңиз .
43016028	Мен Атадан чыкып , дүнйә гелдим . Инди болса дүнйәни терк эдип , Ата барярын » .
43016029	Онуң шәгиртлери шейле дийдилер : « Ине , инди Сен хич бир тымсалсыз , ачык сөзлейәрсиң .
43016030	Биз Сениң әхли затлары билйәндигиңи инди билйәрис , хич кимиң Сенден сорамагына зерурлык ёк . Шоңа гөрә-де , Сениң Худайдан гелендигиңе иман эдйәрис » .
43016031	Иса олара шейле дийди : « Инди иман эдйәрсиңизми ?
43016032	Ине , вагт гелер , хава , гелди хем , әхлиңиз өйүңизе-илиңизе дагап гидерсиңиз , Мени еке галдырарсыңыз . Йөне Мен еке дәлдирин , чүнки Ата Мениң билендир .
43016033	Бу затлары Менде парахатлыгыңыз болсун дийип айтдым . Дүнйәде гайгы-гуссаңыз болар , эмма мерт болуң . Мен дүнйәни еңендирин » .
43017001	Бу затлары айдансоң , Иса гөзлерини Гөге дикип , шейле дийди : « Эй Ата , пурсат гелди , Оглуң-да Сени шөхратландырар ялы , Оны шөхратландыр .
43017002	Чүнки Сениң Оңа беренлериңиң әхлисине эбеди яшайыш берсин дийип , Сен Огла бүтин адамзат үстүнден хәкимиет бердиң .
43017003	Эбеди яшайыш Сени , ялңыз хак Худайы ве Сениң иберениң Иса Месихи танамакдыр .
43017004	Маңа табшыран ишиңи берҗай этмек билен , Сени Ер йүзүнде шөхратландырдым .
43017005	Эй Ата , дүнйә дөремезден өң хузурыңда Маңа болан шөхрат билен инди Мени хузурыңда шөхратландыр .
43017006	Мен дүнйәден Маңа берен Өз адамларыңа Сениң адыңы танатдым . Олар Сениңкидир , олары Маңа Сен бердиң , олар Сениң сөзүңи тутдулар .
43017007	Инди олар Маңа берен әхли затларыңың Сендендигини билйәрлер .
43017008	Чүнки Маңа табшыран сөзлериңи олара етирдим . Олар кабул этдилер , Мениң , хакыкатдан-да , Сенден гелендигими билдилер . Мени Сениң иберендигиңе иман этдилер .
43017009	Олар үчин ялбарярын . Дүнйә үчин дәл-де , Маңа берен адамларың үчин ялбарярын , чүнки олар Сениңкидир .
43017010	Мениң әхли задым Сениңкидир , Сениңки-де Мениңкидир , Мен олар аркалы шөхратландым .
43017011	Инди Мен бу дүнйәде дәл , йөне олар энтек дүнйәде . Мен Саңа гайдып барярын . Эй Мукаддес Ата , Маңа беренлериңи Өз адың билен гора , олар-да бизиң ялы болсунлар .
43017012	Мен олар билен биле болан вагтым Маңа беренлериңи Сениң адың билен горап сакладым . Язгы берҗай болар ялы , хеләкчилик оглундан башга оларың хич бири хеләк болмады .
43017013	Мен инди Саңа барярын . Мен бу затлары дүнйәдекәм шатлыгым оларда долы болсун дийип айдярын .
43017014	Мен олара Сениң сөзүңи бердим , дүнйә олары йигренди , чүнки Мениң дүнйәден болмайшым ялы , олар-да дүнйәден дәлдирлер .
43017015	Олары дүнйәден алмагыңы дәл-де , яманлыкдан горамагыңы дилейәрин .
43017016	Мениң дүнйәден болмайшым ялы , олар-да дүнйәден дәлдирлер .
43017017	Олары хакыкатың билен мукаддес эт . Сениң сөзүң хакыкатдыр .
43017018	Сениң Мени дүнйә иберишиң ялы , Мен-де олары дүнйә ибердим .
43017019	Мен Өзүми олар үчин ниетлейәрин , олар-да хакыкат билен мукаддес болсун .
43017020	Мен диңе олар үчин дәл , эйсем , оларың сөзи билен Маңа иман этҗеклер үчин-де дилег эдйәрин .
43017021	Оларың хеммеси бир болсун . Ата , Сениң Менде , Мениң-де Сенде болшум ялы , олар-да бизде болсун , шейлеликде , Мени Сениң иберендигиңе дүнйә иман эдер .
43017022	Маңа берен шөхратыңы Мен-де олара бердим , бизиң бир болшумыз ялы , олар-да бир болсун .
43017023	Мен оларда ве Сен Мендесиң . Мени Сениң иберендигиңи , Мени сөйшүң кимин олары-да сөййәндигиңи дүнйә билер ялы , олар бүтинлей бирликде болсун .
43017024	Эй адыл Ата , Сениң Маңа беренлериң-де , болан еримде Мениң билен биле болуп , Маңа берен шөхратыңы гөрмеклерини ислейәрин , чүнки Сен Мени дүнйә дөремезден өң сөйүпдиң .
43017025	Эй догры Ата , дүнйә Сени танамады , эмма Мен Сени танадым , булар хем Мени Сениң иберендигиңи билдилер .
43017026	Сениң Маңа болан сөйгиң оларда болсун , Мен-де оларда болайын дийип , адыңы олара билдирдим ве билдирерин » .
43018001	Бу затлары айдансоң , Иса шәгиртлери билен биле Кидрон чайының аңырсына гитди . Ол ерде бир баг барды . Иса шәгиртлери билен биле шол бага гирди .
43018002	Оңа хайынлык эден Иуда-да ол ери билйәрди , чүнки Иса шәгиртлери билен , көпленч , шол ерде душушарды .
43018003	Шонуң үчин-де Иуда бир топар эсгер билен бирликде , баш руханылардан ве фарисейлерден серкерделер алып , пануслы , чыралы ве яраглы шол ере барды .
43018004	Иса Өз башына дүшҗек әхли зады биленсоң , өңе чыкып , олара : « Кими гөзлейәрсиңиз ? » дийди .
43018005	Олар Оңа : « Насыралы Исаны » дийип җогап бердилер . Иса олара : « Ол — Мен » дийди . Оңа хайынлык эден Иуда-да олар билен биле дурды .
43018006	Иса олара « Ол — Мен » диенде , олар ыза чекилип , ере йыкылдылар .
43018007	Иса олардан ене : « Кими гөзлейәрсиңиз ? » дийип сорады . Олар-да : « Насыралы Исаны » дийдилер .
43018008	Иса олара : « Мен сизе „ Ол — Мен " дийдим ахырын , Мени гөзлейән болсаңыз , булары гойбериң , гитсинлер » дийди .
43018009	Иса муны « Маңа беренлериңиң хич бирини йитирмедим » диен сөзи берҗай болсун дийип айтды .
43018010	Шол вагт Симун Петрус янындакы гылыҗы сырды-да , баш руханының хызматкәрини уруп , онуң саг гулагыны кесди . Ол хызматкәриң ады Малхусды .
43018011	Иса Петруса : « Гылыҗыңы гынына сал . Атамың Маңа берен кәсесини ичмәйинми ? » дийди .
43018012	Онсоң эсгерлер , оларың баштутаны ве ехудыларың нөкерлери Исаны тутдулар ве даңдылар .
43018013	Оны илки Ханнаның янына алып бардылар . Ханна шол йылкы баш руханы Каяфаның гайынатасыды .
43018014	Халк үчин бир адамың өлмеги ягшыдыр дийип , ехудылара маслахат берен хем Каяфады .
43018015	Симун Петрус билен ене бир шәгирт Исаның ызына дүшүп гитдилер . Яңкы шәгирт баш руханы билен өңден таныш болансоң , ол Иса билен биле баш руханының ховлусына гирди .
43018016	Йөне Петрус дашарда гапының агзында дурды . Онсоң баш руханы билен таныш шәгирт дашарык чыкды-да , гапыны саклаян аяла бир затлар айдып , Петрусы ичерик салды .
43018017	Гапыны саклаян аял Петруса : « Сен-де бу Адамың шәгиртлеринден-ә дәлсиң ? » дийди . Ол : « Ёк » дийип җогап берди .
43018018	Хованың совуклыгы үчин хызматкәрлер ве нөкерлер от якып , чоюнып дурдулар . Петрус хем оларың янында йылнып дурды .
43018019	Баш руханы Исадан Онуң шәгиртлери , таглыматы хакда сораг эдйәрди .
43018020	Иса оңа шейле җогап берди : « Мен дүнйә ач-ачан айтдым . Хемише ехудыларың йыгнанян синагогаларында , ыбадатханада сапак бердим , гизлин зат айтмадым .
43018021	Нәме үчин Менден сораярсың ? Нәме айданымы эшиденлерден сора , ине , олар Мениң нәме айданымы билйәндир » .
43018022	Бу затлары айданда , шол ерде дуран нөкерлериң бири : « Баш рухана шейле җогап берйәрсиңми ? » дийип , Исаның дулугына урды .
43018023	Иса оңа : « Мен нәдогры айдан болсам , нәдогрыдыгыны субут эт , эгер-де догры айдан болсам , онда , нәме үчин Мени урярсың ? » дийди .
43018024	Онсоң Ханна Исаның элини даңдырып , Оны баш руханы Каяфаның янына иберди .
43018025	Симун Петрус ол ерде йылынып дурды . Оңа : « Сен хем Онуң шәгиртлеринден-ә дәлсиң ? » дийдилер . Эмма ол : « Ёк » дийип инкәр этди .
43018026	Петрусың гулагыны кесен адамының гарындашы , баш руханының хызматкәрлеринден бири : « Мен сени багда Онуң билен гөрмедимми ? » дийди .
43018027	Петрус ене инкәр этди , эдил шол вагт хораз гыгырды .
43018028	Онсоң Исаны Каяфаның янындан хөкүмет көшгүне алып бардылар . Даңданды . Арассачылык дүзгүнини берҗай этмек хем-де Песах нахарыны дүзгүн боюнча иймек үчин , ехудылар хөкүмет көшгүне гирмедилер .
43018029	Шейлеликде , Пилатус оларың янына гелип : « Бу Адамы нәмеде айыплаярсыңыз ? » дийип сорады .
43018030	Олар : « Бу Адам җенаятчы болмадык болса , Оны тутуп , сениң яныңа гетирмездик » дийип җогап бердилер .
43018031	Пилатус олара : « Бейле болса , Оны алың-да , өз кануныңыз боюнча хөкүм чыкарың » дийди . Ехудылар Пилатуса : « Бизиң кимдир бирини өлүме хөкүм этмәге хакымыз ёк » дийдилер .
43018032	Шейлелик билен , Өзүниң нәхили өлүм билен өлҗеги барада Исаның ышарат эдип айдан сөзлери берҗай болмалыды .
43018033	Пилатус ене хөкүмет көшгүне гирди-де , Исаны чагырып Оңа : « Сен ехудыларың патышасымы ? » дийди .
43018034	Иса оңа : « Муны өзүңден айдярсыңмы я Мен хакда башгалар саңа айтдымы ? » дийди .
43018035	Пилатус Иса шейле дийди : « Эйсем мен ехудымы ? Сени Өз халкың билен баш руханылар тутуп гетирдилер . Сен нәме этдиң ? »
43018036	Иса шейле җогап берди : « Мениң патышалыгым бу дүнйәден дәл . Эгер-де Мениң патышалыгым бу дүнйәден болан болса , онда хызматкәрлерим Мени ехудыларың элине бердирмеҗек болуп гөрешердилер , йөне Мениң патышалыгым бу ерден дәл » .
43018037	Пилатус Оңа : « Онда , Сен патышамы ? » дийди . Иса шейле җогап берди : « Мениң патышадыгымы өзүң айдярсың . Мен хакыката гүвәлик этмек үчин догулдым , шонуң үчин хем дүнйә гелдим . Хакыкатың тарапдары болан хер бир киши Мениң сесими эшидер » .
43018038	Пилатус Оңа : « Хакыкат нәме ? » диенинден соң , ене ехудыларың янына барып , олара : « Мен Ондан хич бир язык тапмадым .
43018039	Йөне адатыңыз боюнча , Песахда мен бир туссагы бошатмалыдырын . Сиз ехудыларың патышасыны бошатмагымы ислейәрсиңизми ? » дийди .
43018040	Олар ене гыгырышып : « Оны дәл , Бараббасы ! » дийишдилер . Бараббас болса бир гаракчыды .
43019001	Соңра Пилатус Исаны енчмеклиги буюрды .
43019002	Эсгерлер тикенден тәч өрүп , Онуң башына гейдирдилер , эгнине гырмызы дон гейдирдилер .
43019003	Янына барып : « Салам , эй , ехудыларың патышасы ! » дийшип , Онуң дулугына шарпык чалдылар .
43019004	Пилатус ене дашарык чыкып , олара : « Онда хич бир язык тапманлыгымы билмегиңиз үчин , ине , Оны сизиң яныңыза гетирйәрин » дийди .
43019005	Иса башы тикенден тәчли , гырмызы донлы дашарык чыкды . Пилатус олара : « Ине , ол Адам ! » дийди .
43019006	Баш руханылар ве нөкерлер Исаны гөрүп : « Хача чүйләң , хача чүйләң ! » дийип гыгырышдылар . Пилатус олара : « Оны әкидип , өзүңиз хача чүйләң , чүнки мен Онда хич бир язык тапмадым » дийди .
43019007	Ехудылар оңа шейле җогап бердилер : « Бизиң бир канунымыз бар , шол канун боюнча Ол өлмели , чүнки Ол Өзүне Худайың Оглы диййәр » .
43019008	Бу сөзлери эшиден Пилатус хас-да горкды .
43019009	Ол ене хөкүмет көшгүне гирип , Исадан : « Сен нирели ? » дийип сорады . Эмма Иса оңа җогап бермеди .
43019010	Пилатус Оңа : « Сен мениң билен геплешмейәрсиңми ? Сени бошатмага-да , хача чүйлемәге-де мениң ыгтыярымың бардыгыны билйәрсиңми ? » дийди .
43019011	Иса оңа шейле җогап берди : « Саңа ёкардан берилмедик болса , Маңа хич хили ыгтыярың болмазды . Шонуң үчин-де , Мени сениң элиңе берениң гүнәси хас-да улудыр » .
43019012	Шондан бейләк Пилатус Исаны бошатмага сынанышды , йөне ехудылар гыгырышып : « Оны бошатсаң , сен кайсарың досты дәлсиң , ким-де ким өзүни патыша этсе , ол кайсара гаршыдыр » дийдилер .
43019013	Пилатус бу сөзлери эшиденде , Исаны дашарык чыкарып , Дашлы Мейданчада , ивритче Габбата дийилйән ерде хөкүм күрсүсинде отурды .
43019014	Песах байрамына тайярлык гүни гүнортана голай Пилатус ехудылара : « Ине , патышаңыз ! » дийди .
43019015	Олар : « Ёк эт , ёк эт , Оны хача чүйле ! » дийип гыгырышдылар . Пилатус олара : « Патышаңызы хача чүйләйинми ? » дийди . Баш руханылар : « Бизиң кайсардан башга патышамыз ёкдур » дийип җогап бердилер .
43019016	Онсоң Пилатус хача чүйлемек үчин Исаны оларың ыгтыярына берди . Олар Исаны алып гитдилер .
43019017	Иса Өз хачыны гөтерип , Келлечанак — ивритче Голгота дийилйән ере чыкды .
43019018	Ол ерде Оны ве Онуң янында ене ики адамы хача чүйледилер : оларың бири Онуң бу тарапында , бейлекиси ол тарапындады , Иса болса ортадады .
43019019	Пилатус бир тагтаның йүзүне : « НАСЫРАЛЫ ИСА , ЕХУДЫЛАРЫҢ ПАТЫШАСЫ » дийип язды-да , хачдан асды .
43019020	Ехудыларың көпүси бу язгыны окадылар , чүнки Исаның хача чүйленен ери шәхере якынды . Бу язгы ивритче , грекче ве латынча язылыпды .
43019021	Ехудыларың баш руханылары Пилатуса : « „ Ехудыларың патышасы " дийип язма-да , „ Бу Адам : Мен ехудыларың патышасыдырын дийди " дийип яз » дийдилер .
43019022	Пилатус олара : « Язҗагымы эййәм яздым » дийип җогап берди .
43019023	Исаны хача чүйлән эсгерлер Онуң эгин-эшигини алып , хер эсгер үчин бир пай эдип дөрт бөлдүлер . Ене бир көйнек барды . Бу көйнек тикилги дәл-де , тутушлыгына докалгыды .
43019024	« Эгин-эшигими өзара пайлашдылар , эшигим үчин биҗе атдылар » диен Язгы берҗай болар ялы , эсгерлер : « Муны йыртман , биҗе атышалың , киме дүшсе , шонуңкы » дийишдилер . Шейле хем этдилер .
43019025	Исаның хачының янында Онуң эҗеси ве эҗесиниң аял доганы , Клеопасың аялы Меръем ве магдалалы Меръем дурды .
43019026	Иса эҗесини , онуң янында Өзүниң говы гөрйән шәгирдиниң дураныны гөрүп , эҗесине : « Эй хатын , ине , сениң оглуң » дийди .
43019027	Онсоң шәгирде : « Ине , сениң эҗең » дийди . Шондан соң яңкы шәгирт оны өз өйүне алды .
43019028	Онсоң Иса әхли задың тамам болуп баряныны билип , Мукаддес Язгының берҗай болмагы үчин , « Сувсадым » дийди .
43019029	Шол ерде сиркеден долы бир гап дурды . Эсгерлер бир губканы сиркә батырдылар-да , найза дакып , Онуң агзына тутдулар .
43019030	Иса сиркәни дадып : « Хеммеси берҗай болды ! » дийди-де , башыны эгип җан берди .
43019031	Сабадың өң янындакы тайярлык гүни болансоң , җесетлер Сабат гүни хачда галмасын дийип , ( чүнки Сабат гүни мөхүм гүнди ) ехудылар Пилатусдан хача чүйлененлериң инҗиклерини дөвүп , җесетлери ашак дүшүртмеги хайыш этдилер .
43019032	Шейлелик билен , эсгерлер барып , биринҗиниң ве онуң билен биле хача чүйленен бейлекиниң инҗиклерини дөвдүлер .
43019033	Йөне Исаның янына гелип , эййәм өлендигини гөренлеринде , олар Онуң инҗиклерини дөвмедилер .
43019034	Муңа гарамаздан , эсгерлериң бири найза билен Онуң бөврүни дилди , шол бада-да ган ве сув чогдурылды .
43019035	Гөрен шаят болды , онуң шаятлыгы хакдыр . Ол сиз иман эдер ялы , өзүниң догры айдяныны билйәндир .
43019036	Чүнки бу иш « Онуң хич бир сүңки дөвүлмез » диен Язгының берҗай болмагы үчин болды .
43019037	Башга бир Язгыда болса « Беденини дилен Адамларына середерлер » дийилйәр .
43019038	Онсоң Исаның шәгирди болан , йөне ехудылардан горкуп , муны яшырян ариматиялы Юсуп Онуң җеседини хачдан айырмага Пилатусдан ругсат сорады . Пилатус муңа ругсат берди . Ол барып , Исаның җеседини хачдан айырды .
43019039	Озал гиҗәниң ичинде Исаның янына баран Никодимос-да йүз гадага голай гарышык мүр ве сарысабыр ягыны алып гелди .
43019040	Олар Исаның җеседини алып , ехудыларың җайлама адаты боюнча , Оны якымлы ыслы яг сепилен кепене доладылар .
43019041	Исаның хача чүйленен еринде бир баг ве багда хениз хич ким җайланмадык бир тәзе мазар барды .
43019042	Ехудыларың Сабада тайярлык гүни боланы үчин Исаны шол ерде гойдулар , чүнки мазар якынды .
43020001	Хепдәниң илкинҗи гүни , энтек гараңкыка , Магдалалы Меръем ирден мазара баранда , дашың мазардан айрыландыгыны гөрди .
43020002	Ол деррев ылгап , Симун Петруса ве Исаның говы гөрйән бейлеки шәгирдиниң янына барды-да , олара : « Ребби мазардан чыкарып әкидипдирлер , Оны ниреде гояндыкларыны билмейәрис » дийди .
43020003	Петрус билен бейлеки шәгирт деррев чыкып , мазара тарап гитдилер .
43020004	Оларың икиси-де ылгаярды , йөне бейлеки шәгирт Петрусдан чалт ылгап , мазара ондан өң барды .
43020005	Ол эглип середенде , мазарың ичинде кепен маталарың ятандыгыны гөрди , йөне ичерик гирмеди .
43020006	Шол вагт онуң ызындан Симун Петрус хем гелди . Ол мазара гирип , кепениң ерде ятаныны , йөне Исаның башына оралан яглыгың кепен билен бир ерде болман , айры бир ерде саралгы ятаныны гөрди .
43020007	
43020008	Соңра мазара ондан өң баран шәгирт хем мазарың ичине гирди-де , оны гөрүп иман этди .
43020009	Чүнки олар Исаның дирелҗекдиги хакдакы Мукаддес Язга хенизе ченли дүшүнмәндилер .
43020010	Соңра шәгиртлер өйлерине гайтдылар .
43020011	Меръем болса мазарың янында агламага дурды . Ол аглап дурка , эглип мазарың ичине середенде , ики саны ак эшикли перишдә онуң гөзи дүшди . Оларың бири Исаның җесединиң ятан ериниң башуҗунда , бейлекиси-де аягуҗунда отырды .
43020012	
43020013	Олар оңа : « Эй начар , сен нәме үчин аглаярсың ? » дийдилер . Ол-да олара : « Реббими мазардан чыкарып әкидипдирлер , Оны ниреде гояндыкларыны билмейәрин » дийди .
43020014	Муны айдансоң , ызына середенде , ол Исаның дурандыгыны гөрди , йөне Оны танамады .
43020015	Иса оңа : « Эй начар , сен нәме үчин аглаярсың ? Кими гөзлейәрсиң ? » дийди . Меръем Оңа багбандыр өйдүп : « Эй ага , мазардан Оны сен әкиден болсаң , ниреде гояныңы маңа айт , мен Оны алып гидейин » дийди .
43020016	Иса оңа : « Меръем ! » дийди . Ол хем Оңа тарап гаңрылып , ивритче : « Реббуни ! » дийди . Бу « Мугаллым » диймекдир .
43020017	Иса оңа : « Маңа галташма , чүнки Мен энтек Атамың янына чыкамок , йөне доганларымың янына бар-да , олара Мениң Атамың ве сизиң Атаңызың , Мениң Худайымың ве сизиң Худайыңызың янына чыкып барянымы айт » дийди .
43020018	Магдалалы Меръем барып , Ребби гөрендигини , Реббиң өзүне айданларыны шәгиртлере хабар берди .
43020019	Хепдәниң шол илкинҗи гүни агшамара Исаның шәгиртлери ехудылардан горкуларына гапылары гулплап , бир өйде үйшүшип отыркалар , Иса гелди . Иса оларың орталарында дуруп : « Сизе парахатлык ! » дийип , олара йүзленди .
43020020	Муны айдып , олара Өз эллерини , бөврүни гөркезди . Шәгиртлери Ребби гөрүп шатландылар .
43020021	Иса олара ене : « Сизе парахатлык ! Атамың Мени ибериши ялы , Мен-де сизи иберйәрин » дийди .
43020022	Соңра болса оларың үстүне үфләп гойберди-де : « Мукаддес Рухы алың .
43020023	Сиз кимиң гүнәсини багышласаңыз , ол багышланар , кимиң гүнәсини гечмесеңиз , ол гечилмез » дийди .
43020024	Онкилериң бири болан Экиз дийилйән Томас Иса гелен махалы оларың янында дәлди .
43020025	Бейлеки шәгиртлер оңа : « Ребби гөрдүк » дийдилер . Йөне ол : « Мен Онуң эллеринде чүйлериң ызыны гөрүп , шол ызлара бармакларымы дегирмесем , бөврүне элими дегирмесем , асла ынанмарын » дийди .
43020026	Секиз гүнден соң , шәгиртлер ене өйдекәлер , Томас хем оларың арасындады . Гапылар гулплы болса-да , Иса гелип , оларың ортасында дурды-да : « Сизе парахатлык ! » дийди .
43020027	Онсоң Иса Томасың янына барып , оңа : « Бармагыңы бу ере дегир , эллерими гөр , элиңи узат-да , бөврүме дегир , имансыз болма , иманлы бол » дийди .
43020028	Томас Оңа : « Реббим , Худайым ! » дийди .
43020029	Иса оңа : « Сен Мени гөрениң үчин иман этдиң . Мени гөрмән иман эденлер нәхили багтлы ! » дийди .
43020030	Иса шәгиртлериниң янында бу китапда язылмадык башга-да көп аламатлар гөркезди .
43020031	Йөне булар сизиң Исаның Худайың Оглы Месихдигине иман этмегиңиз ве иман эдип , Онуң ады билен яшайша говушмагыңыз үчин язылды .
43021001	Булардан соң , Иса Тиберия көлүниң кенарында пейда болуп , ене шәгиртлерине гөрүнди . Ол Өзүни шейле гөркезди :
43021002	Симун Петрус , Экиз дийилйән Томас , Җелиләниң Кана шәхеринден болан Натанаел , Зебедейиң огуллары ве Исаның шәгиртлеринден ене икиси билеликдедилер .
43021003	Симун Петрус олара : « Мен балык тутмага гидйәрин » дийди . Олар-да оңа : « Биз-де сениң билен гитҗек » дийдилер . Барып , гайыга мүндүлер , йөне ол гиҗе хич зат тутуп билмедилер .
43021004	Эртир ир билен Иса кенарда дурды , йөне шәгиртлери Онуң Исадыгыны билмедилер .
43021005	Иса олара : « Эй балалар , иймәге бир задыңыз бармы ? » дийди . Олар : « Ёк » дийип җогап бердилер .
43021006	Иса олара : « Торуңызы гайыгың саг тарапындан саллаң , тутарсыңыз » дийди . Олар торы салладылар , балыгың көплүгинден яңа торы чекип чыкарып билмедилер .
43021007	Шонда Исаның говы гөрйән шәгирди Петруса : « Бу — Реб ! » дийди . Симун Петрус Онуң Ребдигини эшиден бадына гейимини билине орап , ( ол ялаңачды ) өзүни көле оклады .
43021008	Бейлеки шәгиртлер болса балык торуны чекип , гайык билен йүзүп гелдилер , олар кенардан узак болман , онуң ики йүз арчын чемеси якынындадылар .
43021009	Олар гуры ере чыканларында , көмүр одуның янып дурандыгыны гөрдүлер , көзүң үстүнде болса балык билен чөрек барды .
43021010	Иса олара : « Инди тутан балыкларыңыздан гетириң » дийди .
43021011	Симун Петрус гайыга мүнүп , йүз элли үч саны уллакан балыкдан долы торы кенара чыкарды . Балык шейле көп болса-да , тор йыртылманды .
43021012	Иса олара : « Гелиң , нахар эдиниң » дийди , йөне шәгиртлериң хич бири Ондан « Сен ким ? » дийип сорамага йүрек эдип билмеди , чүнки Онуң Ребдигини олар билйәрдилер .
43021013	Иса гелди-де , чөреги алып , олара берди , балыгы-да шейтди .
43021014	Бу Исаның диреленден соң , шәгиртлерине үчүнҗи гезек гөрнүшиди .
43021015	Олар нахар эдинип боланларындан соң , Иса Симун Петруса : « Эй , Яхяның оглы Симун , сен Мени булардан артык сөййәрсиңми ? » дийди . Симун Оңа : « Хава , я Реб , Сени сөййәнлигими Өзүң билйәнсиң » дийди . Иса-да оңа : « Гузуларымы отлат » дийди .
43021016	Иса икинҗи гезек ене оңа : « Эй , Яхяның оглы Симун , Мени сөййәрсиңми ? » дийди . Ол-да Оңа : « Хава , я Реб , Сени сөййәнлигими Өзүң билйәнсиң » дийди . Иса-да оңа : « Гоюнларымы бак » дийди .
43021017	Иса оңа үчүнҗи гезек : « Эй , Яхяның оглы Симун , Мени сөййәрсиңми ? » дийди . Петрус Онуң үчүнҗи гезек « Мени сөййәрсиңми ? » дийип соранына гайгыланды , Оңа : « Я Реб , Сен әхли зады билйәнсиң , Сени сөййәними-де билйәнсиң » дийди . Иса оңа шейле дийди : « Гоюнларымы отлат .
43021018	Хакыкатдан-да , Мен саңа догрусыны айдярын , яшкаң өзүң билиңи гушап , халан ериңе гидйәрдиң , эмма гарраныңда эллериңи узадып дурарсың , сени башга бири гушандырып , халамаян ериңе алып гидер » .
43021019	Ол муны Петруса онуң нәхили өлүм билен Худайы хорматлаҗакдыгына ышарат эдип айтды . Муны айдандан соң , оңа : « Мениң ызыма дүш » дийди .
43021020	Петрус-да өврүлип , Исаның говы гөрйән шәгирдиниң , ягны агшам нахары вагтында Исаның дөшүне япланып Оңа : « Я Реб , Саңа хайынлык этҗек ким ? » диениң-де , ызларына дүшүп гелйәнини гөрди .
43021021	Петрус оны гөрүп , Иса : « Я Реб , бу нәме болар ? » дийди .
43021022	Иса оңа : « Мен Өзүм гелйәнчәм , онуң галмагыны ислейән болсам , саңа нәме ? Сен Мениң ызыма дүш » дийди .
43021023	Шейлеликде , доганлар арасында бу шәгирт өлмез диен гүррүң яйрады . Эмма Иса оңа « Өлмез » диймән , диңе « Мен Өзүм гелйәнчәм , онуң галмагыны ислейән болсам , саңа нәме ? » дийипди .
43021024	Бу затлара шаят болуп , шулары язан шәгирт шолдур . Биз онуң шаятлыгының хакдыгыны билйәрис .
43021025	Исаның башга-да эден ишлери гаты көпдүр . Олар бирин-бирин язылса , онда язылан китаплар дүнйә сыгмаз дийип пикир эдйәрин . Омын !
44001001	Эй Теофилус ! Мен илкинҗи китабымы Исаның Өз сайлан ресулларына Мукаддес Рух аркалы буйрук беренинден соң , Онуң тә Гөге алнан гүнүне ченли этмәге ве өвретмәге башлан әхли затлары хакда яздым .
44001002	
44001003	Ол гөргүсинден соң хем кырк гүнүң довамында ресуллара гөрүнди , Худайың Патышалыгы барада гүррүң берип , көп кесгитли аламатлар билен Өзүниң диридигини олара гөркезди .
44001004	Олар билен биле болан вагты олара буйрук берди : « Иерусалимден айрылман , Атаның вадасына гарашың . Сиз ол ваданы менден эшитдиңиз .
44001005	Чүнки Яхя сув билен чокундырды , йөне сиз ене бирнәче гүнден Мукаддес Рух билен чокундырыларсыңыз » .
44001006	Инди булар өзара йыгнанышанларында Ондан сорадылар : « Я Реб , Ысрайыл үчин патышалыгы гайтадан шу вагт беркарар этҗекми ? »
44001007	Иса олара шейле дийди : « Атаның Өз ыгтыярына табын эден вагт я мөвсүмлерини билмек сизиң ишиңиз дәл .
44001008	Йөне Мукаддес Рух үстүңизе иненде , гүйч-кувват алып , Иерусалимде , бүтин Яхудада , Самарияда , Ериң тә соңуна ченли Мениң шаятларым боларсыңыз » .
44001009	Иса булары айдандан соң , оларың гөзлериниң алнында ёкары галдырылды , бир булут Оны оларың назарындан гизледи .
44001010	Ол барярка , олар хем Гөге бакышып дуркалар , ине , янларында эгни ак эшикли ики адам дуруп , шейле дийдилер :
44001011	« Эй , җелилели адамлар ! Нәмә бу ерде Гөге бакышып дурсуңыз ? Иса Гөге алынды . Ол гидиши ялы , гайдып хем гелер » .
44001012	Ине , шонда олар Зейтун дагы диен дагдан Иерусалиме өврүлдилер . Бу даг Иерусалиме якын болуп , бир сабат гүнлүк ёлдур .
44001013	Шәхере гиренлеринде Петрус , Яхя , Якуп , Андреас , Филипус , Томас , Бартоломеус , Матта , Алфеусың оглы Якуп , Ватанчы Симун ве Якубуң оглы Иуда өз болян балаханаларына чыкдылар .
44001014	Буларың бары аяллар , Исаның эҗеси Меръем ве Онуң доганлары билен биле бир адам ялы болуп , үзнүксиз дога ве дилег эдйәрдилер .
44001015	Шол гүнлерде Петрус саны йүз йигримә голай болан доганларың ортасында ёкары туруп , шейле дийди :
44001016	« Эй доганлар ! Исаны тутанлара ёлбашчылык эден Иуда хакда Мукаддес Рухуң Давудың агзы билен озалдан билдирен язгысы берҗай болмалыды .
44001017	Чүнки ол бизден сайылып , бу гуллукдан пай алды .
44001018	Бу адам яманлык музды билен бир экин мейданыны сатын алды . Соң ере йүзин йыкылып , ортадан ики ярылды , бүтин ичегелери дөкүлди .
44001019	Бу әхли Иерусалим илатына белли болды ; шоңа гөрә-де ол экин мейданына өз диллеринде „ Хакелдама " , ягны „ Ган мейданы " дийдилер . )
44001020	Чүнки Зебур китабында : „ Онуң месгени чоларсын , ичинде яшан болмасын , везипесини башга бири алсын " дийип язылгыдыр .
44001021	Мунуң үчин Реб Исаның бизиң арамызда гирип-чыкан бүтин заманының довамында ,
44001022	Яхяның чокундырмасындан башлап , тә Онуң бизден ёкары алнан гүнүне ченли бизе хемра болан адамларың бири Онуң дирелишине бизиң билен бирликде гүвә гечсин » .
44001023	Шейлеликде , ики адамы , лакамы Юстус болуп , Барсаба дийилйән Юсуп билен Маттиясы теклип этдилер .
44001024	Онсоң дога эдип дийдилер : « Эй хеммәниң йүрегини билйән Худай ! Бу икисинден хайсысыны сайлан болсаң , гөркез ;
44001025	ол Иуданың өз ерине гитмек үчин терк эден бу гуллук ве ресуллык пайыны алсын » .
44001026	Олар үчин биҗе атдылар ; биҗе Маттияса дүшүп , ол он бир ресулуң хатарына гирди .
44002001	Пентикост гүни геленде , оларың бары бир ере йыгнанышдылар .
44002002	Бирден асманда гүйчли елиң сесине чалымдаш сес пейда болуп , ол оларың отуран өйлерини бүтинлей долдурды .
44002003	Олара одуң ялынлары кимин бөлнен диллер аян болуп , оларың хер бириниң үстүне гонды .
44002004	Оларың бары Мукаддес Рухдан долуп , Рухуң гепледишине гөрә , башга диллерде гепләп башладылар .
44002005	Иерусалимде ехудылар , Гөк астындакы хер миллетден болан Худайдан горкян адамлар галярды .
44002006	Бу сес геленде , халайык бир ере йыгнанды . Олар хайран галдылар , чүнки ресулларың айдян сөзлерини оларың херси өз дилинде эшидйәрди .
44002007	Хеммелер хайран галдылар ве геңиргенишип , бири-бирлерине шейле дийдилер : « Бу геплейәнлериң хеммеси җелилели дәлми нәме ?
44002008	Онда бизиң хер биримиз нәхили өз эне дилимизи эшидйәрис ?
44002009	Биз — парфиялылар , мидиялылар , эйламлылар , Месопотамияда , Яхудада , Каппадокияда , Понтусда ве Азияда ,
44002010	Фирикияда ве Памфилияда яшаянлар , шейле хем Мүсүриң , Либияның ве Киринәниң төверегинде яшаянлар , римли мыхманлар , ехудылар ве ехуды динине геченлер ,
44002011	киритлилер , араплар болуп , оларың өз дилимизде Худайың улы ишлерини гүррүң беришлерини эшидйәрис » .
44002012	Оларың бары хайран галдылар ве алҗырап : « Бу нәме болдугы ? » дийишдилер .
44002013	Кәбирлери болса олары масгаралап : « Олар тәзе шерапдан җулк болупдыр » дийди .
44002014	Ине , шонда Петрус Онбирлер билен бирликде ёкары турды-да , сесини гаталдып , олара йүзленди : « Эй яхудалы адамлар ве бүтин Иерусалим илаты ! Бу сизе белли болсун , мениң сөзлериме гулак асың .
44002015	Булар сизиң гүман эдишиңиз ялы , серхош дәл , себәби хениз гүн гушлук хем боланок .
44002016	Йөне бу Иоэл пыгамбериң айданыдыр :
44002017	„ Худай диййәр : соңкы гүнлерде шейле болар , Мен Рухумдан бүтин адамзат үстүне дөкерин . Сизиң огулларыңыз , гызларыңыз пыгамберлик эдер , яшларыңыз гөрнүшлер , гаррыларыңыз дүйшлер гөрер .
44002018	Шол гүнлерде Рухумдан гулларымың , гырнакларымың үстүне дөкерин , олар хем пыгамберлик эдер .
44002019	Ёкарда — Гөкде гудратлар , ашакда — ер йүзүнде аламатлар , ган , от ве түссе бугуны гөркезерин .
44002020	Реббиң улы , дабаралы гүни гелмезден озал , Гүн — түмлүге , Ай гана дөнер .
44002021	Онсоң Ребби чагыран адам гутулар " .
44002022	Эй ысрайыллылар , бу сөзлери диңләң ! Насыралы Иса Өзи аркалы Худайың араңызда дөреден гудратлары , мугҗызалары ве аламатлары билен сизе Худай тарапындан тассыкланан бир адамды . Өз билшиңиз ялы ,
44002023	Худайың берк ислеги , өңүнден билмеги билен элиңизе берлен бу адамы сиз канунсызларың эли билен тутдуңыз ве хача чүйләп өлдүрдиңиз .
44002024	Эмма Худай өлүм агырыларыны чөзүп , Оны дирелтди , себәби өлүмиң Оны сакламагы мүмкин дәлди .
44002025	Чүнки Давут Ол барада шейле диййәр : „ Ребби элмыдама гаршымда гөрдүм , чүнки мен эндиремез ялы , Ол сагымдадыр .
44002026	Шонуң үчин гөвнүм галкынды , дилим шатланды ; теним хем умытда яшар .
44002027	Чүнки Сен җанымы өлүлер диярында гоймарсың , Өз Мукаддесиң чүйремегине разы болмарсың .
44002028	Сен Маңа яшайыш ёлларыны гөркездиң . Мени Өз хузурыңда шатлыкдан долдурарсың " .
44002029	Доганлар ! Мен улы атамыз Давут хакда сизе ачыгыны сөзлесем , ол өлди , җайланды , мазары болса шу гүне ченли арамызда дур .
44002030	Йөне ол пыгамбер боланлыгы үчин ве Худайың оңа беден боюнча өз зүрядындан болан Месихи чыкарып , тагты үстүнде отуртҗакдыгына ант ичип , вада эдендигини биленлиги үчин ,
44002031	муны өңден гөрүп , Месихиң дирелиши барада шейле дийди : „ Ол не өлүлер диярында гоюлды , не-де тени чүйреди " .
44002032	Исаны Худай дирелтди ; муңа бизиң барымыз шаятдырыс .
44002033	Иса Худайың сагына галдырыландан ве вада эдилен Мукаддес Рухы Атадан аландан соң , сизиң бу гөрйән , эшидйән затларыңызы дөкди .
44002034	Чүнки Давут Гөге чыканок ; онуң өзи шейле диййәр : „ Реб Реббиме дийди :
44002035	Душманларыңы аякларыңа басганчак эдйәнчәм , Мениң сагымда отур " .
44002036	Шейлелик билен , бүтин Ысрайыл өйи сизиң хача чүйлән бу Исаңызы Худайың хем Реб , хем-де Месих эденини әшгәр билсин » .
44002037	Муны эшиденлеринде , йүреклеринде санҗы дөрәп , Петрус ве бейлеки ресуллара : « Доганлар , биз нәме этмели ? » дийдилер .
44002038	Петрус олара шейле дийди : « Тоба эдиң , гүнәлериңизиң өтүлмеги үчин әхлиңиз Иса Месихиң адына чокундырылың . Ине , шейдип , сиз Мукаддес Рухуң сылагыны аларсыңыз .
44002039	Чүнки вада сизиң өзүңиз , чагаларыңыз , узакда боланларың әхлиси , шейле хем Худайымыз Реббиң чагырҗакларының хеммеси үчиндир » .
44002040	Ене-де көп сөзлер билен шаятлык этди ве : « Өзүңизи бу азгын несилден халас эдиң ! » дийип өвүт берди .
44002041	Онуң сөзүни бегенч билен унанлар чокундырылып , шол гүнде олара үч мүңе голай адам гошулды .
44002042	Ресулларың несихатларыны диңлемек , чөрек бөлмек , якын арагатнашыкда болмак ве дога окамак билен олар вагтларыны гечирйәрдилер .
44002043	Хеммелериң җанына горкы аралашыпды . Ресуллар аркалы көп гудратлар , аламатлар гөркезилйәрди .
44002044	Иман эденлериң бары биледилер , оларың әхли затлары ортадады .
44002045	Олар мал-мүлклерини сатып , хер кимиң мәтәчлигине гөрә , өз араларында бөлүшердилер .
44002046	Бир адам ялы болуп , хер гүн ыбадатхана йыгнанардылар , өйден-өе чөрек бөлүшип , гуванч , акйүреклилик билен нахар эдинердилер .
44002047	Худая алкыш окап , бүтин ил янында эзиз гөрлердилер . Худай хем гутуланларың саныны гүнсайын көпелдерди .
44003001	Бир гүн гүнортандан үч сагат соң — дога вагтында Петрус билен Яхя икиси ыбадатхана гитди .
44003002	Догабитди отура бирини хер гүн гөтерип , ыбадатхананың Овадан диен гапысының агзында отурдярдылар . Ол ыбадатхана гирйәнлерден садака дилейәрди .
44003003	Бу адам Петрус билен Яхяның ыбадатхана гирип баряныны гөрүп , олардан садака диледи .
44003004	Петрус билен Яхяның оңа гөзлери дүшди . Петрус оңа гарап : « Бизе серет ! » дийди .
44003005	Яңкы адам олардан бир зат хантама болуп , олара чиңерилип серетди .
44003006	Петрус оңа шейле дийди : « Мениң күмшүм , алтыным ёк , йөне өз барымы саңа берйәрин : Насыралы Иса Месихиң адындан : Йөре ! »
44003007	Онсоң саг элинден тутуп , ол оны галдырды . Шобада хем яңкы адамың аякларына , топукларына ысгын гелди .
44003008	Ол ёкары товусды-да , дик дуруп , йөрәп башлады . Гезмеләп , товсуп , Худая алкыш окап , олар билен бирликде ыбадатхана гирди .
44003009	Бүтин халк онуң йөрәп , Худая алкыш окап йөренини гөрди .
44003010	Онуң садака дилемек үчин ыбадатхананың Овадан диен гапысының агзында отурян адамдыгыны танадылар , онуң башындан гечен ише хайран галдылар .
44003011	Яңкы сагалан отура Петрус билен Яхяны гойбермән дурка , бүтин халк геңиргенишип , олара тарап , Сүлейманың Эйваны диен ере ылгашып гелди .
44003012	Петрус муны гөренде , халка йүзленип , шейле дийди : « Эй , Ысрайыл адамлары ! Нәме үчин муңа геңиргенишйәрсиңиз ? Биз муны өз гүйҗүмиз я таквалыгымыз билен йөреден ялы , нәме үчин бизе бакышып дурсуңыз ?
44003013	Ыбрайымың , Ысхагың , Якубың Худайы , бизиң аталарымызың Худайы Өз гулы Исаны шөхратландырды . Оны сиз өлүме табшырдыңыз , Пилатус Оны бошатмагы йүрегине дүвенде , онуң өңүнде сиз Оны инкәр этдиңиз .
44003014	Мукаддес ве догры Адамы инкәр эдип , бир адам өлдүриҗиниң өзүңизе багышланмагыны талап этдиңиз .
44003015	Яшайыш Башлыгыны өлдүрдиңиз ; йөне Худай Оны дирелтди , муңа биз гүвә гечйәрис .
44003016	Сизиң гөрйән , танаян шу адамыңыз Иса болан өз ынамы аркалы гөзүңизиң алнында бүтинлей сагалды . Бу адама кувват берен зат онуң Иса болан ынамыдыр .
44003017	Эй доганлар , мен сизиң-де өз башлыкларыңыз ялы , муны билмезликден эдендигиңизи билйәрин .
44003018	Йөне Худай Өз Месихиниң гөрги гөрҗекдиги барадакы әхли пыгамберлер аркалы өңүнден айданларыны шейле ерине етирди .
44003019	Инди гүнәлериңизиң гечилмеги үчин тоба эдиң , дөнүң .
44003020	Шейлеликде , Реббиң хузурындан тәзеленме пурсатлары гелер , Ол сизиң үчин белленен Месих Исаны ёллар .
44003021	Худайың гадымдан мукаддес пыгамберлер аркалы айданларының барының гайтадан тертип-дүзгүне салынҗак вагтына ченли Гөк Оны кабул этмелидир .
44003022	Чүнки Муса аталарымыза шейле дийипди : „ Реб Худай сизе өз доганларыңызың арасындан мениң ялы бир пыгамбер дөретҗекдир . Онуң әхли дийҗеклерине гулак асың .
44003023	Шол Пыгамбере гулак асмадык хер җан халк арасындан ёк эдилер " .
44003024	Самуелден башлап , әхли пыгамберлер , гепләнлериң бары шу гүнлери хабар бердилер .
44003025	Сиз пыгамберлериң огулларысыңыз , Худайың Ыбрайыма : „ Ер йүзүниң әхли уруглары сениң неслиңден берекет тапар ! " дийип , ата-бабаларыңыз билен баглашан әхтиниң огулларысыңыз .
44003026	Худай Өз сайлан гулы Исаны сизиң хер бириңизи яман пәлиңизден гайтарсын , сизе берекет берсин дийип дирелтди , Оны илки билен сизе ёллады » .
44004001	Олар халка гүррүң берип дуркалар , руханылар , ыбадатхананың серкердеси ве саддукейлер оларың үстүне дөкүлдилер .
44004002	Олар гахарлыдылар , себәби ресуллар халка сапак берип , Исаның ( мысалында ) өлүлериң дирелишини ыглан эдйәрдилер .
44004003	Олара эл урдулар , эртире ченли туссага салдылар ; чүнки эййәм агшам болупды .
44004004	Эмма сөзи эшиденлериң көпүси иман этди ; иман эденлериң саны бәш мүңе голайлады .
44004005	Шол гүнүң эртеси оларың башлыклары , яшулулары ве канунчылары Иерусалиме йыгнандылар .
44004006	Баш руханы Ханна ве Каяфа , Яхя ве Исгендер хем-де баш руханының уругындан боланларың бары шол ердедилер .
44004007	Олары ортада дурзуп : « Сиз муны хайсы гүйч , хайсы ат билен этдиңиз ? » дийип сорадылар .
44004008	Шонда Петрус Мукаддес Рух билен долуп , олара шейле дийди : « Эй , халкың башлыклары , Ысрайыл яшулулары !
44004009	Биз бу гүн бир майып адама эдилен ягшылык үчин ве онуң шыпа тапанлыгы үчин сорага чекилйән болсак ,
44004010	онда сизиң хеммәңиз ве бүтин Ысрайыл халкы билсин : бу адам сизиң хача чүйләниңиз ве Худайың дирелдени Насыралы Иса Месихиң ады аркалы саг-саламат өңүңизде дур .
44004011	Сиз уссалар тарапындан әсгерилмедик бу Даш бурчбашы болуп чыкды .
44004012	Башга хич кимде гутулыш ёкдур . Чүнки бизиң халас болмагымыз үчин адамзада берлен гайры ат асманың астында ёкдур » .
44004013	Петрус билен Яхяның гайратыны гөренлеринде , оларың окувсыз , гарамаяк адамлардыгыны сайгаранларында , олар геңиргенишдилер , оларың Иса билен биле боландыкларына гөз етирдилер .
44004014	Шыпа тапан адамың хем олар билен дураныны гөрүп , мунуң гаршысына хич зат айдып билмедилер .
44004015	Шейлеликде , олара меҗлисден дашарык чыкмагы буюрдылар-да , өзара геңешип , шейле дийдилер :
44004016	« Бу адамлара нәме эдели ? Чүнки булар аркалы гөзе илгинч аламатың йүзе чыканыны бүтин Иерусалим илаты билйәр , биз муны инкәр эдип билмерис .
44004017	Йөне мунуң халк арасына мундан артык яйрамазлыгы үчин , мундан бейләк бу ат билен хич киме хич зат айтмазлары ялы , олара хайбат аталың » .
44004018	Онсоң олары чагырып , Исаның адындан геплемезлиги ве өвретмезлиги табшырдылар .
44004019	Эмма Петрус билен Яхя олара шейле гайтаргы бердилер : « Сизе Худая гулак асандан хем артык гулак асмак Худайың янында догрумыдыр ? Өзүңиз ойланып гөрүң !
44004020	Чүнки гөренимизи , эшиденимизи сөзлемезлик бизиң үчин мүмкин дәл » .
44004021	Олар ене-де хайбат атып , йөне халк зерарлы темми бермегиң чәресини тапман , олары бошатдылар , чүнки хеммелер болан иш үчин Худайы шөхратландырярдылар .
44004022	Себәби бу шыпа кераматы яшы кыркдан аган бир адамда йүзе чыкыпды .
44004023	Олар бошадыландан соң , өзлериниңкилере гелип , баш руханыларың , яшулуларың өзлерине айданларының барыны хабар бердилер .
44004024	Муны эшиденлеринде , олар агзыбирлик билен сеслерини гаталдып , Худая , ине , шейле дийдилер : « Эй Баяр ! Гөги , Ери , деңзи ве онуң ичиндәки әхли зады ярадан Худай Сенсиң ,
44004025	Сен Өз гулуң Давудың агзы билен шейле дийдиң : „ Нәме себәпден миллетлер булагайчылык турузды , халклар пуч затларың күйүне дүшди ?
44004026	Нәме себәпден ер йүзүниң патышалары аяга галдылар , хөкүмдарлар Реббе гаршы , Онуң Месихине гаршы йыгнанышдылар ? "
44004027	Чүнки , хакыкатдан-да , шу шәхерде Хиродес ве Понтиус Пилатус өзге миллетлер ве Ысрайыл халкы билен билеликде Сениң везипә беллән мукаддес Гулуң Иса гаршыдыр .
44004028	Олар Сениң элиңиң , ислегиңиң йүзе чыкмагыны өңүнден белләнлериниң барыны амала ашырмак үчин йыгнанышдылар .
44004029	Я Реб , инди оларың ховп салышларына серет , гулларыңа батырлык билен Өз сөзүңи сөзлемәге гайрат бер .
44004030	Өз мукаддес Гулуң Исаның ады билен шыпаларың , аламатларың ве гудратларың дөремеги үчин элиңи узат ! »
44004031	Дога эдип боланларында , оларың үйшүп дуран ерлери титреди , хеммелер Мукаддес Рух билен долуп , батыргайлык билен Худайың сөзүни гайратлы сөзлемәге башладылар .
44004032	Иман эден халайык бир йүрек ве бир җанды , бири-де өз малындан болан бир зада мениңки диймейәрди , бар затлары ортакды .
44004033	Ресуллар улы гүйч билен , Реб Иса Месихиң дирелишине гүвә гечйәрдилер . Барының үстүнде улы мерхемет барды .
44004034	Араларында мәтәч киши ёкды . Себәби ерли , өйли боланларың әхлиси олары сатярдылар . Сатылан затларың бахасыны болса гетирип ,
44004035	ресулларың өңүнде гойярдылар . Шейлеликде , хер киме герегиче пайланярды .
44004036	Ресулларың Барнабас ( « Гөвүнлик Оглы » ) лакамыны берени , кипрли левили Юсубың хем
44004037	бир меллеги барды . Юсуп оны сатды-да , пулуны гетирип , ресулларың өңүнде гойды .
44005001	Хананя атлы бир адам аялы Сафира билен бир мүлки сатып ,
44005002	онуң бахасындан бир бөлегини өзүне алды ве онуң диңе бир бөлегини гетирип , ресулларың өңүнде гойды . Онуң бу хилесинден аялының-да хабары барды .
44005003	Петрус оңа шейле дийди : « Хананя , шейтаның „ Мукаддес Рухы алда-да , сатылан ериң бахасының бир бөлегини өзүңе ал " диен пәлине нәме үчин йүрегиңден ер бердиң ?
44005004	Ол сатылман галанда-да сениңки , сатыландан соң хем сениң эркиңде дәлмиди ? Нәме үчин бу зады йүрегиңе дүвдүң ? Сен ынсанлара дәл-де , Худая ялан сөзледиң » .
44005005	Хананя бу сөзлери эшидип , йыкылды ве җан берди . Муны эшиденлериң барының үстүне улы горкы абанды .
44005006	Яшлар туруп , оны кепене доладылар-да , әкидип җайладылар .
44005007	Үч сагат чемеси геченден соң , Хананяның болан затдан хабарсыз аялы ичерик гирди .
44005008	Петрус оңа : « Маңа айт , ери шунча сатдыңызмы ? » дийди . Ол хем : « Хава , шунча » дийди .
44005009	Петрус оңа шейле дийди : « Нәме үчин сиз Реббиң Рухуны сынамак үчин диллешдиңиз ? Ине , сениң әриңи җайланлар гапыда дур , олар сени хем әкидерлер » .
44005010	Эдил шол пурсат аял Петрусың аягына йыкылып , җан берди . Яшлар ичери гиренлеринде , онуң өлендигини гөрүп , әкитдилер-де , әриниң янында җайладылар .
44005011	Бүтин йыгнак ве булары эшиденлериң барының үстүне улы горкы абанды .
44005012	Ресуллар ил ичинде көп аламатлар , гудратлар гөркезйәрдилер ве хеммелер бир адам ялы болуп , Сүлейманың Эйванында болардылар .
44005013	Бейлекилерден хич ким олара бирикмәге йүрек этмейәрди , йөне халк олары җуда сылаярды .
44005014	Ене-де Реббе иман эден көп адамлар , топар-топар эркекдир аяллар олара гошулярды .
44005015	Шейлеликде , Петрус геченде , хич болманында , онуң көлегеси сыркавларың бириниң үстүне дүшсүн дийип , олары көчелере чыкарып , дүшек хем чарпая үстүнде ятырярдылар .
44005016	Иерусалимиң төверегиндәки шәхерлерден-де халайык йыгнанышып , сыркавлары , мурдар рух уранлары гетирдилер , оларың бары шыпа тапды .
44005017	Шейлеликде , баш руханы ве онуң янындакыларың әхлиси , ягны саддукейлер мезхеби гөрипликден яңа аяга галдылар .
44005018	Олар ресуллара эл урдулар , олары халк туссагханасына салдылар .
44005019	Йөне гиҗе Реббиң бир перишдеси зынданың гапыларыны ачды-да , олары дашары чыкарып :
44005020	« Барың , ыбадатханада дуруп , халка бу тәзе яшайшың әхли сөзлерини вагыз эдиң » дийди .
44005021	Ресуллар муны эшиденлеринде , сәхер билен ыбадатхана барып , сапак бермәге дурдулар . Бу аралыкда баш руханы билен онуң янындакылар гелип , меҗлиси ве Ысрайыл огулларының әхли яшулуларыны бир ере чагырдылар ; онсоң ресуллары гетирмәге туссагхана адам ёлладылар .
44005022	Эмма гуллукчылар олары зындандан тапман , гелип :
44005023	« Туссагхананың мәкәм япыкдыгыны , гаравулларың хем гапыларың агзында дураныны гөрдүк , йөне ачанымызда ичерден хич кими тапмадык » дийип хабар бердилер .
44005024	Ыбадатхананың серкердеси , баш руханылар бу сөзлери эшиденлеринде : « Бу нәме болдугыка ? » дийшип , алҗыраңңы ягдая дүшдүлер .
44005025	Эмма бири гелип , олара : « Ине , зындана салан адамларыңыз ыбадатханада халка сапак берип дур » дийип хабар берди .
44005026	Шейлеликде , гуллукчылар билен гидип , серкерде олары гүйч уланмаздан гетирди , чүнки олар халкың өзлерини дашламагындан горкярдылар .
44005027	Олары гетирип , меҗлисиң өңүнде дуруздылар . Баш руханы олары сорага чекип :
44005028	« Шу ат билен сапак бермәң дийип , биз сизе берк табшырык бердик , эмма сиз өз таглыматыңыз билен Иерусалими долдурдыңыз , бу адамың ганыны хем бизиң үстүмизе йүклеҗек болярсыңыз » дийди .
44005029	Петрусдыр ресуллар гайтаргы берип , шейле дийдилер : « Адама гаранда , Худая боюн болмак артыкмач болмалыдыр .
44005030	Ата-бабаларымызың Худайы сизиң агачдан асып өлдүрен Исаңызы дирелтди .
44005031	Худай Ысрайыла тоба этдирип , гүнәлерини багышламак үчин , бу Адамы Башлык хем Халасгәр эдип , Өз сагына галдырды .
44005032	Биз бу бабатда Оңа шаятдырыс ; Худайың Өзүне боюн боланлара берен Мукаддес Рухы хем бу бабатда Оңа шаятдыр » .
44005033	Муны эшиденлер гахар-газаба мүнүп , олары өлдүрмегиң күйүне дүшдүлер .
44005034	Ине , шонда меҗлисде Мукаддес Канун мугаллымы ве бүтин халк янында хорматланян Гамалиел атлы бир фарисей туруп , ресуллары бирсалым дашары чыкармагы буюрды .
44005035	Соңра ол шейле дийди : « Эй , Ысрайыл адамлары ! Бу адамлар бабатда этҗек болян ишиңизде сересап болуң .
44005036	Себәби бу гүнлерден озал өзүни улы адам сайян Теудас чыкды , дөрт йүзе голай адам онуң ызына дүшүпди . Ол өлдүрилди , ызына эеренлериң хеммеси хем дагап гитди .
44005037	Мундан соң илат язувы гүнлеринде җелилели Иуда чыкып , көп адамы өз ызына дүшүрсе-де , хеләк болуп , ызына эеренлериң бары дагады .
44005038	Инди , бу адамлардан эл чекиң , олары гойбериң , себәби бу иш ынсандан болса , онда өз-өзүнден ёк болуп гидер .
44005039	Эгер Худайдан болса , онда сиз бу ишиң өңүни алып билмерсиңиз , терсине , Худайың гаршысына сөвешйәнлер болуп чыкаймаң » . Ине , шонда олар онуң билен ылалашдылар .
44005040	Йөне ресуллары чагырып , енчдирдилер . Исаның ады билен геплемезлиги табшырып , олары бошатдылар .
44005041	Ресуллар меҗлисиң өңүнден шадыян гитдилер , чүнки Реб Исаның ады үчин масгарачылык чекмәге мынасып болупдылар .
44005042	Олар хер гүн ыбадатханада ве өйден-өе сапак бермегиң , Иса Месихиң хош хабарыны вагыз этмегиң ызыны үзмедилер .
44006001	Бу шәгиртлериң санының барха артян гүнлеринде грекче геплешйән ехудылар тарапындан ерли халка гаршы нәгилелик дөреди , чүнки гүнделик иймит пайлашыгында оларың дул хатынлары гөзден салынярды .
44006002	Шейлеликде , он ики ресул әхли шәгиртлери янларына чагырып , олара шейле дийдилер : « Худайың сөзүни ташлап , сачак башында хызматкәрлик этмек бизе гелшикли дәл .
44006003	Эй доганлар , өз араңыздан ягшы атлы , Мукаддес Рухдан долы ве акыл-пайхаслы еди адамы сайлаң ; бу иши шолара табшыралың .
44006004	Биз дога ве сөзүң гуллугына берилҗек » .
44006005	Бу сөз бүтин җемагата ярады . Олар имандан хем Мукаддес Рухдан долы адамлар болан Стефанусы , Филипусы , Прохорусы , Никаноры , Тимоны , Парминасы ве ехуды динине гечен антакиялы Николаусы сайладылар-да , булары
44006006	ресулларың өңүнде дуруздылар . Ресуллар эллерини оларың депесинде гоюп , олар үчин дога этдилер .
44006007	Шейлеликде , Худайың сөзи яйылып , Иерусалимде шәгиртлериң саны барха көпелйәрди . Руханыларың улы топары-да имана уйярдылар .
44006008	Иман ве гүйч билен долы болан Стефанус халк арасында улы гудратлар , аламатлар гөркезйәрди .
44006009	Шол аралыкда либертинлер , кирнелилер , исгендериялылар дийип атландырылан синагогадан , шейле хем , Киликиядан ве Азиядан болан кәбир адамлар гелип , Стефанус билен җеделлешдилер .
44006010	Йөне онуң парасатлылыгына ве Руха гаршылык гөркезмәге оларың гурплары чатмады .
44006011	Шейлеликде , бирнәче кишини ырып , олара : « Онуң Муса ве Худая дил етиренини эшитдик » дийдирдилер .
44006012	Халкы , яшулулары ве канунчылары өҗүкдирдилер . Барып , Стефанусы тутдулар-да , меҗлисиң өңүне гетирдилер .
44006013	Ялан гүвәлер гойдулар , олар-да : « Бу адам хәли-шинди шу мукаддес мекана , Кануна дил етирип йөр .
44006014	Биз онуң : „ Насыралы Иса бу меканы бербат эдер , Мусаның бизе берен адатларыны үйтгедер " диенини эшитдик » дийдилер .
44006015	Меҗлисде отуранларың бары Стефанусың йүзүне середенлеринде , онуң йүзүниң бир перишдәниң йүзүне меңзейәнлигини гөрдүлер .
44007001	Баш руханы : « Бу затлар шейлемидир ? » дийип сорады .
44007002	Стефанус шейле дийди : « Эй доганлар , аталар ! Гулак асың , шөхратлы Худай бизиң атамыз Ыбрайыма Харанда отурмазындан өң , Месопотамиядака аян болды .
44007003	Оңа : „ Юрдуңдан , ковум-гарындашың янындан чык-да , Мениң саңа гөркезҗек юрдума гит " дийди .
44007004	Шейлеликде , ол келданылар юрдундан чыкып , Харанда отурды ; атасы өленден соң болса Худай оны сизиң хәзирки отурян юрдуңыза гөчүрди .
44007005	Худай бу ерден оңа аяк басарлык-да мирас бермеди , йөне хениз перзенди ёкка , бу юрды мүлк хөкмүнде Ыбрайыма , ондан соң хем зүрядына бермеги вада этди .
44007006	Худай шейле дийди : „ Сениң зүрядың бир ят юртда дөрт йүз йыллап мысапырлык чекер , олары гул эдип гысарлар " .
44007007	Худай : „ Мен олары гул эден миллети хөкүм эдерин . Онсоң олар чыкып , шу ерде маңа гуллук эдерлер " дийди .
44007008	Худай Ыбрайыма сүннет әхтини берди . Шейлеликде , ондан Ысхак өненде , секизинҗи гүни оны сүннетледи . Ысхакдан болса Якуп , Якупдан-да он ики улы ата өнди .
44007009	Улы аталар Юсуба гөрипчилик эдип , оны Мүсүре сатдылар ; йөне Худай онуң биленди .
44007010	Ол Юсубы әхли мушакгатларындан халас этди , Фыръовның — Мүсүр патышасының хузурында оңа мәхир , акылдарлык берди . Фыръовн оны Мүсүриң ве тутуш көшгүң хәкими эдип гойды .
44007011	Ине , бүтин Мүсүр ве Кенган юрдуна ачлык хем улы мушакгат инди . Аталарымыз хем иймит тапмадылар .
44007012	Якуп Мүсүрде галла барлыгыны эшидип , аталарымызы илкинҗи гезек ол ере ёллады .
44007013	Икинҗи гезекде болса Юсуп доганларына өзүни танатды . Шейлеликде , Юсубың аслы фыръовна белли болды .
44007014	Юсуп адам ёллап , атасы Якубы , етмиш бәш адамдан ыбарат болан бүтин гарындашларыны чагырды .
44007015	Шейлеликде , Якуп Мүсүре гитди . Якупдыр аталарымыз шол ерде вепат болдулар .
44007016	Олары Шекеме әкидип , Ыбрайымың Шекемде Хамор огулларындан пул берип сатын алан мазарында җайладылар .
44007017	Худайың Ыбрайыма берен вадасының вагты голайладыгыча , халкымызың саны хем Мүсүрде барха көпелйәрди .
44007018	Шейлеликде , Юсубы танамаян башга бир патыша тагта чыкды .
44007019	Бу уругымыза хилегәрлик этди , аталарымызы гысып башлады , чагаларыны дири галмаз ялы , дашары ташламага меҗбур этди .
44007020	Шол вагт Муса энеден догулды . Худай оны эй гөрйәрди . Муса үч ай атасының өйүнде экленди .
44007021	Йөне дашары ташланандан соң , фыръовның гызы оны алып , өзүне огул эдинди , экледи .
44007022	Муса мүсүрлилериң әхли билимлеринден сапак берилди , ол сөзлеринде , ишлеринде гүйчлүди .
44007023	Кырк яшына етенден соң , Муса доганларыны , Ысрайыл огулларыны сорап-идемеги йүрегине дүвди .
44007024	Бириниң адалатсызлыга сезевар эдиленини гөрүп , оңа арка чыкды , яңкы мүсүрлини өлдүрип , эзилениң арыны алды .
44007025	Муса Худайың өз эли билен гутулыш берйәнлигине доганлары дүшүнер өйдйәрди , йөне олар муңа дүшүнмедилер .
44007026	Эртеси гүн ики адам давалашып дурка , Муса янларында пейда болуп , олары ярашдырмага сынанып : „ Эй адамлар , сиз доган ахырын , нәмә бири-бириңизе адалатсызлык эдйәрсиңиз ? " дийди .
44007027	Өз якынына адалатсызлык эдйән адам оны итекләп шейле дийди : „ Ким сени бизе башлык я казы эдип гойды ?
44007028	Дүйнки мүсүрлини өлдүришиң ялы , мени-де өлдүрмекчимисиң ? "
44007029	Муса бу сөзи эшиденден гачып , Мидиян юрдунда мысапырлык чекди . Шол ерде ондан ики огул өнди .
44007030	Кырк йыл доланда , Сина дагының төверегиндәки чөлде ловлап дуран бир чалының ялнында оңа Реббиң бир перишдеси гөрүнди .
44007031	Муса бу гөрнүши гөренде геңиргенди . Ол сиңе серетҗек болуп , якынлашанда , Реббиң сеси эшидилди :
44007032	„ Мен сениң аталарың Ыбрайымың , Ысхагың ве Якубың Худайыдырын " . Ине , шонда Муса титрәп башлады , серетмәге йүрек этмеди .
44007033	Реб оңа шейле дийди : „ Аякларыңдан чарыгы чыкар , чүнки үстүнде дуран бу ериң мукаддес топракдыр .
44007034	Мен халкымың Мүсүрде хорланяныны гөрдүм , оларың наласыны эшитдим , олары халас этмек үчин ашак индим . Инди , гел , мен сени Мүсүре иберҗек " .
44007035	Худай оларың : „ Ким сени бизе башлык я казы эдип гойды ? " дийип инкәр эден бу Мусасыны оңа чалыда гөрнен перишдәниң үсти билен башлык ве халасгәр эдип ёллады .
44007036	Муса Мүсүр юрдунда , Гызыл деңизде ве чөлде кырк йыллап гудратлар хем аламатлар гөркезип , олары дашары чыкарды .
44007037	Ысрайыл огулларына : „ Реб Худайыңыз доганларыңызың арасындан мениң ялы бир пыгамбер чыкарар , оңа гулак асың " диен Мусадыр .
44007038	Сина дагында өзи билен геплешен перишде ве аталарымыз билен чөлде топланан йыгнакда болан , бизе бермек үчин дири сөзлер алан хем шолдур .
44007039	Аталарымыз оңа боюн болман , оны рет эдип , йүреклерини Мүсүре тарап өвүрдилер .
44007040	Олар Харуна : „ Бизе өңүмизден йөрәр ялы таңрылар ясап бер , чүнки бизи Мүсүр юрдундан чыкаран Муса нәме боланыны билмейәрис " дийдилер .
44007041	Шол гүнлерде бир гөле ясадылар , бу бута гурбанлык берип , өз эллериниң ишлерине гувандылар .
44007042	Шейлеликде , Худай дөнүп , олары Гөк гошунына гуллук этмәге берди . Ине , пыгамберлер китабында шейле язылгыдыр : „ Эй , Ысрайыл өйи ! Сиз кырк йыллап чөлде маңа гурбанлыклар , совгатлар бердиңизми ?
44007043	Сиз Молокуң чадырыны , таңрыңыз Рефаның йылдызыны ве сежде этмек үчин ясан суратларыңызы гөтердиңиз . Мен сизи Бабылың аңырсына гөчүрерин " .
44007044	Аталарымызың чөлде мукаддес чадыры барды . Муса муны өзи билен Геплешениң буйрушы ялы , гөрен сураты боюнча ясапды .
44007045	Муны аталарымыз нобатма-нобат гөтерип , Ешувың ёлбашчылыгында Худайың аталарымызың өңүнден ковуп чыкаран башга миллетлериниң юрдуна гетирдилер ; ол Давудың гүнлерине ченли шол ерде галды .
44007046	Давут Худайың мәхрини газанансоң , Якубың Худайына бир месген салмага ругсат диледи .
44007047	Муңа гарамаздан , Худая өй салан Сүлейман болды .
44007048	Йөне хеммелерден бейик Болан ынсан эли билен салнан җайларда яшамаз . Ине , пыгамбер шейле диййәр :
44007049	„ Гөк — Мениң тагтым , Ер аякларымың басганчагыдыр . Сиз Маңа нәхили өй салҗак ? " Реб шейле диййәр : „ Я-да хайсы ер Мениң дынчлык меканым болар ?
44007050	Буларың барыны Өз элим яратмадымы ? "
44007051	Эй бойнуёгынлар , йүрек ве гулаклары сүннетсизлер ! Сиз Мукаддес Руха хемише гаршы чыкярсыңыз . Аталарыңызың эдиши ялы , сиз-де шейле эдйәрсиңиз .
44007052	Пыгамберлериң хайсысына аталарыңыз азар бермеди ? Олар ол Адылың гелҗегини өңүнден ыглан эденлери өлдүрдилер . Сиз-де , ине , Оңа хыянат этдиңиз , Оны өлдүрдиңиз ,
44007053	эй , Мукаддес Кануны перишделериң тертиплешдириши ялы алып-да , оны тутмадыклар ! »
44007054	Олар муны эшиденлеринде , гахар-газаба мүнүп , Стефануса дишлерини гыҗадылар .
44007055	Мукаддес Рух билен долы болан Стефанус Гөге середип , Худайың шөхратыны , Худайың сагында дуран Исаны гөрүп :
44007056	« Мен Гөгүң ачыкдыгыны , Ынсан Оглуның Худайың сагында дурандыгыны гөрйәрин » дийди .
44007057	Шонда олар батлы гыгырышып , гулакларыны тутушып , хеммеси бирден Стефанусың үстүне топулдылар .
44007058	Оны шәхерден дашары чыкарып дашладылар . Гүвәлер өз гейимлерини Саул атлы бир яш йигидиң өңүнде гойдулар .
44007059	Олар Стефанусы дашлап дуркалар , ол Ребби чагырып : « Я Реб , Иса ! Мениң рухумы кабул эт ! » дийди .
44007060	Онсоң дыза чөкүп , батлы гыгырып : « Я Реб ! Бу гүнәни олара язма ! » дийди . Муны айдандан соң болса ол җан берди .
44008001	Стефанусың өлдүрилмегини Саул хем унады . Шол гүн Иерусалимдәки йыгнагы ызгытсыз ызарламага башладылар . Ресуллардан башга хеммелер Яхуда , Самария юртларына дагадылар .
44008002	Эмма Стефанусы Худайдан горкян адамлар җайлап , оңа улы яс тутдулар .
44008003	Мунуң терсине , Саул өйден-өе гирип , йыгнага эзъет берйәрди , эркекдир аяллары сүйрәп зындана салярды .
44008004	Даган иманлылар болса айланып , Худайың сөзүни ыглан эдйәрдилер .
44008005	Филипус-да Самарияның бир шәхерине гелип , олара Месихи вагыз этди .
44008006	Халайык Филипуса гулак асды , онуң эден аламатларыны эшидип , гөрүп , айданларыны бир адам ялы диңледилер .
44008007	Чүнки мурдар рухлы адамларың көпүсинден ол рухлар гаты гыгырышып чыкярдылар , энчеме ысмаз хем отура шыпа тапярды .
44008008	Шейлеликде , шәхерде улы шатлык дөреди .
44008009	Озал бу шәхерде җадыгөйлүк билен мешгулланып , Самария халкыны хайран галдыран , өзүни улы адам дийип ыглан эден Симун атлы бир адам барды .
44008010	Оңа улы-кичи хеммелер үнс берип : « Худайың улы гудраты , ине , шудур » диййәрдилер .
44008011	Оңа үнс берердилер , чүнки ол өз җадыгөйлүги билен эп-эсли вагт олары хайран галдырыпды .
44008012	Йөне Худайың Патышалыгы , Иса Месихиң ады барадакы Хош Хабары вагыз эден Филипуса ынананларында хем эркеклер , хем аяллар чокундырылдылар .
44008013	Симуның өзи-де иман этди , чокундырыландан соң болса Филипусың янындан айрылмады . Ол улы аламатларың , гудратларың йүзе чыкышыны гөрүп хайран галярды .
44008014	Ресуллар самариялыларың Худайың сөзүни кабул эденини Иерусалимде эшидип , Петрус билен Яхяны оларың янына ёлладылар .
44008015	Булар хем барып , Мукаддес Рухы алсынлар дийип , олар үчин дога этдилер .
44008016	Себәби Рух энтек оларың хич бириниң үстүне инмәнди , олар диңе Реб Исаның ады билен чокундырылыпды .
44008017	Шонда ресуллар эллерини оларың үстүнде гоянларында , олар хем Мукаддес Рухы алдылар .
44008018	Симун ресулларың эллериниң гоюлмагы билен , Мукаддес Рухуң берленини гөренде , олара пул гетирип , шейле дийди :
44008019	« Элими үстүнде гоян адамым Мукаддес Рухы алар ялы , маңа-да бу ыгтыяры бериң » .
44008020	Йөне Петрус оңа шейле дийди : « Пулуң өзүң билен биле хеләк болсун ! Чүнки сен Худайың сылагыны пул билен сатын аларын өйтдүң .
44008021	Бу ишде сениң не пайың , не-де хакың бар , себәби сениң йүрегиң Худайың өңүнде догры дәл .
44008022	Инди , бу яман пәлиңден гайт-да , Реббе ялбар , белки , Ол сениң бу пикириңи багышлар .
44008023	Мен сениң аҗы өтден долудыгыңы ве эрбетлик билен баглыдыгыңы гөрйәрин » .
44008024	Симун оңа : « Мениң үчин Реббе дога эдиң , айданларыңызың хич бирине дучар болмайын ! » дийди .
44008025	Олар Реббиң сөзүне гүвә гечип , оны айданларындан соң , Иерусалиме тарап гайдып , Самарияның энчеме обасында Хош Хабары вагыз этдилер .
44008026	Реббиң бир перишдеси Филипуса : « Тур , гүнорта бакан Иерусалимден Газа гидйән ёла рована бол , ол чоладыр » дийди .
44008027	Ол хем туруп , ёла рована болды . Гидип барярка , Хебешистаның аял патышасы Кандакының везирлериниң бири , онуң газначысы болан бир агта душды . Ол Иерусалиме ыбадат этмәге гелип ,
44008028	инди хем ызына доланып барярды . Ол өз арабасының үстүнде Ишая пыгамбериң китабыны окап отырды .
44008029	Рух Филипуса : « Бар , арабаның янындан йөре ! » дийди .
44008030	Филипус ылгады-да , онуң Ишая пыгамбериң китабындан окаян сөзлерини эшидип : « Окаян затларыңа дүшүнйәрсиңми ? » дийди .
44008031	Ол : « Бири ёл гөркезмесе , нәхили дүшүнейин ? » дийди . Онсоң араба мүнүп , янында отурмагы Филипусдан хайыш этди .
44008032	Онуң Мукаддес Язгылардан окап отуран ери шуды : « Гоюн кимин өлдүрилмәге әкидилди , гыркымчысының өңүнде сем болан гузы ялы агзыны ачмаяр .
44008033	Онуң кемсидилишинде адалат инкәр эдилди . Ким Онуң несли хакында гүррүң эдер ? Чүнки Онуң өмүр танапы үзүлендир » .
44008034	Везир Филипуса йүзленип : « Айтсаңызлаң , пыгамбер муны ким хакда айдяр ? Өзи хакдамы я-да башга бири хакда ? » дийди .
44008035	Филипус шу язгыдан сөзе башлап , Исаның Хош Хабарыны оңа вагыз этди .
44008036	Олар ёлдан баряркалар , бир сува гелдилер . Везир : « Ынха сув , мениң чокундырылмагыма нәме пәсгел берйәр ? » дийди .
44008037	Филипус оңа : « Бүтин йүрегиң билен иман эдйән болсаң , муңа ругсатдыр » дийди . Ол : « Иса Месихиң Худайың Оглудыгына иман эдйәрин » дийди .
44008038	Онсоң арабаны саклатды . Филипус билен везир билеликде сува гирдилер ; Филипус оны чокундырды .
44008039	Олар сувдан чыканларында , везириң үстүне Мукаддес Рух инди , Реббиң бир перишдеси болса Филипусы гөтерип әкитди . Везир оны соң гөрмеди . Ол шатланып , өз ёлуны довам этдирди .
44008040	Филипус Азотосда пейда болды . Ол Кайсария ченли айланып , әхли шәхерлерде Хош Хабары вагыз этди .
44009001	Саул Реббиң шәгиртлерине хениз хем өлүм ховпуны салып , баш руханының янына барды .
44009002	Бу ёла уянлары тапса , эркек диймән , аял диймән , тутуп Иерусалиме гетирер ялы , өзүне ондан Шамдакы синагогалар үчин хатлар диледи .
44009003	Ол Шама етип барярка , бирденкә Гөкден бир нур онуң даш-төверегини ягтылтды .
44009004	Саул ере йыкылды . Шонда оңун гулагына : « Саул ! Саул ! Нәме үчин Маңа азар берйәрсиң ? » диен сес гелди .
44009005	Ол : « Я Реб , Сен ким ? » дийип сорады . Реб : « Мен сениң азар берйән Исаң . Чише депмек саңа кындыр » дийди .
44009006	Саул титрәп , алҗырап : « Я Реб , мениң нәме этмегими ислейәрсиң ? » дийди . Реб оңа : « Тур-да , шәхере гит , нәме этмелидигиң саңа айдылар » дийди .
44009007	Онуң билен биле барян адамлар ол ерде доңуп дурдылар , чүнки сеси эшитселер-де , хич кими гөрмейәрдилер .
44009008	Саул ерден турды , йөне гөзүни ачанда хич кими гөрмеди . Оны элинден тутуп идип , Шама гетирдилер .
44009009	Ол үч гүнләп гөрүп билмеди , иймеди ве ичмеди .
44009010	Шамда Хананя атлы бир шәгирт барды . Реб онуң гөзүне гөрнүп : « Эй Хананя ! » дийди . Ол хем : « Лепбей , Я Реб ! » дийип җогап берди .
44009011	Реб оңа шейле дийди : « Тур , Догры диен көчә бар-да , Иуданың өйүнден тарсуслы Саул атлы адамы сора ; ине , ол дога эдйәр .
44009012	Ол бир гөрнүшде Хананя атлы бир адамың ичери гирип , гөзи гайтадан гөрер ялы , элини өз үстүнде гояныны гөрди » .
44009013	Хананя шейле җогап берди : « Я Реб ! Мен бу адам барада , онуң Иерусалимде Сениң мукаддеслериңе нәче яманлык эденини көп кишилерден эшитдим .
44009014	Сениң адыңы агзанларың барыны тутуп даңмага онуң бу ерде-де баш руханылардан ыгтыяры бар » .
44009015	Реб оңа шейле дийди : « Бар , чүнки бу адам миллетлериң , патышаларың ве Ысрайыл огулларының өңүнде Мениң адымы гөтермек үчин сайланан гуралдыр .
44009016	Чүнки Мениң адым угрунда бу адамың нәче гөрги гөрмелидигини Мен оңа гөркезмекчи » .
44009017	Шейлеликде , Хананя барып , яңкы өе гирди , эллерини Саулың үстүнде гоюп , шейле дийди : « Саул доган ! Гелйән ёлуңда саңа гөрнен Реб Иса сениң гөзүң ачылып , Мукаддес Рухдан долмагың үчин , мени иберди » .
44009018	Шол бада-да гөзүнден барда айрылан ялы болуп , Саулуң гөзи ачылды . Ол ёкары туруп чокундырылды .
44009019	Нахар ийип , гайтадан куввата гелди . Ол бир нәче гүнләп Шамда шәгиртлериң янында галып ,
44009020	деррев хем Исаның Худайың Оглудыгы барада синагогаларда вагыз этмәге башлады .
44009021	Муны эшиденлериң бары геңиргенишип : « Иерусалимде шу Ады тутанлары ере егсан эден бу дәлмиди ? Ол бу ере олары тутуп , баш руханыларың янына әкитмәге гелмәнмиди нәме ? » дийишйәрдилер .
44009022	Саул болса барха гүйчленйәрди . Ол : « Бу Месихдир » дийип субут этмек билен , Шамда отуран ехудыларың башыны чашырды .
44009023	Энчеме гүн геченден соң , ехудылар оны өлдүрмегиң маслахатыны этдилер .
44009024	Йөне оларың дилдүвшүги Саула белли болды . Олар оны өлдүрмек ниети билен гиҗе-гүндиз дервезелери хем саклаярдылар .
44009025	Шәгиртлер болса гиҗәниң бирвагты оны себедиң ичине салып , шәхериң диварындан саллап дүшүрдилер .
44009026	Саул Иерусалиме гелип , шәгиртлере гошулмага сынанышды , йөне хеммелер ондан горкярдылар , чүнки онуң шәгиртдигине ынам этмейәрдилер .
44009027	Онсоң Барнабас Саулы алып , ресулларың янына гетирди , олара ёлда онуң нәхилилик билен Ребби гөрендигини , Реббиң онуң билен геплешендигини хем-де онуң Шамда Исаның ады билен гайратлы гепләндигини гүррүң берди .
44009028	Саул Иерусалимде Реббиң ады билен гайратлы гепләп , олар билен билеликде гирип-чыкярды .
44009029	Ол грекче геплешйән ехудылар билен гүрлешип чекишйәрди ; йөне олар Саулы өлдүрмегиң кастына дүшдүлер .
44009030	Доганлар мундан хабарлы боланларында , оны Кайсария гетирип , Тарсуса тарап ёла салдылар .
44009031	Шейлеликде , йыгнаклар бүтин Яхудада , Җелиледе ве Самарияда парахат яшаярды , абатланып , Реб горкусында гезип , Мукаддес Рухуң гөвүнлик бермеги билен көпелйәрди .
44009032	Петрус хемме ере айланып йөршүне Лиддада отуран иманлыларың янына гелди .
44009033	Петрус ол ерде секиз йыл бәри дүшекде ысмаз болуп ятан Энеас атлы бир адамы гөрүп :
44009034	« Энеас , Иса Месих саңа шыпа берйәр . Ёкарык тур-да , ёрган-дүшегиңи дүзет ! » дийди . Ол хем шобада ёкары турды .
44009035	Лидда ве Шаронда отуранларың бары оны гөрүп , Реббе тарап өврүлдилер .
44009036	Яфада Табита атлы ( грекче терҗимеси Доркас ) бир зенан шәгирт барды . Мунуң эден ягшы ишлери , берен садакалары гаты көпди .
44009037	Шол гүнлерде ол сыркавлап өлди , оны ювуп , балаханада гойдулар .
44009038	Лидда Яфа якын болансоң , шәгиртлер Петрусың шол ердедигини эшиденлеринде , оңа ики адамы ёллап : « Гиҗикдирмән , бизиң янымыза гел ! » дийип хайыш этдилер .
44009039	Петрус туруп , олар билен гитди . Геленде , оны балахана элтдилер . Әхли дул хатынлар Петрусың янына йыгнандылар ве аглашып , Доркасың хениз оларың янындака тикен әхли көйнекдир лыбасларыны оңа гөркездилер .
44009040	Петрус хеммелери дашары чыкарды-да , дыза чөкүп дога этди ве җеседе йүзленип шейле дийди : « Табита , тур ! » Аял гөзүни ачып , Петрусы гөренде , галып отурды .
44009041	Петрус элини берип , оны турузды . Онсоң мукаддеслери ве дул хатынлары чагырып , оны олара дири табшырды .
44009042	Бу хабар бүтин Яфа яйрап , көп адамлар Реббе иман этдилер .
44009043	Петрус Яфада Симун атлы бир эйлейҗиниңкиде энчеме гүнләп галды .
44010001	Кайсарияда италиялы диен гошун бөлүминиң йүзбашысы болан Корнелиус атлы бир адам барды .
44010002	Ол тутуш өй-ичерси билен бирликде Худайдан горкян , таква адамды , ехуды халкына көп садакалар берип , Худая мыдама дога эдерди .
44010003	Корнелиус өйлән сагат үчлерде Худайың бир перишдесиниң : « Эй Корнелиус ! » дийип , янына ичерик гиренини бир гөрнүшде айдың гөрди .
44010004	Корнелиус горкы ичинде оңа гөзлерини дикип : « Я Реб , нәме ? » дийди . Перишде оңа җогап берди : « Сениң окан догаларыңы , берен садакаларыңы Худай ятлап кабул этди .
44010005	Инди Яфа бирнәче адам ёлла-да , лакамы Петрус болан Симуны гетирт .
44010006	Бу адам Симун атлы бир эйлейҗиниңкиде мыхмандыр , онуң өйи болса деңзиң якасындадыр . Петрус сени ве ичериңи гутарҗак сөзлер айдар » .
44010007	Өзи билен геплешен перишде гиденден соң , Корнелиус хызматчыларындан икисини ве хемише өз төверегинде болянлардан бир таква эсгери чагырды .
44010008	Әхли зады айдып , олары Яфа ёллады .
44010009	Шол гүнүң эртеси олар ёлдакалар , шәхере голайланларында , гүнортан якын Петрус дога этмек үчин үчеге чыкды .
44010010	Ол аҗыкды ве нахарланмак иследи . Нахар тайярланып йөркә , өзүни йитирме ягдайына гелди .
44010011	Ол Гөгүң ачылып , дөрт бурчундан багланан сачак ялы бир улы задың Ере салланып , өз үстүне инип гелйәнини гөрди .
44010012	Онуң ичинде болса Ериң әхли дөрт аяклыларындан , вагшы хайванларындан , сүйрениҗилеринден хем-де Гөгүң гушларындан барды .
44010013	Бир сес оңа гыгырып : « Петрус тур , дамакларыны чал-да , ий ! » дийди .
44010014	Петрус : « Ёк , я Реб , мен асла хапа , харам зат иен дәлдирин » дийди .
44010015	Сес ене икинҗи гезек оңа : « Худайың тәмиз эден затларына хапа дийме » дийди .
44010016	Бу үч гезек гайталанып , сачак тиз Гөге алынды .
44010017	Петрус бу гөрен гөрнүшиниң нәмедиги хакында ойланып дурка , ине , Корнелиусың ёллан адамлары Симуның өйүни сорап , гапа гелип дурдулар .
44010018	Олар гыгырып : « Петрус лакамлы Симун шу ере мыхманмыдыр ? » дийип сорадылар .
44010019	Петрус бу гөрнүш барада ойланып дурка , Рух оңа шейле дийди : « Ине , үч адам сени гөзләп йөр .
44010020	Тур , ашак дүш , икирҗиңленме-де , олар билен гит , чүнки олары Мен ёлладым » .
44010021	Адамларың янына гелен Петрус : « Ине , гөзлейән адамыңыз мен . Нәме үчин гелдиңиз ? » дийди .
44010022	Олар шейле дийдилер : « Йүзбашы Корнелиус догры , Худайдан горкян адам , ехуды халкының янында ат-абрайы бар . Ол бир мукаддес перишдеден сени өйүне гетирмек хем-де сениң айтҗак сөзлериңи диңлемек барада буйрук алыпдыр » .
44010023	Петрус олары ичерик чагырып , мыхман алды . Шол гүнүң эртеси Петрус туруп , олар билен ёла дүшди . Яфалы доганларың-да кәбири онуң билен биле гитди .
44010024	Эртеси гүн олар Кайсария бардылар . Корнелиус хем доган-гарындашларыны , якын достларыны бир ере чагырып , олара гарашып отырды .
44010025	Петрус ичерик гиренде , Корнелиус оны гаршылап , аягына йыкылды , оңа сежде этди .
44010026	Эмма Петрус оны галдырып : « Тур ! Мен хем адам » дийди .
44010027	Онсоң онуң билен гүррүңлешип , ичерик гиренде , көп адамларың йыгнанандыгыны гөрди .
44010028	Олара шейле дийди : « Бир ехуды үчин башга миллетден болан бири билен гатнашмагың я онуң янына гитмегиң нәхили ерликсиздигини өзүңиз билйәнсиңиз , йөне Худай маңа хич бир адама хапа я харам диймели дәлдигими гөркезди .
44010029	Шонуң үчин хем , чагырыланымда , гүррүңсиз гелдим . Инди болса сораярын : нәме себәпден мени чагырдыңыз ? »
44010030	Корнелиус шейле җогап берди : « Үч гүн мундан озал шу вагтларда агзым оразады . Өйлән сагат үчлерде өйүмде дога эдип отырдым . Ине , бир парлак эгин-эшикли адам гаршымда дуруп , маңа шейле дийди :
44010031	„ Корнелиус , сениң догаң эшидилди , садакаларыңы Худай ятлады .
44010032	Яфа адам ёлла-да , Петрус лакамлы Симуны чагыр . Ол деңиз якасындакы Симун эйлейҗиниң өйүне мыхмандыр . Ол гелип , саңа бир сөз айдар " .
44010033	Мен деррев саңа адам ёлладым , сен-де гелип ягшы этдиң . Ине , хеммәмиз Худай тарапындан саңа табшырылан әхли зады эшитмек үчин , Онуң хузурында хәзир болуп отырыс » .
44010034	Шонда Петрус сөзе башлап шейле дийди : « Мен , догрудан-да , Худайың хич кими ала тутман ,
44010035	эйсем , хер миллетде ким Ондан горкса , догрулык этсе , шоны кабул эдйәндигине гөз етирдим .
44010036	Онуң барчаның Ребби болан Иса Месих аркалы парахатлык ыглан эдип , Ысрайыл огулларына ёллан сөзи шудур :
44010037	Яхяның вагыз эден чокундырмасындан соң , Җелиледен башлап , бүтин Яхудада йүзе чыканлары ,
44010038	Худайың Мукаддес Рух ве гудрат берип , Насыралы Исаны везипә белләнини , Онуң хем айланып , ягшылык эдип , иблисиң голастында эзиленлериң барына шыпа беренини сиз билйәнсиңиз , чүнки Худай Онуң биленди .
44010039	Биз Онуң Яхудада , Иерусалимде эденлериниң барына шаятдырыс . Оны агачдан асып өлдүрдилер .
44010040	Худай үчүнҗи гүн Исаны дирелдип ,
44010041	бүтин халка дәл-де , диңе Худайың өңден сайлан шаятларына , ягны өлүмден диреленинден соң , Онуң билен биле ийип-иченлер болан бизе ачыкдан-ачык гөркезди .
44010042	Ол Өзүниң дирилериң хем өлүлериң Худай тарапындан белленен Казысыдыгыны халка вагыз эдип , гүвә гечмегимизи бизе табшырды .
44010043	Иса иман эден хер кесиң Онуң ады билен гүнәсиниң өтүлҗегине әхли пыгамберлер гүвә гечйәр » .
44010044	Петрус бу сөзлери айдып дурка , сөзи эшиденлериң барының үстүне Мукаддес Рух инди .
44010045	Петрус билен гелен сүннетли иманлылар Мукаддес Рух сылагының башга миллетлериң үстүне-де дөкүленине геңиргендилер ,
44010046	чүнки оларың башга диллерде гепләп , Худайы өвги билен бейгелдишини эшитдилер . Шонда Петрус :
44010047	« Бизиң ялы Мукаддес Рухы алан бу адамларың сув билен чокундырылмагыны ким гадаган эдип билер ? » дийди .
44010048	Онсоң Петрус олары Иса Месихиң ады билен чокундырмагы буюрды . Соңра олар Петрусдан бирнәче гүнләп галмагы хайыш этдилер .
44011001	Яхудада болян ресуллар , доганлар башга миллетлериң-де Худайың сөзүни кабул эденини эшитдилер .
44011002	Петрус Иерусалиме геленде , сүннетлилер онуң билен давалашып :
44011003	« Сен сүннетсиз адамларың янына барыпсың , олар билен нахар ийипсиң » дийдилер .
44011004	Петрус хем сөзе башлап , болан ваканы олара бирин-бирин айдып берди :
44011005	« Яфа шәхеринде дога эдип отыркам , өзүми йитирен ягдайымда бир гөрнүш гөрдүм . Улы сачага меңзеш бир зат дөрт бурчундан Гөкден Ере салланып , мениң яныма ченли инип гелди .
44011006	Онуң ичине бакып сынланымда , Ериң дөрт аяклы хайванларыны , ябаны хем сүйрениҗи хайванларыны , Гөгүң гушларыны гөрдүм .
44011007	Онсоң бир сес эшитдим , ол маңа : „ Петрус , тур , дамакларыны чал-да , ий ! " дийди .
44011008	Мен : „ Ёк , я Реб ! Хапа , харам зат мениң агзыма асла гирен дәлдир " дийдим .
44011009	Эмма сес Гөкден икинҗи гезек маңа : „ Худайың тәмиз эден затларына хапа дийме ! " дийди .
44011010	Бу үч гезек гайталанып , хеммеси ене ёкарык Гөге чекилди .
44011011	Ине , шол пурсатда үч адам мениң болян өйүмиң өңүне гелип дурдулар . Олар мениң яныма Кайсариядан ёлланан экен .
44011012	Онсоң Рух маңа хич икирҗиңленмән , олар билен биле рована болмалыдыгымы айтды . Бу алты доган хем мениң билен биле гитди , биз ол адамың өйүне бардык .
44011013	Ол хем бизе перишдәни гөрендигини , онуң өйүнде дуруп : „ Яфа адам ёлла-да , Петрус лакамлы Симуны гетирт .
44011014	Ол саңа бирнәче сөз айдар . Шол сөзлер аркалы сен тутуш ичериң билен гутуларсың " диенини айтды .
44011015	Мен сөзе башланымда , озал бизиң үстүмизе иниши ялы , оларың үстүне хем Мукаддес Рух инди .
44011016	Шонда Реббиң : „ Яхя сув билен чокундырыпды , йөне сиз Мукаддес Рух билен чокундырыларсыңыз " дийип айдан сөзи ядыма дүшди .
44011017	Шейлеликде , Реб Иса Месихе иман эденлеринден соң , Худай бизе берши ялы , олара-да шол сылагы берен болса , Худая гаршы дуруп билер ялы , мен ким болупдырын ? »
44011018	Олар муны эшиденлеринде көшешдилер , Худайы шөхратландырып : « Онда , Худай яшайыш гетирйән тобаны өзге миллетлере-де берипдир » дийишдилер .
44011019	Стефанус билен багланышыклы болан ызарламалар нетиҗесинде даргадыланлар Финикия , Кипр ве Антакия ченли айландылар . Олар сөзи ехудылардан башга хич киме вагыз этмейәрдилер .
44011020	Оларың арасында бирнәче кипрли ве киренели адамлар барды . Олар Антакия геленлеринде , Реб Исаның Хош Хабарыны вагыз эдип , греклере-де айтдылар .
44011021	Реббиң эли олар биленди . Шейлеликде , көп адамлар иман гетирип , Реббе тарап өврүлдилер .
44011022	Бу хакдакы хабарлар Иерусалимдәки йыгнанышыга гелип етди . Олар Барнабасы Антакия ёлладылар .
44011023	Ол геленде , Худайың мерхеметини гөрүп шат болды , гайдувсыз йүрек билен Реббе япышар ялы , хеммелере өвүт-несихат этди .
44011024	Чүнки ол оңат адамды , Мукаддес Рухдан , имандан долуды . Шейлеликде , көп адамлар Реббе гошулдылар .
44011025	Онсоң Барнабас Саулы идәп , Тарсуса гитди .
44011026	Оны тапып , Антакия гетирди . Олар бүтин бир йыллап йыгнакда топланып , көп адамлара сапак бердилер . Шәгиртлериң месихи адыны алмагы илки билен Антакияда йүзе чыкды .
44011027	Шол гүнлерде Антакия Иерусалимден бирнәче пыгамбер гелди .
44011028	Булардан Агабус атлы бири галып , бүтин дүнйәниң башына улы ачлык гелмелидигини Рух аркалы хабар берди . ( Бу кайсар Клаудиусың заманында болды . )
44011029	Шонда Яхудада яшаян доганлара голдав үчин , шәгиртлериң хер бири гурбуның чатдыгындан олара пул ёлламагы карар этдилер .
44011030	Пулы Барнабас ве Саулуң эли билен йыгнак ёлбашчыларына ибермек билен , бу карары ерине етирдилер .
44012001	Шол вагтлар Хиродес патыша йыгнага дегишли боланларың кәбирини сүтем этмек максады билен тутды .
44012002	Яхяның доганы Якубы гылыч билен өлдүртди .
44012003	Ол мунуң ехудыларың гөвнүне яраныны гөрүп , соңра Петрусы-да тутды . Петир байрамы гүнлериди .
44012004	Хиродес Петрусы эле салып , Песахдан соң халк өңүне чыкармак ниети билен зындана салды-да , хер бири дөрт эсгерден ыбарат болан дөрт топары оңа гаравул гоймагы табшырды .
44012005	Шейлеликде , Петрус зынданда сакланярды , йөне йыгнак онуң үчин Худая җан чекип дога эдйәрди .
44012006	Хиродесиң оны орта чыкарҗак гүнүниң өң янындакы гиҗе Петрус ики эсгериң арасында гоша зынҗыр билен баглы ятырды , гаравуллар-да гапының агзында зындана гаравулчылык эдйәрдилер .
44012007	Бирденкә Реббиң бир перишдеси гөрнүп , түрмеде нур ялпылдады . Перишде Петрусың бөврүне дүртүп , оны оярды-да : « Тиз тур ! » дийди . Шобада-да Петрусың зынҗырлары элинден ере гачды .
44012008	Перишде оңа : « Гушагыңы гушан-да , чарыкларыңы багла ! » дийди . Ол шейле хем этди . Перишде оңа : « Гейимиңи гей-де , мениң ызыма дүш ! » дийди .
44012009	Петрус дашары чыкып , онуң ызына дүшди . Ол перишде аркалы боланларың чынлыгыны билмән , гөзүне гөрүнйәндир өйдйәрди .
44012010	Олар биринҗи , икинҗи гаравуллардан гечип , шәхере чыкян демир дервезә гелдилер . Дервезе олара өз-өзүнден ачылды . Олар дашары чыкып , бир көчәни илерлигине гечдилер велин , перишде бирденкә гайып болды .
44012011	Ине , шонда Петрус айңалып : « Реббиң перишдесини ёллап , Хиродесиң элинден , ехуды халкының гарашан әхли затларындан мени халас эдендигине , хакыкатдан хем , инди гөз етирйәрин » дийди .
44012012	Муны аңланындан соң , ол Маркус лакамлы Яхяның эҗеси Меръемиң өйүне гитди . Ол ерде көп адам үйшүп , дога эдип отырды .
44012013	Петрус ховлының гапысыны каканда , гапыны Рода атлы бир кениз ачмага гелди .
44012014	Ол Петрусың сесини сайгаранда , бегенҗинден яңа гапыны ачман , ичерик ылгап , Петрусың ховлының гапысында дураныны хабар берди .
44012015	Өйдәкилер оңа : « Сен акылыңдан азашыпсың » дийдилер . Йөне ол өз гепини берк ныгтанында олар : « Ол Онуң перишдесидир » дийдилер .
44012016	Эмма Петрус бирсыхлы гапыны какып дурды . Гапыны ачанларында , оны гөрүп хайран галдылар .
44012017	Сеслерини чыкармазлыклары үчин , Петрус олара эли билен ышарат этди . Онсоң Реббиң өзүни зындандан чыкараныны олара гүррүң берип : « Муны Якуба хем доганлара хабар бериң » дийди-де , башга ере чыкып гитди .
44012018	Гүн доганда , Петруса нәме болдука дийип , эсгерлериң арасына улы галмагал дүшди .
44012019	Хиродес Петрусы агтарды . Ол оны тапмансоң болса гаравуллары сорага чекип , олары өлдүрмеги буюрды . Шондан соң Хиродес Яхудадан Кайсария гидип , шол ерде галды .
44012020	Хиродес Сире ве сидонлылара гаршы дишини гыҗаярды . Олар хем бирлешип , Хиродесиң янына гелдилер-де , патышаның ятак җайының башлыгы Властосы өз тарапларына чекип , ярашык диледилер ; чүнки оларың юрды патышаның юрдундан азык алярды .
44012021	Ине , белленен гүнде Хиродес патышалык лыбасыны гейип , күрсүде отурды-да , халка сөз сөзледи .
44012022	Халк хем : « Бу бир таңры сеси , ынсан сеси дәл ! » дийип гыгырышярды .
44012023	Шол бада Реббиң бир перишдеси Хиродеси урды , чүнки ол Худайы шөхратландырманды . Шейлеликде , ол эндам-җаны гуртлап өлди .
44012024	Худайың сөзи болса паҗарлап өсйәрди .
44012025	Барнабас билен Саул хем юмшы битирип , ызларына гайтдылар . Олар Маркус лакамлы Яхяны-да янларына алып , Иерусалимден ызларына өврүлдилер .
44013001	Антакиядакы йыгнакда бирнәче пыгамбер ве мугаллым барды : Барнабас , Нигер диен Симун , киренели Лукиус , юрдуң дөртден бирине хөкүм сүрйән билен биле улалан Манеан ве Саул .
44013002	Булар Реббе ыбадат эдип , ораза тутуп йөркәлер , Мукаддес Рух : « Мениң чагыран ишим үчин , Барнабас билен Саулы Маңа айрып гоюң ! » дийди .
44013003	Шонда ораза тутуп , дога этдилер-де , эллерини оларың үстүне гоюп , Барнабас билен Саулы ёла салдылар .
44013004	Шейлеликде , Мукаддес Рух тарапындан ёлланан Барнабас билен Саул Селукия гелдилер . Ол ерден хем гәмили Кипре гечдилер .
44013005	Онсоң Саламисе гелип , ехудыларың синагогаларында Худайың сөзүни вагыз этдилер . Яхя хем олара ярдам эдйәрди .
44013006	Олар бүтин аданы айланып , Пафоса гелдилер . Ол ерде Баръешу атлы бир җадыгөй хем ялан ехуды пыгамбере саташдылар .
44013007	Баръешу пайхаслы адам болан хәким Серҗиус Павлусың янында боларды . Хәким Барнабас билен Саулы чагырып , олардан Худайың сөзүни эшитмек иследи .
44013008	Эмма Элимас җадыгөй ( онуң ады шейле терҗиме эдилйәр ) олара гаршы чыкып , хәкими имандан дәндирҗек болды .
44013009	Шейлеликде , Саул , ягны Павлус Мукаддес Рухдан долуп , оңа серетди ве шейле дийди :
44013010	« Эй , әхли кеззаплыкдан ве әхли галплыкдан долы адам , иблис оглы , әхли догрулыгың душманы ! Сен Реббиң догры ёлларыны эгрелтмеги бес этҗек дәлми ?
44013011	Инди , ине , Реббиң эли үстүңе гелйәр , сен көр боларсың , белли бир вагта ченли гүнеши гөрмерсиң » . Шобада-да онуң үстүне түмлүк , гараңкылык инди . Ол өзүни итдирҗек болуп , төверегини сермеләп , адам агтарып башлады .
44013012	Хәким йүзе чыкан ваканы гөрүп иман этди , чүнки ол Реббиң таглыматына хайран галыпды .
44013013	Павлус ве онуң ёлдашлары Пафосдан гәмә мүнүп , Памфилия Пергасына гелдилер . Шол ерде Яхя олардан айрылып , Иерусалиме гайтды .
44013014	Олар болса Пергадан ёлларыны довам этдирип , Писидя Антакиясына гечдилер . Сабат гүни синагога барып отурдылар .
44013015	Мукаддес Канундан ве пыгамберлер язгысындан окаландан соң , синагога башлыклары олара адам ёллап : « Доганлар , халка өвүт-үндевли сөзүңиз бар болса айдың » дийдилер .
44013016	Шейлеликде , Павлус туруп , эли билен ышарат эдип , шейле дийди : « Эй , ысрайыллы адамлар , Худайдан горкянлар , диңләң !
44013017	Бу Ысрайыл халкының Худайы бизиң аталарымызы сайлады , халкы Мүсүр юрдунда отуран махалы бейгелдип , гүйчли гол билен ол ерден чыкарды .
44013018	Олары кырк йыл чемеси чөлде экледи .
44013019	Кенган юрдунда еди миллети хеләкләп , юртларыны олара мирас берди .
44013020	Онсоң олара дөрт йүз элли йыл чемеси — Самуел пыгамбере ченли казылар берди .
44013021	Ине , шондан башлап , олар бир патыша талап этдилер . Худай олара кырк йыллап бенямын тайпасындан бир адамы , ягны Кишиң оглы Саулы берди .
44013022	Оны тагтдан дүшүренден соң болса , олара Давуды патыша этди . Ол хакда гүвә хем гечип : „ Гөвнүме җай бир адамы , Ессәниң оглы Давуды тапдым . Ол Мениң әхли ислегими берҗай эдер " дийди .
44013023	Шейлеликде , Худай Өз вадасына гөрә , онуң неслинден Ысрайыл үчин Исаны халасгәр эдип чыкарды .
44013024	Ол гелмезден өң болса Яхя бүтин Ысрайыл халкына тоба этмеги вагыз эдип , олары чокундырылмага чагырды .
44013025	Яхя ишини битирмәге голайлан вагты шейле дийди : „ Мени кимдир өйдйәрсиңиз ? Мен — Ол дәл . Ине , мениң ызымдан Бири гелер , мен Онуң чарыгының багыны чөзмәге-де мынасып дәлдирин " .
44013026	Доганлар , эй , Ыбрайым неслиниң огуллары ве араңыздакы Худайдан горкянлар ! Бу гутулыш сөзи сизе иберилди .
44013027	Чүнки Иерусалим илаты ве оларың башлыклары Оны танамадылар . Оны хөкүм этмек билен , хер сабат гүни окалян пыгамберлер сөзлерини берҗай этдилер .
44013028	Өлүм җезасына хич бир себәп тапмасалар-да , Пилатусдан Онуң өлдүрилмегини хайыш этдилер .
44013029	Ол хакда языланларың барыны битиренлеринден соң болса Оны агачдан ашак дүшүрип , бир мазарда гойдулар .
44013030	Эмма Худай Оны дирелтди .
44013031	Ол Өзи билен Җелиледен Иерусалиме геленлере көп гүнлериң довамында гөрүнди . Шинди бу адамлар халкың өңүнде Онуң гүвәлеридир .
44013032	Биз аталара берлен ваданың хош хабарыны сизе вагыз эдйәрис .
44013033	Худай Исаны дирелтмек билен , оларың огланлары болан бизиң үчин шол ваданы ерине етирди . Икинҗи мезмурда хем шейле язылыпдыр : „ Сен Мениң Оглумсың , Мен бу гүн Сени өндүрдим " .
44013034	Асла чүйретмезлик үчин , Оны өлүмден дирелдиши хакда хем шейле дийди : „ Мен сизе Давуда вада эден мукаддес хем ыгтыбарлы берекетлерими берерин " .
44013035	Мунуң үчин башга бир ерде-де : „ Сен Өз Мукаддесиңиң чүйремегине разы болмарсың " диййәр .
44013036	Чүнки Давут Худайың ислеги боюнча өз неслине гуллук эденден соң өлди . Ол аталарының янында җайланды ; онуң бедени чүйреди .
44013037	Йөне Худайың Дирелдени чүйремеди .
44013038	Билиң , эй доганлар , гүнәлериң багышланмагы бу Адам аркалы сизе вагыз эдилйәр .
44013039	Мусаның канунында акланып билмедик бүтин затларыңызда иман эден хер кес бу Адам аркалы акланар .
44013040	Инди сак болуң , пыгамберлер китабында айдыланлар башыңыза геләймесин :
44013041	„ Середиң , эй масгаралайҗылар , хайран галың , хеләк болуң ; чүнки Мен сизиң гүнлериңизде шейле бир иш эдерин велин , оны сизе бири беян этсе , асла ынанмарсыңыз " » .
44013042	Олар ехудыларың синагогасындан чыкып баряркалар , ехуды дәллер бу сөзлериң гелҗек сабат гүни-де өзлерине вагыз эдилмегини олардан хайыш этдилер .
44013043	Синагогадакы халайык даганында , ехудыларың ве ехуды динине гечип , Худая ыбадат эдйәнлериң көпүси Павлус билен Барнабасың ызына дүшдүлер . Булар хем гүррүң берип , Худайың мерхеметинде эрҗеллик этмеклери үчин , олара несихат этдилер .
44013044	Соңкы сабат гүни болса Худайың сөзүни диңлемек үчин , бүтин шәхер диен ялы йыгнанды .
44013045	Ехудылар халайыгы гөренлеринде гөрипчиликден долуп , Павлусың айдан затларына гаршы чыкып , дил етирдилер .
44013046	Павлус билен Барнабас хем гайратлылык билен шейле дийдилер : « Худайың сөзи илки сизе вагыз эдилмелиди . Йөне сиз оны рет этдиңиз , өзүңизи эбеди яшайша мынасып гөрмедиңиз . Шонуң үчин , ине , биз өзге миллетлере тарап йүзленйәрис .
44013047	Чүнки Реб бизе шейле табшырды : „ Ериң уҗуна ченли гутулыш дашамагың үчин , Мен Сени миллетлере нур этдим " » .
44013048	Миллетлер муны эшиденлеринде шатланып , Реббиң сөзүни шөхратландырдылар . Шейлеликде , эбеди яшайыш үчин беллененлериң бары иман этди .
44013049	Реббиң сөзи юрдуң хемме ерине яйраярды .
44013050	Ехудылар диндар , сыланян аяллары ве шәхериң абрайлы адамларыны өҗүкдирдилер . Шейлеликде , Павлус билен Барнабасы ковалап , серхетлеринден чыкардылар .
44013051	Павлус билен Барнабас аякларының тозуны олара гаршы какып , Коня гитдилер .
44013052	Шәгиртлер болса шатлык ве Мукаддес Рух билен долудылар .
44014001	Коняда билеликде ехудыларың синагогасына бардылар ; оларың гүррүң бериши хем ехудылардан , хем греклерден улы топарың иман гетирмегине себәп болды .
44014002	Йөне иман этмедик ехудылар өзге миллетлери күшгүрип , оларың аңыны доганлара гаршы гараладылар .
44014003	Эсли вагт ол ерде болан Павлус билен Барнабас Реб үчин гайратлы вагыз эдйәрдилер . Реб хем оларың эллери билен аламатлар , гудратлар гөркезип , Өз мерхемети барадакы сөз үчин гүвә гечйәрди .
44014004	Шәхер халкы ики бөлүнип , бир бөлеги ехудыларың , бир бөлеги-де ресулларың тарапына гечди .
44014005	Йөне миллетлер хем-де ехудылар ве оларың башлыклары тарапындан ресуллары рысва этмек , дашламак үчин бир хүҗүм йүзе чыканда ,
44014006	мундан хабарлы болан ресуллар Ликаонияның шәхерлери болан Листра , Дербә ве шол этраплара гачып барып ,
44014007	ол ерлерде-де Хош Хабары вагыз этдилер .
44014008	Листрада аяклары ысгынсыз бир адам яшаярды , ол энеден догма отура болуп , хич вагт йөремәнди .
44014009	Бу адам Павлусың гүррүңини диңледи ; Павлус хем оңа гөз дикди , онуң сагалҗагына иманының бардыгыны гөрүп ,
44014010	гаты сес билен : « Аягың үстүнде дик дур ! » дийди . Ол хем ёкары товсуп , йөрәп башлады .
44014011	Халайык Павлусың эден ишини гөренде сеслерини гаталдып , ликаония дилинде : « Таңрылар ынсан кешбине гирип , бизиң янымыза инипдир ! » дийишдилер .
44014012	Барнабаса Зевс , Павлуса-да сөз сөзлейән боланы үчин Хермес дийдилер .
44014013	Шәхериң дашында ерлешен Зевс ыбадатханасының руханысы дервезелериң агзына өкүзлер , веноклар гетирип , халк билен бирликде гурбанлык берҗек болды .
44014014	Эмма ресуллар , ягны Барнабас , Павлус муны эшиденлеринде , өз эгин-эшиклерини йыртып , халкың ортасына зыңылдылар , гыгырып , шейле дийдилер :
44014015	« Адамлар ! Нәме үчин бейле эдйәрсиңиз ? Биз-де дуйгулары сизе меңзеш ынсанлардырыс ве сизи бу бош затлардан дөнүп , Гөги , Ери , деңзи ве оларың ичиндәки әхли затлары ярадан дири Худая тарап өврүлмәге чагырярыс .
44014016	Ол гечен несиллерде бүтин миллетлере өз ёллары билен йөремәге ругсат этди .
44014017	Муңа гарамаздан , ягшылык этмек , сизе Гөкден ягмыр хем хасыллы мөвсүмлер бермек , йүрегиңизи иймит хем шатлыкдан долдурмак билен , Өзүни гүвәсиз гоймады » .
44014018	Бу сөзлер билен халкы өзлерине гурбан кесмекден зордан дәндирдилер . Хеммесини өз өйүне ибердилер . Олар ол ерде галып , дерс берип йөркәлер ,
44014019	Антакиядан , Конядан ехудылар гелди ; олар халкы өҗүкдирип , Павлусы дашладылар , оны өлендир өйдүп , шәхерден дашары сүйредилер .
44014020	Эмма шәгиртлер дашына үйшенлеринде , Павлус өр туруп , шәхере гайтды . Шол гүнүң эртеси хем Барнабас билен Дербә тарап ёла дүшди .
44014021	Олар бу шәхере Хош Хабары вагыз эдип , көплери шәгирт эденлеринден соң , Листра , Коня ве Антакия гайдып гелдилер .
44014022	Шәгиртлериң җанларына кувват берип , олара иманда берк дурмагы үндәп : « Биз Худайың патышалыгына көп мушакгатлар билен гирмелидирис » диййәрдилер .
44014023	Павлус билен Барнабас хер йыгнакда олара ёлбашчылар сайлап , оразалы дога эдип , олары иман эден Реблерине табшырдылар .
44014024	Онсоң Писидияның ичинден гечип , Памфилия гелдилер .
44014025	Пергада Реббиң сөзүни вагыз эдип , Атталия индилер .
44014026	Ол ерден хем өз битирен ишлери үчин Худайың мерхеметине табшырылан ерлери болан Антакия гәмили гайтдылар .
44014027	Гелип , йыгнагы үйшүрдилер , Худайың өзлери аркалы әхли эденлерини , ехуды дәллере иман гапысыны ачаныны гүррүң бердилер ,
44014028	көп вагтлап шәгиртлериң янында болдулар .
44015001	Яхудадан гелен кәбир адамлар доганлара сапак берип : « Мусаның адаты боюнча сүннетленмесеңиз , гутулып билмерсиңиз » диййәрдилер .
44015002	Павлус билен Барнабас бу адамлар билен кән чекишип , җеделлешдилер . Онсоң бу меселәниң чөзгүди үчин , бейлеки доганларың бирнәчеси билен бирликде Павлус билен Барнабас ресулларың , ёлбашчыларың янына , Иерусалиме гитмели диен карара гелинди .
44015003	Шейлеликде , йыгнак тарапындан ёла салнанлар Финикияның , Самарияның ичинден гечдилер , миллетлериң Реббе тарап өврүлендигини айдып , доганлара улы шатлык бердилер .
44015004	Иерусалиме геленлеринде болса йыгнак , ресуллар ве ёлбашчылар тарапындан кабул эдилип , Худайың өзлери аркалы эден әхли задыны хабар бердилер .
44015005	Эмма фарисейлер мезхебинден иман эденлериң кәбири аяга галып : « Бейлеки миллетлерден боланлары сүннетлемели , Мусаның кануныны сакламагы табшырмалы » дийдилер .
44015006	Онсоң ресуллар , ёлбашчылар бу меселе барада маслахатлашмак үчин йыгнандылар .
44015007	Гүррүң узага чекенде , Петрус ёкары туруп , олара шейле дийди : « Доганлар ! Өз билшиңиз ялы , миллетлериң Хош Хабар сөзүни мениң агзымдан эшидип , иман этмелидиги үчин , Худай көп вагт мундан озал арамыздан мени сайлады .
44015008	Йүреклери билйән Худай бизе берши ялы , өзге миллетлере-де Мудаккес Рухы бермек билен , олара гүвә гечди .
44015009	Йүреклерини иман аркалы тәмизледи , биз билен оларың арасында хич бир парх гоймады .
44015010	Инди , нәме үчин аталарымызың , өзүмизиң дакынып билмедик боюнтырыгымызы шәгиртлериң бойнуна салҗак болуп , Худайы сынаярсыңыз ?
44015011	Биз Реб Исаның мерхемети билен гутуландыгымыза ынанярыс , олар хем шейле » .
44015012	Онсоң бүтин җемагат дымып , Худайың өзлери аркалы миллетлер арасында гөркезен улы аламатларыны , гудратларыны айдып берен Барнабас билен Павлусы диңледи .
44015013	Олар гүррүңлерини гутаранындан соң , Якуп сөзе башлап , шейле дийди : « Доганлар , маңа гулак асың !
44015014	Өзге миллетлерден Өз адына бир халк алмак үчин Худайың илки билен олара нәхили идег эденини Симон айдып берди .
44015015	Пыгамберлериң сөзлери-де мунуң билен утгашяр ; ине , шейле язылыпдыр :
44015016	Онсоң ызыма доланып , Давудың йыкылан чадырыны гайтадан бина эдерин , онуң харабаларыны гайтадан бина эдерин .
44015017	Галан адамлар , Мениң адым дакылан бүтин миллетлер Ребби агтарар ялы , оны гайтадан дикелдерин . Буларың барыны эден Реб шейле диййәр " .
44015018	Худай Өз әхли ишлерини эзелден билйәндир .
44015019	Мунуң үчин , мениң пикиримче , өзге миллетлерден Худая тарап өврүленлере кынчылык дөретмели дәл .
44015020	Йөне олара бутларың неҗислигинден , зынадан , боглан хайванларың этинден ве гандан гача дурмагы , өзлерине эдилмегини ислемейән затларыны башгалара этмезлиги язмалы .
44015021	Чүнки Мусаның сөзлери хер сабат гүни синагогаларда окаляр , гадым заманлардан бәри хер шәхерде вагыз эдилйәр » .
44015022	Шейлеликде , ресуллардыр ёлбашчылар бүтин йыгнак билен бирликде өзлеринден бирнәче адамы , ягны доганларың арасында ёлбашчылык эдйән Барсаба лакамлы Иуда билен Силасы сайлап , Павлус ве Барнабас билен бирликде Антакия ёлламалы диен карара гелдилер .
44015023	Онсоң шу хаты язып , олардан ибердилер : « Ресуллар , ёлбашчылар ве доганлар Антакиядакы , Сириядакы , Киликиядакы миллетлерден болан доганлара салам айдяр .
44015024	Бизден болан кәбирлериниң өз сөзлери билен сизи ынҗыдып , сүннетлениң , Мукаддес Кануны берҗай эдиң дийип , аңыңызы булашдыраныны эшитдик ; муны биз олара табшырмандык .
44015025	Мунуң үчин хем бирнәче адамы сайлап , эзиз доганларымыз Барнабас ве Павлус билен бирликде сизе ёлламагы бир агыздан макулладык .
44015026	Булар Реббимиз Иса Месихиң ады угрунда җанларыны орта гоян адамлардыр .
44015027	Биз Иуда билен Силасы ёлладык , оларың өзи хем муны дилден хабар берерлер .
44015028	Чүнки Мукаддес Рух ве биз шу ваҗып затлардан башга хич бир зады сизиң үстүңизе йүклемезлиги унадык :
44015029	бутлара гурбан эдилен иймитлерден , гандан , боглан хайванларың этинден , зынадан гача дуруң , өзүңизе эдилмегини ислемейән затларыңызы башгалара этмәң . Шулардан саклансаңыз , ягшы эдерсиңиз . Саглыкда болуң ! »
44015030	Шейлеликде , олар ёла дүшдүлер . Антакия гелип , җемагаты үйшүрдилер-де , хаты бердилер .
44015031	Олар муны окап , бу өвүт-несихат хакда бегенишдилер .
44015032	Онсоң өзлери хем пыгамбер болан Иуда билен Силас доганлара көп өвүт-несихат берип , олары гүйчлендирдилер .
44015033	Бирнәче вагт ол ерде галанларындан соң болса , доганлар олары саг-аман ресуллара угратдылар .
44015034	Силас ол ерде галмагы ягшы гөренсоң , Иерусалиме Иуданың еке өзи гайтды .
44015035	Павлус билен Барнабас хем Антакияда галдылар . Олар башга-да бирентек адамлар билен сапак берип , Реббиң сөзүниң Хош Хабарыны ыглан этдилер .
44015036	Бирнәче гүнден соң , Павлус Барнабаса : « Инди ызымыза доланып , Реббиң сөзүни ыглан эден хер шәхеримизде доганлара гөрме-гөрше барып , хал-ягдайларыны соралы » дийди .
44015037	Барнабас Маркус диен Яхяны-да әкитмегиң пикириндеди .
44015038	Йөне Павлус өзлери билен биле ише гитмән , олары Памфилияда терк эден адамы әкитмеги макул билмеди .
44015039	Шейлеликде , араларына агзалалык дүшүп , олар бири-бирлеринден айрылдылар ; Барнабас Маркусы янына алып , гәми билен Кипре гитди .
44015040	Павлус хем Силасы сайлады , доганлар тарапындан Худайың мерхеметине табшырылып ёла дүшди .
44015041	Ол Сирия , Киликия айланып , йыгнаклары гүйчлендирди .
44016001	Павлус Дербе ве Листра-да гелди ; ине , ол ерде эҗеси иманлы ехуды ве какасы грек болан Тимотеус атлы бир шәгирт барды .
44016002	Онуң Листрадакы ве Конядакы доганларың арасында ягшы ады барды .
44016003	Павлус Тимотеусы өзи билен әкитмек ислейәрди . Шонуң үчин ол этрапдакы ехудылар себәпли оны алып , сүннетледи , чүнки хеммелер Тимотеусың какасының грекдигини билйәрди .
44016004	Олар шәхерлериң ичинден гечип , Иерусалимдәки ресуллар ве ёлбашчылар тарапындан кабул эдилен карарлара эермеклиги доганлара табшырярдылар .
44016005	Шейлеликде , йыгнакларың иманы беркешйәрди , санлары гүн-гүнден артярды .
44016006	Сөзи Азияда вагыз этмелери Мукаддес Рух тарапындан бөкделенсоң , Павлус дагы Фрикия ве Галатя үлкесинден гечдилер .
44016007	Олар Мисия серхетлерине гелип , Битиния гитҗек боланларында , Исаның Рухы муңа ругсат этмеди .
44016008	Онсоң Мисиядан гечип , Троаса индилер .
44016009	Шол гиҗе Павлус гөрнүш гөрди : македониялы бир адам онуң гаршысында дуруп , ялбарып : « Македония гел , бизе ярдам эт ! » дийди .
44016010	Павлус бу гөрнүши гөренден соң , Реб бизи олара Хош Хабары вагыз этмәге чагыряр диен нетиҗә гелип , деррев Македония гитмек билен болдук .
44016011	Шейлеликде , Троасдан гәми билен гөни Самотракия , эртеси хем Неаполисе ,
44016012	ол ерден-де Македония велаятының биринҗи шәхери хем Рим колониясы болан Филипә гелип етдик . Бу шәхерде бирнәче гүнләп галдык .
44016013	Сабат гүни шәхер дервезесинден дашарык , деря якасына чыкдык . Бу ерде адат боюнча дога эдилйәрди . Онсоң йыгнанан аяллара отурып гүррүң бердик .
44016014	Тиятира шәхеринде гырмызы гейим сөвдагәри болан , Худая ыбадат эдйән Лидия атлы бир аял бизи диңледи ; Павлусың айдянларына үнс бермеги Реб онуң йүрегине гуюпды .
44016015	Ол аял өй-ичерси билен чокундырыландан соң ялбарып : « Мени Реббе вепалы сайян болсаңыз , гелиң-де , өйүмде галың » дийип , бизи ырды .
44016016	Соңра дога окалян ере баряркак , пал атмаклык билен хоҗайынларына улы газанч гетирйән , палчы рухлы бир кенизе душ гелдик .
44016017	Бу гыз Павлус дагымызың ызымыза дүшүп : « Бу адамлар хеммелерден бейик Худайың гуллары , олар бизе гутулма ёлуны вагыз эдйәрлер ! » дийип гыгырярды .
44016018	Ол гыгырмасыны энчеме гүнләп довам эденсоң , Павлус гаты толгунды , ызына өврүлип , руха : « Онуң ичинден чыкмагы Иса Месихиң адындан саңа буюрярын ! » дийди . Рух шол сагадың өзүнде дашары чыкды .
44016019	Онуң хоҗайынлары газанч умытларының элден гиденини гөрүп , Павлус билен Силасы тутуп , базара , башлыкларың өңүне сүйредилер .
44016020	Олары хәкимлериң янына гетирип , шейле дийдилер : « Бу адамлар шәхеримизи булам-буҗар эдйәрлер , өзлерем ехуды .
44016021	Биз римлилере кабул эдилмеги , берҗай эдилмеги ругсат эдилмедик адатлары вагыз эдйәрлер ! »
44016022	Халайык хем олара гаршы аяга галды . Шейлеликде , хәкимлер : « Эгин-эшиклерини сыпырып , таяк билен урмалы » диен буйругы бердилер .
44016023	Көп таякланларындан соң , зындана салдылар-да , түрмечә олары берк сакламагы буюрдылар .
44016024	Ол-да шейле буйрук алансоң , олары ички туссагхана салып , аякларына күнде баглады .
44016025	Гиҗе ярыма голайланда , Павлус билен Силас дога эдип , Худая өвгүли нагмалар айдярдылар , туссаглар хем олары диңлейәрди .
44016026	Бирденкә Ер гүйчли титреди , туссагхананың биналары сарсып , бирбада әхли гапылар ачылды , хеммәниң зынҗырлары чөзүлди .
44016027	Укудан оянан түрмечи зынданың гапыларының ачыкдыгыны гөрүп , туссаглар гачандыр өйтди-де , өзүни өлдүрҗек болуп , гылыҗыны сырды .
44016028	Эмма Павлус гаты сес билен : « Өзүңе тыг чекме , бизиң хеммәмиз шу ерде ! » дийип гыгырды .
44016029	Түрмечи чыра гетирдип , ичерик күрсәп гирди-де , сандырап , Павлус билен Силасың өңүнде ере йыкылды .
44016030	Олары дашары чыкарып : « Эй агалар ! Мен гутулмак үчин нәме этмели ? » дийди .
44016031	Олар хем : « Реб Иса иман эт , өй-ичериң билен гутуларсың » дийдилер .
44016032	Шейлеликде , оңа ве өйүндәкилериң барына Реббиң сөзүни айтдылар .
44016033	Түрмечи гиҗәниң шол сагадында олары алып , яраларыны ювды-да , деррев өй-ичерси билен чокундырылды .
44016034	Онсоң олары өйүне әкидип , өңлерине сачак язды , Худая иман гетирдик дийип , бүтин өй-ичерси билен шатланды .
44016035	Гүн доганда , хәкимлер гаравуллары ёллап : « Хәлки адамлары бошат » дийдилер .
44016036	Түрмечи хем бу сөзлери Павлуса хабар берип : « Хәкимлер сизи бошатмак үчин адам ёллапдыр ; инди чыкың-да , саг-аман ёла дүшүң » дийди .
44016037	Эмма Павлус олара шейле дийди : « Олар Рим гражданлары болан бизи хөкүмсиз халк өңүнде енчдилер , зындана ташладылар , инди болса огрынча дашарык чыкарҗак болярлармы ? Бу болмаз ! Бизи өзлери гелип чыкарсынлар » .
44016038	Гаравуллар хем бу сөзлери хәкимлере хабар бердилер . Хәкимлер оларың римлидиклерини эшиденлеринде горкдулар .
44016039	Гелип ялбардылар , олары дашары чыкарып , шәхерден гитмеклерини хайыш этдилер .
44016040	Павлус билен Силас зындандан чыкып , Лидияның өйүне бардылар , доганлары гөрүп , олара гөвүнлик беренлеринден соң ёла дүшдүлер .
44017001	Олар Амфиполисиң ве Аполлонияның ичинден гечип , Селанике гелдилер . Ол ерде ехудыларың бир синагогасы барды .
44017002	Павлус өз эндигине гөрә , оларың арасына барды . Үч сабат олара Мукаддес Язгылардан гүррүң берди .
44017003	Месихиң гөрги гөрүп , өлүмден дирелмегиниң зерур боландыгыны дүшүндирип гөркезди . « Мениң сизе вагыз эдйән бу Исам Месихдир » дийди .
44017004	Онсоң оларың бирнәчеси , диндар греклериң улы топары ве ат-абрайлы аялларың көпүси ынанып , Павлус билен Силаса гошулдылар .
44017005	Йөне иман этмедик ехудылар гөрипчилик этдилер , базарда бош айланып йөрен ярамаз адамларың бирнәчесини янларына алып , үйшмелең гурап , шәхерде топалаң туруздылар . Ясонуң өйүне хүҗүм эдип , Павлус билен Силасы халкың өңүне чыкарҗак болдулар .
44017006	Йөне олары тапман , Ясон билен бирнәче доганы шәхер башлыкларының өңүне сүйрәп : « Бүтин дүнйәде топалаң турзан бу адамлар бу ере хем гелдилер .
44017007	Ясон олары өйүне мыхман алды . Буларың әхлиси башга бири , ягны Иса патышадыр дийип , кайсарың буйрукларына терс херекет эдйәрлер » дийип гыгырдылар .
44017008	Шейдип , олары эшиден халкы , шәхериң башлыкларыны ховсала салдылар .
44017009	Йөне Ясон билен бейлекилери гирев алып бошатдылар .
44017010	Доганлар деррев шол гиҗе Павлус билен Силасы Верия ибердилер . Павлус билен Силас Верия гелип , ехудыларың синагогасына бардылар .
44017011	Бу ердәкилер Салоникдәкилерден хас асыллыды . « Бу затлар шейлемикә ? » дийип , хер гүн Язгылары гөзлешдирип , сөзи бүтин гөвүнҗеңлик билен кабул этдилер .
44017012	Шейлеликде , оларың көпүси , ат-абрайлы грек аялларының хем-де эркеклериниң бирентеги иман этди .
44017013	Йөне Салоникдәки ехудылар Худайың сөзүниң Павлус тарапындан Верияда-да вагыз эдиленинден хабарлы боланларында , бу ере хем гелип , халайыгы ховсала салып өҗүкдирдилер .
44017014	Шейлеликде , доганлар Павлусы деңзе тарап ёла салдылар , йөне Силас билен Тимотеус ол ерде галды .
44017015	Павлуса хемралык эденлер оны Афина элтип , Силас билен Тимотеуса тиз гелсинлер диен буйругы алып , ызларына гайтдылар .
44017016	Павлус Афиныда Силас билен Тимотеуса гарашып йөркә , шәхериң бутлардан долудыгыны гөрүп , онуң йүреги авады .
44017017	Ол синагогада ехудылар , Худайдан горкян греклер хем-де хер гүн базарда саташан адамлары билен гүррүң эдерди .
44017018	Эпикурчы ве стоик философларың кәбирлери-де оңа гаршы чыкдылар . Кәбири : « Бу яңра нәме дийҗек боляр ? » дийсе , кәбири : « Ол ят таңрыларың вагызчысына меңзейәр » диййәрди . Себәби Павлус Исаның Хош Хабарыны ве дирелиши вагыз эдйәрди .
44017019	Шейлеликде , оны тутуп , Арес депеси меҗлисине гетирдилер-де , шейле дийдилер : « Сениң гүррүңини эдйән бу тәзе таглыматыңың нәмедигини билип билерисми ?
44017020	Чүнки сен бизиң гулагымыза кәбир ят затлары гетирйәрсиң . Биз инди бу затларың нәмедигини билмек ислейәрис » .
44017021	Әхли афинылылар хем ол ерде яшаян ятлар тәзе зат сөзлемекден ве диңлемекден башга хич бир зат билен вагтларыны өтүрмейәрдилер .
44017022	Павлус меҗлисиң ортасында дуруп шейле дийди : « Эй афинылылар ! Мен сизи хер бабатда гаты диндар гөрйәрин .
44017023	Чүнки айланып , сизиң ыбадат эдйән затларыңызы гөзден гечирип йөркәм , депесинде „ Нәтаныш Таңра " диен язгылы бир гурбанлык эдилйән ери хем гөрдүм . Мен , ине , танаман , ыбадат эдйән бу задыңызы сизе вагыз эдйәрин .
44017024	Дүнйәни , онуң ичинде болан бүтин затлары ярадан Худай Ериң-гөгүң Ребби болуп , эл билен ясалан ыбадатханаларда яшамаз .
44017025	Шейле хем , хамала бир зада зар ялы , Оңа адам эли билен гуллук эдип болмаз , себәби хеммелере дирилик , дем ве әхли зады Онуң өзи берйәр .
44017026	Ол адамларың әхли миллетлерини бир гандан ярадып , олары бүтин ер йүзүнде яшатды .
44017027	Худайы агтарарлар , Оны , белки-де , сермеләп тапарлар дийип , оларың вагтларыны , месген тутҗак ерлериниң чәклерини өңүнден белледи . Муңа гарамаздан , Ол бизиң хич биримизден узакда дәлдир .
44017028	Чүнки биз Онда яшаяндырыс , херекет эдйәндирис ве бардырыс . Сизиң шахырларыңызың кәбириниң айдышы ялы , „ Биз-де Онуң зүрядыдырыс " .
44017029	Биз инди Худайың зүрядыдыгымыза гөрә , Худайың тебигаты адам сунгаты ве хүнәри билен суратландырылан гызыла , күмше я-да даша меңзешдир өйтмели дәлдирис .
44017030	Худай наданлык дөврүнден гөз юмуп геченсоң , инди хемме ерде адамларың әхлисиниң тоба этмегини буюряр .
44017031	Чүнки Худай бир гүни белледи . Ол Өз сайлан Адамы аркалы дүнйәниң үстүнден шол гүнде адыл хөкүм чыкарар . Худай бу Адамы өлүмден дирелтмек билен , хеммелере субутнама берди » .
44017032	Өлүмден дирелмеги эшиденлеринде , кимси гүлди , кимси хем : « Бу хакда сени ене диңләрис » дийди .
44017033	Шейлеликде , Павлус оларың арасындан чыкып гитди .
44017034	Йөне кәбир адамлар оңа гошулып иман этдилер . Оларың арасында меҗлис агзасы Дионисиус , Дамарис атлы бир аял ве башгалар барды .
44018001	Мундан соң Павлус Афиныны терк эдип , Коринтоса гелди .
44018002	Италиядан яңы гелен , аслы понтуслы Акила атлы бир ехуды билен онуң аялы Прискилла саташып , шоларың өйүне гитди ( Клаудиус бүтин ехудылар Римден чыкмалы диен буйругы берипди ) .
44018003	Кәрлери бир болансоң , Павлус оларың янында галып ишледи . Оларың кәри чадыр ясамакды .
44018004	Павлус хер сабат гүни синагогада гүррүң берип , ехудылары хем греклери ынандырярды .
44018005	Силас билен Тимотеус Македониядан геленлеринде , Павлус рухунда гысылып , ехудылара Исаның Месихдиги барада гүвә гечди .
44018006	Эмма олар Павлуса гаршы чыкып сөгенлеринде , Павлус эгин-эшигини какышдырып , олара : « Эден ишиңизиң җезасыны өзүңиз чекиң . Мен тәмиздирин , мундан бейләк өзге миллетлериң янына гидерин ! »
44018007	Онсоң ол ерден чыкып , Худая ыбадат эдйән Юстус атлы бир адамың өйүне гелди . Онуң өйи синагога билен янашыкды .
44018008	Синагога башлыгы Криспус бүтин өй-ичерси билен Реббе иман этди ; коринтослыларың көпүси муны эшидип иман этдилер хем чокундырылдылар .
44018009	Бир гиҗе Реб Павлуса бир гөрнүшде дийди : « Горкма , гепле , дымма !
44018010	Чүнки Мен сениң билендирин , яманлык этҗек болуп , хич кес саңа эл узатмаз , себәби бу шәхерде Мениң халкым көпдүр » .
44018011	Шейлеликде , Павлус бир ярым йыллап оларың арасында галып , Худайың сөзүни өвретди .
44018012	Галио Ахая хәкимлик эдйәркә , ехудылар бирлешип , Павлуса хүҗүм этдилер , оны хөкүм күрсүсиниң гаршысына элтип :
44018013	« Бу адам Мукаддес Кануна гаршы тәрде Худая ыбадат этдирҗек болуп , халкы ыряр » дийдилер .
44018014	Йөне Павлус агзыны ачҗак боланда , Галио ехудылара шейле дийди : « Эй ехудылар , эгер бир адалатсызлык я агыр җенаят болан болса , сизе , элбетде , чыдардым .
44018015	Йөне таглыматлары , атлары ве өз кануныңыза дегишли җеделлери өзүңиз чөзүң , мениң бу затлар хакда казылык эдесим геленок » .
44018016	Шейлеликде , олары хөкүм күрсүсинден ковды .
44018017	Онсоң олар синагоганың башлыгы Состениси хөкүм күрсүсиниң өңүнде тутуп енчдилер ; буларың хич бири Галионы екеҗе-де ынҗатмады .
44018018	Павлус ол ерде ене бирнәче гүнләп галды . Онсоң доганлар билен хошлашып , Прискилла ве Акила билен бирликде гәмә мүнүп , Сирия гитди . ( Ол Худая незир эдени үчин Кенхреада башыны сырдырыпды . )
44018019	Эфесоса гелип етенлеринде , Павлус Прискилла билен Акиланы шол ерде галдырып , өзи синагога барды-да , ехудылар билен гүррүң этди .
44018020	Йөне бу ерде көпрәк галмагыны ондан хайыш эденлеринде разы болмады .
44018021	Олар билен хошлашып : « Етип гелйән байрамы , хер ничик-де болса Иерусалимде тутмагым герек , Худай оңласа , ене сизиң яныңыза өврүлерин » дийди . Шейлеликде , гәми билен Эфесосдан уграды , йөне Акила билен Прискилла Эфесосда галдылар .
44018022	Кайсария гелип , йыгнак билен саламлашандан соң , Антакия гитди .
44018023	Ол ерде бирнәче вагт галандан соң , ене ёла дүшди , Галатя ве Фрикия үлкелерини нобатма-нобат айланып , бүтин шәгиртлере гүйч-кувват берди .
44018024	Шол вагт аслы исгендериялы болан Аполлос атлы бир дилевар , Мукаддес Язгылара өкде ехуды Эфесоса гелди .
44018025	Реб ёлунда тәлим алан бу адам , диңе Яхяның чокундырмасыны билмегине гарамаздан , рухы хыҗувлы болуп , Реб хакда анык гүррүңлер билен сапак берерди .
44018026	Ол синагогада гайратлылык билен геплемәге башлады . Акила билен Прискилла муны эшиденлеринде , Аполлосы өз янларына алып , оңа Худайың ёлуны хас такык дүшүндирдилер .
44018027	Аполлос Ахая гитмекчи боланда , доганлар оңа бу иши үндәп , шәгиртлере оны кабул этмеги яздылар . Ол гелип етенде , мерхемет аркалы иман эденлере көп ярдам этди .
44018028	Чүнки ол Исаның Месихдигини Язгылар аркалы субут эдип , ехудыларың айданларыны халкың өңүнде хыҗув билен паш эдйәрди .
44019001	Аполлос Коринтосдака , Павлус үлкәниң ички себитлерине айланып , Эфесоса гелди . Ол ерде бирнәче шәгирде саташып ,
44019002	олардан : « Иман эдеңизде Мукаддес Рухы алдыңызмы ? » дийип сорады . Олар хем оңа : « Биз Мукаддес Рухуң бардыгыны хем эшидемизок » дийдилер .
44019003	Ол : « Онда , нәме чокундырма билен чокундырылдыңыз ? » дийип сорады . Олар : « Яхяның чокундырмасы билен » дийип җогап бердилер .
44019004	Павлус : « Яхя халка өзүнден соң Гелҗеге , ягны Иса иман этмелерини айдып , олары тоба чокундырмасы билен чокундырыпды » дийди .
44019005	Олар муны эшиденлеринде , Реб Исаның ады билен чокундырылдылар .
44019006	Павлус үстлерине эллерини гоян бадына , Мукаддес Рух олара инип , олар башга диллерде гепләп , велилик этмәге башладылар .
44019007	Бу адамларың җеми он икә голайды .
44019008	Соң Павлус синагога барды . Үч айлап гүррүң берип , Худайың Патышалыгына дегишли затлары олара ынандырып , гайратлы вагыз этди .
44019009	Йөне кәбирлери гатап , ынанмазлык этдилер , Месихиң ёлуны халк өңүнде яманладылар . Шейлеликде , Павлус олардан чекилди , шәгиртлери әкидип , хер гүн Тиранносың мекдебинде гүррүң берди .
44019010	Бу иш ики йыл довам этди . Шейлеликде , Азияда яшаянларың бары , ехудылардыр греклер Реббиң сөзүни эшитдилер .
44019011	Худай Павлусың эли билен гөрлүп-эшидилмедик мугҗызалар этди .
44019012	Шейлеликде , онуң беденине деген эляглыкдыр гушаклары алып , сыркавларың үстүне өртенлеринде , оларың дертлери айрылып , ичлеринден эрбет рухлар чыкды .
44019013	Айланып йөрен ехуды догагөйлериң кәбири хем Реб Исаның адыны тутуп , эрбет рухлулара шыпа бермәге гиришйәрдилер . « Павлусың вагыз эдйән Исасының ады билен сизе буйрук берйәрин ! » диййәрдилер .
44019014	Муны эдйәнлер Скева атлы бир ехуды баш руханысының еди оглуды .
44019015	Эмма эрбет рух олара гайтаргы берип : « Исаны танаярын , Павлусы-да билйәрин , йөне сиз ким ? » дийди .
44019016	Онсоң эрбет рухлы адам оларың үстүне топулды , әхлисини басды . Олар еңлип , ялаңач хем яралы ол өйден гачып гитдилер .
44019017	Бу вака Эфесосда яшаян ехудыларың , греклериң гулагына етди . Хеммесиниң үстүне горкы инип , Реб Исаның ады бейгелди .
44019018	Иман эденлериң көпүси гелдилер , эден этмишлерини айдып , боюн алдылар .
44019019	Җадыгөйлүк билен мешгулланянларың бир топары китапларыны үйшүрип , хеммәниң гөзүниң алнында якды . Оларың бахасыны хасапланларында , элли мүң күмүш пула етди .
44019020	Шейлеликде , Реббиң сөзи барха яйрап гүйчленйәрди .
44019021	Бу вакалардан соң , Павлус Македония ве Ахаядан гечип , Иерусалиме гитмеги йүрегине дүвди . Ол : « Ол ерде боланымдан соң , Рими хем гөрмелидирин » диййәрди .
44019022	Павлус өзүне хызмат эдйәнлерден икисини — Тимотеус ве Эрастосы Македония ёллап , өзи бирнәче вагтлап Азияда галды .
44019023	Шол вагтлар Месих ёлундан өтри улы галмагал турды .
44019024	Димитриус атлы бир зергәр барды . Ол Артемис ыбадатханасының күмүш нусгаларыны ясамак билен , хүнәрментлере көп иш гетирерди .
44019025	Димитриус хүнәрментлер билен шуңа меңзеш кәрлериң ишчилерини үйшүрип , шейле дийди : « Адамлар ! Бизиң газанҗымызың шу ишдендигини өзүңиз билйәрсиңиз .
44019026	Бу Павлусың хем : „ Адам эли билен ясалан зат таңры дәлдир " дийип , диңе Эфесосда дәл , эйсем , бүтин Азияда диен ялы көп халкы ынандырып аздырандыгыны-да гөрйәрсиңиз хем эшидйәрсиңиз .
44019027	Бизиң үчин хатарлы болан диңе бу кесбиң гадырдан дүшмеги дәл , эйсем , бейик зенан таңры Артемисиң ыбадатханасының-да зада сайылман , бүтин Азия ве хатда дүнйәниң хормат эдйән таңрысының шөвкетден дүшмегидир » .
44019028	Олар муны эшиденлеринде , гахар-газапдан долуп : « Эфесослыларың Артемиси бейикдир ! » дийип гыгырышдылар .
44019029	Шейлеликде , бүтин шәхер галагоплуга дүшди . Олар Павлусың ёлдашлары , македониялы Гаюс билен Аристархосы тутуп , бары бирликде театра окдурылдылар .
44019030	Йөне Павлус халкың арасына барҗак боланда , шәгиртлер оны гойбермедилер .
44019031	Онуң достлары болан Азия башлыкларындан кәбири-де Павлуса хабар ёллап , театра аяк басмазлыгыны хайыш этдилер .
44019032	Инди , бири бейле , бейлекиси эйле дийип гыгырярды , чүнки мәреке галагоплуга дүшүп , оларың аглабасы нәме үчин үйшендиклерини хем билмейәрди .
44019033	Онсоң ехудыларың өңе итмеги билен , мәрекәниң ичинден Исгендери чекип чыкардылар . Исгендер эли билен ышарат эдип , халкың өңүнде гепләп , өзүни гораҗак болды .
44019034	Йөне онуң ехудыдыгыны биленлеринде , хеммелериң агзындан бир сөз чыкды . Олар ики сагатлап : « Эфесослыларың Артемиси бейикдир ! » дийип гыгырышдылар .
44019035	Шәхер кәтиби халайыгы көшешдирип , шейле дийди : « Эй эфесослылар ! Эфесослылар шәхериниң бейик Артемис ыбадатханасының ве Гөкден инен хейкелиң горагчысыдыгыны хайсы киши билмейәр ?
44019036	Муны инкәр эдип болмаз . Шонуң үчин хем көшешмелисиңиз , хич зады гыссанмач этмели дәлсиңиз .
44019037	Сиз не ыбадатхана огрусы болан , не-де таңрыңыза дил етирен бу адамлары бу ере гетирдиңиз .
44019038	Димитриусың я-да онуң янындакы хүнәрментлериң бирине гаршы давалары бар болса , диван гапылары ачык , хәкимлер бар ; гой , бири-бириниң үстүнден шикаят этсинлер .
44019039	Башга бир зады гөзлейән болсаңыз , онда ол ресми йыгнакда чөзүлер .
44019040	Себәби бу гүнки вакалар зерарлы , топалаңчылыкда гүнәкәрленмек ховпы үстүмизе абанып дур , хич бир себәпсиз эдилен бу үйшмелеңи биз аклап билмерис » . Ол шейле дийип , мәрекәни дагатды .
44019041	
44020001	Башагайлык ятышандан соң , Павлус шәгиртлери янына чагырып , несихат берди , олар билен хошлашып , Македония гитмек үчин ёла дүшди .
44020002	Ол этраплары айланып , иманлылара көп сөзлер билен несихат эденден соң , Греция гелди .
44020003	Ол ерде үч айлап галды . Соң гәмили Сирия гитҗек болуп йөркә , ехудылар тарапындан өзүне гаршы дилдүвшүк гураландыгы зерарлы , Македонияның үсти билен ызына доланмаклыгы макул билди .
44020004	Пирросың оглы вериялы Сопатрос , салониклилерден Аристархос , Секундус , дербели Гаюс Тимотеус ве азиялы Тихикус билен Трофимос оны Азия угратдылар .
44020005	Булар өңден гидип , Троасда бизе гарашдылар .
44020006	Биз хем Петир байрамы гүнлеринден соң , Филипиден гәми билен бәш гүнде оларың янына — Троаса гелип етдик . Ол ерде еди гүн болдук .
44020007	Хепдәниң илкинҗи гүни чөрек бөлмек үчин йыгнанышдык . Павлус эртеси гүн ёла дүшмекчи болансоң , олара гүррүң берип , сөзүни ярыгиҗә чекдирди .
44020008	Йыгнанышан балаханамызда көп чыра барды .
44020009	Павлус ене-де гүррүң берип дурка , пенҗиреде отуран Эфтихос атлы бир яш йигиди агыр укы басды . Ол укудака үчүнҗи гатдан ашак гачып , өли халында галдырылды .
44020010	Павлус ашак дүшди , йигидиң үстүне эгилди-де , оны гуҗаклап : « Галмагал этмәң , ичинде җаны бар » дийди .
44020011	Онсоң ёкары чыкды , чөрек бөлүп ийди . Олар билен даң атянча , көп сөхбет эденинден соң болса ёла дүшди .
44020012	Олар яңкы огланы өйлерине дири гетирип , көп ынҗалык тапдылар .
44020013	Биз өңден гәмә мүнүп , Павлусы Асосадан алмак үчин , ол ере уградык , чүнки ол пыяда гитмек ниети билен бизе шейле табшырыпды .
44020014	Павлус Асосада бизе саташды . Оны алып Мидиллә гелдик .
44020015	Онсоң ол ерден гәми билен ёла дүшүп , эртеси Хиос гаршысына етдик . Бир гүн соң болса Самоса гечип , Трогиллияда галдык , эртеси хем Милитоса гелдик .
44020016	Павлус Азияда вагты бидерек гечирмезлик үчин , Эфесосың гапдалындан гечип гитмеги йүрегине дүвүпди . Ол ховлугярды , себәби башартса , аңруҗы Пентикост гүни Иерусалимде болмакчыды .
44020017	Павлус Милитосдан Эфесоса адам иберип , йыгнагың ёлбашчыларыны янына чагырды .
44020018	Геленлеринде , олара шейле дийди : « Мениң Азия гелен илкинҗи гүнүмден бәри хемише сизиң яныңызда боланымы өзүңиз билйәнсиңиз .
44020019	Мен бүтин пес гөвүнлиликде , гөзяш ве ехудыларың дилдүвшүклеринден алан теҗрибелерим билен Реббе гуллук этдим .
44020020	Пейдалы болан затларың хич бирини сизден гайгырман , хеммесини сизе вагыз этдим .
44020021	Хем ехудылара , хем греклере Худая тоба ве Реббимиз Иса Месихе иман этмек үчин гүвә гечип , ач-ачан хем өйме-өй айланып сизе сапак бердим .
44020022	Инди хем , ине , рухумда бент болуп , Иерусалиме барярын , ол ерде башыма нәме гелҗегини билемок .
44020023	Йөне Мукаддес Рух бентлериң ве мушакгатларың маңа гарашяныны шәхерме-шәхер гүвә гечип айдяр .
44020024	Мен булары хич зат хасап этмейәрин , җанымы өзүм үчин гыммат билмейәрин ; дөврүми , Худайың мерхеметиниң Хош Хабарына гүвә гечмек үчин , Реб Исадан алан хызматымы битирсем боляр .
44020025	Мен араңызда Худайың Патышалыгыны вагыз эдип гездим , инди болса сизиң хич бириңизиң йүзүми гайдып гөрмеҗегиңизи билйәрин .
44020026	Шонуң үчин бу гүн сизе бүтин адамларың ганындан тәмиздигиме гүвә гечйәрин .
44020027	Чүнки мен Худайың бүтин ислегини вагыз этмеги сизден гайгырмадым .
44020028	Өзүңизе ве Реб Худайың Өз ганы билен эдинен йыгнагыны бакмак үчин , Мукаддес Рухуң сизи ичинде гөзегчи эдип гоян тутуш сүрүсине гөз-гулак болуң .
44020029	Мен гиденимден соң , азгын гуртларың араңыза гирҗегини билйәрин , олар сүрини аямаз .
44020030	Араңыздан шәгиртлери ызларына эертҗек болуп , хакыкаты ёйҗак адамлар чыкар .
44020031	Шонуң үчин оя болуң , үч йыллап гиҗе-гүндиз гөзяш билен сизиң хер бириңизе үзнүксиз несихат эденими ятлаң .
44020032	Инди болса сизи Худая , Онуң мерхеметиниң сөзүне табшырярын . Ол сизи абатламагы , сизе әхли мукаддеслериң арасындан мирас бермеги башаряндыр .
44020033	Мен хич кимиң күмшүне , гызылына я эшигине гөз дикен дәлдирин .
44020034	Сиз мениң өз зерурлыкларыма ве янымдакылара бу эллериң хызмат эденини билйәнсиңиз .
44020035	Мен шейле ишләп , эҗизлери голдамалыдыгыны , Реб Исаның хут Өзүниң : „ Бермек алмакдан багтлыдыр " диен сөзүни ятламалыдыгыны әхли затда сизе гөркездим » .
44020036	Ол муны айдандан соң дыза чөкүп , оларың бары билен бирликде дога этди .
44020037	Шонда оларың хеммеси көп агладылар , Павлусың бойнундан гуҗаклап , оны огшадылар .
44020038	« Сиз мениң йүзүми гайдып гөрмерсиңиз » диен сөзи олары хас тукатландыран зат болды . Онсоң оны гәмә барынча ёла салдылар .
44021001	Олардан айрылып , гәми билен гөни Коса , эртеси гүн Родоса , ол ерден хем Патара гелдик .
44021002	Онсоң Финикия барян бир гәми тапып , шоңа мүндүк ве деңзе чыкдык .
44021003	Кипр гөрненде , оны чепимизде галдырдык-да , Сирия тарап йүзүп , Сура бардык , себәби гәми шол ерде йүкүни дүшүрмелиди .
44021004	Сурда шәгиртлери тапып , еди гүн галдык . Шәгиртлер Рух аркалы Павлуса Иерусалиме гитмезлиги айтдылар .
44021005	Биз шол гүнлери гечирдик-де , чыкып , ене ёла дүшдүк . Оларың бары аяллар ве оглан-ушаклары билен шәхериң дашына ченли бизи ёла салдылар . Онсоң кенарда дыза чөкүп , дога этдик .
44021006	Бири-биримиз билен хошлашанымыздан соң , гәмә мүндүк , олар хем өйлерине гайтдылар .
44021007	Сурдан ёлумызы довам этдирип , Птолемаисе етдик , доганлар билен саламлашып , бир гүн оларың янында галдык .
44021008	Эртеси гүн биз , ягны Павлус ве янындакылар ёла дүшүп , Кайсария гелдик . Едилериң бири болан Хош Хабарчы Филипусың өйүне барып , онуң янында галдык .
44021009	Онуң велилик эдйән чыкмадык дөрт гызы барды .
44021010	Биз ол ерде энчеме гүн галанымызда , Яхудадан Агабус атлы пыгамбер гелди .
44021011	Ол бизиң янымыза гелип , Павлусың гушагыны алды-да , өз элини хем аягыны баглап : « Муны Мукаддес Рух айдяр : Иерусалимдәки ехудылар шу гушагың эесини шейле баглап , миллетлериң элине берерлер » дийди .
44021012	Муны эшиденимизде биз-де , ол ерде яшаянлар-да Иерусалиме гитмезлиги үчин Павлуса ялбардык .
44021013	Павлус шейле җогап берди : « Нәме үчин аглашып , мениң йүрегими агырдярсыңыз , бу эдйәниңиз нәме ? Мен Иерусалимде диңе бенди болмага дәл , эйсем , Реб Исаның ады үчин өлмәге-де тайын » .
44021014	Оны ырып билмәнимизден соң биз : « Реббиң ислеги болсун ! » дийип дымдык .
44021015	Шол гүнлерден соң гошумызы тайярлашдырып , Иерусалиме гитдик .
44021016	Кайсарияда болян шәгиртлериң хем бирнәчеси биз билен гидип , Минасон диен бир кипрли көне шәгирдиң янына элтдилер , биз оңа мыхман болмалыдык .
44021017	Иерусалиме геленимизде , доганлар бизи шатлык билен гаршыладылар .
44021018	Эртеси Павлус биз билен бирликде Якубың янына барды , әхли ёлбашчылар-да гелдилер .
44021019	Павлус олар билен саламлашандан соң , Худайың өз хызматы аркалы миллетлер арасында эденлерини бирин-бирин айдып берди .
44021020	Олар муны эшидип , Худайы шөхратландырдылар . Соң Павлуса шейле дийдилер : « Эй доган ! Өзүң гөрйәрсиң , ехудылар арасында иман эден нәче мүң адам бар ; хеммеси-де Мукаддес Кануна ыхласлы .
44021021	Миллетлер арасындакы хемме ехудылара Мусадан дөнмеклиги өвредип , огланлары сүннетлемели дәл , адатлара гөрә йөремели дәл диййәр дийип , олара сен хакда хабар берлипдир .
44021022	Инди нәме этмели ? Элбетде , мәреке йыгнанар , чүнки сениң гелениңи эшидерлер .
44021023	Шонуң үчин бизиң шу айдянымызы эт : бизде Худая касам эден дөрт адам бар .
44021024	Бу адамлары яныңа ал-да , олар билен бирликде тәрет эдип , келлелерини сырдырма харчларыны бер . Шейлеликде , хеммелер сен хакда хабар берлен затларың ерликсиздигини , сениң-де кануны саклап херекет эдйәниңи билер .
44021025	Иман эден миллетлер хакда айданымызда болса , биз бейле затлары асла табшырамызок , диңе бутлара гурбан эдилен затлардан , гандан , боглан хайванларың этинден хем-де зынадан гача дурмак барадакы карарымызы яздык » .
44021026	Эртеси гүн Павлус яңкы адамлары янына алып , олар билен биле этди . Онсоң оларың хер бири үчин гурбанлык берилйәнчә , тәрет гүнлериниң хачан долҗагыны ыглан эдип , олар билен бирликде ыбадатхана гирди .
44021027	Бу еди гүн долмага голайка , азиялы ехудылар оны ыбадатханада гөрүп , бүтин халкы өҗүкдирдилер , оңа эл уруп :
44021028	« Эй , Ысрайыл адамлары , көмек эдиң ! Шу адам хер ерде , хер кесе халкымызың , Мукаддес Кануның ве бу ериң терсине сапак берйәр . Үстесине-де , греклери ыбадатхана гетирип , бу мукаддес ери хем харамлады » дийип гыгырышдылар .
44021029	Чүнки олар Павлусы мундан өңинчә эфесослы Трофимос билен билеликде шәхерде гөрендиклери үчин , Павлус оны-да ыбадатхана гетирендир өйдйәрдилер .
44021030	Шейлеликде , бүтин шәхер аяга галып , халк хер тарапдан ылгады . Павлусы тутуп , ыбадатханадан дашары сүйредилер ; шол бада-да ыбадатхананың гапылары япылды .
44021031	Павлусы өлдүрҗек болуп дуркалар , эсгерлериң мүңбашысына бүтин Иерусалимиң аяга галандыгы барадакы хабар гелип говушды .
44021032	Ол хем деррев эсгерлери , йүзбашылары янына алып , халкың үстүне эңди . Олар мүңбашы билен эсгерлери гөренлеринде , Павлусы енчмеги бес этдилер .
44021033	Шол вагт мүңбашы голай гелди-де , Павлусы тутуп , гоша зынҗырлар билен багламагы буюрды . Онсоң онуң кимдигини , нәме эденини сорады .
44021034	Йөне халайыкдан бири бейле , бейлекиси эйле дийип гыгырансоң , мүңбашы башагайлык зерарлы белли бир зат билип билмән , Павлусы гала әкитмеги буюрды .
44021035	Павлус басганчага геленде , мәрекәниң дызамагы себәпли , эсгерлер оны гөтерип әкитмели болдулар .
44021036	Чүнки халкың бир топары онуң ызына дүшүп : « Оны ёк эдиң ! » дийип гыгырышярдылар .
44021037	Павлус яңы галаның ичине гетирилмели боланда , мүңбаша шейле дийди : « Саңа бир зат айдып билеринми ? » Ол хем : « Сен грекче билйәрсиңми ?
44021038	Бирнәче вагт мундан өң топалаң турзуп , питнечилерден дөрт мүң адамы чөле чыкаран мүсүрли сен дәлми ? » дийди .
44021039	Павлус : « Мен бир тарсуслы ехуды , Киликияда шөхраты аз болмадык бир шәхериң илатындан . Сенден хайыш эдйәрин , маңа халка сөз сөзлемәге ругсат эт » дийди .
44021040	Ол ругсат эденде , Павлус басганчагың үстүнде дуруп , халка эли билен ышарат этди . Чуң үмсүмлик аралашансоң , олара еврей дилинде йүзленип :
44022001	« Эй доганлар , аталар ! Мениң шинди сизе сөзлеҗек сөзүме гулак асың ! » дийди .
44022002	Олар онуң өзлерине еврей дилинде йүзлененини эшиденлеринде , үмсүмлиги хас бетер сакладылар . Шонда Павлус шейле дийди :
44022003	Мен Киликияның Тарсусында доглан бир ехуды ; йөне шу шәхерде өсдүм , Гамалиелиң тербиеси астында ата-бабаларымызың канунының берк талап эдиҗилигине гөрә тәлим алдым . Бу гүн сизиң барыңызың болшуңыз ялы , мен-де Худая ыхласлыдым .
44022004	Мен хем эркеклери , хем-де аяллары тутуп , зынданлара табшырмак билен , Месих ёлундакылары өлүме ченли ызарладым .
44022005	Бу бабатда баш руханы билен бүтин яшулулар-да гүвә гечерлер . Мен олардан доганлара хатлар хем алып , Шамдакылары-да җезаландырмак үчин баглап , Иерусалиме гетирмек максады билен Шама тарап ёла дүшдүм .
44022006	Ёл йөрәп , Шама голайланымда , гүнортанлар бирденкә даш-төверегимде Гөкден бир гүйчли нур ялдырады .
44022007	Мен ере йыкылдым , онсоң бир сес эшитдим , ол маңа : „ Саул , Саул , нәме үчин Маңа азар берйәрсиң ? " дийди .
44022008	Мен : „ Я Реб , Сен ким ? " дийдим . Ол маңа : „ Мен сениң азар берйән Насыралы Исаң " дийип җогап берди .
44022009	Мениң янымдакылар нуры гөрүп горкдулар , йөне мениң билен Геплешениң сесини эшитмедилер .
44022010	Мен : „ Я Реб ! Мен нәме этмели ? " дийдим . Реб хем маңа : „ Тур , Шама гит , этмели затларың бары шол ерде саңа айдылар " дийди .
44022011	Яңкы нуруң ялкымы себәпли гөрмез боланым үчин , янымдакылар элимден тутуп итдилер ; шейлеликде , Шама гелдим .
44022012	Мукаддес Канун боюнча таква болуп , Шамда отуран бүтин ехудылар арасында ягшы ады болан Хананя атлы бир адам яныма гелди .
44022013	Ол дуруп маңа : „ Саул доган ! Гөзүң ачылсын " дийди . Мен шол пурсатда гөзүми ачып , оны гөрдүм .
44022014	Хананя ене шейле дийди : „ Ата-бабаларымызың Худайы Өз ислегини билмегиң , Адылы гөрүп-де , агзындан бир сес эшитмегиң үчин сени өңүнден белләп гойды .
44022015	Чүнки сен гөрен , эшиден затларың барада бүтин адамларың өңүнде Оңа гүвә гечмелисиң .
44022016	Инди нәме гиҗикдирйәрсиң ? Тур , чокундырыл , Оны чагыр-да , гүнәлериңден саплан " .
44022017	Мен Иерусалиме өврүлип гелип , ыбадатханада дога эдип отыркам , өзүми йитирме ягдайына дүшдүм .
44022018	Оны гөрдүм , Ол маңа : „ Тиз бол-да , чалт Иерусалимден гит , чүнки олар сениң Мен хакда гүвәлигиңи кабул этмезлер " дийди .
44022019	Мен шейле дийдим : „ Я Реб , олар мениң синагогадан-синагога айланып , Саңа иман эденлери туссага атып , енҗеними билйәрлер .
44022020	Сениң шаядың Стефанусың ганы дөкүленде , мен хем шол ерде дурдум , бу иши оңладым , оны өлдүренлериң эгин-эшигини сакладым " .
44022021	Ол маңа : „ Бар , Мен сени узакдакы миллетлере ёллаҗак " » дийди .
44022022	Олар шу сөзе деңеч оны диңледилер , онсоң сеслерини гаталдып : « Бейле адамы ер йүзүнден ёк эдиң ! Мунуң дири галмагы гелшикли дәл » дийдилер .
44022023	Олар шейле гыгырышып , эгин-эшиклерини зыңып , хова тозан совруп дуркалар ,
44022024	мүңбашы мәрекәниң нәме үчин Павлуса гыгырышяндыгыны билмек үчин , онуң гала әкидилип , дүрре билен сорага чекилмегини буюрды .
44022025	Оны гайыш чекилер билен багланларында , Павлус янында дуран йүзбаша : « Римли хем-де хөкүм эдилмедик бир адамы дүррелемәге хакыңыз бармы ? » дийди .
44022026	Йүзбашы муны эшиденде барып , мүңбаша хабар берип : « Бу этҗек боляның нәме ? Бу адам римли » дийди .
44022027	Шонда мүңбашы Павлусың янына гелип : « Маңа айт , сен римлими ? » дийип , ондан сорады . Ол : « Хава » дийип җогап берди .
44022028	Мүңбашы : « Мен бу хукугы кән пул билен эдиндим » дийди . Павлус : « Эмма мен римли болуп догулдым » дийди .
44022029	Шейлеликде , оны сорага чекҗек болуп дуранлар деррев янындан чекилдилер ; мүңбашы хем Павлусың римлидигини биленде горкды , чүнки оны баглапды .
44022030	Ол эртеси гүн ехудыларың Павлусы нәмеде айыплаяндыгыны такык билмек үчин , оны чөзди , баш руханылар билен бүтин меҗлисе хем йыгнанмагы буюрды . Онсоң Павлусы гетирип , оларың гаршысында дурузды .
44023001	Павлус меҗлисе назарыны дикип : « Эй доганлар ! Мен Худайың өңүнде шу гүне ченли сап выждан билен гездим » дийди .
44023002	Баш руханы Хананя янында дуранлара онуң агзына урмагы буюрды .
44023003	Павлус оңа шейле дийди : « Эй агардылан дивар ! Сени Худай урар ! Мениң үстүмден Мукаддес Канун боюнча хөкүм чыкармак үчин отырсың , өзүң болсаң канундан чыкып , мени урмагы буюрярсың » .
44023004	Баш руханының янында дуранлар : « Нәме үчин Худайың баш руханысына сөгйәрсиң ? » дийип , ондан сорадылар .
44023005	Павлус : « Доганлар , онуң баш руханыдыгыны билмейәрдим ; чүнки : „ Өз халкың баштутанына хапа сөз айтма " дийип язылгыдыр » дийди .
44023006	Павлус оларың бир бөлегиниң саддукейлерден , бейлекисиниң хем фарисейлердендигини билип : « Эй доганлар , мен фарисей оглы фарисейдирин ; мениң үстүмден өлүлериң дирелме умыды үчин хөкүм чыкарыляр ! » дийип , меҗлисде гыгырды .
44023007	Ол муны айданда , фарисейлер билен саддукейлериң арасына агзалалык дүшүп , җемагат икә бөлүнди .
44023008	Себәби саддукейлер не дирелме , не перишде , не-де рух бар диййәрлер , фарисейлер болса хеммесине ынанярлар .
44023009	Шейлеликде , улы галмагал турды , фарисейлер мезхебинден болан кәбир канунчылар ёкары турдулар-да , давалашып : « Биз бу адамда хич бир эрбетлик гөрмейәрис . Эгер бир рух я бир перишде онуң билен геплешен болса , онда Худая гаршы гөрешмәлиң » дийдилер .
44023010	Агзалалык ула язанда , оларың Павлусы парчаламакларындан хедер эден мүңбашы эсгерлере ашак дүшүп , оны оларың арасындан зор билен алып , гала әкитмеги буюрды .
44023011	Шол гиҗе Реб Павлусың янына гелип , оңа : « Батыр бол ! Чүнки сен Мен барада Иерусалимде нәхили гүвә гечен болсаң , Римде-де шейле гүвә гечмелисиң » дийди .
44023012	Эртеси гүн ехудылар бири-бирлери билен дил бирикдирип : « Павулсы өлдүрйәнчәк , ийсек , ичсек бизе лагнат болсун » дийип касам этдилер .
44023013	Бу дилдүвшүге гатнашанларың саны кыркдан хем көпди .
44023014	Олар баш руханыларың , яшулуларың янына гелип шейле дийдилер : « Биз Павлусы өлдүрйәнчәк бир зат датсак , бизе лагнат болсун дийип касам этдик .
44023015	Шейлеликде сиз меҗлис билен билеликде Павлусың ишине хас такык гарамак баханасы билен , Павлусы яныңыза гетирмегини мүңбашыдан хайыш эдиң ; биз-де гелип етмәнкә , оны өлдүрмәге тайын » .
44023016	Эмма Павлусың егени оларың дилдүвшүк гураныны эшидип , гала барды-да , муны Павлуса хабар берди .
44023017	Павлус хем йүзбашыларың бирини янына чагырып : « Бу йигиди мүңбашының янына элт , чүнки оңа хабар бермели зады бар » дийди .
44023018	Шейлеликде , йүзбашы оны алып , мүңбашының янына гетирди ве : « Туссаг Павлус мени янына чагырып , шу йигиди саңа гетирмегими хайыш этди . Онуң саңа айтҗак зады бар экен » дийди .
44023019	Мүңбашы йигидиң элинден тутуп , бир гыра чекилди ве ондан : « Маңа хабар бермели задың нәме ? » дийип сорады .
44023020	Ол шейле җогап берди : « Ехудылар Павлусың ишини хас такык барламак баханасы билен , оны эртир меҗлисе гетирмеги сенден хайыш этмек үчин диллешдилер .
44023021	Йөне сен олара гулак асма , чүнки оларың кыркдан говрак адамы Павлуса букуда гарашяр , олар Павлусы өлдүрйәнчәк , ийсек , ичсек бизе лагнат болсун дийип касам этдилер . Шинди олар тайяр , сениң разычылыгыңа гарашярлар » .
44023022	Мүңбашы : « Муны маңа хабар берениңи хич киме айтма » дийип табшырып , йигиди угратды .
44023023	Онсоң йүзбашыларындан икисини янына чагырып , шейле табшырык берди : « Гиҗе сагат үчде Кайсария гитмек үчин ики йүз эсгер , етмиш атлы , ики йүз найзадар тайынлаң .
44023024	Павлусы мүндүрип , саг-аман хәким Феликсе говшурар ялы-да , улаглар тайярлаң » .
44023025	Онсоң мүңбашы шейле хат язды :
44023026	Клавдиус Лисияс хорматлы хәким Феликсе салам айдяр .
44023027	Ехудылар бу адамы тутуп , өлдүрҗек болуп дуркалар , мен онуң римлидигини билип , эсгерлерим билен етишип , оны оларың элинден халас этдим .
44023028	Оны нәмеде айыплаянларыны билмек исләп , оларың меҗлисиниң өңүне чыкардым .
44023029	Оны өз канунлары барадакы җеделли пикирлер үчин айыплаяндыкларыны билдим , йөне ондан өлүме я туссаглыга мынасып бир язык тапмадым .
44023030	Бу адамың җанына ехудыларың каст этҗек боляндыгы маңа хабар берленде болса , оны деррев саңа ёллап , шикаятчылара-да шикаятларыны сениң хузурыңда айтмакларыны буюрдым . Хош гал » .
44023031	Эсгерлер өзлерине буйрулышы ялы , Павлусы алып , гиҗе Антипатрисе гетирдилер .
44023032	Эртеси гүн хем атлылары онуң билен уградып , өзлери ызларына гала гайтдылар .
44023033	Атлылар Кайсария гелип , хаты хәкиме бердилер-де , Павлусы онуң хузурына чыкардылар .
44023034	Хәким хаты окап , Павлусың хайсы велаятдандыгыны сорады ; онуң Киликиядандыгыны биленде болса :
44023035	« Сени шикаятчыларың геленде диңләрин » дийди-де , оны Хиродес сарайында сакламагы буюрды .
44024001	Бәш гүнден соң , баш руханы Хананя яшулулар ве Тертуллус атлы бир гаралавҗы билен гелди ; булар хәкиме Павлус барада шикаят этдилер .
44024002	Павлусы чагырдылар . Тертуллус оны айыпламага башлап дийди :
44024003	Эй хорматлы Феликс , сениң саяңда улы парахатлыга говшандыгымызы , сениң аладаң аркалы бу миллет үчин чәрелериң гөрлендигини , биз хемише ве хер ерде улы миннетдарлык билен боюн алярыс .
44024004	Эмма сени көп гүймемезлик үчин , өзүңе махсус мылакатлылыгың билен , бизи сәхелче диңлемегиңи хайыш эдйәрин .
44024005	Биз бу адамы башымыза инен бела хем-де Ер йүзүндәки бүтин ехудылар арасында топалаңчы ве насыралы мезхебиниң баштутанларының бири дийип билйәрис .
44024006	Ол ыбадатхананы-да харамламага чалышды . Биз оны тутдук . Өз канунымыз эсасында онуң үстүнден хөкүм чыкармак иследик .
44024007	Йөне мүңбашы Лисияс гелип , улы зорлук билен оны элимизден алды .
44024008	Онуң шикаятчыларына сениң хузурыңа гелмеги буюрды . Сениң өзүң хем оны сорага чекип , бизиң оны айыплаян затларымызың барының аныгына етип билерсиң » .
44024009	Ехудылар хем мунуң шейледигини тассыклап , Павлуса гөнүкдирлен бу айыпламалара гошулдылар .
44024010	Хәким гепле дийип , Павлуса үмләнинде , Павлус шейле җогап берди : « Сениң көп йыллардан бәри бу миллетиң казысыдыгыңы билйәнлигим үчин , өзүми бегенч билен гораҗак .
44024011	Мениң Иерусалиме ыбадат этмәге гидениме он ики гүнден көп болмандыгыны өзүң хем аныклап билерсиң .
44024012	Олар мениң не ыбадатханада , не синагогаларда , не шәхерде бири билен җеделлешип дуранымы , не-де халкы аяга галдыранымы гөрдүлер .
44024013	Булар маңа йөңкейән айыпларыны саңа субут эдип билмезлер .
44024014	Йөне шуны саңа ыкрар эдйәрин : мен Мукаддес Канун эсасындакы хер бир зада , пыгамберлер китабында языланларың әхлисине иман эдип , буларың азгын мезхеп диййән Ёлы боюнча ата-бабаларымың Худайына хызмат эдйәрин .
44024015	Буларың өзүниң хем кабул эдиши ялы , хем догруларың , хем эгрилериң өлүмден дирелмегини Худайдан умыт эдйәрин .
44024016	Шонуң үчин хем Худайың , хем-де адамларың өңүнде элмыдам сап выжданлы болмага чалышярын .
44024017	Мен көп йылдан соң миллетиме садака , гурбанлык бермәге гелдим .
44024018	Бу затлар билен гүмра болуп йөркәм , мени тәретли ягдайда ыбадатханада гөрдүлер ; не үйшмелең , не-де башагайлык барды .
44024019	Йөне ол ерде Азиядан болан кәбир ехудылар барды . Оларың-да маңа гаршы бир затлары болан болса , шу ерде сениң хузурыңда дуруп , мени айыпламаклары герекди .
44024020	Меҗлисиң өңүнде дуранымда , менден нәме язык тапан болсалар , гой , буларың өзлери айтсын .
44024021	Шейле болса , оларың ортасында дуркам : „ Бу гүн өлүлериң дирелмеги хакда сизиң хузурыңызда мениң үстүмден хөкүм чыкарыляр " дийип айдан шу екеҗе сөзүм үчиндир » .
44024022	Месих ёлы хакда хас такык маглуматы болан Феликс иши соңа гоюп : « Даваңыз хакда мүңбашы Лисияс геленде карар чыкарарын » дийди .
44024023	Онсоң йүзбаша Павлусы саклап , оңа еңиллик бермеги , оңа гарашык этмеклери үчин , достларының янына гелмегини бөкдемезлиги буюрды .
44024024	Бирнәче гүнден соң болса Феликс өз ехуды аялы Деусилла билен гелди-де , Павлусы гетирдип , онуң Месихе иман хакда айдян гүррүңлерини диңледи .
44024025	Павлус догрулык , небсиңе буюрма хем гелҗек хөкүм хакда гүррүң беренде , Феликс горкуп : « Хәзирликче гит , пурсат тапан махалым сени чагырдарын » дийди .
44024026	Шол бир вагтда-да бошадылмагы үчин Павлус өзүне пул берер дийип умыт эдйәрди . Шонуң үчин хем Павлусы йыгы-йыгыдан чагырып , онуң билен сөхбет эдйәрди .
44024027	Шейлеликде , ики йыл гечип , Феликсиң ерине Поркиус Фестус гелди . Феликс ехудыларың гөвнүни авламак үчин , Павлусы зынданда галдырып гитди .
44025001	Фестус велаята геленден үч гүн соң , Кайсариядан Иерусалиме гитди .
44025002	Баш руханылар билен ехудыларың улулары оңа Павлусың үстүнден шикаят этдилер .
44025003	Ондан харай исләп , Павлусы Иерусалиме гетиртмеги хайыш этдилер . Олар букы гурап , Павлусы ёлда өлдүрмегиң ниетиндедилер .
44025004	Фестус Павлусың Кайсарияда зындандадыгыны , өзүниң болса басым ол ере гитҗекдигини айтды .
44025005	Онсоң : « Араңыздакы сөзи өтйән адамлар мениң билен гелип , ол адамың языклы ери бар болса , оны айыпласынлар » дийди .
44025006	Ол оларың арасында секиз-он гүнден артык галман , Кайсария гайтды . Эртеси гүн хөкүм күрсүсинде отурып , Павлусың гетирилмегини буюрды .
44025007	Павлус геленде , Иерусалимден баран ехудылар онуң дашыны алып , оңа субут эдип билмедик көп хем агыр айыпларыны йөңкедилер .
44025008	Павлус өзүни горап : « Мен не ехудыларың канунына , не ыбадатхана , не-де кайсара гаршы гүнә этдим » дийди .
44025009	Фестус ехудыларың гөвнүнден турмак үчин , Павлуса : « Иерусалиме гидип , шол ерде бу бабатда үстүңден хөкүм чыкармагымы ислейәрсиңми ? » дийди .
44025010	Эмма Павлус шейле дийди : « Мен кайсарың хөкүм күрсүси өңүнде дурун , мениң үстүмден шу ерде хөкүм чыкарылмалыдыр ; мен ехудылара хич бир яманлык эдемок , муны сениң өзүң хем оңат билйәнсиң .
44025011	Мен яманлык эден болсам я өлүме мынасып этмиш эден болсам , өлүмден гачмаярын ; буларың маңа йөңкейән айыплары эсассыз болса , онда хич ким мени буларың элине берип билмез . Мен давамы кайсара арз эдйәрин » .
44025012	Онсоң Фестус меҗлис билен маслахатлашып : « Даваңы кайсара арз этдиң , кайсара-да гидерсиң » дийди .
44025013	Бирнәче гүн геченден соң , Агриппа патыша билен Бериники Кайсария , Фестуса салама гелдилер .
44025014	Олар көп вагт ол ерде галанларындан соң , Фестус Павлусың ишини патыша гүррүң берип , шейле дийди : « Феликсиң туссаг эдип гоян бир адамы бар .
44025015	Мен Иерусалимдекәм , ехудыларың баш руханылары , яшулулары оңа гаршы хөкүм сорап , онуң үстүнден шикаят этдилер .
44025016	Мен олара : „ Айыпланяны шикаятчылары билен йүзлешдирмән , оңа йөңкелйән айып барада өзүни горамага пурсат бермән , хөкүм этмек римлилериң адаты дәлдир " дийип җогап бердим .
44025017	Олар бу ере үйшенлеринде болса эглемән , эртеси гүн хөкүм күрсүсинде отурып , ол адамың гетирилмегини буюрдым .
44025018	Йөне шикаятчылар галанларында , мениң ослан айыпларымың хич бирини йөңкемедилер .
44025019	Оларың өз динлери хем-де бир Иса атлы өлен , йөне Павлусың дири диййән шахсы хакда кәбир җеделлери бар экен .
44025020	Мен бу затлар барадакы җеделден алҗырап , ондан : „ Иерусалиме гидип , ол ерде бу затлар бабатда өзүңе хөкүм эдилмегини ислейәрсиңми ? " дийип сорадым .
44025021	Йөне Павлус давасыны Августусың хөкүмине сакламагы хайыш эденсоң , кайсара ёллаянчам , оны туссаглыкда сакламагы буюрдым » .
44025022	Агриппа Фестуса : « Мен хем шол адамың гүррүңини диңлемек ислейәрин » дийди . Ол-да : « Эртир оны диңләрсиң » дийди .
44025023	Эртеси гүн Агриппа , Берники улы дабарада гелип , мүңбашылар , шәхериң атлы-абрайлы адамлары билен бирликде зала гиренлеринде , Фестусың буйругы боюнча Павлусы гетирдилер .
44025024	Фестус шейле дийди : « Эй , Агриппа патыша ве шу ердәки әхли адамлар ! Сиз бу адамы гөрйәрсиңиз ; хем Иерусалимде , хем-де шу ерде әхли ехуды җемагаты маңа ондан шикаят эдип : „ Ол мундан артык дири галмалы дәл ! " дийип гыгырышдылар .
44025025	Эмма мен онуң өлүме мынасып иш эденини тапманым үчин , өзүниң хем давасыны Августуса арз эдени үчин , оны ёлламагы карар этдим .
44025026	Ол хакда тагсыра язар ялы белли бир задым ёк . Шонуң үчин-де дерңев гечириленден соң , язмага бир задым болсун дийип , оны сизиң хузурыңыза , ылайта-да , эй Агриппа патыша , сениң хузурыңа чыкардым .
44025027	Себәби , бир туссагы ёллап , оңа йөңкелйән айыплары билдирмезлик маңа манысыз гөрүнйәр » .
44026001	Агриппа патыша Павлуса : « Саңа өзүңи горап геплемәге ругсатдыр » дийди . Ине , шонда Павлус элини узадып , өзүни горамага дурды :
44026002	Эй Агриппа патыша ! Ехудыларың мени айыплаян бүтин затлары бабатда өзүми бу гүн сениң өңүңде горамалыдыгым үчин мен өзүми багтлы сайярын .
44026003	Чүнки , ехудыларың әхли адатларындан , җеделли пикирлеринден сениң хабарың бар . Шонуң үчин хем мени сабырлылык билен диңлемегиңи хайыш эдйәрин .
44026004	Мениң өз миллетимиң арасында , Иерусалимде гечен дурмушымы башлангычдан , яшлыгымдан бәри бүтин ехудылар билйәрлер .
44026005	Гүвә гечмек ислейән болсалар , мени көп вагтдан бәри танаярлар . Мен динимизиң иң берк мезхеби боюнча фарисей болуп яшадым .
44026006	Шинди хем Худай тарапындан ата-бабаларымыза берлен вада умыт багланым үчин диван өңүнде дурун .
44026007	Халкымызың он ики тайпасы гиҗе-гүндиз Худая ыхласлы гуллук эдип , бу вада етмеги умыт эдйәр . Эй патыша , мен шу умыт үчин ехудылар тарапындан айыпланярын .
44026008	Худайың өлүлери дирелтмеги нәме үчин сизде болмаҗак зат сайыляр ?
44026009	Догрусы , Насыралы Исаның адына гаршы көп затлары этмеги мен өз янымдан ваҗып билйәрдим .
44026010	Муны-да Иерусалимде этдим ; баш руханылардан ыгтыяр алып , иманлыларың көпүсини зынданлара салдым , өлдүрилмели боланларында сес бердим .
44026011	Олары бүтин синагогаларда өвран-өвран җезаландырып , Иса дил етирмәге меҗбур этдим . Олара гаршы ченденаша гудузлап , олары хатда ят шәхерлере ченли ызарладым .
44026012	Мунуң үчин баш руханыларың ыгтыяры ве юмшы билен Шама баряркам ,
44026013	Эй патыша , гүнортанлар ёлда Гөкден мениң ве мениң билен барянларың даш-төверегини ягтылдан , Гүнүң шөхлесинден хем гүйчли бир нур гөрдүм .
44026014	Барымыз ере йыкыланымызда , бир сес эшитдим . Ол маңа еврей дилинде : „ Саул , Саул , нәме үчин Маңа азар берйәрсиң ? Чише депмек саңа кындыр " дийди .
44026015	Мен : „ Я Реб , Сен кимсиң ? " дийдим . Реб шейле дийди : „ Мен сениң азар берйән Исаң .
44026016	Ханы , дикел-де , аяк үстүне гал ; чүнки Мен саңа гөрен затларыңа хем-де ичинде аян болҗак затларыма хызматкәр хем гүвә эдип беллемек үчин гөрүндим .
44026017	Мен сени өз халкың ве башга миллетлериң ичинден чыкарып халас эдерин .
44026018	Олар түмлүкден нура , шейтаның гол астындан Худая дөнер ялы , шейле хем Маңа болан иман билен гүнәлери багышланып , мукаддеслененлериң арасындан мирас алар ялы , гөзлерини ачмак үчин , сени олара ёллаярын " .
44026019	Эй Агриппа патыша , шонуң үчин хем мен Гөкден гелен гөрнүше гулак асмазлык этмедим .
44026020	Илки Шамдакылары , Иерусалимде ве бүтин Яхуда юрдундакылары хем-де башга миллетлери тоба эдип , Худая дөнмәге , тоба мынасып иш битирмәге чагырдым .
44026021	Шонуң үчин ехудылар мени ыбадатханада тутуп , өлдүрҗек болдулар .
44026022	Инди маңа Худайың хемаяты несип боланы үчин , мен хем кичә , хем ула шу гүне ченли гүвә гечип йөрүн . Мен пыгамберлер билен Мусаның болҗагыны айдан затларындан ,
44026023	ягны Месихиң гөрги гөрмели боландыгындан , өлүмден илкинҗи дирелен хөкмүнде хем өз халкымыза хем өзге миллетлере нуры ыглан этмелидигинден башга хич зады айдамок » .
44026024	Ол шейдип , өзүни горап дурка , Фестус гаты сес билен : « Павлус , сен дәлирәпсиң ! Окумышлык сени дәлилиге элтипдир » дийди .
44026025	Павлус оңа шейле җогап берди : « Эй , хорматлы Фестус , мен дәлирәмок , диңе хакыкат ве сагдын пайхас сөзлерини айдярын .
44026026	Мениң хузурында гайратлылык билен гүрлейән патышам бу затлардан хабарлыдыр . Буларың хич бириниң ондан яшырын дәлдигине ынанярын , себәби булар бир күнҗекде йүзе чыкан затлар дәл .
44026027	Агриппа патыша ! Сен пыгамберлере иман эдйәрсиңми ? Иман эдйәниңи билйәрин » .
44026028	Агриппа Павлуса : « Мени аз салымың ичинде ырып , месихи этҗек болярсыңмы ? » дийди .
44026029	Павлус оңа : « Мен , аз болсун , көп болсун , диңе сен дәл , эйсем , шу гүн мени диңлейәнлериң бары хем шу зынҗырларсыз мениң ялы болардылар дийип , Худайдан дилейәрин » дийди .
44026030	Патыша , хәким , Берники ве олар билен отуранлар бу сөзлери эшиденлеринде , ерлеринден галдылар .
44026031	Олар дашарык чыканларында өзара гүрлешип : « Бу адам өлүме я-да туссаглыга мынасып бир иш этмәндир » дийишдилер .
44026032	Агриппа Фестуса : « Ол давасыны кайсара арз этмедик болсады , оны бошатмак боларды » дийди .
44027001	Гәмә мүнүп , Италия гитмегимиз карар эдиленде , Павлус билен ене-де бирнәче туссагы Августус гошунындан болан Юлиус атлы йүзбаша табшырдылар .
44027002	Шейлеликде , Азия велаятының кенарларындакы ерлере барян Эдремит гәмисине мүнүп ёла дүшдүк . Янымызда Салоникден болан македониялы Аристархос хем барды .
44027003	Эртеси гүн Сайда гелип етдик ; Павлуса ынсанперверлик эден Юлиус оңа өз достлары гарашык этсин дийип , оларың янына гитмегине ругсат этди .
44027004	Ол ерден ёла дүшүп , Киприң ыгындан гечдик , чүнки ел гаршымызданды .
44027005	Киликия ве Памфилияның гаршысындакы деңизден гечип , Ликияның Мира шәхерине гелдик .
44027006	Йүзбашы шол ерде Италия гитҗек болуп дуран бир Исгендерия гәмисини тапып , бизи оңа мүндүрди .
44027007	Энчеме гүнләп асса гидип , зордан Книдосың деңине баранымызда , ел оңайсыз боланы үчин , Гиридиң ыгы билен Салмонәниң деңинден гечдик .
44027008	Кенара голай йүзүп , Овадан дуралгалар диен ере зордан гелдик . Онуң голайында Ласеа шәхери барды .
44027009	Көп вагт өтүпди . Хатда ораза хем гечип , инди ёла дүшмек хатарлы боланы үчин , Павлус олара несихат берип :
44027010	« Адамлар ! Гөрйән велин , ёла дүшмек диңе йүке , гәмә дәл , эйсем , җанларымыза-да азаплы , көп зыянлы болҗак » дийди .
44027011	Эмма йүзбашы Павлусың айданына гулак асман , гәмичи билен гәминиң хоҗайынына ынанды .
44027012	Йөне дуралга гышламага ярамлы болманы үчин , адамларың көпүси , башартса , бу ерден гидип , Гиридиң демиргазык-гүнбатара ве гүнорта-гүнбатара бакып дуран дуралгасы болан Фениксе барып гышламагы маслахат билдилер .
44027013	Шейлеликде , гүнорта шемалы ювашҗа өвүсмәге башланда , өз максатларына етендирлер өйдүп , лабыры чекдилер-де , Гиридиң голайы билен ёла дүшдүлер .
44027014	Йөне кән вагт гечмәнкә , ада тарапдан Эвроклидон дийилйән гүйчли ел турды .
44027015	Ел гәмә уруп , онуң өңүнде дурмак башартмансоң , ондан эл үзүп , шол угра ковулдык .
44027016	Клавда диен бир кичиҗик аданың ык тарапына етенимизде , гайыга эрк этмеги зордан башардык .
44027017	Гайыгы ёкары чекип , гәмини дашындан танап билен берк багладылар-да , Сиртиң дашлы сайларына дүшмекден горкуп , елкени индердилер . Шейдип , елиң угруна ковулдык .
44027018	Гайдан яңа агыр хорлук чекенимиз үчин , эртеси гүн гәмиден йүк зыңмага башладылар .
44027019	Үчүнҗи гүн гәминиң шайларыны-да өз эллери билен зыңдылар .
44027020	Энчеме гүнләп Гүн , йылдыз гөрүнмәнсоң , гүйчли тупан совулмансоң , иң соңунда гутулма умыдымызы бүтинлей йитирдик .
44027021	Көп вагтлап нахарсыз галнансоң , Павлус гәмидәкилериң ортасында дуруп , шейле дийди : « Эй адамлар ! Мениң айданларыма гулак асып , Гиритден айрылман , бу азапдыр зыяны чекмели дәлдик .
44027022	Йөне сизе айдярын , аркайын болуң , чүнки сизиң араңызда хеләк болҗак адам ёк , диңе гәми даргаҗак .
44027023	Себәби Өзүниңки болуп , Өзүне гуллук эдйән Худайымың бир перишдеси өтен агшам янымда дуруп :
44027024	„ Горкма , Павлус . Сен кайсарың өңүнде дурмалысың . Худай сениң билен барянларың барыны , ине , саңа багышлады " дийди .
44027025	Шонуң үчин , адамлар , аркайын болуң , өзүме айдылышы ялы болҗакдыгына мениң Худая ынамым бар .
44027026	Йөне биз бир ада дүшмелидирис » .
44027027	Он дөрдүнҗи гиҗе геленде , биз Адриатик деңзинде хер яна ковлуп йөркәк , ярыгиҗе төвереклери деңизчилер гуры ериң якынлашяндыгыны чакладылар .
44027028	Чуңлугы өлчәнлеринде , йигрими гулач чыкды ; бираз илерләнлеринден соң , ене өлчәнлеринде , он бәш гулач чыкды .
44027029	Гаялыга дүшмекден горкуп , арка тарапдан дөрт лабыр атдылар-да , гүндиз болсун дийип дога этдилер .
44027030	Деңизчилер гәмиден гачҗак болуп , өң тарапдан лабыр атмак баханасы билен , гайыгы деңзе индеренлеринде ,
44027031	Павлус йүзбашы билен эсгерлере : « Булар гәмиде галмасалар , сиз гутулып билмерсиңиз » дийди .
44027032	Шейлеликде , эсгерлер гайыгың танапларыны кесип , оны ашак гачырдылар .
44027033	Даң саз берип барярка , Павлус нахарланмаклары үчин , хеммелере ялбарып , шейле дийди : « Хич зат иймән , гарашып , нахарсыз галаныңыза шу гүн он дөрт гүн болды .
44027034	Мунуң үчин , хайыш эдйәрин , нахарланың . Бу сизиң гутулмагыңыз үчиндир , чүнки хич бириңизиң башыңыздан бир түй-де кемелмез » .
44027035	Ол муны айдып , элине чөрек алды , хеммәниң өңүнде Худая шүкүр этди-де , бөлүп иймәге башлады .
44027036	Шейлеликде , хеммелер аркайынлашып , нахарландылар .
44027037	Гәмиде бизиң җемимиз ики йүз етмиш алты адамды .
44027038	Нахардан доянларындан соң , бугдайы деңзе дөкүп , гәмини еңлетдилер .
44027039	Гүн доганда , ол ери танамадылар ; онсоң кенары чәгелик бир айлаг гөрүп , башартса , гәмини шол ере сүрмели диен карара гелдилер .
44027040	Лабырлары кесип , деңзе гойберен батларына , рулуң танапларыны чөздүлер-де , өңдәки елкени еле галдырып , гөни кенара уградылар .
44027041	Онсоң бир бурна дүшүп , гәмини сая чыкардылар . Гәминиң башы батып , гымылдысыз галды , арка тарапы болса гомларың зоруна даргап башлады .
44027042	Туссагларың хич бири йүзүп гачмаз ялы , эсгерлер олары өлдүрмегиң ниетиндедилер .
44027043	Эмма йүзбашы Павлусы халас этмек исләп , олары ниетлеринден дәндирди . Онсоң йүзүп билйәнлер гәмиден өзлерини өңүрти зыңсынлар ,
44027044	галанлары хем кәси тагталар , кәси-де гәминиң дөвүклери билен гуры ере чыксынлар дийип буйрук берди . Шейлеликде , әхлиси гуры ере чыкып гутулдылар .
44028001	Халас боланымыздан соң , аданың адының Малтадыгыны билдик .
44028002	Ерли халк бизе адатдан дашары ынсанперверлик гөркезди ; ягыш ягып , совук болансоң , от якып , хеммәмизи мыхман алдылар .
44028003	Павлус бир үйшмек чөплеме чөпләп , одуң үстүне гоянда , бир зәхерли йылан одуң ховрундан гачып , онуң элине япышды .
44028004	Ерли халк онуң элинден йыланың салланып дуршуны гөренде : « Хер ничик-де болса , бу адам ганхордыр . Деңизден гутулан хем болса , Адалат таңрысы оны яшатмады » дийишдилер .
44028005	Йөне Павлус элини силкип , йыланы одуң ичине зыңды , хич бир зыян хем гөрмеди .
44028006	Олар онуң чишмегине я-да бирден өлүп йыкылмагына гарашдылар . Көп гарашып , оңа зелелли хич задың болманыны гөренлеринде , пикирлерини үйтгедип : « Ол бир таңры ! » дийишдилер .
44028007	Ол ериң голайында аданың Публиус атлы башлыгының эмләги барды . Ол бизи мыхман алып , үч гүн хеззет-хормат этди .
44028008	Шол вагт Публиусың атасыны ысытма , ганлы ичгечме тутуп ятырды . Павлус онуң янына барып , дога этди-де , эллерини онуң үстүне гоюп , оны сагалтды .
44028009	Бу вакадан соң , ададакы бейлеки сыркавлар-да гелип шыпа тапдылар .
44028010	Булар хем бизи көп сылаглар билен хорматладылар , ёла дүшүп баряркак , герек-яракларымызы гәмә йүкледилер .
44028011	Биз үч айдан соң , Исгендерияның шол адада гышлан Экизлер белгили гәмиси билен ёла дүшдүк .
44028012	Сиракуса барып , үч гүн галдык .
44028013	Ол ерден айланып , Региума гелип етдик . Бир гүнден соң , гүнорта ели тураны үчин , икинҗи гүни Путеола гелдик .
44028014	Ол ерде бирнәче доганы тапдык . Олар бизден еди гүнләп янларында галмагымызы хайыш этдилер . Шейлелик билен , Риме гелдик .
44028015	Римдәки доганлар бизден хабарлы боланларында , ол ерден Аппиус Форумына ве Үч Мыхманхана ченли бизи гаршыламага гелдилер . Павлус олары гөренде , Худая шүкүр этди , гайратланды .
44028016	Риме баранымызда , йүзбашы туссаглары серкердә табшырды , Павлуса болса өзүне гөзегчилик эдйән эсгер билен бирликде , өзбашдак галмага ругсат этдилер .
44028017	Үч гүнден соң Павлус ехудыларың улуларыны чагырды . Үйшенлеринде , олара шейле дийди : « Эй доганлар ! Мен халкың гаршысына , ата-баба адатларының гаршысына хич зат этмесем хем , туссаг эдилип , Иерусалимден римлилериң элине берилдим .
44028018	Олар мени сорага чекенлеринден соң , бошатҗак болдулар , чүнки мени өлдүрмәге хич бир эсас ёкды .
44028019	Эмма ехудылар гаршы чыканларында , мен кайсара арз этмәге меҗбур болдум , йөне өз миллетимден нәгилелигим ёк .
44028020	Мен сизи шу бабатда гөрүшмек , геплешмек үчин чагырдым , себәби мен Ысрайылың умыды үчин бу зынҗыр билен баглы » .
44028021	Олар-да оңа дийдилер : « Бизе сен хакда Яхудадан не хатлар говушды , не-де доганлардан бири гелип , сен хакда хабар берди я-да эрбет зат айтды .
44028022	Йөне сениң нәхили дүшүнҗелериң бардыгыны өзүңден эшидесимиз гелйәр , чүнки хер ерде бу мезхебиң яманланяндыгы бизе мәлим » .
44028023	Шейлеликде , бир гүни белләп , көп адамлар онуң янына , болян ерине гелдилер . Ол хем Худайың Патышалыгына гүвә гечмек билен , олара хакыкаты дүшүндирди . Ир эртирден гич агшама ченли Мусаның канунына , пыгамберлер язгысына салгыланып , олары Иса ынандырмага чалышды .
44028024	Айдылан затлара кәбири ынанды , кәбири ынанмады .
44028025	Олар өзара ылалашман , Павлус бу соңкы сөзи айдандан соң гитдилер : « Мукаддес Рух Ишая пыгамбер аркалы аталарымыза гүррүң берип , говы айдыпдыр :
44028026	Бар , бу халка айт : Эшидйән гулаклар билен эшидип , дүшүнмерсиңиз ; Гөрйән гөзлер билен гөрүп , селҗермерсиңиз ;
44028027	Чүнки бу халкың йүреги гатады , гулаклары агралды , гөзлерини-де юмдулар . Бейле болмаса , гөзлери билен гөрүп , гулаклары билен эшидип , йүреклери билен дүшүнип , Маңа тарап өврүлердилер , Мен-де олара шыпа берердим " .
44028028	Шейлеликде , Худайың бу гутулышының ехуды дәллере иберилендигини инди билиң , олар диңләр » .
44028029	Павлус муны айдандан соң , ехудылар өз араларында көп җеделлешип гитдилер .
44028030	Шейлеликде , Павлус тутуш ики йыллап өз кирейине тутан җайында болуп , янына геленлериң барыны кабул этди .
44028031	Худайың Патышалыгыны вагыз эдип , Реб Иса Месихе дегишли затлары бүтин гайратлылык билен бөкденчсиз өвретди .
45001001	Иса Месихиң гулы , ресуллыга чагырылып , Худайың Хош Хабарына сайланан мен Павлусдан салам !
45001002	Худайың пыгамберлери аркалы Мукаддес Язгыларда өңден вада эден ол Хош Хабары
45001003	Тен боюнча Давудың тохумындан болуп ,
45001004	мукаддеслик рухы боюнча өлүмден дирелмеги аркалы Худайың Оглудыгы гудрат билен субут болан Өз Оглы , Реббимиз Иса Месих хакдадыр .
45001005	Биз Онуң адының хатырасына бүтин миллетлерде имана табынлык оярмак үчин Ол аркалы мерхемет ве ресуллык алдык .
45001006	Сиз хем Иса Месих тарапындан чагырыланлар хөкмүнде шол миллетлер арасындасыңыз .
45001007	Худайың Римдәки әхли эй гөрйәнлери ве мукаддеслиге чагырылан сизе Атамыз Худай ве Реб Иса Месих мерхемет этсин , парахатлык берсин .
45001008	Илки билен , иманыңызың бүтин дүнйәде ыглан эдилйәнлиги себәпли , барыңыз үчин Иса Месих аркалы Худайыма шүкүр эдйәрин .
45001009	Чүнки Худайың ислеги билен ахырсоңы инди хошбагтлык тапып , бир тәр билен сизе гелмезмикәм дийип ялбарып ,
45001010	элмыдам догаларымда сизи бирсыхлы ятлаяныма Оглуның Хош Хабарында рухум билен гуллугыны эдйән Худайым гүвәмдир .
45001011	Чүнки мен , беркитҗек бир рухы сылага етирмек үчин , сизи гөрмеги гаты күйсейәрин .
45001012	Ислегим өзүм араңыздакам сизде ве менде , бири-биримизде болан иман аркалы билеликде теселли тапмагымыздыр .
45001013	Эй доганлар , мен бейлеки миллетлер арасында болшы ялы , сизиң араңызда-да хасылым болсун дийип , яныңыза гелмеги телим гезек йүрегиме дүвенимиң , йөне шу вагта ченли пәсгелчилиге габат геленимиң сизе нәмәлим болуп галмагыны ислемейәрин .
45001014	Мен греклере хем варварлара , акылдарлара хем наданлара борчлудырын .
45001015	Шейлеликде , элимден гелени аяман , сиз Римдәкилере-де Хош Хабары вагыз этмәге тайын .
45001016	Чүнки мен Хош Хабара утанмаярын , себәби ол хер бир иман эдене , илки билен ехудылара ве соңра греклере Худайың гутулма гүйҗүдир .
45001017	Чүнки : « Догры адам иман билен яшар » дийип язылышы ялы , Хош Хабарда Худайың догрулыгы имандан имана аян боляр .
45001018	Себәби Худайың хакыкаты нәдогрулыкда саклаян адамларың бүтин худайсызлык ве нәдогрулыгына эдйән гахар-газабы Гөкден аян боляндыр .
45001019	Чүнки Худай хакдакы мәлим затлар олара беллидир , муны Худай олара белли эдендир .
45001020	Чүнки олар өтүнчсиз болар ялы , Онуң гөзе гөрүнмейән затлары , ягны эбеди гудраты , Худайлыгы дүнйә дөредиленден бәри ярадылан затлар билен дүшүнилйәр , гөрүлйәр .
45001021	Йөне олар Худайы танасалар-да , Оны Худай хөкмүнде шөхратландырман , Оңа шүкүр этмән , өз дүшүнҗелеринде батыл болдулар , пәхимсиз йүреклери гараңкылыкда галды .
45001022	Өзлерини акылдар сайып , акмак болдулар .
45001023	Паны дәл Худайың шөхратыны паны адамың , гушларың , дөрт аяклыларың ве сүйрениҗи хайванларың суратына меңзеш затлара өвүрдилер .
45001024	Шонуң үчин , тенлери өз араларында бетнам болсун дийип , Худай олары йүреклериниң харам кейпи ичинде пислиге табшырды .
45001025	Олар Худайың хакыкатыны галплыга чалшып , ярадылана Ярадандан зыяда хормат хем гуллук этдилер . Ол болса бакы мүбәрекдир . Омын .
45001026	Шу себәпден Худай олары веҗера хыҗувлара табшырды , чүнки оларың аяллары хем тениң тебигы уланылышыны тебигы дәл уланыша өвүрдилер .
45001027	Шонуң ялы-да , эркеклери аялың тебигы уланылышыны терк эдип , хыҗувларында бири-бирлери билен гызыкландылар . Эркеклер эркеклер билен рысвалык эдип , өз азгынчылыкларына лайык хакларыны хем алдылар .
45001028	Оларың өз пайхасларында Худайы танамак ислемейиши ялы , Худай хем олары ерликсиз ишлери этмеклери үчин ярамаз пикирде ташлады .
45001029	Олар бүтин нәдогрулык , зына , эрбетлик , бетнебислик , яманлык билен долы болуп , ичигарачылык , адам өлдүрмек , җедел , мекирлик , бетхәсиетликден долы ,
45001030	гепчи , төхметчи , Худайы йигренйән , текепбир , өвүнҗең , эрбет затлары ойлап тапыҗы , ата-энә этагатсыз ,
45001031	пәхимсиз , вепасыз , тебигы сөйгүсиз ве рехимсиздир .
45001032	Олар Худайың бейле ишлери эдйәнлер өлүме мынасыпдыр диен адыл хөкүмини билселер-де , бу ишлери диңе бир этмек билен чәкленмән , эйсем , олары эдйәнлери-де халаярлар .
45002001	Шонуң үчин , эй , хөкүм эдйән адам , сен өтүнчсизсиң , чүнки башга бирини хөкүм эдйән задыңда өзүңе иш кесйәнсиң , чүнки , эй , хөкүм эдйән , сен шол затларың өзүни эдйәнсиң .
45002002	Биз болсак Худайың хөкүминиң бейле затлары эдйәнлер барада хакыкат эсасындадыгыны билйәрис .
45002003	Эй , бейле ишлери эденлери хөкүм эдип-де , өзи бу ишлери эдйән адам , сен Худайың хөкүминден гачып сыпарын өйдйәрсиңми ?
45002004	Я-да Худайың ягшылыгының өзүңи тоба элтйәнини билмән , Онуң ягшылыгының , сабрының , чыдамының байлыгыны әсгермезлик эдйәрсиңми ?
45002005	Сен кечҗаллыгыңа , тоба гелмез йүрегиңе гөрә , газап гүни үчин Худайың адыл хөкүминиң аян болҗак гүни үчин , өзүңе газап йыгнаярсың .
45002006	Худай хер кишә өз эден ишине гөрә хак берер :
45002007	ягшы ишде чыдамлылык гөркезип , шөхрат , хормат ве чүйремезлиги агтарянлара эбеди яшайыш ;
45002008	игенҗең , хакыката боюн болман , нәдогрулыга боюн боланлара болса газап хем гахар ,
45002009	илки билен ехудылара , соңра греклере , яманлык эден хер адама мушакгат ве гайгы ;
45002010	ягшылык эден адама хем , илки билен ехудылара , соңра греклере шөхрат , хормат ве парахатлык берер .
45002011	Себәби Худайың йүз гөрмеси ёкдур .
45002012	Мукаддес Кануны болман гүнә эденлер биканун хем хеләк болар . Канун астында гүнә эденлер канун боюнча хөкүм эдилер .
45002013	Чүнки Худайың хузурында акланҗаклар кануны диңлейәнлер дәл-де , кануны берҗай эдйәнлердир .
45002014	Себәби кануны ёк миллетлер хәсиетлерине гөрә кануна лайык ишлери берҗай эдйән болса , онда бу кануны ёкларың өзи бир канундыр .
45002015	Ынсаплары олар билен бирликде гүвә гечмек , пикирлери өз араларында олары кә айыплап , кә-де ювмарламак билен , кануна лайык ишлериң оларың йүрегинде язылгыдыгыны гөркезйәндир .
45002016	Мениң Хош Хабарыма гөрә , Худайың Иса Месих аркалы адамларың яшырын ишлериниң үстүнден хөкүм чыкарҗак гүнүнде шу затлар болар .
45002017	Ине , сен ехуды адыны алып-да , кануна гуванян , Худая буйсанян болсаң ,
45002018	канундан тәлим алмак билен , Онуң ислегини билип , иң ягшы затлары сайгарян болсаң ,
45002019	канунда билим ве хакыкатың эсасына эе болуп , көрлериң ёл гөркезйәни , түмлүкдәкилериң ышыгы ,
45002020	наданларың тербиечиси , яшы етмедиклериң мугаллымыдыгыңа өз ынамың бар болса ,
45002021	онда башгасына тәлим берйән сен инди өзүңе тәлим бермейәрсиңми ? Огрулык этмели дәл дийип вагыз эдйән сен огрулык эдйәрсиңми ?
45002022	Зына этмели дәл диййән сен зына эдйәрсиңми ? Бутлары йигренҗи сайян сен ыбадатхананы ярярсыңмы ?
45002023	Кануна буйсанян сен кануна гаршы чыкмак билен , Худая хорматсызлык эдйәрсиңми ?
45002024	Чүнки язылышы ялы , миллетлер арасында Худайың адына сиз зерарлы дил етирилйәр .
45002025	Кануны берҗай этсең , сүннетлилик пейдалыдыр , эгер-де кануна гаршы чыксаң , онда сүннетлилигиң эййәм сүннетсизлиге өврүлендир .
45002026	Шейле хем бир сүннетсиз кануның адыл хөкүмлерини саклаян болса , онуң сүннетсизлиги сүннетлилик хасапланмазмы ?
45002027	Тен боюнча сүннетсиз болса-да , кануны ерине етирйән адам Язга ве сүннетлилиге эе болуп , кануна гаршы чыкян сени хөкүм этмезми ?
45002028	Себәби дашы ехуды энтек ехуды дәл , дашы , тени сүннетли хем энтек сүннетли дәлдир ,
45002029	диңе ичи ехуды ехудыдыр , язгыда дәл-де , йүрегиң рухдакы сүннетлилиги хакыкы сүннетлиликдир . Мунуң өвгүси адамлардан дәл-де , Худайдандыр .
45003001	Шейлеликде , ехудының нәме артыкмачлыгы бар ? Сүннетлилигиң пейдасы нәме ?
45003002	Әхли бабатда көп . Чүнки Худайың сөзлери илки ехудылара ынанылды .
45003003	Онда нәме ? Кәбирлери иман этмәнде , оларың имансызлыгы Худайың ынамдарлыгыны ёк эдерми ?
45003004	Асла этмез ! Йөне : « Сен Өз сөзлериңде догры чыкып , үстүңден хөкүм чыкарыланда , еңер ялы » дийип язылышы кимин , бүтин адамлар яланчы болса-да , Худай догручылдыр .
45003005	Бизиң нәдогрулыгымыз Худайың догрулыгыны гөркезйән болса , онда нәме диерис ? Адамларың пикир эдишине гөрә айдярын , газап эдйән Худай адалатсызмыдыр ?
45003006	Ёк ! Бейле болса , Худай дүнйәниң үстүнден нәхили хөкүм чыкарып билер ?
45003007	Себәби мениң яланым билен Худайың хакыкаты Онуң шөхратыны артдырян болса , нәме үчин ене мен гүнәли хөкмүнде хөкүм эдилйәрин ?
45003008	Кәбирлериниң бизе төхмет атып , шейле гүрлейшимизи айдышы ялы , нәме үчин : « Ягшылык гелер ялы , яманлык эделиң » диймәли ? Оларың хөкүми догрудыр .
45003009	Инди нәме ? Бизиң артыкмачлыгымыз бармы ? Асла ёкдур , чүнки биз бары гүнә астындадыр дийип , өң хем ехудылары , хем-де греклери гүнәкәр этдик .
45003010	Хич догры адам ёк , бири-де ёк .
45003011	Дүшүнйән ёк , Худайы агтарян ёк .
45003012	Хеммеси ёлдан чыкды , оларың әхлиси дерексиз болды . Ягшылык эдйән ёк , бири-де ёк .
45003013	Оларың богазы ачык габырдыр . Олар диллери билен алдаярлар , додакларында гөмүлгениң зәхери бар .
45003014	Оларың агзы гаргышдан , аҗылыкдан долудыр .
45003015	Оларың аягы ган дөкмәге ёрга .
45003016	Оларың угран угры вейранчылык билен зорлукдыр .
45003017	Олар парахатлык ёлуны билмедилер ,
45003018	гөзлериниң өңүнде Худайдан горкма ёк » дийлип языландыр .
45003019	Йөне хер агыз багланып , бүтин дүнйә Худайың хөкүмине сезевар болар ялы , Мукаддес Кануның айдянларының барыны канун астындакылара айдяндыгыны билйәрис .
45003020	Мунуң үчин , Онуң хузурында хич ким канун ишлерини этмек билен акланмаз , чүнки гүнәни билмек канун аркалы дөрейәндир .
45003021	Канун ве пыгамберлер тарапындан гүвә гечилен Худайың догрулыгы ,
45003022	ягны Иса Месихе иман аркалы иман эденлериң әхлисине ве әхлисиниң үстүнде болан Худайың догрулыгы шу вагт канунсыз аян болды .
45003023	Чүнки хич бир парх ёк , себәби бары гүнә эдип , Худайың шөхратындан махрум болды .
45003024	Олар Иса Месихде болан гутулыш аркалы Онуң мерхемети билен мугт акланар .
45003025	Худай Месихи ганына иман аркалы мерхемет күрсүси эдип гойды . Ол муны озал Өз сабры астында йүзе чыкан гүнәлериң өтүлмегине дегишли адалатыны гөркезмек үчин ,
45003026	Өзи адыл болуп , Месихе иман эдени аклар ялы , Өзүниң хәзирки заман адалатыны гөркезмек үчин этди .
45003027	Онда өвүнме ниреде ? Ол дашарда . Хайсы канун билен ? Ишлериңки биленми ? Ёк , иман кануны билен .
45003028	Чүнки биз адам канун ишлеринден үзңеликде , иман аркалы акланар дийип хасап эдйәрис .
45003029	Эйсем , Худай диңе ехудыларың Худайымы ? Өзге миллетлериңки хем дәлми ? Ол , элбетде , оларың хем Худайы .
45003030	Себәби сүннетлилери-де өз иманлары аркалы , сүннетсизлери-де өз иманлары аркалы аклаҗак Худай ялңыз Худайдыр .
45003031	Онда биз иман аркалы кануны ятырярысмы ? Ёк , оны беркарар эдйәрис .
45004001	Онда , тен боюнча атамыз болан Ыбрайым нәме тапды диели ?
45004002	Ыбрайым иш билен акланан болса , онда онуң өвүнмәге хакы бар , йөне Худайың өңүнде дәл .
45004003	Язгы нәме диййәр ? « Ыбрайым Худая иман этди , бу оңа догрулык сайылды » .
45004004	Буйругы берҗай эдене сылаг мерхемете гөрә дәл , борҗа гөрә сайыляндыр .
45004005	Эмма буйругы берҗай этмән , худайсызы аклана иман эдениң иманы оңа акланма сайыляндыр .
45004006	Давут хем Худайың ишине гараман аклан адамының багтыярлыгындан гүррүң беренде шейле диййәр :
45004007	Канунсызлыклары багышлананлар , гүнәлериниң үсти өртүленлер нәхили багтлы !
45004008	Реббиң гүнәли саймаян адамы нәхили багтлы ! »
45004009	Бу багтлылык диңе сүннетлилере дегишлими ? Я сүннетсизлере-де дегишлими ? Чүнки биз иман Ыбрайыма догрулык сайылды диййәрис .
45004010	Эйле болса , хачан сайылды ? Сүннетлиликдеми я сүннетсизликде ? Сүннетлиликде дәл , ол сүннетсизликде акланды .
45004011	Ыбрайым сүннетсизликде иман эдйәнлериң барының атасы болуп , олара догрулык сайылар ялы , ол сүннетсизликдекә өзүнде болан иман аркалы газанан догрулыгының мөхри хөкмүнде сүннетлилик тагмасыны алды .
45004012	Ол диңе бир сүннетли боланларың дәл , эйсем , сүннетсизликдекә атамыз Ыбрайымда болан иманың ызына эерйәнлериң хем сүннет атасыдыр .
45004013	Чүнки дүнйә мирасчысы болмак вадасы Ыбрайыма , онуң неслине канун аркалы дәл , эйсем , иман билен газанылан догрулык аркалы берилди .
45004014	Чүнки кануна даянянлар мирасчы болса , онда иман бошап , вада ятырыландыр .
45004015	Себәби канун гахар гетирйәндир , кануның ёк еринде җенаят хем ёкдур .
45004016	Шейлеликде , вада мерхемете гөрә болуп , бүтин несил барада , диңе кануна даянан дәл , эйсем , Ыбрайымың иманына эе болан барада-да йөргүнли болмагы үчин имандандыр .
45004017	« Сени көп миллетлериң атасы этдим » дийип язылышы ялы , Ыбрайым өзүниң иман эден Худайының , өлә җан берен , ёклары барлыга чагыран Худайының өңүнде бизиң хеммәмизиң атамыздыр .
45004018	Ол « Сениң неслиң шейле болар » дийип айдылышына гөрә , умытсызлыкда умыт билен иман эдип , көп миллетлериң атасы болды .
45004019	Ол иманында говшаман , тас йүз яшында болса-да , бедени өлүдир , Сараның ятгысы өлүдир өйтмеди .
45004020	Худайың вадасына имансызлык билен шүбхеленмән , гайтам , Худайы шөхратландырып иманда гүйҗеди .
45004021	Онуң берен вадасыны ерине етирмеги башарянлыгына долы ынанды .
45004022	Шонуң үчин хем иманы оңа догрулык сайылды .
45004023	Догрулык сайыландыгы диңе ол бабатда дәл ,
45004024	эйсем Реббимиз Исаны Дирелдене иман эден ве догры сайылҗаклар болан биз бабатда хем языландыр .
45004025	Иса бизиң гүнә-тагсырымыз үчин өлүме берлип , бизиң акланмагымыз үчин хем дирелдилди .
45005001	Шейлеликде , иман билен акланандыгымыз үчин , Реббимиз Иса Месих аркалы Худай билен ярашыгымыз бардыр .
45005002	Биз ичинде дуран бу мерхеметимизе гирмеги-де Ол аркалы иман билен газандык . Худайың шөхратына шәрик болмак умыды билен магтанярыс .
45005003	Диңе мунуң билен хем дәл , эйсем , мушакгатлар билен-де магтанярыс , чүнки мушакгатың чыдамы ,
45005004	чыдамың теҗрибәни , теҗрибәниң хем умыды эмеле гетирйәндигини билйәрис .
45005005	Умыт болса утандырмаз , чүнки Худайың сөйгүси бизе берлен Мукаддес Рух аркалы йүреклеримизе гуйландыр .
45005006	Хава , биз энтек гүйчсүзкәк , Месих белли вагтда худайсызлар угрунда өлди .
45005007	Бир догры адам угрунда бириниң өлмеги мүшгүлдир , йөне бир оңат адам угрунда , белки , бири өлмәге йүрек эдер .
45005008	Худай бизе болан сөйгүсини , биз энтек гүнәкәркәк , Месихиң бизиң угрумызда өлмеги билен гөркезди .
45005009	Шейле , Онуң ганы билен шу вагт акланышымыз ялы , Ол аркалы газапдан гутулҗагымыз хем хас аныкдыр .
45005010	Себәби душманкак , Оглуның өлүми аркалы Худай билен ярашан болсак , ярашык эденимизден соң , Онуң өмри билен гутулҗагымыз хас аныкдыр .
45005011	Диңе бу хем дәл , Реббимиз Иса Месих аркалы Худай билен-де магтанярыс . Биз ярашыгы Месих аркалы алдык .
45005012	Шейлеликде , бир адам аркалы гүнәниң ве гүнә аркалы өлүмиң пейда болшы ялы , өлүм хем әхли адамлара гечди , чүнки оларың хеммеси гүнә этди .
45005013	Канун берилмезден өң хем дүнйәде гүнә барды , йөне канун болмаса , гүнә хасаба алынмаз .
45005014	Эмма Адаматадан Муса ченли Гелҗегиң нусгасы Адаматаның җенаятына меңзеш гүнә этмедиклериң хем үстүнден өлүм хөкүм сүрди .
45005015	Йөне мерхемет сылагы тагсыр ялы дәлдир . Себәби бириниң тагсыры аркалы көп адамлар өлен болса , онда Худайың мерхемети ве бир Адам , ягны Иса Месих аркалы болан мерхеметдәки сылаг көплер үчин хас-да артандыр .
45005016	Сылаг бир адамың газанан гүнәсиниң нетиҗеси ялы дәлдир . Себәби бир гүнәден болан хөкүм иш кесмек , йөне көп гүнәден болан мерхемет сылагы акланмак үчин берилйәндир .
45005017	Чүнки бириниң гүнәси билен өлүм бири аркалы хөкүм сүрен болса , онда , мерхемет ве акланма сылагының боллугыны аланлар хем Бири , ягны Иса Месих аркалы яшайышда хас бетер хөкүм сүрер .
45005018	Бир гүнә аркалы бүтин адамлара иш кесилиши ялы , бир догрулык аркалы-да бүтин ынсанлара яшайыш үчин акланма гелди .
45005019	Себәби бир адамың боюн болмазлыгы үчин көплериң гүнәкәр орнунда отурдылышы ялы , Бириниң боюн болмагы билен-де көп адамлар догры орнунда отурдылар .
45005020	Канун гүнәниң көпелмеги үчин ара гирди .
45005021	Эмма гүнәниң өлүмде хөкүм сүрши ялы , мерхемет хем Реббимиз Иса Месих аркалы эбеди яшайыш үчин догрулык билен хөкүм сүрсүн дийип , гүнәниң көпелен еринде мерхемет хас-да артды .
45006001	Инди нәме диелиң ? Мерхемет көпелсин дийип , гүнәде галалыңмы ?
45006002	Ёк ! Гүнә этмеклиге өлен биз инди онда гайтадан нәхили яшарыс ?
45006003	Я-да Месих Иса чокундырыланларымызың барының Онуң өлүмине чокундырыландыгыны билмейәрсиңизми ?
45006004	Атаның шөхраты аркалы Месихиң өлүмден дирелиши кимин , биз хем тәзеленен яшайышда гезер ялы , чокунма аркалы Онуң билен биле өлүме гөмлендирис .
45006005	Онуң өлүмине меңзешликде Онуң билен бирлешен болсак , дирелмегине меңзешликде-де бирлешерис .
45006006	Чүнки гүнә җеседи ёгалып , биз мундан бейләк гүнә гуллук этмез ялы , көне адамымызың Онуң билен бирликде хача чүйленендигини билйәрис .
45006007	Чүнки ким өлен болса , ол гүнәден акланандыр .
45006008	Биз Месих билен өлен болсак , онда Онуң билен яшаҗагымыза хем ынанярыс .
45006009	Себәби биз Месихиң дирелендигини , инди өлмеҗекдигини , инди өлүмиң Оңа агалык этмеҗекдигини билйәрис .
45006010	Чүнки Ол өлен өлүмини гүнә үчин бир гезек өлди , йөне яшаян яшайшыны Худай үчин яшаяндыр .
45006011	Шонуң ялы , сиз-де өзүңизи гүнә этмеклиге өли , йөне Реббимиз Месих Исада Худая дири сайың .
45006012	Хөвеслерине боюн болмазлыгыңыз үчин , өлүмли тениңизде гүнә хөкүм сүрмесин .
45006013	Сыналарыңызы нәдогрулык гуралы эдип , гүнә табшырман , эйсем , өлүмден дирелен хөкмүнде өзүңизи Худая табшырың , сыналарыңызы догрулык гуралы эдип , Худая табшырың .
45006014	Гүнә сизе агалык этмез . Чүнки сиз канун астында дәл , мерхемет астындасыңыз .
45006015	Ене нәме ? Канун астында болман , мерхемет астындадыгымыз үчин гүнә эделиңми ? Ёк !
45006016	Боюн болмак үчин өзүңизи гул хөкмүнде киме табшырсаңыз , киме боюн болсаңыз онуң , өлүм үчин гүнәниң я догрулык үчин табынлыгың гулларыдыгыңызы билмейәрсиңизми ?
45006017	Йөне Худая шүкүр , сиз гүнәниң гулларыкаңыз , табшырылан таглыматыңызың мазмунына йүрекден боюн болдуңыз .
45006018	Шейле , гүнәден азат эдилип , догрулык гуллары болдуңыз .
45006019	Тениңизиң эҗизлиги үчин , мен адамларың пикир эдишине гөрә геплейәрин . Чүнки сыналарыңызы хапалыга , канунсызлык үчин канунсызлыгың гуллугына табшырышыңыз ялы , инди сыналарыңызы мукаддеслик үчин догрулыгың гуллугына табшырың .
45006020	Сиз гүнәниң гулларыкаңыз догрулыкдан азатдыңыз .
45006021	Хәзирки утанян затларыңыздан шол вагт нәме хасылыңыз барды ? Чүнки ол затларың соңы өлүмдир .
45006022	Йөне инди гүнәден дынып , Худайың гуллары болдуңыз , мукаддеслик үчин хасылыңыз бар , мунуң соңы болса эбеди яшайышдыр .
45006023	Себәби гүнәниң музды өлүм , Худайың сылагы болса , Реббимиз Месих Исада эбеди яшайышдыр .
45007001	Эй доганлар , ( кануны билйәнлере гүррүң берйәрин ) сиз адам дирикә кануның оңа агалык эдйәнини билмейәрсиңизми ?
45007002	Әрли аял дири әрине канун аркалы баглыдыр , әри өлсе велин , ника канунындан бошаяр .
45007003	Шоңа гөрә-де , аял әри дирикә башга әре барса , оңа зынахор дийлер , йөне әри өлсе , ол канундан азатдыр , башга әре барса хем зынахор дәлдир .
45007004	Эй доганлар , сиз хем шонуң ялы башга Бириниңки , ягны Дирелениңки болмак үчин , Худая хасыл гетирер ялы , Месихиң бедени аркалы кануна өлдүңиз .
45007005	Себәби биз тениң хөкүми астындакак , канун аркалы оярылан гүнә хөвеслери өлүм хасылыны гетирмек үчин , сыналарымызда ишлейәрди .
45007006	Эмма инди , язгы көнелигинде дәл , рухуң тәзелигинде гуллук эдер ялы , тутуланымыза өленимиз үчин , канундан бошадыландырыс .
45007007	Инди нәме диелиң ? Канун гүнәмидир ? Ёк ! Йөне канун ара дүшмедик болса , гүнәни танамаздым , канун : « Ачгөз болма » диймедик болса , ачгөзлүкден хем хич зат билмездим .
45007008	Эмма гүнә бу буйрук аркалы бахана тапып , ичимде хер хили ачгөзлүги дөретди , чүнки гүнә канундан үзңеликде өлүдир .
45007009	Мен бир вагтлар канундан үзңеликде диридим , йөне буйрук геленде , гүнә җанланды .
45007010	Мен хем өлдүм . Шейлеликде , яшайыш үчин берлен буйругың өзи маңа өлүм үчин болуп чыкды .
45007011	Себәби гүнә буйрук аркалы бахана тапып , мени алдава салды , ол аркалы өлдүрди .
45007012	Шоңа гөрә-де , канун мукаддес , буйрук хем мукаддес , адалатлы ве оңатдыр .
45007013	Шейлеликде , оңат болан зат маңа өлүм болдумы ? Ёк ! Йөне гүнә буйрук аркалы ченденаша гүнәли болар ялы , гүнә — гүнә болуп гөрүнсин дийип , оңат зат аркалы маңа өлүм хасыл этди .
45007014	Кануның рухудыгыны билйәрис , йөне мен тене дегишли болуп , гүнәниң гулы хөкмүнде сатыландырын .
45007015	Себәби мен нәме эдйәними билмейәрин , ягны ислән задымы этмән , йигренен задымы эдйәрин .
45007016	Эгер-де ислемейән задымы эдйән болсам , онда кануның оңатдыгыны тассыклаяндырын .
45007017	Йөне оны эдйән инди мен дәл-де , мениң ичимде месген тутан гүнәдир .
45007018	Чүнки менде , ягны тенимде ягшы задың месген тутмандыгыны билйәрин , себәби менде говулык ислеги бар , йөне говы зады этмеги башармаярын .
45007019	Чүнки ислейән ягшы ишими эдемок-да , ислемейән эрбет ишими эдйәрин .
45007020	Мен ислемейәними эдйән болсам , онда оны эдйән инди мен дәл-де , мениң ичимде месген тутан гүнәдир .
45007021	Шейлеликде , мен бу кануны тапярын , ягшылык этҗек боламда , менде эрбетлик хәзир боляр .
45007022	Худайың канунындан ички тебигатыма гөрә леззет тапмаярын .
45007023	Өз сыналарымда башга бир кануны гөрйәрин . Ол пикиримиң кабул эден канунына гаршы сөвешип , мени сыналарымдакы гүнә канунына есир эдйәр .
45007024	Не бичәре адам мен ! Бу өлүм тенинден мени ким халас эдер ?
45007025	Реббимиз Иса Месих аркалы Худая шүкүр эдйәрин . Мен инди пикир билен Худайың канунына , йөне тен билен гүнә канунына гуллук эдйәрин .
45008001	Шейлелик билен , Месих Исада боланлара , тен билен дәл-де , Рух билен гезйәнлере хәзир хич хили иш кесме ёкдур .
45008002	Чүнки Месих Исадакы яшайыш Рухуның кануны мени гүнә хем өлүм канунындан азат эдендир .
45008003	Чүнки тениң гүйчсүзлиги зерарлы , кануна мүмкин болмадык зады Худай этди .
45008004	Ол кануның талап эдйән догрулыгы тене гөрә дәл , Руха гөрә гезйән бизде ерине етер ялы , Өз Оглуны гүнә тени меңзешлигинде гүнә үчин ёллап , тенде гүнә иш кесди .
45008005	Чүнки тене гөрә боланлар тене дегишли ишлере , Руха гөрә боланлар хем Руха дегишли ишлере пикир эдйәндир .
45008006	Чүнки тене даянян пикир өлүм , Руха даянян пикир яшайышдыр , парахатлыкдыр .
45008007	Себәби тене даянян пикир Худая душманчылыкдыр , Худайың канунына табын болян дәлдир , муны башарян хем дәлдир .
45008008	Шонуң үчин тениң хөкүми астындакылар Худайың гөвнүнден турмагы башармаз .
45008009	Худайың Рухы сизде месген тутан болса , онда сиз тенде дәл , Рухдасыңыз . Кимде Месихиң Рухы ёк болса , ол Онуңкы дәлдир .
45008010	Месих сизде болса , онда тен гүнә үчин өли , рух хем акланма үчин диридир .
45008011	Исаны Дирелдениң Рухы сизде месген тутян болса , онда Месихи өлүмден Дирелден сизде месген тутан Рухы үчин өлүмли бедениңизе-де яшайыш берер .
45008012	Эй доганлар , биз борчлудырыс , йөне тене гөрә яшамак үчин тене борчлы дәлдирис .
45008013	Тене гөрә яшасаңыз , өлерсиңиз , йөне беден ишлерини Рух билен өлдүрсеңиз , яшарсыңыз .
45008014	Чүнки Худайың Рухы аркалы идекленйәнлериң бары Худайың оглудыр .
45008015	Чүнки сиз ене-де горкы үчин гуллук рухуны дәл-де , огуллык рухуны алансыңыз . Биз шол рух билен : « Абба , Ата » дийип сесленйәрис .
45008016	Бизиң Худайың перзендидигимизе шол рухуң өзи рухумыз билен гүвә гечйәр .
45008017	Перзент болан болсак , онда хем мирасчыдырыс — Худайың мирасчылары , Месихиң хем мирасдашларыдырыс . Иса билен биле гөрги гөрйән болсак , биле шөхратланмагымыз үчиндир .
45008018	Мениң пикиримче , шу вагткы гөргүлер бизе аян болҗак гелҗекки шөхрат билен деңешдирер ялы дәл .
45008019	Чүнки ярадылыш Худайың огулларының аян болмагына күйсег билен гарашяр .
45008020	Себәби ярадылыш өз ислеги билен дәл-де , оны табын Этдирениң ислеги билен пучлуга табын болды .
45008021	Мунда ярадылышың өзи хем чүйреме гуллугындан азат эдилип , Худайың перзентлериниң шөхратлы азатлыгына говшар диен умыт барды .
45008022	Чүнки биз бүтин ярадылышың шу вагта ченли бирликде ах чекип , бирликде бургусының тутуп ятаныны билйәрис .
45008023	Диңе бир ярадылыш хем дәл , эйсем , Рухуң илкинҗи мивесини алан бизиң өзүмиз хем огуллыга алынмагымыза , ягны тенимизиң халас болмагына гарашып , ичимизден ах чекйәрис .
45008024	Чүнки биз бу умыт билен халас боландырыс . Йөне гөрүнйән умыт умыт дәлдир , гөрйән задына ким умыт баглар ?
45008025	Йөне гөрмедик задымыза умыт багласак , шонда сабырлы гарашарыс .
45008026	Рух хем эҗизлигимизде бизе көмек берер , чүнки биз нәхили дога этмелидигимизи билмейәрис , йөне Рухуң Өзи айдып болмаз иңңилдилер билен бизиң үчин төвелла эдер .
45008027	Эмма йүреклери Дерңейән Рухуң пикириниң нәмедигини билйәндир , чүнки Рух мукаддеслер үчин Худайың ислегине гөрә төвелла эдйәндир .
45008028	Биз әхли затларың Худайы сөййәнлериң , Онуң максадына гөрә чагырыланларың бәхбиди үчин бирликде ишлейәндигини билйәрис .
45008029	Себәби көп доганларың арасында Өз Оглуның илкинҗи доглан болмагы үчин , Худай өңден танаян адамларыны Оглуның кешбине дөнмек үчин өңден белләп гойды .
45008030	Ол өңден белләнлерини-де чагырды , чагыранларыны-да аклады , акланларыны-да шөхратландырды .
45008031	Ери , муңа нәме диерсиң ? Худай бизлик болса , онда ким бизе гаршы ?
45008032	Өз Оглуны гайгырман , бизиң хеммәмиз үчин өлүме берен Худай Онуң билен биле бизе бар зады нәхили багышламаз ?
45008033	Худайың сайланларыны ким айыплар ? Олары аклаян Худайдыр .
45008034	Ким иш кесер ? Бизиң үчин төвелла эдйән өлен , ондан хем бетер дирелип , Худайың сагында отуран Месих Исадыр .
45008035	Месихиң сөйгүсинден бизи ким айрар ? Мушакгатмы , гайгымы , азармы , ачлыкмы , ялаңачлыкмы , ховпмы я гылычмы ?
45008036	« Сениң угруңда бизи хер гүн өлдүрйәрлер , бизи гоюн хасаплаярлар » дийип язылыпдыр .
45008037	Эмма биз өзүмизи Сөййән аркалы буларың барыны еңенлерден үстүндирис .
45008038	Себәби , мен не өлүмиң , не-де яшайшың , не перишделериң , не хөкүмдарларың , не-де гудратларың , не шу вагтың , не-де гелҗегиң ,
45008039	не белентлигиң , не-де чуңлугың не-де башга махлугың Реббимиз Месих Исада болан Худай сөйгүсинден бизи айырмагы башармаҗакдыгына ынанярын .
45009001	Мен Месихде хакыкаты айдярын , ялан сөзләмок . Ынсабым хем айдянларыма Мукаддес Рухда гүвә гечйәр .
45009002	Мениң улы гайгым , йүрегимде дынгысыз агырым бар .
45009003	Мен доганларым , тен боюнча гарындашларым болан ысрайыллылар үчин гаргыша галып , Месихден айра дүшмәге разы болардым .
45009004	Огуллык , шөхрат , әхтлер ве кануның берилмеси , хакыкы ыбадат ве вадалар оларыңкыдыр .
45009005	Аталар хем оларыңкы , Месих хем тен боюнча олардандыр . Ол барчаның бакы мүбәрек Худайыдыр . Омын .
45009006	Эмма бу Худайың сөзи ялана чыкды диймек дәлдир . Себәби Ысрайылдан боланларың бары ысрайыллы дәлдир .
45009007	Ыбрайымың неслинден болсалар-да , хеммеси онуң перзенди дәлдир , йөне : « Сениң неслиң Ысхакда довам эдер » дийлендир .
45009008	Ягны тен боюнча Ыбрайымың перзенди боланлар Худайың перзенди дәл , эйсем , вада аркалы перзент боланлар несил дийип хасапланяндыр .
45009009	Берлен вада болса : « Белленен вагтда гелерин , Сараның бир оглы болар » диен сөздүр .
45009010	Диңе бу хем дәл , эйсем , Ребека-да бир эркекден , атамыз Ысхакдан гөврели боланда ,
45009011	хатда огланлар энтек догулманкалар , ягшылык я яманлык этмәнкәлер , Худайың максады ишлерден дәл-де , эйсем , Чагырандан болуп , сайлава гөрә дурар ялы ,
45009012	Ребека : « Улусы кичисине гуллук эдер » дийилди .
45009013	Шонуң ялы-да : « Якубы сөйдүм , Ысувы йигрендим » дийип язылгыдыр .
45009014	Инди нәме диелиң ? Эйсем Худайың янында адалатсызлык бармы ? Ёкдур !
45009015	Чүнки Ол Муса : « Мерхемет эдениме мерхемет эдерин , рехим эдениме рехим эдерин » диййәр .
45009016	Шейлелик билен , сайланма адамың ислегине я тагалласына дәл-де , Худайың мерхеметине баглыдыр .
45009017	Худай Мукаддес Язгыда фыръовна шейле диййәр : « Мен гудратымы сенде гөркезип , адым бүтин ер йүзүнде ыглан эдилсин дийип , сени галдырдым » .
45009018	Шейлеликде , Худай исләнине мерхемет эдйәндир , исләниниң йүрегини гаталдяндыр .
45009019	Сен маңа : « Ене нәме үчин язгаряр ? Ким Онуң ислегине гаршы дуруп билер ? » диерсиң .
45009020	Ери , эй адам , Худая терс җогап гайтарар ялы , сен ким болупсың ? Шекил берлен бир зат шекил берене : « Мени нәме үчин бейле ясадың » диерми ?
45009021	Я күйзегәриң шол бир үйшмек тоюндан бир габы хорматлылык ве бейлекисини хорматсызлык үчин ясамага ыгтыяры ёкмы ?
45009022	Худай газабыны гөркезмек , Өз гудратыны билдирмек исләп , хеләкчилик үчин тайярланып , газаба сезевар боланлара улы сабыр-такат билен дөз гелен болса нәме ?
45009023	Ол муны Өз шөхратының байлыгыны Өзүниң өңден шөхрат үчин тайярлап , мерхемет эденлерине билдирҗек болуп эден болса нәме ?
45009024	Худайың диңе ехудылардан дәл-де , өзге миллетлерден хем чагыран бу адамлары биздирис .
45009025	Хошеаның китабында-да диййәр : « Мен халкым дәле халкым , сөйүлмейәне сөйгүли диерин » .
45009026	« Бу олара : Сиз Мениң халкым дәл дийлен ерде йүзе чыкар , шол ерде-де олара дири Худайың огуллары дийлер » .
45009027	Ишая болса Ысрайыл хакда шейле гыгыряр : « Ысрайыл огулларының саны деңзиң чәгеси ялы болса-да , диңе галаны гутулар .
45009028	Реб ишини битирер , оны тиз ерине етирер , чүнки Ол ишини ер йүзүнде тиз амала ашырар » .
45009029	Ишаяның өңүнден айдышы ялы : « Гошунлар Ребби бизе бир тохум галдырмадык болса , онда Содом ялы болардык , Гоморра меңзәрдик » .
45009030	Ене нәме диелиң ? Догрулыга ковалашмадык миллетлер догрулыга , имандан гелен догрулыга етдилер .
45009031	Йөне Ысрайыл догрулык канунына ковалашып , бу кануна етмеди .
45009032	Нәме үчин ? Себәби иман билен дәл-де , Кануның амаллары билен болян ялы эдип ёртды .
45009033	« Ине , Сионда бир бүдреме дашыны , бөвет гаясыны гойярын , оңа иман эден утандырылмаз » дийип язылышы ялы , бүдреме дашына бүдредилер .
45010001	Эй доганлар , мениң гөвүн арзувым , ысрайыллылар хакда Худая ялбармагым оларың гутулмагы үчиндир .
45010002	Мен оларың Худая ыхласларының барлыгына гүвә гечйәрин , йөне бу аңлы-дүшүнҗели ыхлас дәл .
45010003	Чүнки олар Худайың догрулыгыны билмән , өзлериниңкини гурҗак болуп , Онуң догрулыгына табын болмадылар .
45010004	Чүнки Месих иман эден хер бир адамың акланмагы үчин кануның соңудыр .
45010005	Чүнки Муса канундан болан догрулык хакда шейле язяр : « Бу затлары берҗай эден адам олар аркалы яшар » .
45010006	Имандан болан догрулык болса шейле диййәр : « Өз ичиңден : Месихи дүшүрмек үчин Гөге ким чыкар ?
45010007	Я-да : Месихи өлүмден чыкармак үчин чуңлуга ким инер дийме » .
45010008	Гөр , нәме диййәр ? « Худайың сөзи саңа якындыр , ол сениң агзыңда , сениң йүрегиңдедир » , ягны вагыз эдйән иман сөзүмиз .
45010009	Чүнки сен агзың билен Исаны Реб хөкмүнде ыкрар этсең , Худайың Оны өлүмден дирелдендигине йүрегиң билен ынансаң гутуларсың .
45010010	Акланмак үчин йүрек билен иман гетирилйәндир , гутулыш үчин агыз билен ыкрар эдилйәндир .
45010011	Чүнки Мукаддес Язгы : « Оңа иман эден киши утандырылмаз » диййәр .
45010012	Ехуды билен грегиң арасында тапавут ёкдур , себәби барының Ребби бирдир , Ол Өзүни чагырянларың барына сахыдыр .
45010013	Чүнки : « Ребби чагыран адам гутулар » .
45010014	Олар өз иман этмедиклерини нәхили чагырарлар ? Эшитмедиклерине нәхили иман эдерлер ? Вагызчысыз нәхили эшидерлер ?
45010015	Иберилмеселер , нәхили вагыз эдерлер ? Шейле хем язылгыдыр : « Парахатлык хош хабарыны , ягшы затларың хош хабарыны вагыз эдйәнлериң аяклары не аҗап ! »
45010016	Йөне Хош Хабара хемме киши гулак асмады . Чүнки Ишая : « Я Реб , ким бизден эшиден хабарына иман этди ? » диййәр .
45010017	Шейлелик билен , иман эшитмек аркалы , эшитмек хем Худайың сөзи аркалы боляндыр .
45010018	Йөне мен диййәрин : олар эшитмедими ? Элбетде , эшитди . « Оларың сеси бүтин дүнйә , сөзлери Ериң учларына етди » .
45010019	Эмма мен диййәрин : Ысрайыл билмедими ? Илки билен Муса диййәр : « Мен бир миллет болмадык халк аркалы сизиң габанҗаңлыгыңызы ояндырарын , бир пәхимсиз миллет аркалы сизи гахарландырарын » .
45010020	Ишая батыргайлык билен : « Мен өзүми агтармаянлара тапдырдым , мени сорамаянлара гөрүндим » диййәр .
45010021	Ысрайыл хакда болса : « Сөзе гулак асмаз кечҗал халка гүнузын эллерими узатдым » диййәр .
45011001	Мен шуны сораярын : Худай өз халкыны рет этдими ? Ёк ! Чүнки мен-де Ыбрайымың неслинден , бенямын тайпасындан болан бир ысрайыллы .
45011002	Худай Өзүниң өңден танан халкыны рет эденок . Мукаддес Язгының Ыляс хакдакы бөлүмде нәме диййәнини билмейәрсиңизми ? Ол Ысрайыл бабатда Худая шикаят эдип , шейле диййәр :
45011003	« Я Реб ! Пыгамберлериңи өлдүрдилер , гурбанлык эдилйән ерлериңи йыкдылар , диңе мен галдым . Олар мениң хем җанымың кастында » .
45011004	Худайың оңа берен җогабы нәме ? « Мен Баал өңүнде дыз эпмедик еди мүң адамы Өзүме айрып гойдум » .
45011005	Шонуң ялы хәзирки вагтда хем мерхемет билен сайланан бир галынды бар .
45011006	Йөне мерхемет билен болса , онда ише гөрә дәлдир . Ёгса , мерхемет мерхемет болмазды . Ише гөрә болса , онда ол эййәм мерхеметден дәлдир , ёгса , иш эййәм иш болмазды .
45011007	Инди нәме ? Ысрайыл агтаранына етмеди , йөне сайлананлар етдилер , бейлекилер хем ,
45011008	« Худай олара укучыллык рухуны берди , шу гүн хем гөзлери гөрмейәр , гулаклары эшитмейәр » дийип язылышы ялы гатадылар .
45011009	Давут : « Сачаклары олара кемент , дузак , бөвет ве җеза болсун !
45011010	Гөзлери гөрмез ялы , гараңкырасын , биллери хемише бүкүк болсун ! » диййәр .
45011011	Мен диййәрин : олар йыкылмалы болуп бүдредими ? Ёк ! Йөне габанҗаңлыгыны ояндырмак үчин оларың , языклары себәпли өзге миллетлере гутулыш берилди .
45011012	Оларың языгы дүнйәниң байлыгы , оларың зыяны миллетлериң байлыгы болса , оларың тамамланмагы хас улы байлык гетирер .
45011013	Мен сиз ехуды дәллере айдярын . Өзге миллетлериң ресулыдыгым үчин , өз хызматымы шөхратландырярын .
45011014	Белки , шейдип , өз халкымдан боланларың габанҗаңлыгыны ояндырып , оларың кәбирлерини халас этмеги башарарын .
45011015	Чүнки оларың рет эдилиши дүнйәниң ярашыгы болса , оларың кабул эдилиши өлүмден яшайша говушмакдан башга нәме болар ?
45011016	Хамырың илкинҗи бөлеги мукаддес болса , онда бүтин хамыр хем шейледир , көк мукаддес болса , балдаклар-да шейледир .
45011017	Йөне балдакларың кәбири дөвлен болса , сен ябаны зейтун агаҗыкаң , олара сапылып , зейтун агаҗының док көкүне , сувуна шәрик болан болсаң , онда балдакларың өңүнде магтанма .
45011018	Магтанян хем болсаң , сен көки гөтермән , эйсем , көкүң сени гөтерйәндигини билип гой .
45011019	Сен : « Балдаклар мениң сапылмагым үчин дөвүлди » дийҗексиң .
45011020	Догры , олар имансыздыклары зерарлы дөвүлди , йөне сен иман аркалы дурсуң . Текепбирлик этме-де , гайтам , горк .
45011021	Себәби Худай тебигы балдаклары гайгырмадык болса , сени-де гайгырмаз .
45011022	Инди Худайың ягшылыгыны , гатылыгыны гөр , Ол йыкыланлара гаты , саңа болса , эгер Худайың ягшылыгында галсаң , ягшы болар , ёгса , сен хем кесилерсиң .
45011023	Олар хем имансызлыкда галмасалар , тәзеден сапыларлар , чүнки Худай олары сапмагы башаряндыр .
45011024	Чүнки сен тебигаты боюнча ябаны зейтун агаҗындан кесилип , тебигатың терсине , оңат зейтун агаҗына сапылан болсаң , бу тебигы балдаклар өз зейтун агачларына хас говы сапылар !
45011025	Чүнки , эй доганлар , өзүңизи дана саймаз ялы , мен сизиң бу сырдан хабарсыз галмагыңызы ислемейәрин : миллетлериң саны тамамланянча , Ысрайыл бөлеклейин гатап галар .
45011026	Шейле : « Сиондан Халасгәр гелер , Ол худайсызлыгы Якупдан совар .
45011027	Гүнәлерини гечҗек вагтым олар билен этҗек әхтим шудур » дийип язылышы ялы , тутуш Ысрайыл гутулар .
45011028	Хош Хабар бабатда олар сизиң хатыраңыза Худая душман болдулар , йөне сайлав бабатда аталарың хатырасына эзиздирлер .
45011029	Себәби Худайың сылаглары , чакылыгы ызына алынмаз .
45011030	Сизиң бир вагтлар Худая боюн болман , йөне хәзир буларың боюн болмазлыгы аркалы мерхемет астына гелшиңиз ялы ,
45011031	булар-да сизиң етен мерхеметиңиз билен мерхемете етҗек болуп , шинди боюн болмадылар .
45011032	Чүнки Худай барына мерхемет этмек үчин , хеммесини боюн болмазлыкда туссаг этди .
45011033	Худайың байлыгы , акылдарлыгы , билими чуңдур ! Онуң хөкүмлери акыла сыгмаз , ёллары билинмездир !
45011034	Чүнки Реббиң пикирини ким билди ? Ким Оңа геңешдар болды ?
45011035	Ол бергили болар ялы , ким Оңа өңинчә бир зат берди ?
45011036	Себәби әхли затлар Ондан , Ол аркалы ве Онуң үчиндир . Оңа бакы шөхрат болсун ! Омын .
45012001	Эй доганлар , өзүңизи дири , мукаддес , Худайың халаҗак гурбаны хөкмүнде хөдүрләң дийип , Худайың рехимлери аркалы сизе ялбарярын , бу сизиң рухы ыбадатыңыздыр .
45012002	Бу дүнйә меңзеш болман , Худайың халаян , оңат , кәмил ислегиниң нәмедигини аңлар ялы , пикириңизиң тәзеленмеги билен үйтгәң .
45012003	Мен өзүме берлен мерхемет аркалы сизиң хеммәңизе диййәрин : өз бараңызда герегинден артык ойланман , Худайың хер киме берен иманының мөчберине гөрә , салыкатлылык билен ойланың .
45012004	Чүнки бизиң бир тенимиз ве көп агзамыз болуп , бүтин агзаларың ишиниң болса бир болмайшы ялы ,
45012005	көп болан биз-де Месихде бир тен ве бири-биримизиң агзаларыдырыс .
45012006	Бизиң өзүмизе берлен мерхемет боюнча , айры-айры сылагларымыз бардыр . Бу велилик этмек болса , иман мөчберине гөрә велилик эделиң .
45012007	Хызмат болса , хызмат эделиң . Бири өвредиҗи болса өвретсин .
45012008	Бири несихатчы болса несихат этсин . Хайыр-ыхсан эдйән муны сахылык билен этсин , баштутанлык эдйән гайрат билен , рехимдарлык эдйән бегенч билен этсин .
45012009	Сөйги икийүзли болмасын . Эрбетлиги йигренип , ягшылыга япышың .
45012010	Бири-бириңизи доганлык сөйги билен йүрекден сөйүң , хорматда хер киши бейлекини өзүнден ёкары сайсын .
45012011	Гайратыңыз говшамасын . Рухда хыҗувлы болуң . Реббе хызмат эдиң .
45012012	Умытда шатланың . Мушакгатда чыдамлы болуң . Догада эрҗеллик эдиң .
45012013	Мәтәчлик чекйән мукаддеслере ярдам эдиң . Мыхмансөер болмага дырҗашың .
45012014	Өзүңизе азар берйәнлере хайыр-дога эдиң , гаргамаң .
45012015	Шатланянлар билен шатланың , аглаянлар билен аглаң .
45012016	Өзара пикирдеш болуң . Өзүңизи ёкары тутман , орны ашаклар билен дост болуң . Акыллысырамаң .
45012017	Яманлык дерегине хич киме яманлык этмәң . Әхли адамларың өңүнде оңат ишлере үнс бериң .
45012018	Оңардыгыңыздан әхли адамлар билен оңшуклы яшамак барада элиңизден гелени аямаң .
45012019	Эй , сөйгүли доганлар , өзүңиз өч алман , Худайың газабына ёл бериң . Чүнки : « Реб диййәр : Өч Мениңкидир , өвезини Мен берерин » .
45012020	« Душманың ач болса , оны нахарла , сусан болса гандыр , себәби муны этсең , онуң башына көзлер гуярсың » дийип язылгыдыр .
45012021	Өзүңи яманлыга еңдирме-де , яманлыгы ягшылык билен ең .
45013001	Хер киши ёкары хәкимиетлере табын болсун , чүнки Худай тарапындан болмадык хәкимиет ёкдур , бу барлар Худай тарапындан гурландыр .
45013002	Мунуң үчин ким хәкимиете гаршы болян болса , Худайың гуранына гаршы боляндыр , гаршы болянлар өзлерини хөкүм эдйәндир .
45013003	Чүнки башлыклар ягшы иш эдйән үчин дәл-де , яман иш эдйән үчин горкунчдыр . Хәкимиетден горкмазлык ислейәрсиңми ? Онда ягшы иш эт , ол сени тарыплар .
45013004	Себәби башлык сениң ягшылыгың үчин Худайың хызматкәридир . Яман иш эдйән болсаң , онда горк , чүнки ол гылыҗы йөне ере гөтерйән дәлдир . Себәби ол Худайың хызматкәридир , яманлык эденден җеза берип , өч аляндыр .
45013005	Шонуң үчин диңе җеза зерарлы дәл-де , ынсап себәпли хем хәкимиетлере табын болмак зерурдыр .
45013006	Сиз салгытлары хем мунуң үчин төлейәрсиңиз . Олар мыдама шу иш билен мешгулдыгы себәпли Худайың хызматкәридир .
45013007	Хер кишә бермелисини бериң : салгыт болса , салгыды ; гүмрүк болса , гүмрүги ; горкы болса , горкыны ; хормат болса , хорматы .
45013008	Бири-бириңизи сөймекден башга хич киме бергили болмаң , себәби ким башганы сөййән болса , кануны берҗай эдйәндир .
45013009	Чүнки : « Зына этме , адам өлдүрме , огрулык этме , ялан гүвәлик берме , ачгөз болма » ве ене-де буйрук бар болса , ол хем шу сөзде җемленендир : « Гоңшыңы өзүң ялы сөй » .
45013010	Сөйги гоңша хич хили яманлык этмез . Сөйги кануның берҗай эдилишидир .
45013011	Муны хәзирки замана дүшүнип эдиң . Бизиң укудан оянмалы сагадымыз эййәм гелди , чүнки шу вагт гутулышымыз иман эден вагтымыздакыдан якындыр .
45013012	Гиҗе гечип , гүндиз голайлады . Инди гараңкылык ишлерини эгнимизден чыкарып , нур ярагларыны дакыналың .
45013013	Айшы-эшрет , серхошлук , азгынлык , ахлаксызлык , дава , ичигарачылык билен дәл-де , гүндизки ялы сыпайы гезелиң .
45013014	Реб Иса Месихи гейниң , тениң хөвеслерини канагатландырмак үчин алада этмәң .
45014001	Иманы говшагы кабул эдиң , йөне пикирлери хакда онуң билен җеделлешмәң .
45014002	Бир киши әхли зады ийип билйәнине иманы бардыр , йөне иманы говшак адам диңе гөк иййәндир .
45014003	Ким иййән болса , иймейәни әсгермезлик этмесин . Ким иймейән болса , иййәни язгармасын , чүнки Худай оны кабул эдендир .
45014004	Башга бириниң хызматкәрини язгарян сен ким ? Ол өз хоҗайынының өңүнде дурар я йыкылар , йөне дикелер , чүнки Худай оны дикелтмеги башаряндыр .
45014005	Бири бир гүне бейлекиден парх гойяндыр ; башга бири болса , әхли гүнлери дең гөрйәндир . Йөне хер кесиң өз гарайшына ынамы болсун .
45014006	Ким гүни сылаян болса , оны Реб үчин сылаяндыр . Ким гүни сыламаян болса , оны Реб үчин сылаян дәлдир . Ким иййән болса , Реб үчин иййәндир , чүнки Худая шүкүр эдйәндир . Ким иймейән болса , Реб үчин иймән , Худая шүкүр эдйәндир .
45014007	Себәби хич биримиз өзүмиз үчин яшаян дәлдирис , хич ким хем өзи үчин өлйән дәлдир .
45014008	Себәби яшаян болсак , Реб үчин яшаяндырыс , өлйән болсак , Реб үчин өлйәндирис . Шоңа гөрә , яшасак-да , өлсек-де Реббиңкидирис .
45014009	Себәби Месих хем өлүлериң , хем дирилериң Ребби болмак үчин , хем өлди , хем дирелди , хем-де яшайша говушды .
45014010	Эмма сен нәме үчин доганыңы язгарярсың ? Я-да сен нәме үчин доганыңы әсгермезлик эдйәрсиң ? Чүнки бизиң барымыз Месихиң хөкүм күрсүси өңүнде дурмалыдырыс .
45014011	« Реб диййәр : Өз дирилигимден касам , хер дыз өңүмде эпилер , хер дил Худайы ыкрар эдер » дийип язылгыдыр .
45014012	Шейлеликде , хер киши өзи үчин Худая җогап берер .
45014013	Мунуң үчин бири-биримизи язгарман , говусы , бир доганың өңүне бүдреме , тайма дашыны гоймазлыгың пикирини эделиң .
45014014	Мен хич бир задың өз-өзүнден мурдар дәлдигини билйәрин , муңа Реб Месихде ынамым бар . Йөне бири бир зады мурдар сайян болса , оңа мурдардыр .
45014015	Чүнки доганың иййән дамагың үчин гам чекйән болса , онда сен энтек сөйги ёлундан йөрейән дәлсиң . Дамагың билен хич кишини хеләк этме , Месих шоларың угрунда җаныны пида этди .
45014016	Ягшылыгыңызы яманлатмаң .
45014017	Чүнки Худайың патышалыгы иймек , ичмек дәл-де , догрулык , парахатлык ве Мукаддес Рухда шатлыкдыр .
45014018	Ким Месихе шейле гуллук эдйән болса , Худайың писиндиниң отуряны ве адамларың халаны шолдур .
45014019	Шейлеликде , парахатлыга , бири-биримизи дикелтмәге яраян ишлер угрунда дырҗашалың .
45014020	Дамак үчин Худайың ишини бозма . Хемме зат тәмиз , йөне бириниң бүдремегине себәп болуп иййән адама эрбетдир .
45014021	Эт иймезлиге , шерап ичмезлиге хем-де доганыңың бүдремегине , гүнә итилмегине я эҗизлемегине себәп болян зады этмезлик ягшыдыр .
45014022	Иманың бармы ? Оны Худайың хузурында өзүң үчин сакла . Говы гөрйән задында өзүни хөкүм этмейән багтлыдыр .
45014023	Эмма шүбхе эдйән ийсе , ол хөкүм эдилер , себәби ол муны иман билен эдйән дәлдир . Имансыз эдилен зат гүнәдир .
45015001	Йөне биз гүйчлүлер эҗизлериң эҗизликлерини гөтермелидирис , өз гөвнүмизден турмалы дәлдирис .
45015002	Хер киши абатлык үчин , ягшылык үчин гоңшусының гөвнүнден турмалыдыр .
45015003	Чүнки : « Сени кемсидйәнлериң кемситмесине мен дучар болдум » дийип язылышы ялы , Месих хем Өз гөвнүнден турмады .
45015004	Чүнки нәме өңден язылан болса , бары чыдам аркалы , Язгыларың теселлиси аркалы умытлы болар ялы , бизе тәлим үчин языландыр .
45015005	Сиз йүрекдеш болуп , Худайы , ягны Реббимиз Иса Месихиң Атасыны бирагыздан шөхратландырар ялы ,
45015006	чыдам хем теселли Худайы Иса Месихе гөрә , сизе өзара пикирдешлик берсин .
45015007	Бу себәпден , Худайың шөхраты үчин Месихиң сизи кабул эдиши ялы , сиз-де бири-бириңизи кабул эдиң .
45015008	Чүнки мен айдярын : « Мунуң үчин миллетлер арасында Сени ыкрар эдип , адыңа нагма айдарын » дийип язылышы ялы , өзге миллетлер Худайы мерхемети үчин шөхратландырсын дийип ,
45015009	Месих аталара берлен ваданы тассыклаҗак болуп , Худайың хакыкаты үчин сүннетлилериң хызматкәри болды .
45015010	Ене диййәр : « Эй миллетлер , Онуң халкы билен бирликде шатланың » .
45015011	Ене : « Эй бүтин миллетлер , Худая алкыш окаң , бүтин халклар Оңа өвги айтсын » .
45015012	Ене Ишая диййәр : « Миллетлере хөкүм этмек үчин Галан , Ессәниң Көки гелер , миллетлер Оңа умыт баглар » .
45015013	Мукаддес Рухуң гудраты билен умытда артар ялы , умыт Худайы сизи иманда бүтин шатлык ве парахатлык билен долы этсин .
45015014	Эй доганлар , мен сизиң хем ягшылыкдан долудыгыңыза , бүтин билим билен долуп , өзара несихат бермеги башаряндыгыңыза ынанярын .
45015015	Эй доганлар , йөне мен Худайың өзүме берен мерхеметине гөрә , сизиң ядыңыза салмак үчин , кәбир затлары батыргайлык билен яздым .
45015016	Маңа бу мерхемет миллетлериң совгады Мукаддес Рух аркалы мукаддес эдилип , кабул болар ялы , Худайың Хош Хабары угрунда руханылык кәрини ерине етирмегим , миллетлере Месих Исаның хызматкәри болмагым үчин берилди .
45015017	Шейлеликде , Месих Иса дегишли бири хөкмүнде Худая эдйән хызматым билен магтансам ерликлидир .
45015018	Себәби мен өзге миллетлериң боюн болмагы үчин , Месихиң мен аркалы сөзде хем ишде ,
45015019	аламатлар , гудратлар аркалы , Мукаддес Рух аркалы эденлеринден башга затлары айтмага хет этмерин . Шейлеликде , мен Иерусалимден башлап , Иллирия ченли айланып , Месихиң Хош Хабарыны яйратдым .
45015020	Башга бириниң бинасының үстүнден гурмайын дийип : « Ондан хабарсыз боланлар гөрер , эшитмедиклер дүшүнер » дийип язылышы ялы ,
45015021	Месихиң ады эшидилмедик ерлерде Хош Хабары вагыз этмәге ыхлас этдим .
45015022	Мениң сизиң яныңыза гелмегиме-де энчеме гезек пәсгел берен шу болды .
45015023	Инди болса бу юртларда маңа эдере иш ёклугы ве көп йыллардан бәри яныңыза гелмеги күйсейәнлигим үчин ,
45015024	Испания баряркам , яныңыза дегерин . Себәби гечип баряркам , сизи гөрүп , дидарыңыздан бираз доянымдан соң , сиз мени ол ере уградарсыңыз диен умыдым бар .
45015025	Хәзир болса мукаддеслере гуллук этмек үчин , Иерусалиме барярын .
45015026	Чүнки Македония ве Ахая илаты Иерусалимде болан мукаддеслер арасындакы мәтәчлере садака ибермеги маслахат билдилер .
45015027	Олар маслахат билдилер , аслында , олара борчлудырлар . Чүнки өзге миллетлер оларың рухы берекетлерине шәрик боландыкларына гөрә , мадды затларда олара хызмат этмәге борчлудырлар .
45015028	Мен шуны битиренимден , бу хасылы олара говшуранымдан соң , сизиң үстүңиз билен Испания гитмекчи .
45015029	Сизиң яныңыза баранымда , Месих барадакы Хош Хабарың берекединиң боллугы билен гелҗекдигими билйәрин .
45015030	Эй доганлар , мен Яхудадакы имансызлардан гутулар ялы ве Иерусалим үчин эдйән хызматымы худайхонлар кабул эдер ялы ,
45015031	мениң үчин Худая дога эдип , мениң билен бирликде гөрешмегиңизи Реббимиз Иса Месихиң ве Рухуң сөйгүси хатырасына сизден хайыш эдйәрин .
45015032	Онсоң Худайың ислеги билен шатлык ичинде сизиң яныңыза гелип , сиз билен ынҗаларын .
45015033	Парахатлык Худайы сизиң барыңыз билен болсун ! Омын .
45016001	Кенреадакы йыгнагың гуллукчысы аял доганымыз Фибини сизе табшырярын .
45016002	Оны мукаддеслере мынасып ягдайда Ребде кабул эдип , сизе мәтәч затларында көмек бериң , чүнки ол көплере , мениң өзүме-де көмекчи болды .
45016003	Месих Иса ёлунда ишдешлерим Прискилла билен Акила салам айдың .
45016004	Олар мениң җаным үчин өз җанларыны ховп астына салдылар , олара диңе мен дәл , миллетлериң әхли йыгнаклары хем миннетдар .
45016005	Оларың өйүндәки йыгнага-да салам айдың . Месих үчин Азияның илкинҗи мивеси эзиз достум Эпенетоса салам айдың .
45016006	Сизиң үчин көп зәхмет чекен Меръеме салам айдың .
45016007	Ресуллар арасында ат-абрай газанып , Месихе менден өң иман эден гарындашларым , туссагдашларым Андроникоса билен Юниаса салам айдың .
45016008	Ребде эзиз достум Амплиятуса салам айдың .
45016009	Месихде ишдешимиз Урбануса , эзиз достум Стахисе салам айдың .
45016010	Месихде сынагдан гечен Апеллисе салам айдың . Аристобулосың ичерсине салам айдың .
45016011	Гарындашым Хиродиона салам айдың . Наркиссисиң ичерсинден Ребде боланлара салам айдың .
45016012	Ребде зәхмет чекйән Трифена , Трифоса салам айдың . Ребде көп зәхмет чекен сөйгүли Персисе салам айдың .
45016013	Ребде сайланан Руфуса ве маңа хем энелик эден онуң энесине салам айдың .
45016014	Асинкритоса , Флегона , Эрмисе , Патробаса , Эрмаса ве оларың янындакы доганлара салам айдың .
45016015	Филологоса ве Юлия , Нереуса хем-де онуң аял доганына , Олимпаса ве оларың янындакы әхли мукаддеслере салам айдың .
45016016	Бири-бириңизе мукаддес огшук билен салам айдың . Месихиң хемме йыгнаклары сизе салам гөндерйәр .
45016017	Эй доганлар , өвренен таглыматыңыза гаршы гидип , бөлүнме ве бөветлере себәп болянлардан әгә болмагы сизден хайыш эдйәрин , олардан дашда дуруң .
45016018	Чүнки бейле адамлар Реббимиз Иса Месихе дәл-де , өз гарынларына гуллук эдйәндир , сүйҗи сөз сөзләп , овадан гүрләп , йөнекей адамларың йүреклерини алдава саляндыр .
45016019	Сизиң боюн боланлыгыңыз хеммәниң гулагына етди . Мен мунуң үчин хем бегенйәрин , йөне сизиң ягшылыкда акылдар , эрбетликде йөнтем болмагыңызы ислейәрин .
45016020	Парахатлык Худайы хай диймән , шейтаны аякларыңызың астында мынҗырадар . Реббимиз Иса Месихиң мерхемети сизиң билен болсун !
45016021	Ишдешим Тимотеос , гарындашларым Лукиус , Ясон ве Сосипатрос сизе салам гөндерйәр .
45016022	Бу хаты язан мен Тертиус сизе Ребде салам айдярын .
45016023	Мени хем бүтин йыгнагы мыхман алан Гаюс сизе салам гөндерйәр . Шәхериң хазыначысы Эрастос ве доганымыз Кувартос сизе салам гөндерйәр .
45016024	Реббимиз Иса Месихиң мерхемети сизиң хеммәңиз билен болсун ! Омын .
45016025	Мениң вагыз эдйән Хош Хабарыма ве Иса Месихиң вагзына гөрә , гадым дөвүрлерден бәри яшырын галан ,
45016026	йөне инди аян болуп , эбеди Худайың буйругы билен пыгамберлериң язгылары аркалы бүтин миллетлере имана боюн болмак үчин билдирилен сырың аян болмагына гөрә сизи беркитмеги башарян ,
45016027	ялңыз акылдар Худая Иса Месих аркалы бакы шөхрат болсун ! Омын .
46001001	Худайың ислеги билен Месих Исаның ресулы болмага чагырылан Павлусдан ве Состенис догандан ,
46001002	Худайың мукаддеслиге чагырылып , Месих Исада мукаддес эдилен Коринтосдакы йыгнагына ве хер ерде хем оларың , хем-де бизиң Реббимиз Иса Месихиң адыны тутянларың барысына салам !
46001003	Атамыз Худайдан , Реб Иса Месихден сизе мерхемет хем парахатлык болсун !
46001004	Мен Месих Исада сизе берлен Худайың мерхемети үчин , сиз барада элмыдам Худая шүкүр эдйәрин .
46001005	Чүнки сиз Онда хер зада , хер сөзе ве хер билиме бай болдуңыз .
46001006	Бизиң Месих хакдакы гүвәлигимиз сизде беркеди .
46001007	Шонуң үчин хем сиз Реббимиз Иса Месихиң аян болмагына гарашып , хич бир сылагда етмезчилигиңиз ёкдур .
46001008	Ол сизи Реббимиз Иса Месихиң гүнүнде мүйнсүз болар ялы , соңа деңеч беркидер .
46001009	Сизи Өз Оглы , бизиң Реббимиз Иса Месих билен шәрикчилиге чагыран Худай ынамдардыр .
46001010	Эй доганлар , хеммәңизиң дилиңиз бир болуп , араңызда бөлүнишик болман , бир пикирде ве бир ислегде бирлешмегиңизи Реббимиз Иса Месихиң ады билен сизден хайыш эдйәрин .
46001011	Чүнки , эй доганлар , сизиң араңыза дава дүшенлиги хакда Клоиниң өйүндәкилер маңа хабар берди .
46001012	Мениң айтҗак болян задым шу : сизиң хер бириңиз « Мен Павлусыңкы » , « Мен Аполлосыңкы » , « Мен Кифасыңкы » , « мен Месихиңки » диййәрсиңиз .
46001013	Месих бөлүндими ? Павлус сизиң үчин хача чүйлендими ? Я сиз Павлусың адына чокундырылдыңызмы ?
46001014	Хич ким маңа өз адына чокундырды диймез ялы ,
46001015	Мен Криспус ве Гаюсдан башга сизиң хич бириңизи чокундырманыма Худая шүкүр эдйәрин .
46001016	Шейле хем мен Стефаның ичерсини-де чокундырдым , башга чокундыраным ядыма дүшмейәр .
46001017	Чүнки Месих мени чокундырмак үчин дәл-де , Хош Хабары ыглан этмек үчин ёллады , йөне Месихиң хачы бидерек болмаз ялы , муны сөз акылдарлыгында этмели дәлдим .
46001018	Чүнки хачың сөзи хеләк боланлар үчин акмаклык , биз — гутуланлар үчин болса Худайың гудратыдыр .
46001019	Чүнки : « Мен акылдарларың акылдарлыгыны вейран эдерин , дүшүнҗелилериң дүшүнҗесини гүйчден дүшүрерин » дийип язылгыдыр .
46001020	Акылдар ханы ? Канунчы ханы ? Бу дөврүң алымы ханы ? Худай бу дүнйәниң акылдарлыгыны акмаклыга өвүрмедими ?
46001021	Чүнки дүнйәниң Худайың акылдарлыгында өз акылдарлыгы билен Худайы танамадыгына гөрә , Худай иман эденлери вагыз акмаклыгы аркалы гутармагы унады .
46001022	Чүнки ехудылар гудрат гөркезмеги талап эдйәр , греклер акылдарлыгы гөзлейәр .
46001023	Биз болсак хача чүйленен Месихи ехудылар үчин бүдремәге себәп , греклер үчин-де акмаклык болан ,
46001024	йөне чагырыланлара , хем ехудылара , хем греклере Худайың гудраты ве Худайың акылдарлыгы болан Месихи вагыз эдйәрис .
46001025	Чүнки Худайың « акмаклыгы » адам акылындан үстүн , Худайың « эҗизлиги » адам гүйҗүнден гүйчлүдир .
46001026	Чүнки , эй доганлар , чагырылышыңыза середиң . Адам өлчеги боюнча көпиңиз акылдар , гүйчли , асылзада дәлдиңиз .
46001027	Йөне Худай акылдарлары утандырмак үчин , дүнйәниң акмак сайянларыны сайлады . Худай гүйчлүлери утандырмак үчин , дүнйәниң эҗиз сайянларыны сайлады .
46001028	Худай әхмиетли затлары ятырмак үчин , бу дүнйәниң асылзада дәллерини , әсгерилмейәнлерини ве әхмиетсизлерини сайлады .
46001029	Ол муны хич бир адам Худайың хузурында магтанмасын дийип этди .
46001030	Йөне : « Магтанан Реб билен магтансын » дийип язылышы ялы ,
46001031	сиз Худайың саясында Месих Исадасыңыз . Ол бизиң үчин Худайың акылдарлыгы ве догрулыгы , мукаддеслиги ве гутарышы болды .
46002001	Эй доганлар , мен сизе Худайың гүвәлигини вагыз этмәге геленимде , сөз ве акыл артыклыгы билен гелемок .
46002002	Чүнки сизиң араңыздакам , Иса Месихден , Онуң хача чүйленмегинден башга хич бир зады билмезлиги йүрегиме дүвдүм .
46002003	Мен сизе эҗизлик ве горкы ичинде гелдим , гаты-да сандыраярдым .
46002004	Сөзүм хем вагзым ынсан акылдарлыгының ынандырыҗы сөзлерине дәл-де ,
46002005	сизиң иманыңыз ынсан акылдарлыгында дурман , Худайың гүйҗүнде дурар ялы , Рухуң ве Онуң гүйҗүниң гөркезилмегине даянярды .
46002006	Биз акылдарлыгы кәмиллер арасында сөзлейәрис . Бизиң сөзлейән бу акылдарлыгымыз бу дөврүңки , бу дөврүң гечиҗи хөкүмдарларыныңкы дәл-де ,
46002007	Худайың заман башламаздан өң бизиң шөхратымыз үчин беллән гизлин , сырлы акылдарлыгыдыр .
46002008	Бу акылдарлыга бу дөврүң хөкүмдарларының хич бири дүшүнмеди , чүнки дүшүнен болсалар , шөхратлы Ребби хача чүйлемездилер .
46002009	Эмма язылышы ялы : « Худайың Өзүни сөенлер үчин тайярлан затларыны не гөз гөрендир , не гулак эшидендир , не-де адам йүреги хыял эдендир » .
46002010	Бизе болса Худай муны Өз Рухы аркалы аян этди , себәби , Рух әхли зады , Худайың чуң пикирлерини-де барлаяндыр .
46002011	Чүнки адамда нәме барлыгыны адамың өзүнде болан рухундан башга ким билер ? Шейле хем Худайда нәме барлыгыны Худайың Рухундан башга хич ким билйән дәлдир .
46002012	Биз бу дүнйәниң рухуны дәл-де , Худайың өзүмизе берен берекетлерини билер ялы , Худайдан гелен Рухы алдык .
46002013	Биз булары адам акылдарлыгының өвреден сөзлери билен дәл-де , рухы затлары рухы сөзлер билен сөзләп , Рухуң өвреден сөзлери билен айдярыс .
46002014	Тебигы адам Худайың Рухуна дегишли затлары унамаз , чүнки булар онуң үчин акмаклыкдыр , булары билип билмез , себәби булара рух боюнча дүшүнилйәндир .
46002015	Руха уян адам әхли зады сайгарар , йөне оны хич ким сайгармаз .
46002016	Чүнки , « Реббе өвүт берер ялы , онуң пикирини ким билди ? » Йөне бизде Месихиң пикири бардыр .
46003001	Эй доганлар , мен сизе Руха уянлара дәл-де , тебигы адамлара , Месихдәки чагалара гүррүң бершим ялы гүррүң бердим .
46003002	Сизе гаты-гуты дәл-де , сүйт бердим , чүнки сиз гаты-гуты иймеги башармаярдыңыз , муны хәзир хем башармаярсыңыз .
46003003	Чүнки сиз энтек тебигы адамларсыңыз . Себәби араңызда ичигарачылык , чекишме ве даваның барлыгына гөрә , сиз тебигы адамлар дәлми ? Адам адаты боюнча гезмейәрсиңизми ?
46003004	Чүнки бири « Мен Павлусыңкы » , ене бири « Мен Аполлосыңкы » диййән болса , тебигы адамлар дәлсиңизми ?
46003005	Павлус ким ? Аполлос ким ? Олар хызматчы , сиз хем Реббиң хер бирине бершине гөрә , олар аркалы иман этдиңиз .
46003006	Мен экдим , Аполлос суварды , йөне өсдүрйән Худайдыр .
46003007	Шоңа гөрә , экен-де , суваран-да хичдир , диңе өсдүрйән Худай әхмиетлидир .
46003008	Экен билен суваран бирдир , йөне хер бири өз зәхметине гөрә сылагыны алар .
46003009	Биз Худайың ишдешлеридирис , сиз болсаңыз , Худайың экин мейданы , Худайың ымаратысыңыз .
46003010	Худайың өзүме берлен мерхеметине гөрә , мен акылдар усса кимин бинаның дүйбүни тутдум . Башга бири болса , онуң үстүни гуряндыр , йөне хер киши нәхили салшына дыкгат этсин .
46003011	Себәби хич ким тутулан дүйпден , ягны Иса Месихден башга дүйби тутуп билмез .
46003012	Бу дүйбүң үстүнде гызылдан , күмүшден , гымматбаха дашлардан , агачдан , отдан , самандан ,
46003013	ымарат салан хер кишиниң иши белли болар , чүнки Реббиң гүни оны аян эдер , себәби отда белли болар , хер бириниң ишиниң нәхилидигини от сынар .
46003014	Кимиң бина эдени ода чыдаса , шол сылаг алар .
46003015	Кимиң иши янса , ол зыян чекер , йөне өзи от ичинден гечен ялы болуп гутулар .
46003016	Сиз Худайың ыбадатханасыдыгыңызы , Худайың Рухуның сизде яшаяныны билмейәрсиңизми ?
46003017	Бири Худайың ыбадатханасыны йыкса , Худай хем оны йыкар , чүнки Худайың ыбадатханасы мукаддесдир . Ине , шол ыбадатхана сизсиңиз .
46003018	Хич ким өзүни алдамасын . Сизиң араңыздан бири шу дүнйәде өзүни акылдар сайян болса , онда ол акылдар болмак үчин акмак болсун .
46003019	Чүнки бу дүнйәниң акылдарлыгы Худайың янында акмаклыкдыр , себәби : « Ол акылдарлары өз хилелеринде тутяндыр » дийип язылгыдыр .
46003020	Ене-де : « Реб акылдарларың пикирлериниң бошдугыны билйәндир » дийип язылгыдыр .
46003021	Шоңа гөрә , хич ким адам билен магтанмасын , чүнки хемме зат сизиңкидир :
46003022	Павлус , Аполлос я Кифас болсун , дүнйә , яшайыш , өлүм болсун , хәзирки я гелҗекки затлар болсун — хеммеси сизиңкидир .
46003023	Сиз Месихиңкисиңиз , Месих-де Худайыңкыдыр .
46004001	Шейлеликде , адамлар бизи Месихиң хызматчылары , Худайың сырларының векиллери хасап этмелидир .
46004002	Векиллериң хер биринден болса садыклык талап эдилйәр .
46004003	Сизиң я-да адамларың диванының үстүмден хөкүм чыкармагы мениң үчин мөхүм зат дәл , йөне өзүм хем өз үстүмден хөкүм чыкармаярын .
46004004	Чүнки мен өзүмде бир айып гөрмейәрин , йөне мунуң билен өзүми акламаярын . Мениң үстүмден хөкүм чыкарян Ребдир .
46004005	Шонуң үчин Реб гелйәнчә , вагтындан өң хич бир задың үстүнден хөкүм чыкармаң . Ол гараңкылыгың гизлин затларыны ягтылдар , йүреклериң ниетлерини аян эдер , шол вагт хер кес Худайдан өзүне лайык тарыпыны алар .
46004006	Эй доганлар , сиз языланлардан артык пикир этмезлиги бизден өвренип , хич бириңиз бейлекиниң өңүнде габармаз ялы , мен бу затлары сиз себәпли өзүме хем Аполлоса тымсал эдип айтдым .
46004007	Чүнки ким сени бейлекилерден пархлы эдйәр ? Алмадык нәмәң бар ? Алан болсаң , алмадык ялы , өвүнмәң нәме ?
46004008	Сиз эййәм доюп , эййәм баядыңыз , бизсиз хөкүм сүрдүңиз . Догрудан хем , биз-де сиз билен хөкүм сүрер ялы , кәшгә хөкүм сүрседиңиз !
46004009	Чүнки Худай биз ресуллары өлүме беллененлер ялы соңкулар хөкмүнде орта чыкарандыр өйдйәрин , себәби биз дүнйә , перишделере ве адамлара томаша болдук .
46004010	Биз Месихиң хатырасына акмакдырыс , йөне сиз Месихде акыллысыңыз . Биз эҗиз , сиз гүйчли , сиз шөхратлы , биз әсгерилмедикдирис .
46004011	Биз шу чака ченли ачлыга , сувсузлыга , ялаңачлыга , енҗилмәге , сергезданлыга дөз гелип йөрендирис .
46004012	Өз эллеримиз билен ишләп , зәхмет чекйәрис , сөгүленимизде , хайыр-дога эдйәрис , азар берленде чыдаярыс .
46004013	Мыҗабат япыланда , мылайым җогап берйәрис . Шу чака ченли дүнйәниң сыр-сүплүги , хеммәниң зир-зибили болдук .
46004014	Мен бу затлары сизи утандырмак үчин язамок , сизе сөйгүли балаларым хөкмүнде несихат берйәрин .
46004015	Месихде он мүңлерче тербиечиңиз болса-да , көп атаңыз ёкдур , себәби Месих Исада Хош Хабар аркалы мен сизиң атаңыз болдум .
46004016	Шоңа гөрә-де , маңа өйкүниң дийип , сизден хайыш эдйәрин .
46004017	Реббе садык болан сөйгүли оглум Тимотеосы шу максат билен сизе иберйәрин . Ол мениң Месих Исадакы ёлларымы хер ерде , хер йыгнакда өвредишим ялы , сизиң ядыңыза салар .
46004018	Хамала , мен сизе гелмеҗек ялы , кәбирлери габарян экен .
46004019	Реб ислесе , басым сизе гелип , габарянларың сөзүни дәл-де , гүйҗүни гөрерин .
46004020	Себәби Худайың Патышалыгы сөзде дәл-де гүйчдедир .
46004021	Сиз нәме ислейәрсиңиз ? Яныңыза таяк билен барайынмы я-да сөйгүдир юмшаклык рухы билен ?
46005001	Сизиң араңызда бутпаразлар арасында-да гөрүлмедик ахлаксызлыгың барлыгы эшидилйәр : бири өз атасының аялыны аланмыш .
46005002	Сиз болса бу иши эден араңыздан айрылар ялы , яс тутман , гайтам , габарярсыңыз .
46005003	Мен тен билен сизиң яныңызда болмасам-да , рухда сиз билендирин . Сизиң яныңызда ялы , бу иши эден адамы мен эййәм хөкүм этдим .
46005004	Рухум араңызда болуп , Реббимиз Иса Месихиң гудраты билен бир ере үйшен махалыңыз ,
46005005	тени хеләк болуп , рухы Реб Исаның гүнүнде гутулар ялы , бу адамы шейтана табшырың .
46005006	Магтанмагыңыз догры дәлдир . Азаҗык хамырмаяның бүтин хамыры туршадяныны сиз билмейәрсиңизми ?
46005007	Хамырмая тәзе хамыр болар ялы , көне хамырмаяны айырың . Чүнки бизиң Песахлык гузымыз Месих-де гурбан эдилендир .
46005008	Шонуң үчин көне хамырмая билен , яманлык ве эрбетлик хамырмаясы билен дәл-де , ак йүреклилигиң , хакыкатың петири билен байрам эделиң .
46005009	Мен сизе хатымда ахлаксызлар билен гатнашык этмәң дийип яздым .
46005010	Бу дүнйәниң , умуман , ахлаксызлары , ачгөзлери , талаңчылары я бутпаразлары билен диемок , ёгсам , сиз бу дүнйәден чыкмалы болардыңыз .
46005011	Йөне мен сизе доган дийилйәниң бири ахлаксыз , ачгөз , бутпараз , агзы пайыш , араккеш я талаңчы болса , онуң билен гатнашмазлыгы , бейле адам билен нахар хем иймезлиги язярын .
46005012	Чүнки мениң дашардакыларың үстүнден хөкүм чыкармага нәме хакым бар ? Сиз ичердәкилериң үстүнден хөкүм чыкармалы дәлми ?
46005013	Дашардакыларың үстүнден Худай хөкүм чыкарар . Сиз яманы өз араңыздан чыкарың .
46006001	Башга бири билен давасы болан сизиң бириңиз мукаддеслер хузурында дәл-де , имансызларың өңүнде үстүнден хөкүм чыкарылмагына йүрек эдерми ?
46006002	Я-да сиз мукаддеслериң дүнйәниң үстүнден хөкүм чыкарҗагыны билмейәрсиңизми ? Дүнйәниң үстүнден хөкүм чыкарҗак болсаңыз , онда кичи даваларың үстүнден хөкүм чыкармага сиз мынасып дәлми ?
46006003	Бу яшайшың ишлери бейледе дурсун , сиз бизиң перишделериң-де үстүнден хөкүм чыкарҗакдыгымызы билмейәрсиңизми ?
46006004	Бу яшайшың ишлерини хөкүм этмели болсаңыз , онда йыгнакда сыланмаян адамлары бу ише гойярсыңыз .
46006005	Муны сизи утандырмак үчин айдярын : өз доганларының арасында хөкүм этмеги башарян екеҗе-де акылдар адам араңызда ёкмы ?
46006006	Гайтам , доган-доган билен дивана гидишйәр , өзем имансызларың өңүнде .
46006007	Догрудан-да , араңызда дивана гидишмелериң барлыгының өзи сизиң үчин бүтинлей бир шовсузлыкдыр . Адалатсызлык чекмек сизиң үчин хас говы дәлми ? Талаңа дөз гелмек сизиң үчин хас говы дәлми ?
46006008	Эмма сизиң өзүңиз адалатсызлык эдйәрсиңиз , талаярсыңыз , өзем доганларыңызы .
46006009	Я-да адалатсызларың Худайың Патышалыгыны мирас алмаҗакдыгыны билмейәрсиңизми ? Алданмаң , Худайың Патышалыгыны не ахлаксызлар , не бутпаразлар , не зынахорлар , не гомосексуаллар , не бечебазлар ,
46006010	не огрулар , не ачгөзлер , не араккешлер , не агзы пайышлар , не-де талаңчылар мирас алар .
46006011	Сизиң хем кәбирлериңиз шейледиңиз , йөне ювулдыңыз , мукаддес эдилдиңиз , Реббимиз Иса Месихиң ады билен , Худайымызың Рухы аркалы акландыңыз .
46006012	Маңа хемме зада ругсат берлендир , йөне хемме зат пейдалы дәлдир . Маңа хемме зада ругсат берлендир , йөне хич зат маңа агалык этмели дәлдир .
46006013	Иймит гарын үчин , гарын-да иймит үчиндир , йөне Худай икисини-де ёк эдер . Тен болса ахлаксызлык үчин дәл-де , Реб үчиндир , Реб-де тен үчиндир .
46006014	Худай Өз гудраты билен Ребби дирелтди , бизи-де дирелдер .
46006015	Сиз тениңизиң Месихиң агзасыдыгыны билмейәрсиңизми ? Мен Месихиң агзасыны алып , бир кемчиниң агзасы эдейинми ? Этмен !
46006016	Я-да бир кемчин билен бирлешениң онуң билен бир тен боляныны билмейәрсиңизми ? Себәби : « Икиси бир тен болар » дийлендир .
46006017	Эмма Реб билен бирлешен Онуң билен бир рухдур .
46006018	Ахлаксызлыкдан гачың ! Адамың эдйән хер бир гүнәси тениң дашындадыр , йөне ахлаксызлык эдйән өз тенине гаршы гүнә эдйәндир .
46006019	Я-да тениңизиң сизде яшаян ве сизиң Худайдан алан Мукаддес Рухуңызың ыбадатханасыдыгыны , сизиң өзүңизиңки дәлдигиңизи билмейәрсиңизми ?
46006020	Чүнки сиз бир баха алындыңыз . Мунуң үчин , Худайыңкы болан тениңиз ве рухуңыз билен Худайы шөхратландырың .
46007001	Инди сизиң язан затларыңыз хакда : бир адама аяла эл дегирмезлик ягшыдыр .
46007002	Йөне ахлаксызлыкдан сакланмак үчин , хер кишиниң өз аялы ве хер аялың өз әри болсун .
46007003	Әр аялына , шейле хем аял әрине мәхрибанлык борҗуны берҗай этсин .
46007004	Аялың өз тенине ыгтыяры ёкдур , бу ыгтыяр әриңкидир ве шонуң ялы , әриң-де өз тенине ыгтыяры ёкдур , бу ыгтыяр аялыңкыдыр .
46007005	Диңе ораза ве дога билен мешгул болар ялы , ылалашыга гөрә , вагтлайынча болмаса , бири-бириңизи әр-аяллык хакындан махрум этмәң . Вагтлайын айрылсаңыз-да , шейтан небсиңизе буюрмак бабатда сизи сынага салмаз ялы , ене-де бирлешиң .
46007006	Эмма муны буйрук дәл-де , ругсат хөкмүнде айдярын .
46007007	Мен әхли адамларың өзүм ялы болмагыны арзув эдйәрин , йөне хер кишиниң Худайдан өз сылагы бардыр ; бириниңки бир хили , башга бириниңки башга хилидир .
46007008	Эмма өйленмедиклере , дул хатынлара , мениң ялы галсалар , олар үчин ягшыдыр диййәрин .
46007009	Небислерине буйруп билмейән болсалар , онда өйленсинлер , себәби өйленмек ышк одуна янмакдан говудыр .
46007010	Өйлененлере болса мен дәл-де , Реб : « Аял әринден айрылмасын » дийип , буйрук берипдир .
46007011	Эгер-де айрылан болса , әрсиз галсын я-да әри билен ярашсын . Әр-де аялының талагыны бермесин .
46007012	Бейлекилере болса Реб дәл-де , мен диййәрин : бир доганың иман этмедик аялы бар болса , ол аял хем онуң билен яшамага разы болса , ол онуң талагыны бермесин .
46007013	Бир аялың иман этмедик әри бар болса , әри хем онуң билен яшамага разы болса , онда ол әринден айрылмасын .
46007014	Чүнки иман этмедик әр иманлы аялы аркалы мукаддес эдилендир , иман этмедик аял хем иманлы әр аркалы мукаддес эдилендир , ёгса , чагаларыңыз хапа боларды , йөне хәзир мукаддесдир .
46007015	Йөне иман этмедик айрылса , гой айрылсын . Доган я-да аял доган бейле ягдайларда баглы дәлдир . Худай бизи парахат яшамага чагырандыр .
46007016	Чүнки , эй аял , сен әриңи халас эдип-этмеҗегиңи ниреден билйәрсиң ? Эй әр , сен аялыңы халас эдип-этмеҗегиңи ниреден билйәрсиң ?
46007017	Йөне Реб хер кеси нәхили беллән болса , Худай кими нәхили чагыран болса , ол шейле гезсин . Мен бу буйругы әхли йыгнаклара берйәрин .
46007018	Ким сүннетликә чагырылан болса , сүннетсиз болмасын . Ким сүннетсизкә чагырылан болса , сүннетленмесин .
46007019	Сүннетлилик-де хичдир , сүннетсизлик-де хичдир , иң мөхүми Худайың буйрукларыны берҗай этмекдир .
46007020	Ким нәхили ягдайда чагырылан болса , шонда галсын .
46007021	Гулкаң чагырылан болсаң , гайгы этме , йөне азат болмагы башарсаң , пурсатдан пейдалан .
46007022	Чүнки гулка Реб тарапындан чагырылан адам Реббиң эркин адамыдыр , шонуң ялы , эркинликде чагырылан-да Месихиң гулудыр .
46007023	Сиз бир баха сатын алындыңыз , адамың гулы болмаң .
46007024	Доганлар , ким нәхили ягдайда чагырылан болса , шол ягдайда Худайың хузурында галсын .
46007025	Гызлар хакда Ребден буйругым ёк ; йөне Реббиң мерхемети саясында садык киши хөкмүнде маслахат берйәрин .
46007026	Мениң пикиримче , хәзирки аладалы ягдай зерарлы , адама өз болшы ялы галмак ягшыдыр .
46007027	Бир аяла баглымысың ? Онда , айрылҗак болма . Аялдан айрылдыңмы ? Онда , аял гөзлеме .
46007028	Йөне өйленсең хем гүнә эден дәлсиң , гыз-да әре чыкса , гүнә эден дәлдир . Эмма өйлененлериң яшайышда мушакгаты болар , мен сизе дөземок .
46007029	Йөне , эй доганлар , сизе айдярын : вагт гысгадыр . Мундан бейләк аялы барлар аялы ёклар ялы ,
46007030	аглаянлар хем агламаянлар ялы , шатланянлар хем шатланмаянлар ялы , мал аланлар хем малы ёклар ялы ,
46007031	дүнйәден пейдаланянлар хем пейдаланмаянлар ялы болсун , себәби дүнйәниң хәзирки ягдайы гечегчидир .
46007032	Мен сизиң гайгысыз болмагыңызы ислейәрин . Өйленмедик киши Ребби хошнут этҗек болуп , Онуң ишлериниң аладасыны эдйәндир .
46007033	Йөне өйленен аялыны хошнут этҗек болуп , дүнйә ишлериниң аладасыны эдйәндир .
46007034	Әрли аял билен гызың арасында-да парх бардыр . Әрсиз аял хем тенде , хем-де рухда мукаддес болар ялы , Реббиң ишлериниң аладасыны эдйәндир , йөне әрли аял әрини хошнут этҗек болуп , дүнйә ишлериниң аладасыны эдйәндир .
46007035	Мен муны сизиң бойнуңыза сыртмак салмак үчин дәл-де , эйсем , эдепли болуп , пикириңизи дагатман , Реббе берлер ялы , өз пейдаңыз үчин айдярын .
46007036	Эмма бири өз гелинлиги билен гелшиксиз иш эдйәндир өйтсе , гызың хем яшы гечен болуп , өйленмек зерур болса , ол халаныны этсин , гүнә эдйән дәлдир . Олар өйленсин .
46007037	Эмма ким ниетинде берк дуруп , мәтәчлик чекмән , небсине буйруп , гелинлиги билен өйленмезлиги йүрегине дүвен болса , онда ол говы эдйәр .
46007038	Шейле , адаглысы билен өйленен говы эдйәр , йөне өйленмедик ондан-да говы эдйәр .
46007039	Аял , әри өлйәнчә , оңа баглыдыр . Эгер-де әри өлсе , өз исләнине бармага азатдыр , йөне Ребде болмалыдыр .
46007040	Эгер-де ол әрсиз галса , мениң пикиримче , хас хем багтыярдыр . Менде-де Худайың Рухы бардыр дийип пикир эдйәрин .
46008001	Бутлара берилйән гурбанлар хакда хеммәмизиң билимимизиң барлыгыны билйәрис . Билим текепбир эдйәндир , йөне сөйги абатлаяндыр .
46008002	Ким бир зады билйәндирин өйдйән болса , онда ол энтек билмелиси ялы билйән дәлдир .
46008003	Йөне ким Худайы сөййән болса , Худай хем оны танаяндыр .
46008004	Бутлара берлен гурбанларың этинден ийилмеги барада болса , бутуң дүнйәде хичдигини , бир Худайдан башга худайың ёкдугыны билйәрис .
46008005	Чүнки Ерде болсун , Гөкде болсун , « таңры » дийилйәнлер нәче болса-да , энчеме « таңрыларың » ве энчеме « реблериң » болшы ялы ,
46008006	бизиң бир Ата Худайымыз бардыр . Хемме зат Ондандыр , биз Онуң үчин яшаяндырыс ве бир Реббимиз Иса Месих бардыр , хемме зат Ол аркалы боландыр , биз Ол аркалы яшаяндырыс .
46008007	Эмма хеммелерде бу билим ёк , кәбирлери бутуң пикиринде болуп , эти энтек-де бута берлен гурбан ялы иййәр . Онсоң эҗизликлери зерарлы , оларың ынсабы тегмилтли боляр .
46008008	Дамак бизи Худая якын эдйән дәлдир . Иймесек-де кемлигимиз болмаз , ийсек-де артыкмачлыгымыз болмаз .
46008009	Эмма велин бу азатлыгыңызың эҗизлериң бүдремегине себәп болаймагындан хабардар болуң .
46008010	Чүнки бири билимли болан сениң бутханада сачак башында отураныңы гөрсе , эҗизлиги зерарлы , онуң ынсабы бутлара берлен гурбанлардан иймәге мейилленмезми ?
46008011	Онсоң сениң билимиң зерарлы , бу эҗиз доган хеләк болар , Месих болса онуң угрунда өлди .
46008012	Шейлеликде , сиз доганларыңыза гаршы гүнә эдип , оларың эҗиз ынсапларыны яраламак билен , Месихе гаршы гүнә эдйәрсиңиз .
46008013	Шонуң үчин , дамак доганымың бүдремегине себәп болян болса , онда мен доганымы бүдретмез ялы , асла эт иймерин .
46009001	Мен эркин дәлми ? Мен ресул дәлми ? Мен Реббимиз Месихи гөрмедимми ? Сиз Ребде мениң зәхметимиң нетиҗеси дәлмисиңиз ?
46009002	Мен башгалара ресул болмасам-да , сизе ресулдырын ; сиз Реб ёлунда мениң ресуллыгымың мөхрүсиңиз .
46009003	Өзүми сорага чекйәнлериң гаршысында мен шейле горанярын .
46009004	Бизиң иймәге , ичмәге хакымыз ёкмы ?
46009005	Бейлеки ресуллар , Реббиң доганлары ве Кифас ялы , иманлы бир аялы янымызда гездирмәге хакымыз ёкмы ?
46009006	Я-да ишлемезлиге диңе мен билен Барнабасың хакы ёкмы ?
46009007	Ким өз харҗы билен эсгерлик эдйәр ? Ким үзүм агаҗыны экип-де , онуң мивесинден иймейәр ? Я-да ким сүрини бакып-да , онуң сүйдүнден ичмейәр ?
46009008	Мен муны адамларың пикир эдишине гөрә айдярынмы ? Канун-да шуны айтмаярмы ?
46009009	Чүнки Мусаның канунында : « Харман дөвен өкүзиң агзыны баглама » дийип язылгыдыр . Худай өкүзлериң аладасыны эдйәрми ?
46009010	Булары бүтинлей бизиң үчин айтмаярмы ? Хава , бу бизиң үчин языландыр . Шейле , ер сүрен умыт билен сүрмелидир , харман дөвен хем хармана шәрик болмак умыды билен дөвмелидир .
46009011	Биз сизде рухы затлары экип , сизден мадды затлары орсак , бу бир улы затмыдыр ?
46009012	Башгаларың сизден муны ислемәге хакы бар болса , бизиң муңа олардан көп хакымыз ёкмудыр ? Йөне биз бу хакдан пейдаланман , Месихиң Хош Хабарының өңүни бөкдемезлик үчин , хер зада дөз гелйәрис .
46009013	Сиз мукаддес затлар билен мешгулланянларың ыбадатханадан иййәнини , гурбанлык эдилйән ери саклаянларың гурбанлык эдилйән ерден пайларыны аляныны билмейәрсиңизми ?
46009014	Шейле , Реб хем Хош Хабары вагыз эдйәнлериң Хош Хабардан яшамагыны буюрды .
46009015	Мен бу затларың хич биринден пейдаланамок , шу затлар маңа шейле эдилсин дийип хем язамок , себәби бу буйсанҗымы бириниң бидерек эденинден өленим говудыр .
46009016	Чүнки Хош Хабары вагыз эдйән болсам , өвүнмәге хакым ёкдур , себәби бу маңа ваҗыпдыр . Эгер Хош Хабары вагыз этмесем , вай мениң халыма !
46009017	Чүнки муны мейлетин этсем , сылагым болар . Мейлетин этмесем-де , диңе өзүме табшырылан везипәни берҗай этдигимдир .
46009018	Ери , сылагым нәме ? Хош Хабардакы хакымдан долы пейдаланмаз ялы , Хош Хабары вагыз эдип , Хош Хабары мугт бермегим .
46009019	Чүнки мен хер кесден азат болсам-да , көп адамлары газанҗак болуп , өзүми хеммелере гул этдим .
46009020	Мен ехудылары газанҗак болуп , ехудылара ехуды болдум . Канун астындакылары газанҗак болуп , канун астында болмасам-да , канун астындакылара канун астындакы ялы болдум .
46009021	Худайың гаршысында канунсыз болман , Месихиң Кануны астында болсам-да , кануны ёклары газанҗак болуп , кануны ёклара кануны ёк кимин болдум .
46009022	Эҗизлери газанҗак болуп , эҗизлере бир эжиз ялы болдум . Хер ничик-де болса , кәбирлерини халас этҗек болуп , хер кесе хер зат болдум .
46009023	Мен булары Хош Хабарда пайым болсун дийип , Хош Хабар үчин эдйәрин .
46009024	Сиз ылгав мейданында ылгаянларың хеммесиниң ылгап , йөне байрагы бириниң аляныны билмейәрсиңизми ? Байрак алар ялы ылгаң .
46009025	Гөрешйән адам әхли затда өз небсине буюряндыр . Олар муны паны тәҗи алмак үчин , биз хем бакы тәҗи алмак үчин эдйәрис .
46009026	Шонуң үчин , мен максатсыз ылгаян ялы ылгамаярын , хованы юмруклаян ялы юмрукламаярын .
46009027	Йөне бейлекилере вагыз эденимден соң , өзүм махрум галмаз ялы , теними хорлап , оны гул эдйәрин .
46010001	Эй доганлар , аталарымызың барының булут астында боланындан , барының деңизден геченинден хабарлы болмагыңызы ислейәрин .
46010002	Бары булутда хем деңизде Муса чокундырылды .
46010003	Бары шол бир рухы иймити ийди .
46010004	Бары шол бир рухы ичгини ичди , себәби олар өзлерине хемралык эден рухы гаядан ичйәрди . Ол гая болса Месихди .
46010005	Эмма Худай оларың көпүсинден разы дәлди . Чөлде оларың җесетлери серлип галды .
46010006	Йөне оларың хөвеслениши кимин , биз-де ямана хөвесленмез ялы , бу вакалар бизе мысал хөкмүнде йүзе чыкды .
46010007	« Халк ийип-ичмек үчин ашак отурды ве ойнамак үчин ёкары галды » дийип язылышы ялы , оларың кәбирлери кимин сиз хем бутпараз болмаң .
46010008	Зына этмәлиң , чүнки оларың кәбирлери зына эдип , бир гүнде йигрими үч мүң адам өлди .
46010009	Ребби сынамалың , чүнки оларың кәбирлери Оны сынап , йыланлардан хеләк болдулар .
46010010	Кәйинмәң , чүнки оларың кәбирлери кәйинип , өлүм перишдесиниң элинден хеләк болдулар .
46010011	Йөне бу затларың бары оларың башына гөрелде хөкмүнде инип , дөвүрлериң соңуна етен бизе үндев үчин язылды .
46010012	Шонуң үчин мен догрудырын дийип пикир эдйән адам өз йыкылмагындан әгә болсун .
46010013	Сиз хер кишиниң башына гелйәнден башга хич бир сынага салынмадыңыз . Худай догручылдыр , Ол сизе гүйҗүңизден өте сыналмагыңыза ёл бермән , дөз гелип билмегиңиз үчин , сынаг билен билеликде чыкалга-да ачар .
46010014	Шонуң үчин , эй , эзиз доганларым , бутпаразлыкдан гачың .
46010015	Мен дүшүнҗели адамлара гүррүң берйәрин . Айдянларыма өзүңиз баха бериң .
46010016	Бизиң шүкүр эдйән шүкүр кәсәмиз Месихиң ганына шәрикчилик дәлми ? Бизиң бөлйән чөрегимиз Месихиң тенине шәрикчилик дәлми ?
46010017	Чөрегиң бир болшы ялы , көп болан биз хем бир тендирис , себәби бизиң хеммәмизиң шол бир чөрекде пайымыз бардыр .
46010018	Ысрайыл халкына середиң , гурбанлыклары иййәнлер гурбанлык эдилйән ер билен шәрикчилик эдйәнлер дәлми ?
46010019	Мен нәме диййәрин ? Бута берлен гурбан бир затмыдыр ? Я-да бут бир затмыдыр ?
46010020	Ёк , йөне бутпаразлар берйән гурбаныны Худая дәл-де , җынлара берйәр диййәрин . Мен сизиң җынлар билен шәрикчилик этмегиңизи исләмок .
46010021	Сиз хем Реббиң кәсесинден , хем җынларың кәсесинден ичип билмерсиңиз . Сиз хем Реббиң сачагына , хем җынларың сачагына шәрик болуп билмерсиңиз .
46010022	Я-да биз Реббиң габанҗаңлыгыны оярярысмы ? Биз Ондан гүйчлүми ?
46010023	Маңа әхли зада ругсат эдилендир , йөне хемме зат пейдалы дәлдир . Маңа әхли зада ругсат эдилендир , йөне хемме зат абатлаян дәлдир .
46010024	Хич ким өз пейдасыны гөзлемесин , башганың пейдасыны гөзлесин .
46010025	Эт базарында нәме сатылян болса , ынсап хатырасы үчин , хич бир зады селҗермән ийиң .
46010026	Чүнки Ер ве онуң йүзүндәки әхли зат Реббиңкидир .
46010027	Иман этмедиклериң бири сизи нахара чагырып-да , сиз хем гитмек ислесеңиз , өңүңизде нәме гоюлса , ынсап хатырасы үчин , хер бир зады селҗермән ийиң .
46010028	Эмма бири сизе : « Бу бутлара берлен гурбаның этидир » дийсе , яңкы хабар берениң хатырасы үчин ве ынсап хатырасы үчин иймәң , чүнки Ер ве онуң ичиндәкилериң бары Реббиңкидир .
46010029	Мен ынсап дийип , сениң өзүңкә дәл-де , бейлекиниңкә диййәрин , себәби нәме үчин мениң азатлыгымың үстүнден бейлекиниң ынсабы хөкүм чыкаряр ?
46010030	Мен шүкүр эдип , нахара гошулян болсам , онда нәме үчин шүкүр эдйән задым үчин маңа кәелйәр ?
46010031	Ийсеңиз-де , ичсеңиз-де , хер нәме этсеңиз-де , барыны Худайың шөхраты үчин эдиң .
46010032	Ехудылара , греклере ве Худайың йыгнагына бүдремәге себәп болмаң .
46010033	Чүнки мен хем хер затда хер кеси разы этмәге чалышярын . Мен муны өз бәхбидим үчин эдемок , гутулсынлар дийип , көп адамларың бәхбиди үчин эдйәрин .
46011001	Мениң Месихден гөрелде алшым ялы , сиз хем менден гөрелде алың .
46011002	Эй доганлар , хер затда мени яда салянлыгыңыз , таглыматы сизе табшырышым ялы саклаянлыгыңыз үчин , мен сизи тарыплаярын .
46011003	Сизиң муны-да билмегиңизи ислейәрин : хер эркегиң баяры Месих , аялың баяры эркек , Месихиң баяры хем Худайдыр .
46011004	Башына зат гейип , дога я пыгамберлик эдйән эркек киши өз башыны биабрай эдйәндир .
46011005	Башы ачык дога я пыгамберлик эдйән аял киши хем өз башыны биабрай эдйәндир , чүнки бу сачы сырылмак билен бирдир .
46011006	Чүнки аял башыны өртмейән болса , онда сачыны-да кесдирсин . Аял сачының кесилмегинден я-да сырылмагындан утанян болса , онда башыны өртсүн .
46011007	Чүнки эркек Худайың сураты хем шөхратыдыгы үчин башыны өртмели дәлдир , йөне аял эркегиң шөхратыдыр .
46011008	Чүнки эркек аялдан дәл-де , аял эркекдендир .
46011009	Себәби эркек аял үчин дәл-де , аял эркек үчин ярадылды .
46011010	Шонуң үчин , перишделериң хатырасына аялың башында онуң ыгтыяр астындадыгыны гөркезйән белги болмалыдыр .
46011011	Йөне велин Ребде не аял эркексиз , не-де эркек аялсыздыр .
46011012	Чүнки аялың эркекден болшы ялы , эркек хем аял аркалы дүнйә инендир , йөне хемме зады Худай ярадандыр .
46011013	Сизиң өзүңиз баха бериң : аялың башы ачык Худая дога этмеги ярашыклымыдыр ?
46011014	Эркегиң сачы узын болса , бу онуң үчин биабрайчылыкдыгыны ,
46011015	йөне аялың сачы узын болса , бу онуң үчин абрайдыгыны тебигатың өзи өвретмейәрми ? Чүнки сач аяла бүренҗек ерине берлендир .
46011016	Йөне бириниң җедел эдеси гелйән болса , бизиң хем , Худайың йыгнакларының хем бейле эндиги ёк .
46011017	Эмма бу таглыматда сизи тарыпламаярын , чүнки сизиң үйшмелериңиз пейдалы дәл , зыянлыдыр .
46011018	Чүнки , биринҗиден , хачан йыгнакда үйшүшениңизде , араңызда бөлүнишигиң боляныны эшидйәрин , муңа аз-кем ынанярынам .
46011019	Чүнки араңыздакы Худайың тассыклан адамлары белли болар ялы , араңызда бөлүнишигиң болмагы зерурдыр .
46011020	Сиз бир ере үйшүшениңизде , Реббиң нахарыны иймек үчин үйшмейәрсиңиз .
46011021	Чүнки нахар иениңизде , хер ким өз нахарыны бейлекилерден өңүрти аляр , бири ач галяр , ене бири серхош боляр .
46011022	Сизиң иймәге , ичмәге өйүңиз ёкмы ? Я-да Худайың йыгнагыны әсгермән , ёксуллары утандырярсыңызмы ? Мен сизе нәме диейин ? Сизи тарыплайынмы ? Бу затда сизи тарыпламарын .
46011023	Чүнки мен Ребден аланымы сизе табшырдым . Реб Иса Өзүниң тутулып берлен гиҗеси чөрек алып ,
46011024	шүкүр эденинден соң , оны бөлүп : « Алың , ийиң , бу мениң сизиң үчин дөвлен беденимдир , муны мени яда салмак үчин берҗай эдиң » дийди .
46011025	Шонуң ялы-да , нахардан соң кәсәни алып : « Бу кәсе мениң ганым билен беркидилен тәзе әхтдир , хер гезек ичениңизде , мени яда салмак үчин муны берҗай эдиң » дийди .
46011026	Чүнки сиз бу чөреги хер гезек иениңизде , кәседен хер гезек ичениңизде , тә Өзи гелйәнчә , Реббиң өлүмини ыглан эдйәнсиңиз .
46011027	Шонуң үчин хер ким мынасып болмадык тәрде Реббиң бу чөрегини ийсе я бу кәседен ичсе , Онуң тени ве ганы бабатда языклы болар .
46011028	Адам өзүни сынап гөренсоң , бу чөрекден иймели , бу кәседен хем ичмелидир .
46011029	Чүнки ким Реббиң тенини сайгарман , гелшиксиз тәрде ийсе , ичсе , өзүне гаршы хөкүм иййәндир ве ичйәндир .
46011030	Шонуң үчин сизиң араңызда көплери эҗиз , хасса , өленлериң хем саны аз дәл .
46011031	Өз-өзүмизи сынан болсак , хөкүме дучар болмаздык .
46011032	Үстүмизден хөкүм чыкарыланда , бизе дүнйә билен билеликде иш кесилмез ялы , Реб бизи тербиелейәр .
46011033	Эй доганлар , нахар иймек үчин үйшүшениңизде , бири-бириңизе гарашың .
46011034	Сиз хөкүм үчин үйшүшмез ялы , ким ач болса , өз өйүнде ийсин . Галан затлары болса өзүм барамда дүзедерин .
46012001	Эй доганлар , мен рухы сылаглар барада-да , сизиң бихабар галмагыңызы ислемейәрин .
46012002	Бутпаразкаңыз , бири сизи чекйән ялы , дилсиз бутларың ызына эерйәрдиңиз .
46012003	Шонуң үчин сизе айдярын : Худайың Рухы билен геплейән киши : « Иса лагнат ! » диймез , хич ким хем Мукаддес Рух билен болмаса : « Иса Ребдир ! » дийип билмез .
46012004	Сылаглар дүрли-дүрли , йөне Рух шол бир Рухдур .
46012005	Гуллуклар-да дүрли-дүрли , йөне Реб шол бир Ребдир .
46012006	Амаллар дүрли-дүрли , йөне хеммеде хер зады эмеле гетирйән Худай шол бир Худайдыр .
46012007	Йөне хер кишә Рухуң аян болмагы хеммәниң пейдаланмагы үчин берилйәр .
46012008	Чүнки Рух аркалы бирине акылдарлык сөзи , ене бирине шол Рух аркалы билим сөзи ,
46012009	башга бирине шол Рух аркалы иман , бейлекә шол Рух аркалы шыпа сылаглары ,
46012010	бирине гудрат гөркезме , ене бирине пыгамберлик , башга бирине рухлары сайгарма , бейлеки бирине дүрли диллер , ене бирине болса диллери дүшүндирме берилйәр .
46012011	Буларың хеммесини болса шол бир Рух эмеле гетирйәр . Ол хер бирине Өз халайшына гөрә , айры-айры бөлүп берйәр .
46012012	Йөне тениң бир ве агзасының көп болшы ялы , тениң агзасы көп болса-да , бир тендир , Месих-де шейледир .
46012013	Чүнки ехуды болсун я грек болсун , гул болсун я азат болсун — бизиң хеммәмиз бир Рух аркалы бир тене чокундырылдык , хеммәмизе бир Рухдан ичирилди .
46012014	Тен хем бир агзадан дәл-де , көп агзадан ыбаратдыр .
46012015	Аяк : « Мен эл дәлдигим үчин , тене дегишли дәлдирин » диени билен , тене дегишли болман билмез .
46012016	Гулак : « Мен гөз дәлдигим үчин , тене дегишли дәлдирин » диени билен , тене дегишли болман билмез .
46012017	Тутуш тен гөз болан болса , онда эшидиш ниреде боларды ? Бары эшидиш болан болса , онда ысгайыш ниреде боларды ?
46012018	Эмма Худай агзаның хер бирини тенде Өз ислейшине гөрә гойды .
46012019	Хеммеси бир агза болан болса , онда тен ниреде боларды ?
46012020	Шейлеликде , агза көп , йөне тен бир .
46012021	Гөз эле : « Сен маңа герек дәл » дийип билмез . Келле аяклара : « Сиз маңа герек дәл » дийип билмез .
46012022	Терсине , тениң эҗиз гөрүнйән агзалары хас көп гереклидир .
46012023	Биз тениң хорматсызрак гөрүнйән агзасына хас көп хормат гойярыс , овадан дәл агзаларымызың хас көп гөрки бардыр .
46012024	Йөне гөркли агзаларымыз муңа мәтәч дәлдир . Эмма Худай тенде хичбир бөлүнишик болман , агзалар деңлик билен бири-бириниң аладасыны этсин дийип ,
46012025	тени гуранда , әхмиетсиз агзалары хас көп хорматлады .
46012026	Бир агза хорлук чексе , әхли агзалар билеликде хорлук чекер . Бир агза шөхратланса , әхли агзалар билеликде шатланар .
46012027	Сиз Месихиң тени , айры-айры агзаларысыңыз .
46012028	Худай йыгнакда биринҗилери ресул , икинҗилери пыгамбер , үчүнҗилери өвредиҗи эдип отуртды . Ондан соң гудрат гөркезмелери , соңра шыпа сылагларыны , ярдамлары , эдаралары , дүрли диллери берди .
46012029	Хеммелер ресулмыдыр ? Хеммелер пыгамбермидир ? Хеммелер өвредиҗимидир ? Хеммелер гудрат гөркезйәнмидир ?
46012030	Хеммелериң шыпа сылагы бармы ? Хеммелер дүрли диллерде геплейәрми ? Хеммелер диллери маныландырярмы ?
46012031	Сиз улурак сылаглара ыхлас эдиң , мен ене сизе мундан хем говы ёлы гөркезейин .
46013001	Эгер мен ынсан хем перишделериң диллеринде геплейән болсам , йөне сөйгим ёк болса , онда җыңңырдаян мисдирин я-да сесленйән цимбалыдырын .
46013002	Пыгамберлик сылагым болуп , әхли сырлары хем ылымлары билйән болсам , даглары еринден гозгаҗак иманым болса , йөне сөйгим болмаса , онда мен хичдирин .
46013003	Әхли задымы пайлап , ёксуллары доюрсам , теними якмага берсем , йөне сөйгим болмаса , онда мунуң маңа хич бир пейдасы ёкдур .
46013004	Сөйги сабырлыдыр , шепагатлыдыр , сөйги гөрипчилик эдйән дәлдир , сөйги өвүнип , текепбирлик эдйән дәлдир .
46013005	Биабрайчылыклы иш эдйән дәлдир , өз непини гөзлейән дәлдир , гахарланян дәлдир , ичинде хылт саклаян дәлдир .
46013006	Адалатсызлыга шатланман , хакыката шатланяндыр .
46013007	Хер зада дөз гелйәндир , хер зада ынаняндыр , хер зада умыт баглаяндыр , хер зада чыдаяндыр .
46013008	Сөйги асла түкенмез . Пыгамберликлер болса айрылар , диллер дымар , билим ёга чыкар .
46013009	Чүнки биз бөлеклейин билип , бөлеклейин пыгамберлик эдйәрис .
46013010	Йөне кәмил болан геленде , бөлеклейин болан арадан айрылар .
46013011	Мен чагакам , чага ялы гепләп , чага ялы ойланып , чага ялы пайхас эдердим , улаланымда , чага гылыкларымы гойдум .
46013012	Шинди хер зады айнадакы ялы үмүзли гөрйәрис , йөне шол вагт йүзбе-йүз гөрерис . Хәзир мен бөлеклейин билйәрин , йөне шол вагт өз билинишим ялы билерин .
46013013	Хәзир шу үчүси галяр : иман , умыт , сөйги . Буларың иң улусы болса сөйгүдир .
46014001	Сөйгиниң ызында болуң хем-де рухы сылаглара , хас-да пыгамберлик этмәге ыхлас эдиң .
46014002	Чүнки билинмейән дилде геплейән , адам билен дәл-де , Худай билен геплешйәндир , чүнки оңа хич ким дүшүнйән дәлдир , ол сырлары рух билен айдяндыр .
46014003	Пыгамберлик эдйән киши адамлары абатламак , несихат ве гөвүнлик бермек үчин геплейәндир .
46014004	Башга дилде геплейән өзүни абатлаяндыр , йөне пыгамберлик эдйән йыгнагы абатлаяндыр .
46014005	Мен сизиң хеммәңизиң башга диллерде геплемегиңизи , хас-да пыгамберлик этмегиңизи арзув эдйәрин . Бу диллерде геплейән йыгнагың абатланмагы үчин дүшүндирмейән болса , онда пыгамберлик эдйән ондан говудыр .
46014006	Эй доганлар , мен сизиң яныңыза барып , башга диллерде геплесем , йөне ылхам , билим , пыгамберлик я таглыматдан гүррүң бермесем , сизе нәме хайрым дегер ?
46014007	Сес чыкарян җансыз затлар , меселем , түйдүк я гусли бири-биринден пархлы сес чыкармаса , түйдүк я гусли билен нәме чалыняндыгы нәхили билнер ?
46014008	Чүнки сурнай хем нәбелли сес чыкарса , урша ким тайярланар ?
46014009	Шейлеликде , сиз хем дил аркалы дүшнүкли гүррүң бермесеңиз , нәме айдяныңыз нәхили билнер ? Чүнки бу хова гүррүң бердигимиз болар .
46014010	Дүнйәде дүрли-дүрли диллериң бардыгы , оларың хич бириниң-де манысыз дәлдиги гүррүңсиздир .
46014011	Йөне айдылана дүшүнмесем , онда мен геплейәне бигәне , ол хем маңа бигәне болар .
46014012	Шейлеликде , сиз хем рухы сылаглара ыхлас эдишиңизе гөрә , йыгнагы абатламак үчин , сылаглара бай болмага чалшың .
46014013	Шонуң үчин билинмейән дилде геплейән адам оны маныландырар ялы дога этсин .
46014014	Чүнки мен башга бир дилде дога эдйән болсам , рухум дога эдйәндир , йөне акылым мивесиздир .
46014015	Нәме этмели ? Мен рух билен дога этҗек , йөне акыл билен хем дога этҗек . Рух билен нагма айтҗак , йөне акыл билен хем нагма айтҗак .
46014016	Себәби сен рух билен алкыш айтсаң , билимсиз адамлар сениң шүкүриңе нәхили « омын » дийсин ? Себәби ол сениң нәме айдяныңа дүшүнйән дәлдир .
46014017	Догры , сен говы шүкүр эдйәрсиң , йөне бейлеки абатланмаяр .
46014018	Мен диллерде хеммәңизден көп геплейәниме Худая шүкүр эдйәрин .
46014019	Йөне йыгнакда бейлекилере-де өвредер ялы , акылым билен бәш сөз айтмагы башга дилде он мүң сөз айтмакдан говы гөрйәрин .
46014020	Доганлар , акылда чага ялы болман , яманлыкда чага ялы болуп , акылда кәмил болуң .
46014021	Реб шейле диййәр : « Мен бу халка башга диллер билен , ятларың агзы билен гүррүң берерин , шонда-да Мени диңлемезлер » дийип Канунда язылгыдыр .
46014022	Шейлеликде , диллер иман эденлере дәл-де , иман этмедиклере , пыгамберлик хем иман этмедиклере дәл-де , иман эденлере аламатдыр .
46014023	Бүтин йыгнак бир ере үйшүп , әхлиси башга диллерде геплесе ве билимсизлер я-да иман этмедиклер ичери гирсе , олар : « Сиз акылыңыздан азашыпсыңыз » диймезми ?
46014024	Эмма хеммелер пыгамберлик этсе ве бир иман этмедик я бир билимсиз ичери гирсе , хеммелер тарапындан язгарылып , хеммелер тарапындан хөкүм эдилер .
46014025	Йүрегиниң гизлин сырлары аян болуп , йүзин йыкылар , « Худай , догрудан-да , сизиң араңызда » дийип , Худая сежде эдер .
46014026	Доганлар , инди нәме ? Бир ере үйшүшениңизде , сизиң хер бириңизде мезмур , тәлим , дил , ылхам я диллери дүшүндирме бардыр — әхлиси абатлама үчин болсун .
46014027	Кимдир бири билинмейән дилде геплейән болса , онда ики я-да иң ёкарсы үч адам нобатма-нобат гепләп , бири-де маныландырсын .
46014028	Дүшүндирйән ёк болса , онда ол адам йыгнакда дымып , өзүне ве Худая гүррүң берсин .
46014029	Пыгамберлериң хем икиси я үчүси гүррүң берип , бейлекилер сайгарсынлар .
46014030	Отуранлардан бирине ылхам гелсе , онда илкинҗи дымсын .
46014031	Чүнки хеммелер өвренип , хеммелер өвүт алар ялы , хеммәңиз бири-бириңизиң ызындан пыгамберлик эдип билерсиңиз .
46014032	Пыгамберлериң рухлары пыгамберлере табындыр .
46014033	Чүнки Худай тертипсизлик Худайы дәл-де , мукаддеслер йыгнакларының хеммесинде болшы ялы , парахатлык Худайыдыр .
46014034	Йыгнакларда аялларыңыз геплемесин , чүнки олара геплемәге ругсат эдилен дәлдир . Олар , кануның хем айдышы ялы , табын болмалыдырлар .
46014035	Олар бир зады өвренҗек болсалар , өйде өз әрлеринден сорасынлар , чүнки аяла йыгнакда геплемек айыпдыр .
46014036	Худайың сөзи , эйсем , сизден чыкдымы ? Я диңе сизе етдими ?
46014037	Өзүни пыгамбер я рухда кәмил сайян адам сизе язянларымың Реббиң буйругыдыгыны аңласын .
46014038	Бири наданлык этсе , гой , наданлык этсин .
46014039	Шонуң үчин , эй доганлар , пыгамберлик этмәге ыхлас эдиң , башга диллерде геплемеги-де гадаган этмәң .
46014040	Йөне херки зат сыпайычылык хем тертип билен болсун .
46015001	Эй доганлар , сизе Хош Хабары ятладярын . Мен оны сизе вагыз этдим , сиз хем оны унап , оңа баглы галдыңыз .
46015002	Сизе вагыз эден сөзүми тутсаңыз , эден иманыңыз бидерек болмаз , ол аркалы гутуларсыңыз .
46015003	Чүнки мен аланымы өңүрти сизе табшырдым . Месих Язгылара гөрә , бизиң гүнәлеримиз үчин өлди .
46015004	Җайланды ве Язгылара гөрә , өленден үч гүнден соң дирелди .
46015005	Онсоң Кифаса , соң-да Онкилере гөрүнди .
46015006	Ондан соң бәш йүзден көп догана бирден гөрүнди . Бу доганларың көпүси хәзир хем дири , кәбирлери болса өлди .
46015007	Ондан соң Якуба , соң хем бүтин ресуллара гөрүнди .
46015008	Иң соңунда хем бивагт доглан чага ялы болан маңа гөрүнди .
46015009	Чүнки мен ресулларың иң кичиси , ресул адыны алмага хем мынасып дәлдирин , себәби мен Худайың йыгнагына азар бердим .
46015010	Йөне нәме болсам , Худайың мерхемети аркалы болдум , Онуң маңа гөркезен мерхемети бидерек болман , оларың хеммесинден көп зәхмет чекдим . Муны мен дәл-де , мениң билен болан Худайың мерхемети этди .
46015011	Инди мен болайын , олар болсун , биз шейле вагыз эдйәрис , сиз хем шейле иман гетирдиңиз .
46015012	Месих дирелди дийип вагыз эдилйән болса , онда сизиң араңыздан кәбирлери нәме үчин өлүлер дирелмез диййәр ?
46015013	Өлүлер дирелмейән болса , онда Месих хем дирелен дәлдир .
46015014	Месих дирелмедик болса , онда бизиң вагыз этмегимиз бидерек , сизиң хем иманыңыз бидерекдир .
46015015	Шейлеликде , биз Худай хакда яланчы шаятлар боларыс , чүнки биз Худай Месихи дирелтди дийип гүвә гечдик . Эгер өлүлер дирелмейән болса , Оны-да дирелден дәлдир .
46015016	Чүнки өлүлер дирелмейән болса , Месих хем дирелен дәлдир .
46015017	Месих дирелмедик болса , онда сизиң иманыңыз хем пуч болуп , сиз энтек өз гүнәлериңизиң ичиндесиңиз .
46015018	Шейле хем Месихде иманлы болуп өленлер-де хеләк боландыр .
46015019	Биз диңе бу яшайышда Месихе умыт баглан болсак , онда бүтин ынсанларың иң багтыгарасыдырыс .
46015020	Эмма Месих өлүлериң илкинҗи мивеси болуп өлүмден дирелди .
46015021	Чүнки өлүмиң ынсан аркалы гелши ялы , өлүлериң дирелиши-де ынсан аркалы гелди .
46015022	Чүнки Адам ата баглы болуп , хеммәниң өлши ялы , Месихе баглы болуп хем хеммелер яшайша етер .
46015023	Йөне хер кес өз нобатына гөрә : илкинҗи миве болан Месих , Ол геленсоң хем Месихиңкилер .
46015024	Соңра Ол хер хили баштутанлыгы , хер хили хәкимиети хем гудраты ёк эдип , Патышалыгы Ата Худая табшыранда , ахырзаман болар .
46015025	Чүнки Ол бүтин душманларыны аяк астына салянча хөкүм сүрмелидир .
46015026	Ёгалдылҗак соңкы душман болса өлүмдир .
46015027	Чүнки хемме зады Онуң аякларының астына табын эдендир . Йөне әхли зат Оңа табын эдилди дийленде , хер зады Оңа табын этдирен Худайың айратынлык газанянлыгы әшгәрдир .
46015028	Эмма әхли зат Оңа табын боланда , Оглуң өзи хем , Худай хем әхли затда хөкүм сүрер ялы , Оңа әхли зады табын этдирене табын болар .
46015029	Ёгса , өлүлер үчин чокундырыланлар нәме эдер ? Өлүлер асла дирелмейән болса , онда нәмә олар үчин чокундырылярлар ?
46015030	Нәмә биз хәли-шинди ховп астына гирйәрис ?
46015031	Эй доганлар , сиз барада Реббимиз Месих Исада болан магтанҗыма касам , мен хер гүн өлүм билен йүзбе-йүз болярын .
46015032	Эгер бир адам ялы ойланып , Эфесосда ябаны хайванлар билен уруш эден болсам , маңа нәме пейдасы бар ? Өлүлер дирелмейән болса , онда иелиң , ичелиң , чүнки эртир өлерис .
46015033	Алданмаң ! Яман яранлар ягшы ахлагы бозяндыр .
46015034	Догрулык билен хүшгәр болуң , гүнә этмәң , чүнки сизиң кәбирлериңиз Худайы танамаяр . Мен муны сизиң утанмагыңыз үчин айдярын .
46015035	Эмма бириниң : « Өлүлер нәхили дирелер ? Хайсы тен билен гелер ? » диймеги мүмкиндир .
46015036	Эй акмак ! Сениң экйән задың өлмесе , яшайша говушмаз .
46015037	Сен экеңде гөгермели бүтин өсүмлиги дәл-де , диңе тохумыны , бугдай я башга бир өсүмлигиң тохумыны экйәрсиң .
46015038	Йөне Худай оңа Өз ислейши ялы , бир тен , хер тохумың өз тенини берйәр .
46015039	Хемме эт бир эт дәлдир , ынсан эти башга , хайван эти башга , гушларың эти башга , балыкларың эти бир башгадыр .
46015040	Асмана дегишли тенлер хем дүнъеви тенлер бардыр , йөне асмана дегишлилериң шөхраты башга , дүнъевилериңки башгадыр .
46015041	Гүнүң шөхраты башга , Айың шөхраты башга ве йылдызларың шөхраты башгадыр , чүнки шөхратда йылдыз хем йылдыздан пархлыдыр .
46015042	Өлүлериң дирелмеги-де шейледир . Тен чүйремеде экилип , чүйремезликде галяндыр ;
46015043	харлыкда экилип , шөхратда галяндыр , эҗизликде экилип , кувватда галяндыр ;
46015044	тебигы тен экилип , рухы тен галяндыр . Тебигы тен бар болса , рухы тен хем бардыр .
46015045	Шейле-де язылгыдыр : « Илкинҗи ынсан Адам яшаян җан болды » , йөне соңкы Адам яшайыш берйән рух болды .
46015046	Эмма рухы болан дәл-де , тебигы болан илкинҗидир , рухы болан соң гелендир .
46015047	Илкинҗи адам ерден , топракдандыр , икинҗи адам болса Гөкден инен Ребдир .
46015048	Топракдан болан адам нәхили болса , топрага дегишлилер хем шейледир . Гөкден инен нәхили болса , Гөге дегишлилер хем шейледир .
46015049	Биз топракдан боланың кешбини нәхили гөтерен болсак , Гөкден инениң кешбини хем шейле гөтерерис .
46015050	Йөне , эй доганлар , мен эт билен ганың Худайың Патышалыгындан пай алып билмейәнини , шейле хем чүйрейәниң-де чүйремезликден пай алып билмейәнини айдярын .
46015051	Ине , сизе бир сыры паш эдейин . Бизиң хеммәмиз өлҗек дәл , соңкы сурнай чалнанда , бирден гөз ачып-юмасы салымда үйтгедилҗекдирис .
46015052	Чүнки сурнай чалынҗак , өлүлер чүйремез болуп , дирелҗек , биз үйтгедилҗекдирис .
46015053	Себәби бу чүйрейән чүйремезлик донуны геймелидир , бу өлүмли өлмезлик донуны геймелидир .
46015054	Бу чүйрейән чүйремезлик , бу өлүмли өлмезлик донуны геенде , « өлүм еңишде ювдулды » диен сөз ерине етер .
46015055	« Эй өлүм , ханы сениң тикениң ? Эй , өлүлер дияры , ханы сениң еңшиң ? »
46015056	Өлүмиң тикени гүнәдир , гүнәниң гүйҗи болса канундыр .
46015057	Эмма Реббимиз Иса Месих аркалы бизе еңши ыхсан эден Худая шүкүр !
46015058	Шонуң үчин , эй сөйгүли доганлар , элмыдам берк , дурнуклы болуп , Реббиң ишине ыхласлы япышың , чүнки зәхметиңизиң Ребде бош дәлдигини билйәнсиңиз .
46016001	Мукаддеслер үчин көмек йыгнама хакда , сиз хем Галатя йыгнакларына табшырышым ялы эдиң .
46016002	Мен баранымда , йыгнама зерурлыгы болмаз ялы , сизиң хер бириңиз хепдәниң биринҗи гүни өз ягдайына гөрә , бир мукдар пул сүйшүрип , янында сакласын .
46016003	Баранымда болса мынасып гөрен адамларыңызы сизиң гатанҗыңызы Иерусалиме говшурар ялы , хатлар билен ёлларын .
46016004	Мениң гитмегим хем ярашыклы болса , онда олар мениң билен гидер .
46016005	Македониядан геченимден соң , сизиң яныңыза-да барарын , себәби мен Македониядан гечмекчи .
46016006	Мени гитҗек ериме угратмагыңыз үчин , белки , сизиң яныңызда бир мүтдет галарын я гышы-да гечирерин .
46016007	Чүнки сизи хәзир ёл угрунда гөресим геленок . Реб ругсат этсе , бирнәче вагтлап яныңызда болайсам диен умыдым бар .
46016008	Мен Хасыл байрамына ченли Эфесосда боларын .
46016009	Чүнки маңа улы , иш битириҗи бир гапы ачылды , гаршы чыкянлар хем көп .
46016010	Тимотеос баранда , яныңызда горкусыз болар ялы , гөз-гулак болуң , себәби ол хем мениң ялы Реббиң ишини эдйәр .
46016011	Оны хич ким әсгермезлик этмесин . Мениң яныма гелер ялы , оны саг-саламат ёла салың . Чүнки мен оңа доганлар билен билеликде гарашярын .
46016012	Доган Аполлос хакда айданымда болса , мен доганлар билен билеликде сизиң яныңыза гитмегини ондан көп хайыш этдим , эмма онуң шу вагт гелмәге мейли ёк ; аматлы пурсат тапанда гелер .
46016013	Хүшгәр болуң , иманда берк дуруң , мерт болуң , гуҗурлы болуң !
46016014	Эдйән әхли задыңыз сөйги билен болсун .
46016015	Доганлар , сизден шуны хайыш эдйәрин , сиз Стефаның ичерсини танаянсыңыз , оларың Ахаяда илкинҗи месихилердигини ве мукаддеслериң гуллугына берлендиклерини билйәнсиңиз .
46016016	Сиз хем шейле адамлара , олар билен ишләп , зәхмет чекйәнлериң хеммесине баш эгиң .
46016017	Мен Стефаның , Фортунатусың ве Ахаякусың геленине бегенйәрин , себәби олар маңа сизиң ёклугыңызы билдирмейәрлер .
46016018	Чүнки олар мениң рухума-да сизиңкә беришлери ялы ынҗалык берди . Шейле адамларың гадырыны билиң .
46016019	Азияның йыгнаклары сизе салам айдяр . Акила ве Прискилла өйлериндәки йыгнак билен бирликде сизе Ребде көп салам айдяр .
46016020	Доганларың бары сизе салам айдярлар . Бири-бириңизе мукаддес огшук билен салам айдың .
46016021	Мен Павлус өз саламымы өз элим билен язярын .
46016022	Реб Иса Месихи сөймейәне лагнат болсун . Эй Реббимиз , гел !
46016023	Реб Иса Месихиң мерхемети сизиң билен болсун !
46016024	Мениң сөйгим Месих Исада сизиң әхлиңиз билен болсун ! Омын .
47001001	Худайың ислеги билен Иса Месихиң ресулы болан Павлусдан ве доган Тимотеосдан бүтин Ахаядакы мукаддеслериң барына , Худайың Коринтосдакы йыгнакларына салам !
47001002	Атамыз Худай , Реб Иса Месих сизе мерхемет этсин , парахатлык берсин !
47001003	Реббимиз Иса Месихиң Худайы хем Атасына алкыш ! Ол рехимлер Атасы , бүтин теселлилер Худайыдыр .
47001004	Худайың бизе берйән теселлиси билен биз-де хер хили мушакгат ичиндәкилере теселли берер ялы , Ол хер мушакгатымызда бизе теселли берйәр .
47001005	Чүнки Месихиң гөргүлериниң бизде артышы ялы , бизиң теселлимиз хем Месих аркалы артяр .
47001006	Мушакгат чекйән болсак , бу сизиң теселли тапып , гутулмагыңыз үчиндир . Бу гутулыш бизиң хем гөрйән гөргүлеримизе дөз гелмегиңиз билен эмеле гелйәндир . Бизе теселли берилйән болса , бу сизиң теселли тапмагыңыз , гутулмагыңыз үчиндир .
47001007	Бизиң сиз хакдакы умыдымыз беркдир , чүнки гөргүлеримизе шәрик болшуңыз ялы , рухланмамыза-да шәрикдигиңизи билйәрис .
47001008	Чүнки , эй доганлар , Азияда бизиң башымыза гелен мушакгатлардан сизиң хабарсыз болмагыңызы ислемейәрис . Биз ченденаша , чыдардан агыр кынчылыга дүшүп , дири галмакдан хем умыдымызы үздүк .
47001009	Өлүм җезасыны ичимизде дуйдук . Бу өзүмизе дәл-де , өлүлери дирелден Худая бил багламагымыз үчин болды .
47001010	Ол бизи шейле улы өлүмден гутарды ве гутаряр . Бизиң үчин эдйән догаларыңызың көмеги билен Онуң бизи ене-де гутарҗагына умыт баглаярыс .
47001011	Шейлеликде , көп адамларың догасы нетиҗесинде , бизе берлен мерхеметден өтри көплер биз бабатда Худая шүкүр эдер .
47001012	Чүнки бизиң буйсанҗымыз бу дүнйәде , ылайта-да , сизиң билен болан гатнашыгымызда тебигы акылдарлык билен дәл-де , Худайың мерхемети билен , Худайдан болан мукаддеслик ве җаныпкешлик билен гезенлигимизе ынсабымызың гүвәлигидир .
47001013	Чүнки биз сизе окаянларыңыздан , дүшүнйәнлериңизден башга хич бир зады язмаярыс .
47001014	Бөлеклейин дүшүнишиңиз , Реббимиз Иса Месихиң гүнүнде бизиң буйсанҗымыз болшуңыз ялы , бизиң хем сизиң буйсанҗыңыз болмагымыз үчин , муңа соңуна ченли дүшүнерсиңиз диен умыдым бар .
47001015	Бу ынам билен , бәхбидиңиз ики эссе болар ялы , өңүрти сизе барсам ,
47001016	сизиң үстүңиз билен Македония гечип , Македониядан ене сизе гелип , Яхуда сиз ёла саларсыңыз диен ниетим барды .
47001017	Мен шейле ниет эдип , дурнуксызлык этдимми ? Я менде хем « хава , хава » хем-де « ёк , ёк » болар ялы , ниет эдйәнлерими адам пикири боюнча ниет эдйәринми ?
47001018	Бизиң сизе говшуран сөзүмизиң хем « хава » , хем « ёк » дәлдигине Худайың ынамдарлыгындан ант ичйәрин .
47001019	Чүнки Силванус ве Тимотеос дагымыз тарапдан сизиң араңызда вагыз эдилен Худайың Оглы Иса Месих « хава » ве « ёк » болман , Онда хемише « хава » боландыр .
47001020	Худайың әхли вадалары Месихде « хавадыр » . Шонуң үчин , биз аркалы Худая шөхрат болар ялы , омын Ол аркалы айдыляндыр .
47001021	Бизи сиз билен бирликде Месихде беркиден , везипә беллән Худайдыр .
47001022	Ол бизе мөхүр басып , Мукаддес Рухы йүреклеримизде гирев гойды .
47001023	Худайы җаныма гүвә тутярын , шу чака ченли Коринтоса гелмедигимиң себәби сизи аямакды .
47001024	Бу биз сизиң иманыңызың үстүнден хөкүм сүрйәрис диймек дәлдир , биз шатлыгыңыз үчин сизиң ишдешлериңиздирис . Чүнки сиз иманда берк дурсуңыз .
47002001	Мен сизиң яныңыза икиленч гайгы билен гелмезлиги йүрегиме дүвдүм .
47002002	Чүнки сизи гайгыландырсам , гайгыландыран адамым болмаса , мени шатландырҗак ким ?
47002003	Муны гелемде шатланмалы адамларымдан гайгыланмайын дийип яздым . Чүнки мениң шатлыгымың хеммәңизиң шатлыгыдыгына ынанярын .
47002004	Мен сизе агыр мушакгат ве йүрек горкусы зерарлы көп гөзяш дөкүп , сизиң гайгыланмагыңыз үчин дәл-де , мениң өзүңизе болан бол сөйгими билмегиңиз үчин яздым .
47002005	Бири гайгыландыран болса , ол мени дәл-де , улалтмайын велин , белли бир дереҗеде сизиң хеммәңизи гайгыландырандыр .
47002006	Шейле адама көплүгиң берен шол җезасы етерликдир .
47002007	Бейле адам ченденаша гайга батмаз ялы , оны багышламалысыңыз , рухландырмалысыңыз .
47002008	Шонуң үчин оңа болан сөйгиңизи тассыкламагыңызы сизден хайыш эдйәрин .
47002009	Шоңа гөрә-де , мен сизиң хер затда боюн болянлыгыңызы сынагда билҗек болуп яздым .
47002010	Сиз кими бир затда багышласаңыз , мен хем багышлаярын , себәби мен хем бирини бир затда багышлан болсам , багышланымы сизиң үчин Месихиң хузурында багышладым .
47002011	Муны шейтан бизден үстүн чыкмасын дийип этдим , чүнки биз онуң яман ниетлеринден хабарсыз дәлдирис .
47002012	Мен Месихиң Хош Хабарыны вагыз этмәге Троаса баранымда , маңа Реб тарапындан бир гапы ачыланда ,
47002013	рухумда ынҗалыгым ёкды , чүнки доганым Титусы тапман , олар билен хошлашып , Македония гитдим .
47002014	Эмма бизи Месихиң ызындан элмыдам еңишли ёллардан йөредйән , биз аркалы хер ерде Өзүни танамаклыгың атыр ысыны сачян Худая шүкүр !
47002015	Чүнки биз хем гутуланларың , хем-де хеләк боланларың арасында Худай үчин Месихиң атыр ысыдырыс .
47002016	Биз бирине өлүм гетирйән өлүм ысы , бейлекә болса яшайыш гетирйән яшайыш ысыдырыс . Ким бу затлара мынасып ?
47002017	Чүнки биз , көп адамлар ялы , Худайың сөзүни алыш-чалыш этмән , эйсем , Худайдан болуп , Худайың хузурында Месихе баглылыкда җаныпкешлик билен геплейәрис .
47003001	Биз ене-де өзүмизе маслахат бермәге башлаярысмы ? Бизе кәбирлери ялы сизден я-да сизе маслахат хатлары герекми ?
47003002	Сиз бизиң йүрегимизде язылан , әхли адамлар тарапындан таналан , окалан хатымызсыңыз .
47003003	Хызматымызың нетиҗеси хөкмүнде сыя билен дәл-де , дири Худайың Рухы билен , даш сахыпаларың йүзүнде дәл-де , йүрегиң эт сахыпаларының йүзүнде язылан Месихиң хатыдыгыңыз әшгәрдир .
47003004	Бизиң Месих аркалы Худая болан ынамымыз шейледир .
47003005	Бир зады хамала өзүмизден ялы саймага бизиң өзүмиз укыплы дәл-де , эйсем , укыбымыз Худайдандыр .
47003006	Ол бизе харп дәл-де , рух эсасындакы Тәзе Әхтиң гуллукчылары болмак укыбыны берди , себәби харп өлдүрйәр , йөне рух яшадяр .
47003007	Өлүм гуллугы дашларың йүзүне оюлып язылан харплар билен шөхратда гелип , Ысрайыл огуллары Мусаның йүзүндәки гечип барян шөхрат үчин онуң йүзүне гөзлерини совман бакып билмедик болса ,
47003008	Онда Рух гуллугы хас шөхратда болмазмы ?
47003009	Чүнки иш кесме гуллугы шөхратлы болса , онда догрулык хызматы хас хем шөхратлыдыр .
47003010	Чүнки өңки шөхратланан соңкының артык шөхратына гаранда , шөхратланан дәлдир .
47003011	Чүнки гечип барян шөхратлы болан болса , онда галыҗы хас хем шөхратлыдыр .
47003012	Шейле умыдымызың барлыгына гөрә , улы гайратымыз хем бардыр .
47003013	Биз Муса ялы дәлдирис . Ол , Ысрайыл огуллары гечип барян шөхратың соңуны гөрмесин дийип , өз йүзүни перделәпди .
47003014	Йөне оларың акыллары күтелди , себәби шу гүне ченли Көне Әхт окаланда , шол перде сырылман галып , диңе Месихде арадан айрыляр .
47003015	Муса окаланда , перде шу гүне ченли оларың йүрегини бүрейәр .
47003016	Йөне бири Реббе тарап өврүленде , ол перде айрыляр .
47003017	Реб Рухдур . Реббиң Рухы ниреде болса , азатлык хем шол ердедир .
47003018	Эмма бизиң хеммәмиз пердеси айрылан йүз билен Реббиң шөхратыны гөрүп , шөхрат үстүне шөхрат билен шол кешбе дөндерилйәндирис . Бу хем Рух болан Месих тарапындыр .
47004001	Шонуң үчин өзүмизе гөркезилен мерхемет саясында бу хызмата етенимиз үчин , биз рухдан дүшмейәрис .
47004002	Гизлин , утанчлы ёллары рет этдик . Биз хиле билен гезмән , Худайың сөзүниң саплыгыны бозман , хакыкаты аян эдип , өзүмизи Худайың хузурында әхли адам ынсабына маслахат берйәрис .
47004003	Бизиң Хош Хабарымыз пердели-де болса , хеләк боланлар үчин перделидир .
47004004	Худайың кешби болан Месихиң шөхратының Хош Хабарының нуры олары ягтыландырмасын дийип , бу дүнйәниң таңрысы имансызларың акылларыны күтелдендир .
47004005	Чүнки биз өзүмизи дәл-де , Месих Исаны Реб дийип , өзүмизи болса Исаның хатырасына сизиң гулларыңыз дийип ыглан эдйәрис .
47004006	Чүнки « Түмлүкден нур парласын » диен Худай Месихиң йүзүнде Худайың шөхратыны танамак нуруны бермек үчин бизиң йүрегимизи ягтыландырды .
47004007	Йөне иң үстүн гудратың бизе дәл-де , Худая дегишлидиги билинсин дийип , бу генҗи топрак гапларда саклап йөрүс .
47004008	Биз хер тарапдан гысылярыс , йөне овранмаярыс . Биз чәресиз ягдайдадырыс , йөне чыкалгасыз дәлдирис .
47004009	Коваланяндырыс , йөне терк эдилен дәлдирис . Ере урландырыс , йөне өлен дәлдирис .
47004010	Исаның яшайшы тенимизде аян болсун дийип , Онуң өлүмини хемише тенимизде гөтерйәрис .
47004011	Чүнки бизиң өлүмли тенимизде Исаның яшайшы хем аян болсун дийип , биз — яшаянлар Онуң хатырасына өлүме табшырылярыс .
47004012	Шейлеликде , өлүм бизде , яшайыш болса сизде ишлейәр .
47004013	« Иман этдим , шонуң үчин гепледим » дийип язылышына гөрә , биз-де бу иман рухуна эе болуп иман эдйәрис , шонуң үчин-де геплейәрис .
47004014	Чүнки Реб Исаны Дирелдениң бизи хем Иса аркалы дирелдип , сиз билен бирликде Өз өңүнде дурузҗагыны билйәрис .
47004015	Себәби Худайың мерхемети кән адамлар аркалы көпелип , Худайың шөхратына шүкүри артдырар ялы , әхли зат сизиң үчиндир .
47004016	Мунуң үчин , биз рухдан дүшмейәрис , гайтам , дашкы адамымыз бозулса-да , ички адамымыз гүнбе-гүнден тәзеленйәр .
47004017	Себәби вагтлайын , еңил мушакгат бизиң үчин җуда артыкмач шөхратың эбеди аграмыны эмеле гетирйәр .
47004018	Себәби биз гөрүнйән затлара дәл-де , гөрүнмейәнлере середйәрис , чүнки гөрүнйәнлер вагтлайын , гөрүнмейәнлер эбедидир .
47005001	Чүнки бизиң бу дүнъеви өйүмиз , бу чадыр вейран болса , Гөкде Худайдан бир ымаратымызың , эл билен ясалмадык эбеди өйүмизиң бардыгыны билйәрис .
47005002	Себәби Гөкдәки месгенимизи гейинмеги күйсәп , мунда ах чекйәрис .
47005003	Йөне гейинсек , ялаңач гөрүнмерис .
47005004	Чүнки бу чадырда болян биз йүк астында ах чекйәрис , себәби паны боланлары яшайыш ювутсын дийип , ялаңачланмак дәл-де , гейинмек ислейәрис .
47005005	Худай бизи шунуң өзи үчин тайярлап , бизе Рухы хем гирев берди .
47005006	Шейлеликде , хемише гайратлы болуп , тенде месген тутян вагтымыз Ребден узакдадыгымызы билйәрис —
47005007	чүнки биз дидар аркалы дәл-де , иман аркалы гезйәрис .
47005008	Гайратлы болуп , тенден айрылмагы , Реббиң янында месген тутмагы говы гөрйәрис .
47005009	Шонуң үчин бу тенде яшасак-да , айрылсак-да , Онуң писинди отурҗак адамлары болмага ыхлас эдйәрис .
47005010	Чүнки ягшы болсун , яман болсун , бедендекәк өз эденлеримизе лайык алмытымызы алмак үчин , хеммәмиз Месихиң хөкүм күрсүси өңүнде хәзир болмалыдырыс .
47005011	Шейлеликде , биз Ребден горкмагың нәмедигини билйәндигимиз үчин адамлары ынандырярыс , йөне Худая аяндырыс , сизиң ынсабыңыза-да аяндырыс диен умыдым бар .
47005012	Биз ене-де өзүмизи сизе маслахат бермейәрис , йөне йүрек билен дәл-де , дашкы гөрнүш билен магтанянлара айдара гепиңиз болар ялы , сизе бизиң билен магтанмага эсас берйәрис .
47005013	Биз акылымызы йитирен болсак , бу Худай үчиндир , эгер-де акылымыз башымызда болса , сизиң үчиндир .
47005014	Чүнки Месихиң сөйгүси бизи меҗбур эдйәр , себәби бири хеммәниң угрунда өлди , эйле болса , хеммеси өлендир дийип хасап эдйәрис .
47005015	Ол яшаянлар артыкмач өзлери үчин дәл-де , олар угрунда Өлен ве Дирелен үчин яшасын дийип , хеммәниң угрунда өлди .
47005016	Шонуң үчин биз мундан бейләк хич кими адам өлчеглерине гөрә танамаярыс . Месихи шейле танан хем болсак , инди бейле танамаярыс .
47005017	Шонуң үчин ким Месихе баглы болса , ол тәзе махлукдыр . Көне затлар гечди , инди әхлиси тәзе боландыр .
47005018	Херки зат Худайдандыр . Ол бизи Месих аркалы Өзи билен ярашдырды , бизе ярашдырма гуллугыны берди .
47005019	Ягны Худай дүнйәни Өзи билен Месихде ярашдырды , языкларыны хасаба алман , бизе ярашдырма сөзүни берди .
47005020	Шейлеликде , инди хамала Худай биз аркалы хайыш эдйән ялы , биз Месихиң илчилеридирис . Месих тарапындан ялбарярыс : Худай билен ярашың !
47005021	Биз Оңа баглы болуп , Худайың догрулыгындан пай алар ялы , Ол гүнәни танамаян Месихи бизиң үчин гүнә гурбаны этди .
47006001	Биз Онуң билен ишдешлик эдип , Худайың мерхеметини бош ере кабул этмәң дийип ялбарярыс .
47006002	Чүнки Ол : « Аматлы вагтда саңа гулак асдым , гутулыш гүнүнде саңа ярдам этдим » диййәр . Ине , инди шу аматлы вагтдыр , ине , инди шу гутулыш гүнүдир .
47006003	Биз гуллугымыз кәйинҗе сезевар болмаз ялы , хич затда бириниң бүдремегине себәп болман ,
47006004	хер затда Худайың гуллукчылары хөкмүнде өзүмизи маслахат берйәрис : агыр чыдамларда , мушакгатларда , мәтәчликлерде , чыкгынсыз ягдайларда ,
47006005	таякланмаларда , туссагларда , аяга галмаларда , азапларда , укусызлыкларда , оразаларда ;
47006006	тәмизликде , билимде , сабырда , ягшылыкда , Мукаддес Рухда , хилесиз сөйгүде ,
47006007	Хакыкат сөзүнде , Худайың гүйҗүнде , сагда хем чепде догрулык яраглары билен ,
47006008	абрай ве биабрайчылыкда , бетнамлык ве тарыпда өзүмизи Худайың гуллукчылары хөкмүнде маслахат берйәрис . Биз яланчы хасаплансак-да , хакыкаты сөзлейәндирис .
47006009	Нәтаныш ялы болсак-да мешхурдырыс ; өли ялы болсак-да диридирис ; җеза чексек-де , өлдүрилен дәлдирис .
47006010	Гайгылы болсак-да , хемише шатдырыс ; гарып болсак-да , көплери баядяндырыс ; хич зады ёк ялы болсак-да , әхли зада эедирис .
47006011	Эй коринтослылар , бизиң сөзүмиз сизе ачык , гөвнүмиз гиңдир .
47006012	Сизден өз мәхрини аяян биз дәл-де , бизден мәхрини аяян сизсиңиз .
47006013	Муңа дерек сизе өз балаларым хөкмүнде айдярын , сиз хем гөвнүңизи гиң тутуң .
47006014	Имансызлар билен бир боюнтырыга гирмәң . Чүнки догрулыгың шер иш билен нәме шәриклиги бар ? Я-да нуруң түмлүк билен нәме ёлдашлыгы бар ?
47006015	Месихиң Белиал билен нәме агзыбирлиги бар ? Я-да иманлының имансыз билен нәме пайдашлыгы бар ?
47006016	Худайың ыбадатханасының бутлар билен нәме ылалашыгы бар ? Чүнки сиз дири Худайың ыбадатханасысыңыз ; Худай болса : « Оларың арасында мекан тутуп гезерин , Мен оларың Худайы , олар хем Мениң халкым болар » дийипдир .
47006017	Реб шейле диййәр : « Мунуң үчин оларың арасындан чыкың , олардан айрылың , мурдара галташмаң , Мен хем сизи кабул эдерин » .
47006018	Хер зады башарян Реб : « Мен сизиң Атаңыз боларын , сиз хем Мениң огул-гызларым боларсыңыз » диййәр .
47007001	Эй , сөйгүли доганлар , бу вадаларымызың барлыгына гөрә , хер хили тен ве рух пислигинден тәмизленип , Худайдан горкмакда мукаддеслиги кәмиллешдирелиң .
47007002	Бизе йүрегиңизден ер бериң . Биз хич кими ынҗадан дәлдирис , хич кими аздыран дәлдирис , хич кими эзен дәлдирис .
47007003	Муны сизи язгармак үчин айтмаярын . Себәби биле өлүп , биле яшар ялы , бизиң йүрегимиздедигиңизи мен озал айтдым .
47007004	Сизе бичак ынанярын , сизе бичак гуванярын . Мен теселлиден долы , мушакгатымыз арасында бегенҗим чәксиз .
47007005	Чүнки Македония геленимизде-де , гөвнүмизиң ынҗалыгы болман , хер тарапдан гысылярдык . Дашарда урушлар , ичимизде горкулар барды .
47007006	Эмма пес гөвүнлилери рухландырян Худай Титусың гелмеги билен бизе теселли берди .
47007007	Диңе онуң гелмеги билен хем дәл , сизиң оңа эден теселлиңиз билен хем теселли тапдык . Ол сизиң күйсегиңизи , ясыңызы , маңа болан ыхласыңызы хабар беренде , хас хем бегендим .
47007008	Чүнки хатым билен сизи гайгыландыран болсам хем өкүнмейәрин . Өкүнен болсам-да — чүнки ол хатың аз вагт хем болса , сизи гайгыландыраныны гөрйәрин — инди бегенйәрин .
47007009	Гайгылананыңыза дәл-де , тоба үчин гайгылананыңыза бегенйәрин . Чүнки сиз бизден хич бир зыян гөрмән , Худайың ислеги боюнча гайгыландыңыз .
47007010	Чүнки Худайың ислеги боюнча гайгыланмаклык гутулыш үчин өкүнчсиз тобаны эмеле гетирйәндир . Дүнйәниң гайгылары болса , өлүми эмеле гетирйәндир .
47007011	Бу гайгыңызың Худайың ислегине гөрә болмагы , гөр , сизде нәхили гайрат , нәхили өкүнч , нәхили гахар , нәхили горкы , нәхили күйсег , нәхили ыхлас , нәхили адалата ымтылыш дөретди ! Сиз бу ишде хер тайдан тәмиздигиңизи гөркездиңиз .
47007012	Шейлеликде , сизе язан хем болсам , муны ынҗыдан үчин я-да ынҗан үчин дәл-де , бизе болан гайратыңызың Худайың хузурында өзүңизе аян болмагы үчин яздым .
47007013	Булар бизе теселли берйәр . Йөне өз теселлимизден көп Титусың шатлыгына бегендик , чүнки сизиң барыңыз онуң гөвнүни ынҗалдыпсыңыз .
47007014	Чүнки онуң янында сиз барада бир зат дийип өвүнен болсам хем , мени утандырмадыңыз , гайтам , бизиң сизе хемме зады хакыкатда айдышымыз ялы , Титусың гаршысындакы магтанҗымыз хем хакыкат болды .
47007015	Ол хеммәңизиң боюн боланыны , оны горкы хем титреме билен гаршыланыңызы ятланда , сизе болан сөйгүси хас-да артяр .
47007016	Мен хер затда сизе бил баглап билҗегиме бегенйәрин .
47008001	Эй доганлар , Худайың Македонияның йыгнакларына берен мерхеметини сизе билдирйәрис .
47008002	Улы мушакгат сынагында оларың шатлыгының боллугы аян болды , оларың аша гарыплыгы сахылыкларында чәксиз байлыга өврүлди .
47008003	Оларың өз ягдайларына гөрә хем-де ягдайларындан аша сахылык эденлерине мен гүвә гечйәрин .
47008004	Олар бу хайыр ише , мукаддеслере гуллук этмәге өзлериниң гатнашмагыны көп ялбарып , бизден хайыш этдилер .
47008005	Хатда умыт эдишимизден-де ёкары болуп , олар өзлерини илки Реббе , соң-да Худайың ислеги билен бизе пешгеш этдилер .
47008006	Шонуң үчин бу хайыр иши озал нәхили башлан болса , шейле хем араңызда битирмегини биз Титусдан хайыш этдик .
47008007	Иманда , сөзде , билимде , хер хили гайратда , бизе болан сөйгиңизде , әхли затда болшуңыз ялы , бу хайыр ишде-де үстүн болуң .
47008008	Муны буйрук хөкмүнде дәл-де , бейлекилериң гайраты аркалы сөйгиңизиң хакыкылыгыны сынап айдярын .
47008009	Чүнки сиз Реббимиз Иса Месихиң мерхеметини билйәнсиңиз . Гарыплыгы билен сиз баяр ялы , Ол байка гарып болды .
47008010	Бу хакда мен өз пикирими айдайын . Чүнки бу сизиң үчин пейдалыдыр . Сиз өтен йылдан бәри диңе этмекде дәл-де , муны арзувламакда хем илкинҗилердиңиз .
47008011	Инди арзувламага гөвүнҗең болшуңыз ялы , башардыгыңыздан , бу ишиң битмеги үчин , оны соңуна ченли алып барың .
47008012	Чүнки гөвүнҗеңлик бар болса , адамың ёгуна гөрә дәл , барына гөрә бермеги макулдыр .
47008013	Биз башгаларына еңил , сизе агыр болмагыны исләмзок , деңлиги ислейәрис .
47008014	Оларың хем артыкмач зады сизиң етмезиңизи долдурар ялы , шу вагт сизиң артыкмач задыңыз оларың етмезини долдурсын .
47008015	Шейле , « Көп йыгнаның артыгы , аз йыгнаның хем кем зады болмады » дийип язылышы ялы , деңлик болар .
47008016	Сиз бабатдакы шейле ыхласы Титусың йүрегине гуйян Худая шүкүр !
47008017	Чүнки ол бизиң хайышымыза гулак асып , көп ыхласлы боланы үчин , өз ислеги билен сизиң яныңыза гитди .
47008018	Биз Хош Хабарда бүтин йыгнаклар тарапындан тарыпланян доганы хем онуң билен биле ёлладык .
47008019	Мундан башга-да ол доган Реббиң шөхраты үчин ве бизиң өз гөвүнҗеңлигимизи гөркезмек үчин ерине етирйән бу хайыр ишимизде йыгнаклар тарапындан бизе ёлдашлык этмәге сайланды .
47008020	Биз гуллугымыз билен газанылан бу гатанч хакда хич ким бизе гаралык япмаз ялы , әтияҗы элден бермейәрис .
47008021	Чүнки биз диңе бир Реб хузурында дәл , эйсем , адамлар хузурында-да ягшы ишиң аладасыны эдйәрис .
47008022	Ыхласлыдыгыны көп затларда телим гезек сынан , инди хем сизе болан улы ынамы аркалы хас-да ыхласлы болан доганымызы хем олар билен ёлладык .
47008023	Титус хем мениң шәгирдим , сизиң араңыздакы ишдешимдир . Доганларымыз болса йыгнакларың илчилери , Месихиң шөхратыдыр .
47008024	Инди сөйгиңизи , сиз хакдакы магтанҗымызы йыгнакларың гөзүниң алнында олара субут эдиң .
47009001	Мукаддеслере гуллук этмек барада мениң сизе язмагымың гереги ёк .
47009002	Чүнки ярдама болан мейлиңизи билйәрин , Ахая өтен йылдан бәри тайяр дур дийип , македониялыларың янында сиз хакда өвүнйәрин . Сизиң ыхласыңыз көплери хөвеслендирди .
47009003	Бизиң бу бабатда сиз хакда өвүнмәмиз бидерек болман , айдышым ялы , тайярлыклы болмагыңыз үчин , доганлары яныңыза иберйәрин .
47009004	Чүнки македониялылар мениң билен гелип-де , сизиң тайяр дәлдигиңизи гөрселер , биз — сиз диймейәрис — бейле ынамлылык үчин утанҗа галарыс .
47009005	Шоңа гөрә хем менден өң яныңыза барып , вада эдилен пешгешлериңизи өңден тайярламакларыны доганлардан хайыш этмеги зерур билдим . Шейлеликде , ол борчлулык билен дәл-де , бир хакыкы пешгеш хөкмүнде тайярланар .
47009006	Шуны билиң : аз экен аз орар , көп экен көп орар .
47009007	Тукатлык я меҗбурлык билен дәл-де , хер ким өз гөвнүнден чыкараныны берсин . Себәби Худай бегенч билен берени сөййәндир .
47009008	Хемише хемме задыңыз етерлик болуп , хер ягшы ише бол мүмкинчилигиңиз болар ялы , Худай сизе хер ныгматы болдан бермеги башаряндыр .
47009009	Шонуң ялы хем : « Пайлап , гарыплара берди , Онуң догрулыгы бакы галар » дийип язылгыдыр .
47009010	Экйәне тохум , иймәге чөрек берйән Худай экениңизи хем боладып артдырар , догрулыгыңызың хасылыны өсдүрер .
47009011	Сиз хер хили җомартлык этмек үчин , хемме зада баярсыңыз . Бу-да биз аркалы Худая шүкүр дөредер .
47009012	Чүнки бу хызматы ерине етирмек диңе мукаддеслериң етмезини долдурман , эйсем , Худая эдилйән шүкүрлери хем көпелдер .
47009013	Бу гуллук нетиҗесинде , олар сизиң Месихиң Хош Хабарына болан ыкрарыңыза баглыдыгыңыз үчин , олар билен ве хеммелер билен малыңызы пайлашмакда гөркезйән җомартлыгыңыз үчин , Худайы шөхратландырар .
47009014	Худайың үстүңиздәки бол мерхемети үчин сиз бабатда дога эдип , сизи күйсәр .
47009015	Ченденаша сылагы үчин Худая шүкүр !
47010001	Араңыздакам кичигөвүнли , гайыбана болса сизе гаршы батыр болан Павлус Месихиң юмшаклыгы ве мәхрибанлыгы билен сизден хайыш эдйәрин .
47010002	Геленимде , бизи дүнйә ёллары боюнча гезйәндир өйдйәнлериң кәбирлерине гаршы ойланян ниетимде батырлык уланмалы болмайын дийип ялбарярын .
47010003	Чүнки биз дүнйәде гезйән хем болсак , дүнйә ёллары боюнча сөвешйән дәлдирис .
47010004	Себәби бизиң сөвеш ярагларымыз дүнъеви дәлдир , галалары йыкмак үчин Худайың гудратына эедир .
47010005	Биз терс чекишмелери , Худайың билиминиң гаршысына аяга галан хер бир белентлиги йыкып , хер пикири Месихе боюн болмага есир эдйәндирис .
47010006	Месихе бүтинлей боюн болан махалыңыз , хер бир боюн болмазлыгы җезаландырмага тайярдырыс .
47010007	Гөз өңүндәкилере середиң . Ким өзүниң Месихиңкидигине ынамы бар болса , бизиң хем өзи ялы Месихиңкидигимиз хакда өз янындан ойлансын .
47010008	Мен Реббиң бизе сизи вейран этмек үчин дәл-де , абат этмек үчин берен ыгтыярына хас көпрәк өвүнйән хем болсам утанмаярын .
47010009	Муны сизи өз хатлары билен горкузҗак боляр диймәң дийип эдйәрин .
47010010	« Ол хатларында ёвуз хем гүйчли , йөне шахсы хузуры эҗиз , сөзи дерексиз » диййәрлер .
47010011	Бейле адам муны билсин : биз ёккак хат аркалы сөзде нәхили болсак , баркак амалда хем шейледирис .
47010012	Чүнки биз өзлерини маслахат берйәнлериң кәбирлери билен өзүмизи бир тутмага я-да деңемәге хет эдип билмейәрис . Олар өзлерини өзлери билен өлчәп , өзлерини өзлери билен деңәп , пәхимсиз болярлар .
47010013	Эмма биз хетденаша дәл-де , сизиң хетдиңизе етер ялы , Худайың бизе беллән иш мейданының чәгине гөрә магтанярыс .
47010014	Сизиң хетдиңизе етмедик ялы , өз хетдимизден ашмаярыс , чүнки биз Месихиң Хош Хабары билен сизе-де етдик .
47010015	Биз башганың зәхмети билен хетденаша магтанмаярыс .
47010016	Эмма Хош Хабары сизден аңыррак-да вагыз эдип , башганың мейданында тайяр ишлер билен магтанмаз ялы , сизиң иманыңыз өсдүгиче , бизиң-де иш мейданымыз хас көп гиңәр диен умыдымыз бар .
47010017	Йөне магтанян Реб билен магтансын .
47010018	Чүнки өзүни маслахат берйән арзылы дәл-де , Реббиң маслахат берйәни арзылыдыр .
47011001	Кәшгә мениң акылсызлыгыма аз-кем чыдасадыңыз ! Йөне сиз маңа чыдаман хем дурмаярсыңыз .
47011002	Чүнки мен сизе Худайың ыхласы билен ыхлас эдйәрин , себәби мен сизи пәк гыз хөкмүнде Месихе хөдүрлемек үчин диңе бир әре ниетледим .
47011003	Эмма йыланың Хов энәни кеззаплык билен алдайшы ялы , сизиң хем пикирлериңиз бозулып , Месихде болан садалыкдан айрылармыкан дийип горкярын .
47011004	Чүнки бири гелип , бизиң вагыз эденимизден башга Исаны вагыз эдип-де , аланыңыздан башга рухы алсаңыз я кабул эдениңизден башга Хош Хабары кабул этсеңиз , муңа говы чыдарсыңыз .
47011005	Чүнки мен хич затда бу ёкары дереҗели ресуллардан ызда дәлдирин дийип гүман эдйәрин .
47011006	Сөз сөзлемекде өкде дәл хем болсам , билимде өкдедирин . Биз муны сизе хер ёлда , хер затда гөркезендирис .
47011007	Я-да сизи бейгелтмек үчин өзүми песелтмек билен гүнә этдимми ? Чүнки мен Худайың Хош Хабарыны сизе мугт вагыз этдим .
47011008	Сизе гуллук этмек үчин , бейлеки йыгнаклардан музд алып , олара харч чекдирдим .
47011009	Араңызда болуп , мәтәчлик чекенимде-де , хич киме йүк болмадым , себәби Македониядан гелен доганлар мениң етмезими етирдилер . Хич бир затда сизе аграм салман , өзүми сакладым , шейле-де сакларын .
47011010	Месихиң мендәки хакыкаты билен айдярын : Ахая этрабында хич ким мени бу магтанчдан махрум эдип билмез .
47011011	Нәме үчин ? Сизи сөймейәним үчинми ? Муны Худай билйәндир .
47011012	Йөне магтанян затларында бизиң билен дең сайылмак үчин пурсат гөзлейәнлере пурсат бермеҗек болуп , эденими ене-де эдерин .
47011013	Чүнки бейле адамлар галп ресуллар , Месихиң ресулларының кешбине гирйән алдавчы ишгәрлердир .
47011014	Бу гең зат дәл , себәби , шейтаның өзи-де нур перишдесиниң кешбине гирйәр .
47011015	Шонуң үчин онуң гуллукчылары-да догрулык гуллукчыларының кешбине гирсе , бу улы бир зат дәлдир , оларың соңы ишлерине гөрә болар .
47011016	Ене-де диййәрин : хич ким мени акылсыздыр өйтмесин . Йөне шейле болса , мен хем бираз магтанар ялы , сиз мени бир акылсыз хөкмүнде кабул эдиң .
47011017	Мен бу айдянларымы Реббе гөрә дәл-де , акылсыз ялы магтанма ынамы билен айдярын .
47011018	Көплериң дүнйә ёлларына гөрә магтанышы ялы , мен-де шейле магтанярын .
47011019	Чүнки сиз акыллы болуп , ене акылсызлара хөвес билен чыдаярсыңыз .
47011020	Чүнки бири сизи гул этсе , бири сизи ийсе , бири сизи таласа , бири өзүни ёкары тутса , бири сизиң яңагыңыза шапбатласа , сиз оңа чыдаярсыңыз .
47011021	Бизиң муңа гүйҗүмиз етмәнсоң , утанып геплейәрин . Бири нәме зада йүрек эдйән болса , акылсызлык билен айдярын , мен хем йүрек эдйәндирин .
47011022	Олар еврейми ? Мен-де . Ысрайыллымы ? Мен-де . Ыбрайымың неслими ? Мен-де .
47011023	Олар Месихиң гуллукчыларымы ? ( Дәли ялы айдярын . ) Мен олардан артык : зәхметде артык , туссагларда артык , енҗилмекде — хетденаша , өлүмли хатарларда — энчеме гезек .
47011024	Ехудылардан бәш гезек кыркдан бир кем шаллак ийдим ;
47011025	үч гезек таякландым , бир гезек дашландым , үч гезек гәмим гарк болуп , бир гиҗе-гүндизи деңизде гечирдим .
47011026	Энчеме гезек ёлагчылык этдим , деряларда хем гаракчылар арасында , өз халкым хем өзге миллетлер арасында ховп-хатара учрадым . Шәхерде , чөлде , деңизде , галп доганлар арасында ховп-хатарда болдум .
47011027	Зәхмет хем зорлукда , көп гезек укусызлыкда , ачлык хем сувсузлыкда , көп гезек оразаларда , совукда хем ялаңачлыкда болдум .
47011028	Булардан башга-да хер гүн мени басмарлаян әхли йыгнаклар барадакы алададыр .
47011029	Ким эҗизләп , мен эҗизлемейәрин ? Ким бүдрәп , мен янмаярын ?
47011030	Магтанмалы болса , мен өз эҗизлигими гөркезйән затлар билен магтанҗак .
47011031	Мениң ялан сөзлемейәними бакы мүбәрек Реббимиз Исаның Худайы хем Атасы билйәндир .
47011032	Шамда Арет патышаның велаят хәкими мени тутҗак болуп , шамлыларың шәхерини саклаярды .
47011033	Шонда мени себеде салып , шәхер диварының пенҗиресинден ашак дүшүрдилер , шейдип , ондан сыпдым .
47012001	Магтанмагым , догрудан-да , пейдалы зат дәл , чүнки Ребден гелен гөрнүшлере , ылхамлара гелйәрин .
47012002	Мен Месихде бир адамы танаярын . Ол он дөрт йыл мундан озал ( билмейәрин тендеми , билмейәрин тенден дашардамы , Худай билйәр ) үчүнҗи Гөге әкидилди .
47012003	Бу адам барада шуны билйәрин ( билмейәрин тендеми , билмейәрин тенден дашардамы , Худай билйәр ) ,
47012004	ол бехишде әкидилди . Ол ерде адамзада сөзлемәге ругсат эдилмедик , айдып болмаҗак сөзлери эшитди .
47012005	Мен шейле адам хакда магтанярын , йөне эҗизлигим болаймаса , өзүм хакда магтанара задым ёк .
47012006	Чүнки магтанҗак болсам , акылсыз болмарын , себәби мен хакыкаты айдарын . Йөне бири мени гөренинден я эшиденинден ёкары биләймесин дийип , магтанмакдан сакланярын .
47012007	Ылхамларың боллугындан яңа өзүми ёкары тутмаз ялы , тенимде тикен , ягны өзүми ёкары тутмаз ялы , мени юмрукламагы үчин , маңа бир шейтан перишдеси берилди .
47012008	Оны менден айырсын дийип , Реббе үч гезек ялбардым .
47012009	Ол маңа : « Саңа мениң мерхеметим етерликдир , чүнки Мениң гудратым эҗизликде кәмиллешйәндир » дийди . Шунуң үчин Месихиң гудраты үстүме көлеге салар ялы , хөвес билен өз эҗизликлерим хакда хас хем магтанярын .
47012010	Шу себәпден мен Месих угрундакы эҗизликлере , сөгүнчлере , мәтәчликлере , азарлара , кынчылыклара разы , себәби мен эҗизкәм гүйчлүдирин .
47012011	Мен бир акылсыз болдум , муңа сиз мени меҗбур этдиңиз . Аслында , сиз мени өвмелидиңиз , себәби хич хем болсам , хич бир затда бу ёкары дереҗели ресуллардан ызда дәлдирин .
47012012	Ресуллык аламатларым сизиң араңызда улы сабыр билен аламатларда , мугҗызаларда , гудратларда гөркезилди .
47012013	Чүнки мениң сизе йүк болмайшымдан башга сизиң бейлеки йыгнаклардан нәме песлигиңиз бар ? Мениң бу адалатсызлыгымы багышлаң .
47012014	Ине , бу сизиң яныңыза гитмәге үчүнҗи гезек тайярланышым , йөне сизе йүк болмарын , себәби мен сизиң затларыңызы дәл-де , өзүңизи күйсейәрин . Чүнки огланлар эне-ата дәл-де , эне-ата чагалар үчин мал-мүлк йыгнамалыдыр .
47012015	Мен сизиң җаныңыз угрунда барымы хөвес билен харчлап , бүтинлей харчланарын . Сизи көпрәк сөйсем , сиз мени азрак сөермисиңиз ?
47012016	Гой , шейле болсун , эмма мен сизе йүк болмандырын , йөне мекир боланым үчин сизи хиле билен тутанмышым !
47012017	Яныңыза иберен адамларымың бири аркалы сизи эздимми ?
47012018	Мен Титусдан хайыш этдим , доганы онуң билен ёлладым . Титус сизи эздими ? Биз шол бир рухда гезмедикми ? Шол бир ызы ызарламадыкмы ?
47012019	Сиз ене биз өзүмизи сизиң өңүңизде аклаяндырыс өйдйәрсиңизми ? Биз Худайың хузурында Месихе баглылыкда геплейәрис , йөне , эй сөйгүли доганлар , мунуң бары сизиң абатланмагыңыз үчиндир .
47012020	Чүнки яныңыза гелип-де , сизи ислейшим ялы , сиз хем мени ислейшиңиз ялы гөрмезмикәңиз дийип горкярын . Дава , ичигаралык , гахар , җенҗел , төхмет , гыбат , габарма ве тертипсизлик бардыр өйдүп горкярын .
47012021	Яныңыза баранымда , Худайым мени яныңызда песе дүшүрип , озалдан гүнә батып , эден мурдарлыкларындан , зына ве ахлаксызлыкларындан тоба этмедик көп адамлар үчин яс тутмалы болармыкам дийип горкярын .
47013001	Бу үчүнҗи гезек яныңыза баршымдыр . Хер сөз ики я үч гүвәниң агзы билен тассыкланар .
47013002	Мен икинҗи гезек яныңыздакам , өңүнден айдышым ялы , шинди-де ёккам озалдан гүнә эденлере хем-де бейлекилериң барына өңүнден язярын : ене яныңыза барайсам , гайгырмарын .
47013003	Чүнки сиз Месихиң мен аркалы геплейәнине субутнама агтарярсыңыз . Ол сизе гаршы эҗиз дәл-де , сизиң араңызда гүйчлүдир .
47013004	Себәби Ол эҗизликде хача чүйленен хем болса , Худайың гудраты аркалы яшаяр . Биз-де Онда эҗиздирис , йөне Худайың сизе болан гудраты аркалы Онуң билен яшарыс .
47013005	Имандадыгыңызы өзүңиз барлап гөрүң . Өзүңизи сынаң . Я-да Месихиң сиздедигини өзүңиз хем билмейәрсиңизми ? Бейле болмаса , сынагдан йыкылардыңыз .
47013006	Йөне бизиң сынагдан йыкылмандыгымызы билйәнсиңиз дийип умыт эдйәрис .
47013007	Биз сизиң асла эрбет иш этмезлигиңиз үчин Худая дога эдйәрис . Бу сынагдан гечен ялы болуп гөрүнмегимиз үчин дәл-де , биз сынагда йыкылан ялы болуп , сизиң ягшы иш этмегиңиз үчиндир .
47013008	Чүнки биз хакыката гаршы хич бир иш эдип билмән , диңе хакыкат угрунда бир иш эдип билйәрис .
47013009	Биз өзүмиз эҗиз-де , сиз гүйчлүкәңиз бегенйәрис . Мунуң үчин , ягны сизиң кәмиллешмегиңиз үчин хем дога эдйәрис .
47013010	Реббиң маңа йыкмак үчин дәл-де , абатламак үчин берен ыгтыяры боюнча , өзүм баркам сизи гаты тутмайын дийип , бу затлары араңызда ёккам язярын .
47013011	Эй доганлар , махласы , шатлыкда болуң ! Кәмил болуң , айдянларыма гулак асың , пикирдеш болуң , парахат яшаң , сөйги хем парахатлык Худайы сизиң билен болар .
47013012	Бири-бириңизе мукаддес огшук билен салам айдың . Бүтин мукаддеслер сизе салам айдяр .
47013013	
47013014	Реб Иса Месихиң мерхемети , Худайың сөйгүси , Мукаддес Руха шәриклик сизиң әхлиңиз билен болсун ! Омын .
48001001	Адамлар тарапындан ве адамзат аркалы дәл-де , эйсем , Иса Месих ве Оны өлүлерден дирелден Ата Худай аркалы ресул болан Павлус
48001002	ве мениң билен билеликдәки бүтин доганлардан Галатядакы йыгнаклара салам !
48001003	Атамыз Худай , Реббимиз Иса Месих сизе мерхемет этсин , парахатлык берсин .
48001004	Атамыз хем Худайымызың ислегине гөрә , бизи хәзирки яман чагдан гутарҗак болуп , Ол Өзүни бизиң гүнәлеримиз үчин пида этди .
48001005	Худая эбедилик шөхрат болсун ! Омын .
48001006	Мен сизиң Месихиң мерхемети аркалы өзүңизи Чагыраны бейле тиз ташлап , башга Хош Хабара өврүлишиңизе хайран галярын .
48001007	Догрудан-да башга Хош Хабар ёк , йөне сизи булашдырҗак , Месихиң Хош Хабарыны ёйҗак болян кәбир адамлар бар .
48001008	Эмма биз я Гөкден инен бир перишде хем сизе вагыз эденимизден башга бир зады Хош Хабар дийип вагыз этсе , оңа лагнат болсун !
48001009	Өң айдышымыз ялы , ене-де айдярын : бири сизе кабул эдениңизден башга бир зады Хош Хабар дийип вагыз этсе , оңа лагнат болсун !
48001010	Инди мен адамларың разычылыгыны гөзлейәринми я Худайың разычылыгыны ? Я-да адамлара яранҗак болярынмы ? Мен хениз хем адамлара яранян болсам , Месихиң гулы болмадыгымдыр .
48001011	Эй доганлар , мениң вагыз эден Хош Хабарымың адамдан дәлдигини сизе айдярын .
48001012	Чүнки мен оны бир адамдан алман , бир адамдан өвренмән , Иса Месихиң ылхамы аркалы алдым .
48001013	Чүнки сиз мениң ехудылыкда гечен яшайшымы эшиденсиңиз . Мен Худайың йыгнагына ченденаша азар берип , оны вейран этдим .
48001014	Аталарымың дәп-дессурына бичак ыхласлы болуп , халкымда болан яшдашларымың көпүсинден ехудылыкда оздум .
48001015	Эмма энемиң гарнындакам , мени сечип , Өз мерхемети билен чагыран Худай ,
48001016	миллетлер арасында Оны вагыз эдер ялы , Өз Оглуны менде аян этмәге разы боланда , мен деррев эт ве ган билен маслахатлашман ,
48001017	Иерусалиме менден өң ресул боланларың янына гитмән , Арабыстана гитдим , соң хем Шама өврүлдим .
48001018	Үч йылдан соң Петрус билен танышмак үчин , Иерусалиме барып , он бәш гүн онуң янында болдум .
48001019	Йөне Реббиң доганы Якупдан башга ресулларың хич бирини гөрмедим .
48001020	Сизе нәме язсам , ине Худайың хузурында ялан сөзлемейәрин .
48001021	Онсоң Сирия ве Киликия этрабына гитдим .
48001022	Эмма Яхуданың Месихдәки йыгнаклары мениң өзүми танаман ,
48001023	диңе : « Бизе озаллар азар берен адам инди бир вагтлар өзүниң вейран эден иманыны вагыз эдйәр » дийшип ,
48001024	мен себәпли Худайы шөхратландырярдылар .
48002001	Онсоң он дөрт йылдан соң , Титусы хем яныма алып , Барнабас билен ене Иерусалиме рована болдум .
48002002	Мен ылхам билен гитдим , бидерек ере ёртмайын я ёртан болаймайын дийип , олара , ылайта-да , ат-абрайлылара миллетлер арасында вагыз эден Хош Хабарымы беян этдим .
48002003	Янымдакы Титус хем грекдигине гарамаздан , сүннетленмәге меҗбур эдилмеди .
48002004	Бу ягдай бизи гул этҗек болуп , Месих Исадакы азатлыгымызы билмек үчин огрынча арамыза гирен галп доганлар себәпли йүзе чыкды .
48002005	Хош Хабарың хакыкаты диңе сизиң яныңызда галсын дийип , биз бирсалым хем олара табын болуп баш эгмедик .
48002006	Эмма ат-абрайлылар — нәме-де болан болсалар , маңа пархы ёк , чүнки Худай адамың даш гөрнүшине бакмаяр — бу ат-абрайлылар мениң айданларыма хич бир зат гошмадылар .
48002007	Гайтам терсине , Хош Хабары сүннетлилере вагыз этме ишиниң Петруса берлиши ялы , сүннетсизлере вагыз этме ишиниң-де маңа берленини гөрдүлер .
48002008	Себәби сүннетлилере ресуллык этмеги үчин Петрусда ишлән Худай ехуды дәллере ресуллык этмек үчин хем менде ишледи .
48002009	Йыгнагың диреглери хасапланан Якуп , Кифас ве Яхя маңа берлен мерхемети аңанларында , шәрикчилигимиз үчин маңа ве Барнабаса саг эллерини бердилер . Шейдибем , биз өзге миллетлер арасына гитдик , олар хем сүннетлилериң арасына гитмели болдулар .
48002010	Олар диңе гарыплары ятламагымызы иследилер , мен хем эдил шоны этмәге гайрат эдйәрдим .
48002011	Эмма Петрус Антакия геленде , гүнәли боланы үчин , мен оңа ач-ачан гаршы чыкдым .
48002012	Чүнки Якубың янындан кәбир адамлар гелмезден өң , ол өзге миллетлерден боланлар билен нахар иййәрди , йөне ол адамлар геленлеринде , Петрус горкуп , сүннетлилерден чекилип айрылды .
48002013	Онуң билен бирликде бейлеки ехудылар хем икийүзлүлик этдилер . Барнабас хем оларың икийүзлүлигине гошулды .
48002014	Мен оларың Хош Хабарың хакыкатына гөрә догры ёл билен йөремейәнлерини гөремде , хеммелериң өңүнде Петруса шейле дийдим : « Сен ехуды болуп , ехуды ялы дәл-де , өзге миллетлерден бири ялы яшаян болсаң , онда нәме үчин өзге миллетлери ехуды болмаклыга меҗбур эдйәрсиң ? »
48002015	Биз дога ехудыдырыс , өзге миллетлерден болан гүнәкәрлер дәлдирис .
48002016	Биз адамың Мукаддес Кануның ишлерини берҗай этмек билен дәл-де , диңе Иса Месихе болан иман билен акланяндыгыны билйәрис . Шонуң үчин биз хем Канун ишлерини берҗай этмек билен дәл-де , Месихе болан иман билен акланар ялы , Месих Иса иман этдик . Себәби хич ким диңе канун ишлерини берҗай этмек билен акланмаз .
48002017	Месихде акланмак исләп , өзүмиз хем гүнәкәр болуп чыксак , Месих гүнәниң гуллукчысы болярмы ? Ёк !
48002018	Чүнки йыкан затларымы гайтадан диксем , өзүми канундан чыкыҗы эдйәрин .
48002019	Себәби мен Худай үчин яшар ялы , канун аркалы кануна өлдүм .
48002020	Месих билен бирликде хача чүйлендим . Инди мен яшаман , эйсем , Месих менде яшаяр . Шинди тенде гечирйән яшайшымы Худайың мени сөен , мениң угрумда Өзүни пида эден Оглуна болан иман билен гечирйәрин .
48002021	Мен Худайың мерхеметини ятырамок , чүнки акланма канун аркалы газанылян болса , онда Месих бидерек ере өлендир .
48003001	Эй , акмак галатялылар ! Хакыката боюн болмаз ялы , сизи ким җадылады ? Иса Месих хача чүйленен хөкмүнде гөзүңизиң өңүнде суратландырылмадымы ?
48003002	Мен сизден диңе шуны билҗек болярын : сиз Мукаддес Рухы Мукаддес Кануның ишлерини берҗай этмек билен алдыңызмы я-да эшиденлериңизе иман этмек билен ?
48003003	Сиз бейле акмакмысыңыз ? Рух билен башлап-да , инди адам гүйҗи билен соңлаҗак болярсыңызмы ?
48003004	Сиз бейле гөргүлери бидерек ере гөрдүңизми ? Догрудан-да бидерекмиди ?
48003005	Сизе Рухы берен , араңызда гудратлар гөркезен муны канун ишлерини берҗай эдениңиз үчин , эшиденлериңизе иман эдениңиз үчин эдйәрми ?
48003006	Меселем , « Ыбрайым Худая иман этди , бу оңа догрулык сайылды » .
48003007	Шейлеликде , шуны билип гоюң : Ыбрайымың чын огуллары иман гетиренлердир .
48003008	Мукаддес Язгы Худайың миллетлери иманлары аркалы аклаҗагыны өңүнден гөрүп , Ыбрайыма : « Бүтин миллетлере сен аркалы берекет инер » дийип өңүнден бушлады .
48003009	Шейле , иман эденлер иман эден Ыбрайым билен билеликде берекет тапарлар .
48003010	Канун ишлерине умыт баглаянларың әхлиси гаргыш астындадыр , чүнки : « Канун китабында язылгы затлары ызыгидерли берҗай этмейән адам лагнатлыдыр » дийип язылгыдыр .
48003011	Худайың өңүнде болса хич кимиң канун билен акланмаянлыгы айдыңдыр , чүнки « догры адам иман билен яшар » .
48003012	Эмма канун имандан дәл , эйсем , « ким бу затлары берҗай этсе , олар аркалы яшар » .
48003013	Ыбрайымың берекеди Иса Месих аркалы миллетлере инер ялы , биз-де вада эдилен Рухы иман билен алар ялы ,
48003014	Месих бизиң угрумызда гаргалып , бизи кануның гаргышындан халас этди . Чүнки : « Дар агачдан асылан киши лагнатлыдыр » дийип язылгыдыр .
48003015	Доганлар , адамларың ойланышына гөрә айдярын , хич ким тассыкланан бир әхти , адамыңкы хем болса , гүйчден дүшүрип билмез я оңа бир зат гошуп билмез .
48003016	Вадалар Ыбрайыма , онуң неслине берилди . Худай көплерине вада берйән ялы , « несиллере » дәл , эйсем , бирине вада берип , « сениң неслиңе » диййәр . Бу-да Месихдир .
48003017	Мениң айтҗак боляным шу : дөрт йүз отуз йыл соңра гелен Мукаддес Канун Худайың өңден Месихе тассыклан әхтини гүйчден дүшүрип , берлен ваданы ортадан айырмаз .
48003018	Чүнки мирас кануна баглы болса , онда вада баглы дәлдир . Эмма Худай мирасы берен вадасы билен Ыбрайыма берди .
48003019	Онда Канун нәмә герек болды ? Канун өзүне вада эдилен , Ыбрайымың неслинден болан Месих гелйәнчә , перишделер аркалы арачының эли билен дүзгүнлешдирилип , җенаятлар себәпли әхте гошулды .
48003020	Арачы диңе бир тарапа дегишли дәлдир , Худай болса бирдир .
48003021	Канун Худайың берен вадаларына гаршымыдыр ? Ёк ! Чүнки яшайыш бермеги башарян бир канун берлен болса , онда , догрудан-да , догрулык кануна баглы боларды .
48003022	Эмма Иса Месихе болан иман аркалы берлен вада иман гетиренлере болар ялы , Мукаддес Язгы бүтин дүнйәни гүнәниң есири этди .
48003023	Биз бу иман гелмезден өң канун астында сакланып , гелҗекки иман аян болянча , есир эдилипдик .
48003024	Шейлеликде , биз иман билен акланар ялы , канун Месих гелйәнчә , бизиң тербиечимиз болды .
48003025	Иман гелени үчин , биз инди тербиечиниң гол астында дәлдирис .
48003026	Чүнки сизиң хеммәңиз Месих Иса болан иманыңыз аркалы Худайың огулларысыңыз .
48003027	Себәби Месихе чокундырыланларыңызың бары Месихи гейинди .
48003028	Ехуды , грек , гул , азат , эркек я аял ёк , сизиң барыңыз Месих Исада бирсиңиз .
48003029	Месихиңки болсаңыз , онда Ыбрайымың несли , берлен вада боюнча мирасчысыңыз .
48004001	Эмма шуны айдайын : мирасчы хеммәниң агасы хем болса , яшка гулдан пархы ёкдур .
48004002	Ол атасының беллән вагтына ченли , хоссарларының , векиллериниң гол астында боляндыр .
48004003	Биз хем , шонуң ялы , чагакак дүнйәниң йөнтем йөрелгелериниң гулудык .
48004004	Йөне вагты доланда , биз огуллук хакыны алар ялы ,
48004005	Мукаддес Канун астындакылары азатлыга етирсин дийип , Худай канун астында аялдан доглан Оглуны ёллады .
48004006	Огуллардыгыңыз үчин хем Худай Өз Оглуның , « Абба , Ата ! » дийип сесленйән Рухуны сизиң йүрегиңизе гөндерди .
48004007	Шейлеликде , сен инди гул дәл-де , огулсың . Огул болсаң , онда Иса Месих аркалы Худайың хем мирасчысысың .
48004008	Йөне велин , озал Худайы танамаяркаңыз өз тебигатлары боюнча Худай дәллере гуллук этдиңиз .
48004009	Инди болса Худайы танап , хас хем Худай тарапындан таналып-да , нәхили бу эҗиз , дерексиз йөрелгелере йүзленйәрсиңиз ? Булара тәзеден гуллук этҗек болярсыңызмы ?
48004010	Айратын гүнлер , айлар , пасыллар ве йыллар беллейәрсиңиз .
48004011	Мен сиз хакда бидерек ере зәхмет чекен болаймайын дийип , сизиң үчин горкярын .
48004012	Эй доганлар , сизе ялбарярын , мениң ялы болуң . Чүнки мен хем сизиң ялы болдум , сиз маңа хич бир эрбетлик этмедиңиз .
48004013	Хош Хабары сизе илкинҗи гезек тен эҗизлиги себәпли вагыз эденими билйәнсиңиз .
48004014	Сиз тендәки сынагымы әсгермезлик этмән , йигренҗи гөрмән , мени Худайың бир перишдеси ялы , Месих Иса ялы кабул этдиңиз .
48004015	Инди сизиң шол багтыярлыгыңыза нәме болды ? Чүнки мен сизиң үчин гүвә гечйәрин : элиңизден гелсе , өз гөзүңизи хем оюп , маңа берердиңиз .
48004016	Шейлеликде , гепиң догрусыны айтмак билен , мен сизиң душманыңыз болдуммы ?
48004017	Ол адамлар сизе ягшы ниет билен ыхлас этмән , эйсем , сиз өзлерине ыхлас эдер ялы , бизден айырҗак болярлар .
48004018	Ниет ягшы болса , диңе мениң яныңызда болан вагтым дәл-де , хемише ыхласлы болмак ягшыдыр .
48004019	Балаларым , Месих сизде шекилленйәнчә , мен сизиң үчин ене догурма агырысыны чекйәрин .
48004020	Шу вагт яныңызда болуп , сесими бир гаталдып билседим ! Чүнки сизе нәме этҗегими билмейәрин .
48004021	Канун астында болмак ислейән сиз маңа айдың : кануна гулак асмаярсыңызмы ?
48004022	Чүнки : « Ыбрайымың бири гырнакдан , ене бири азат аялындан болан ики оглы барды » дийип язылгыдыр .
48004023	Гырнакдан болан огул тене гөрә , азат аялдан болан огул хем берлен вада гөрә доглупды .
48004024	Бу ерде бир меңзетме бардыр . Себәби бу аяллар ики әхтдир : бири Сина дагындан болуп , гуллук үчин огул догран Хаҗардыр .
48004025	Хаҗар Арабыстанда болан Сина дагыдыр , хәзирки Иерусалиме меңзешдир , чүнки ол огуллары билен гулчулык эдйәр .
48004026	Йөне ёкаркы Иерусалим азатдыр , хеммәмизиң энемиз олдур .
48004027	Себәби : « Шатлан , эй өнелгесиз аял , догурма агырысыны билмейән , батлы сеслен , гыгыр ! Чүнки ташланан аялың чагалары әрли аялыңкыдан көпдүр » дийип язылгыдыр .
48004028	Доганлар , биз хем Ысхак ялы берлен ваданың перзентлеридирис .
48004029	Шол вагт тене гөрә доглан Руха гөрә доглана нәхили азар берен болса , шу вагт хем шейле .
48004030	Эмма Мукаддес Язгы , гөр , нәме диййәр : « Гырнагы хем онуң оглуны ташла , чүнки гырнагың оглы азат аялың оглы билен биле мирас алмаз » .
48004031	Эй доганлар , биз гырнагың дәл-де , азат аялың огланларыдырыс .
48005001	Шейлеликде , Месихиң бизе берен азатлыгында берк дуруң , гулчулык боюнтырыгыны гайтадан салдырмаң .
48005002	Ине , мен Павлус сизе диййәрин , сүннетленсеңиз , Месихиң сизе хич бир пейдасы дегмез .
48005003	Мен ене-де сүннетленен хер бир адамың Мукаддес Кануны бүтинлей берҗай этмәге борчлудыгына гүвә гечйәрин .
48005004	Канун билен акланҗак болян сиз Месихден айрылдыңыз , Худайың мерхеметинден махрум болдуңыз .
48005005	Чүнки биз акланма умыдына иман билен Рух аркалы гарашярыс .
48005006	Чүнки Месих Исада сүннетли я сүннетсиз болмак хич бир зады башарян дәлдир , диңе сөйги билен ишлейән иман әхмиетлидир .
48005007	Сиз оңат ылгаярдыңыз , хакыката баглы галмагыңыза ким пәсгел берди ?
48005008	Нәхили алдава дүшдүңиз ? Бу сизи чагыран Худай тарапындан болан дәлдир .
48005009	Бир бөлек хамырмая бүтин хамыры туршадяндыр .
48005010	Башга хили ойланмаҗагыңыза мениң Ребде ынамым бар . Акылыңызы чашыран ким болса болсун , җезасыны чекер .
48005011	Эй доганлар , мен хениз хем сүннетлилиги вагыз эдйән болсам , онда нәме хәзир-де коваланярын ? Бейле болса , хач бөведи арадан айрыларды !
48005012	Сизи биынҗалык эденлер өзлерини агта этсин !
48005013	Эй доганлар , сиз азатлыга чагырылдыңыз , йөне бу азатлыгы гүнәли тениң непи үчин уланман , бири-бириңизе сөйги билен гуллук эдиң .
48005014	Чүнки бүтин канун шу еке сөзде җемленендир : « Гоңшыңы өзүң ялы сөй ! »
48005015	Бири-бириңизи чейнәп , иййән болсаңыз , онда бири-бириңизи ёк этмегиңизден хабардар болуң .
48005016	Ине , мен диййәрин , Рухда гезиң , шонда тениң хөвеслерини ерине етирмерсиңиз .
48005017	Чүнки тен Руха гаршы болана , Рух хем тене гаршы болана хөвес эдйәндир . Сиз исләниңизи этмез ялы , булар бир-бирлерине гаршыдыр .
48005018	Рух сизе ёл гөркезйән болса , онда канун астында дәлсиңиз .
48005019	Тен ишлери беллидир . Олар зынахорлык , мурдарлык , ахлаксызлык ,
48005020	бутпаразлык , җадыгөйлүк , душманлык , дава , гөрипчилик , гахар , җенҗел , бөлүнишик , пыргалар ,
48005021	ичигарачылык , адам өлдүрмеклик , серхошлук , айшы-эшрет ве шунуң ялы затлардыр . Булары эдйәнлериң Худайың Патышалыгыны мирас алмаҗагыны озал айдышым ялы , ене-де айдярын .
48005022	Рухуң мивеси болса сөйги , шатлык , парахатлык , сабыр , мәхрибанлык , ягшылык , садыклык ,
48005023	юмшаклык ве небсиңе буюрмаклыкдыр . Бу затлара гаршы чыкян канун ёкдур .
48005024	Месих Иса дегишли боланлар бедени хыҗув хем хөвеслери билен бирликде хача чүйләндир .
48005025	Руха гөрә яшаян болсак , онда Руха гөрә-де гезелиң .
48005026	Бири-биримизи гахарландырып , бир-биримизе ичигарачылык эдип , шөхратпараз болмалың .
48006001	Эй доганлар , бир адам бир язык үстүнде тутулса , Руха уян сиз бейле адамы юмшаклык рухы билен догры ёла гетириң . Сен хем сыналмаз ялы , өзүңе серет .
48006002	Бирек-бирегиң йүкүни гөтерип , Месихиң кануныны берҗай эдиң .
48006003	Чүнки бир адам хичкә өзүни бир затдыр өйтсе , өз-өзүни алдаяндыр .
48006004	Хер киши өз ишини дерңесин . Онсоң онуң башга бири хакда дәл-де , өзи хакда магтанҗы болар .
48006005	Себәби хер ким өз йүкүни өзи гөтермелидир .
48006006	Худайың сөзүни өвренен өвреден билен әхли ягшылыклары пайлашсын .
48006007	Алданмаң , Худай Өзүни яңсыладян дәлдир ! Адам нәме эксе , шоны орар .
48006008	Чүнки өз гүнәли тенинде экин экен тенден чүйреме орар , Рухда экен болса Рухдан эбеди яшайыш орар .
48006009	Ягшылык этмекден ядамалың , чүнки говшамасак , вагтында орарыс .
48006010	Шейлеликде , вагт барка хеммелере , ылайта-да иманлылар ичерсине ягшылык эделиң .
48006011	Ине , мен өз элим билен сизе нәхили улы харплар билен язярын !
48006012	Тенде говы гөрнеси гелйәнлер диңе Месихиң хачы үчин азар гөрмез ялы , сизи сүннетленмәге меҗбур эдйәндир .
48006013	Чүнки сүннетлилериң өзи-де кануны берҗай этмән , эйсем , сизиң тениңиз билен магтанмак үчин сүннетленмегиңизи ислейәрлер .
48006014	Мен хич хачан Реббимиз Иса Месихиң хачындан башга бир зат билен магтанмарын . Ол хач аркалы дүнйә маңа хача чүйленендир , мен хем дүнйә хача чүйленендирин .
48006015	Чүнки Месих Исада сүннетлилик я сүннетсизлик мөхүм дәл , диңе тәзеден ярадылыш мөхүмдир .
48006016	Бу када уянларың барына , Худайың Ысрайылына парахатлык ве рехим болсун !
48006017	Мундан бейләк хич ким маңа зәхмет бермесин ! Чүнки мен Реб Исаның яраларының ызларыны тенимде гөтерйәрин .
48006018	Эй доганлар , Реббимиз Иса Месихиң мерхемети сизиң рухуңыз билен болсун ! Омын .
49001001	Худайың ислеги билен Месих Исаның ресулы болан мен Павлусдан Эфесдәки мукаддеслере , Месих Иса иманы боланлара салам !
49001002	Атамыз Худай , Реб Иса Месих сизе мерхемет этсин , парахатлык берсин !
49001003	Бизе Месихде хер хили рухы пата билен Гөкдәки әлемлерде пата берен Реббимиз Иса Месихиң Худайы хем Атасына алкыш болсун !
49001004	Ол Өз өңүнде сөйгүде мукаддес , мүйнсүз болмагымыз үчин , дүнйә гурулмаздан өң бизи Месихде сайлады .
49001005	Сөйгүли Оглунда бизе берен шөхратлы мерхеметиниң өвгүси үчин ,
49001006	бизи Өз ягшы ниетли ислегине гөрә , Месих аркалы өңүнден Өзи үчин огуллыга белледи .
49001007	Онуң бүтин акылдарлык ве дүшүнҗе билен үстүмизе болелин ягдыран мерхеметиниң байлыгы саясында ,
49001008	биз Месихде Онуң ганы аркалы гутулыша , языкларымызың багышланмагына эедирис .
49001009	Ол Месихде өңден беллән ягшы ниетине гөрә , Өз ислегиниң сырыны ачды .
49001010	Бу таслама гөрә , вагты доланда , Худай Гөкде хем ерде болан бар затлары Месихде бирлешдирер .
49001011	Херки зады Өз ислегиниң карары боюнча эмеле гетирен Худайың максадына гөрә өңүнден белленип ,
49001012	Месихе өңден умыт баглан биз Онуң шөхратының тарыпы үчин яшар ялы , Онда сайландык .
49001013	Сиз хем хакыкат сөзүни , гутулышыңызың Хош Хабарыны эшидип , Оңа иман гетирениңизде , вада эдилен Мукаддес Рух билен Онда мөхүрлендиңиз .
49001014	Худайың шөхратының өвгүси үчин Оңа дегишли боланлар гутулянча , Рух бизиң мирасымызың гиревидир .
49001015	Мунуң үчин , Реб Иса болан иманыңызы , әхли мукаддеслере болан сөйгүңизи эшиделим бәри ,
49001016	сизиң үчин дынгысыз шүкүр эдип , сизи догаларымда ятлаярын .
49001017	Реббимиз Иса Месихиң Худайы , шөхратлы Ата Өзүни танамакда сизе акылдарлык хем ылхам рухуны берсин дийип дога эдйәрин .
49001018	Онуң чакылыгының берен умыдыны , мукаддеслердәки мирасының шөхратлы байлыгыны ,
49001019	биз иман эденлерде болан гүйҗүниң бичак улудыгыны билер ялы , йүрегиңизиң гөзлери айдыңлансын дийип дога эдйәрин .
49001020	Бу гүйч Месихи өлүмден дирелдип , Гөкдәки әлемлерде Өз сагында отурданында Худайың Онда ишледен гүйчли гудратының ишлейшине меңзешдир .
49001021	Месих хер хөкүмдарлыкдан , ыгтыярлылыкдан , гудрат ве хәкимиетден , диңе бир шу дөвүрде дәл , эйсем , гелҗек дөвүрде-де тутулҗак хер атдан хас белентдир .
49001022	Худай бар зады Онуң аяклары астына табын эдип , Оны бүтин затлара баш болар ялы , иманлылар йыгнагына берди .
49001023	Йыгнак Онуң тенидир , хер зады хер тайдан долдураның долулыгыдыр .
49002001	Сиз бир вагтлар ичинде гезйән язык ве гүнәлериңиз зерарлы өлүдиңиз . Бу дүнйәниң гердишине , сөз диңлемейән адамларда хәзир ишлейән рухуң , ягны ховадакы эрбет гүйчлериң хөкүмдарына уярдыңыз .
49002002	
49002003	Бир вагтлар бизиң хеммәмиз гүнәли тениң , акылың ислегини канагатландырып , тенимизиң хөвеслерине гөрә оларың арасында яшапдык , тебигатымыз боюнча бейлекилер ялы , гахар-газаба сезевар болан адамлардык .
49002004	Эмма рехиме бай Худай бизи чәксиз сөйги билен сөййәнлиги үчин ,
49002005	языкларымыз зерарлы өли хем болсак , Месих билен билеликде дирелтди . Сиз Онуң мерхемети билен гутулдыңыз .
49002006	Худай Месих Исада бизе болан мәхрибанлыгындакы мерхеметиниң чәксиз байлыгыны гелҗек дөвүрлерде гөркезмек үчин ,
49002007	Месих Исада бизи Онуң билен дирелдип , Гөкдәки әлемлерде отуртды .
49002008	Сиз иман аркалы мерхемет билен гутулдыңыз . Бу сизиң өз тагаллаңыз дәл , Худайың сылагыдыр .
49002009	Хич ким магтанмаз ялы , оңат ишлере-де баглы дәлдир .
49002010	Чүнки биз Худайың өңден тайярлан оңат ишлеринде гезер ялы , Онуң Месих Исада ярадылан эсеридирис .
49002011	Шонуң үчин бир вагтлар өзге миллетлерден доган , тенде адам эли билен эмеле гелен сүннетлилик билен сүннетли дийип атландырыланлар тарапындан сүннетсиз дийлен сиз ,
49002012	шол вагтлар Месихсиз , Ысрайыла раятлыкдан махрум , ваданың әхтлерине ят , умытсыз , дүнйәде Худайсыз боландыгыңызы яда салың .
49002013	Бир вагтлар Худайдан даш болан сиз инди Месих Исада , Месихиң ганы саясында Оңа якын болдуңыз .
49002014	Чүнки Ол бизиң парахатлыгымыздыр . Ол ики тарапы бирлешдирип , арадакы дивары , душманчылыгы Өз тени билен йыкды .
49002015	Табшырыклардан ыбарат буйруклар кануныны ятырды . Ол муны Өзүнде икисинден бир тәзе адам ярадып , парахатлыгы беркарар этмек ,
49002016	душманчылыгы хачда өлдүрип , хач аркалы бир тенде икисини Худай билен ярашдырмак үчин этди .
49002017	Месих гелип , дашдакы сизе хем якындакылара парахатлыгы ыглан этди .
49002018	Чүнки бизиң икимизиң бир Рухда Ол аркалы Атаның хузурына чыкара ёлумыз ачыкдыр .
49002019	Шейлеликде , сиз инди ят , мысапыр дәл-де , мукаддеслериң ватандашы болуп , Худайың машгаласына дегишлисиңиз .
49002020	Иса Месихиң Өзи бурч дашы болуп , сиз ресулларың , пыгамберлериң дүйп-тейкарында бина эдилдиңиз .
49002021	Бүтин ымарат Ребде бир мукаддес ыбадатхана болсун дийип , Онда өрүлйәр , бейгелйәр .
49002022	Сиз хем Рухда Худайың месгени болмак үчин , билеликде Месихде бина эдилйәрсиңиз .
49003001	Шу себәпли , сиз өзге миллетлер угрунда Месих Исаның бендиси болан мен Павлус сизиң үчин дога эдйәрин .
49003002	Худайың сизиң үчин маңа берен мерхеметиниң векиллигинден сизиң хабарыңыз бардыр .
49003003	Озал хем сизе гысгача язышым ялы , Месихиң сыры маңа ылхам аркалы аян болды .
49003004	Бу хаты оканыңызда , мениң бу сыра дүшүнйәнлигими аңарсыңыз .
49003005	Ине , Худайың мукаддес ресулларына , пыгамберлерине Рух аркалы аян эдилиши ялы , өңки несиллере билдирилмедик бу сыр шейле :
49003006	өзге миллетлер хем мираса шәрикдир , олар хем бир тениң агзалары болуп , Хош Хабар аркалы Месих Исада берлен вада шәрикдир .
49003007	Мен Худайың гүйҗүниң ишлейши боюнча өзүме берлен мерхеметиниң сылагы саясында шол Хош Хабарың гуллукчысы болдум .
49003008	Месихиң акыл етмез байлыгыны миллетлере вагыз этме ,
49003009	бар затлары Иса Месих аркалы ярадан Худайдакы эзелден гизлин сырың нәхили дүзгүнлешдирилишини әхли адамлара айдыңлашдырма мерхемети әхли мукаддеслериң иң әхмиетсизи болан маңа берилди .
49003010	Бу — Худайың көп тараплы акылдарлыгы , Онуң башлангычдан Реббимиз Иса Месихде эдинен максадына гөрә ,
49003011	иманлылар йыгнагы аркалы асмандакы әлемде болан хөкүмдарлара , ыгтыярлара билдирилҗек болуп эдилди .
49003012	Биз Месихе болан иманымыз аркалы Ондан гайрат алып , Худая якынлашмага ынамлыдырыс .
49003013	Шонуң үчин сизиң угруңызда гөрйән мушакгатларым зерарлы рухдан дүшмәң дийип , сизден хайыш эдйәрин . Мениң мушакгатларым сизе шөхрат газандырар .
49003014	Шоңа гөрә-де , Ерде-Гөкде хер машгаланың адыны Өзүнден алан Реббимиз Иса Месихиң Атасының өңүнде дыза чөкүп ,
49003015	
49003016	Месих иман аркалы йүреклериңизде яшар ялы ,
49003017	Ол шөхратының байлыгына гөрә , Өз Рухы аркалы сизи ички хәсиетиңизде гудрат билен гүйчлендирсин дийип дилег эдйәрин .
49003018	Шейлеликде , Худайың бүтин долулыгы билен долар ялы , сөйгүде көк уруп , дүйп тутуп , хемме мукаддеслер билен билеликде Месихиң сөйгүсиниң нәхили гиң , узын , белент ве чуңңурдыгына дүшүнмеги ,
49003019	билимден ёкары чыкан бу сөйгини танамагы башармагыңыз үчин дилег эдйәрин .
49003020	Бизде ишлейән гудратына гөрә , хер хайышымыздан , ойланышымыздан хас ёкары затлары этмеги башарян Худая ,
49003021	иманлылар йыгнагында , Месих Исада бүтин несиллерден несиллере эбедилик шөхрат болсун ! Омын .
49004001	Шейлеликде , Реб угрунда бенди болан мен сизден чагырылышыңыза мынасып гезмеги хайыш эдйәрин .
49004002	Пес гөвүнлилик , юмшаклык билен , сабыр хем сөйги билен бирек-биреге сабыр-такатлы болуң .
49004003	Рухуң бирлигини парахатлык багы билен горамага гайрат эдиң .
49004004	Чагырыланыңызда бир умыда чагырылышыңыз ялы , тен бир , Рух бир ,
49004005	Реб бир , иман бир , чокундырыш бирдир .
49004006	Хемме задың үстүнде , хемме зат аркалы ве хеммәңизде болан хеммәниң Худайы хем Атасы бирдир .
49004007	Бизиң хер биримизе Месихиң сылагының өлчегине гөрә мерхемет берилди .
49004008	Мунуң үчин : « Белентлиге чыкып , туссаглары ызына тиркеди . Адамлара сылаглар берди » дийилйәр .
49004009	Ине , бу « чыкды » сөзи , Месих өңүрти ашак , ер йүзүне инди диймек дәл-ми , нәме ?
49004010	Инен-де , әхли зады долдурмак үчин бүтин Гөгүң депесине чыкан-да бирдир .
49004011	Бизиң хеммәмиз иманда , Худайың Оглуны танамада бирлиге , кәмиллиге , Месихиң долулыгындакы етишенлик дереҗә етйәнчәк ,
49004012	мукаддеслере гуллук этме везипесини берҗай этмек үчин , Месихиң бедениниң абатланмагы үчин ,
49004013	Ол кәбирлери ресул , кәбирлери пыгамбер , кәбирлери Хош Хабарчы , кәбирлери чопан , кәбирлери өвредиҗи эдип белледи .
49004014	Ол муны биз мундан бейләк адамларың алдавчылыгы , азашдырыҗы хилелер гурмакдакы өкделиги аркалы хер таглыматың ели билен ковулян , эйләк-бейләк итекленйән чагалар болман ,
49004015	эйсем хакыкаты сөйги билен айдып , бедениң Башы болан Месихе бака хер угурдан өсмегимиз үчин этди .
49004016	Бүтин беден хер богнуң көмеги билен багланып бирикдирилйәр , хер агзаның кадалы ишлейши билен Онуң саясында сөйгүде өсүп , абатланяр .
49004017	Мунуң үчин мен муны айдып , Реббиң адындан сизе дуйдурыш берйәрин : мундан бейләк , өзге миллетлериң гезиши ялы , оларың бош пикирлерине эерип гезмәң .
49004018	Олар йүреклериниң гатылыгы зерарлы , ичлериндәки наданлык үчин Худайың яшайшына ят болдулар , аң-дүшүнҗелери гараңкырады .
49004019	Бүтин дуйгуларыны йитирип , ачгөзлүк билен хер хили хапа иши ерине етирип , өзлерини ахлаксызлыга бердилер .
49004020	Эмма сиз Месихи бейле өвренен дәлсиңиз .
49004021	Сиз , элбетде , Иса хакда эшиденсиңиз , Ондакы хакыкат боюнча Онуң ёлунда тәлим алансыңыз .
49004022	Шунлук билен , өңки яшайшыңыза дегишли болуп , алдавчы хөвеслер билен чүйрән көне ярадылышы эгниңизден чыкарың .
49004023	Пикирлериңизиң рухунда тәзелениң .
49004024	Чын догрулык хем мукаддесликде Худайың меңзешлигинде дөредилен тәзе ярадылышы гейниң .
49004025	Яланы эгниңизден чыкарып , хер бириңиз өз гоңшыңыза хакыкаты айдың . Чүнки бизиң хеммәмиз бир бедениң агзаларыдырыс .
49004026	Гахарланың , йөне гүнә этмәң . Гахарыңызың үстүне гүн яшмасын .
49004027	Иблисе ёл бермәң .
49004028	Огрулык эден инди огрулык этмән , гайтам , мәтәҗе пайламага зады болар ялы , өз эли билен зәхмет чекип , оңат иш этсин .
49004029	Агзыңыздан хич хачан хапа сөз чыкарман , гайтам , эшиденлер пейдаланар ялы , герекли абатлык үчин оңат сөзлер айдың .
49004030	Худайың Мукаддес Рухуны гамгын этмәң . Сиз гутулыш гүни үчин , ол Рух билен мөхүрлененсиңиз .
49004031	Хер яманлык билен бирликде хер хили кине , гахар , газап , галмагал ве яманлама сизден даш болсун .
49004032	Бири-бириңизе мәхрибан , гамхор болуң , Худайың сизи Месихде багышлайшы ялы , сиз хем бири-бириңизи багышлаң .
49005001	Шейлеликде , сөйгүли чагалар ялы болуп , Худайдан гөрелде алың .
49005002	Месих бизи нәхили сөен болса , Өзүни бизиң үчин атыр ыслы совгат , гурбан хөкмүнде Худая хөдүрлән болса , онда сиз хем сөйгүде гезиң .
49005003	Зынаның , хер хили хапалык я ачгөзлүгиң араңызда ады-да агзалмасын . Бейле затлар мукаддеслере ярашян дәлдир .
49005004	Араңызда эдепсизлик , яңралык , якымсыз яңсы болмасын . Булар ярашыклы дәлдир . Мунуң дерегине шүкүр эдилсин .
49005005	Шуны билип гоюң , хич бир ахлаксызың , хапаның я-да бутпараз ачгөзүң Месихиң ве Худайың Патышалыгында мирасы ёкдур .
49005006	Хич ким сизи бош сөзлер билен алдамасын , чүнки Худайың газабы сөз диңлемейәнлериң башына шу затлар зерарлы гелйәндир .
49005007	Шонуң үчин олар билен гатнашык этмәң .
49005008	Сиз бир вагтлар гараңкылыкдыңыз , йөне инди Ребде ышыксыңыз . Ышыга дегишли ынсанлар болуп гезиң .
49005009	Чүнки Рухуң мивеси хер хили ягшылыкдан , догрулыкдан ве хакыкатдан ыбаратдыр .
49005010	Реббиң писинди отурҗак зады аңлаҗак болуң .
49005011	Гараңкылыгың мивесиз ишлерине гатышмаң , гайтам , олары паш эдиң .
49005012	Гараңкылыкдакыларың огрынча эдйән затларыны айтмак айыпдыр .
49005013	Йөне ышыгың паш эден әхли зады гөрнер . Чүнки әхли зады әшгәр эдйән ышыкдыр .
49005014	Шонуң үчин : « Оян , эй ука гиден ! Өлүмден дирел ! Месих саңа ышык сачар » дийилйәр .
49005015	Шейлеликде , акылсызлар ялы дәл-де , акылдарлар ялы , үнсүңизи дыкгатлы гезмәге гөнүкдириң .
49005016	Пурсатдан пейдаланың , чүнки гүнлер ямандыр .
49005017	Мунуң үчин акмак болман , Реббиң ислегиниң нәмедигине дүшүниң .
49005018	Шерапдан серхош болмаң , онда эдепсизлик бардыр , Рухдан долы болуң .
49005019	Бири-бириңизе мезмурлар , өвгүли айдымлар , рухы нагмалар айдың , түйс йүрекден Реббе сазлар чалып , нагмалар дүзүң .
49005020	Хемише әхли зат үчин Реббимиз Иса Месихиң ады билен Ата Худая шүкүр эдип ,
49005021	Месихе болан улы хорматыңыз билен бирек-биреге табын болуң .
49005022	Эй аяллар , Реббе табын болян ялы , әриңизе табын болуң .
49005023	Чүнки Месихиң бедениң Халасгәри болуп , иманлылар йыгнагының башы болшы ялы , эркек хем аялың башыдыр .
49005024	Иманлылар йыгнагының Месихе табын болшы ялы , аяллар-да херки затда өз әрине табын болсун .
49005025	Эй әрлер , Месихиң иманлылар йыгнагыны сөйши ялы , сиз хем аялыңызы сөйүң .
49005026	Месих иманлылар йыгнагыны сув билен ювуп , Худайың сөзи билен тәмизләп , мукаддес этмек үчин ,
49005027	оны Өзүне тегмилтсиз , йыгыртсыз я-да шоңа меңзеш затларсыз шөхратда хөдүрлемек үчин , йыгнагың мукаддес хем мүйнсүз болмагы үчин онуң угрунда Өзүни пида этди .
49005028	Шунуң ялы хем әрлер аялыны өз тени кимин сөймелидир . Аялыны сөййән өзүни сөййәндир .
49005029	Чүнки хич ким хич хачан өз тенини йигренмән , гайтам , Месихиң иманлылар йыгнагыны эдиши ялы , оны иймитлендирип тимарлаяндыр .
49005030	Чүнки биз Онуң этинден , сүңкүнден болуп , Онуң бедениниң агзаларыдырыс .
49005031	« Шол себәпден хем эркек ата-энесини гоюп , аялы билен хөврүгер ве икиси бир тен болар » .
49005032	Бу сыр улы , йөне мен Месих барада , иманлылар йыгнагы барада гүррүң эдйәрин .
49005033	Шейлеликде , хер бириңиз аялыңызы өзүңиз ялы сөйүң , аял хем әрини сыласын .
49006001	Эй чагалар , Ребде эне-атаңызың сөзлерине гулак асың , чүнки бу догрудыр .
49006002	« Ягшылык гөрүп , ер йүзүнде яшың узак болар ялы , атаңы , энеңи сыла » .
49006003	Вада билен берлен илкинҗи буйрук шудур .
49006004	Эй аталар , сиз хем чагаларыңызы гахарландырман , олары Реббиң тербие хем өвүди билен улалдың .
49006005	Эй гуллар , дүнйәдәки хоҗайыныңызың сөзүне , Месихиң сөзүне гулак асян ялы , горкы , титреме ве акйүреклилик билен гулак асың .
49006006	Адама яранҗак болянлар ялы , гөзе хош гөрүнсин дийип , иш битирмән , эйсем , Месихиң гуллары хөкмүнде Худайың ислегини йүрекден берҗай эдиң .
49006007	Адамлара дәл-де , Реббе гуллук эдйән ялы , ягшы ниет билен гуллук эдиң .
49006008	Чүнки гул болсун , азат болсун , хер кимиң эден хер ягшылыгының Ребден гайтҗагыны билйәнсиңиз .
49006009	Эй хоҗайынлар , сиз хем гулларыңыза шейле эдиң , олара горкы салмаң . Чүнки оларың хем өз Реббиңизиң Гөкдедигини , Онуң тарапгөйлик этмейәнини билйәнсиңиз .
49006010	Махласы , Ребде , Онуң үстүн гудратында гүйчлениң .
49006011	Иблисиң хилелерине гаршы дуруп билер ялы , Худайың әхли ярагларыны дакының .
49006012	Чүнки бизиң сөвешимиз адамлара гаршы дәл-де , хөкүмдарлара гаршы , ыгтыярлылара гаршы , бу гараңкы дүнйәниң хәкимиетлерине гаршы , яманлыгың Гөкдәки рухы гудратларына гаршыдыр .
49006013	Шонуң үчин яман гүнде гаршылык гөркезмеги , зерур болан хер зады эдеңизден соң , ериңизде дурмагы башарар ялы , Худайың әхли ярагларыны эле алың .
49006014	Шейлеликде , билиңизи хакыкат билен гушап , эгниңизе догрулык совудыны гейип ,
49006015	аякларыңыза болса парахатлык гетирйән Хош Хабары вагыз этме тайынлыгыны гейип , ериңизде дуруң .
49006016	Буларың әхлисиниң үстесине-де , иман галканыны эле алың ! Онуң билен шейтаның бүтин отлы окларыны өчүрмеги башарарсыңыз .
49006017	Гутулыш тувулгасыны , Худайың сөзи болан Рухуң гылыҗыны алың .
49006018	Хер хили дога ве дилег билен , хемише Рухда дога эдиң . Шу максат билен бүтин мукаддеслер үчин ялбарып , дурнуклылыкда хүшгәр болуң .
49006019	Угрунда зынҗыр билен баглы болуп , илчилик эдйән Хош Хабарымың сырыны батыргайлык билен вагыз этмек үчин , агзымы хер ачанымда герекли сөзлер берлер ялы , мениң үчин хем дога эдиң .
49006020	Хош Хабары болмалысы ялы батыргайлык билен билдирмегим үчин дога эдиң .
49006021	Мениң нәхилидигими , нәме эдйәними сиз билер ялы , сөйгүли доганымыз , Реббиң садык хызматкәри Тихикус сизе бар зады айдар .
49006022	Ине , шунуң үчин хал-ягдайымызы билиң , ол йүрегиңизе теселли берсин дийип , Тихикусы сизе ёлладым .
49006023	Ата Худайдан , Реб Иса Месихден доганлара парахатлык , иман , сөйги дилег эдйәрин .
49006024	Худайың мерхемети Реббимиз Иса Месихи өлмез-йитмез сөйги билен сөййәнлериң бары билен болсун ! Омын .
50001001	Месих Исаның гулы мен Павлус ве Тимотеосдан Филипидәки гөзегчилер хем хызматчылар билен билеликде Месих Исада болан әхли мукаддеслере салам !
50001002	Атамыз Худай , Реб Иса Месих сизе мерхемет этсин , парахатлык берсин !
50001003	Мен сизи хер гезек ятланымда , Худайыма шүкүр эдип ,
50001004	илкинҗи гүнден тә шу вагта ченли Хош Хабары яйратмакда эден хызматдашлыгыңыз себәпли ,
50001005	хемише , хер догамда барыңыз үчин шатлык билен дилег эдйәрин .
50001006	Сизде оңат ише башлан Худайың Месих Исаның гүнүне ченли муны битирҗекдигине ынамым бар .
50001007	Сизиң барыңыз хакда шейле ойланмагым хакдыр , чүнки сиз мениң йүрегимдесиңиз . Зынҗырлар билен баглы болсам-да , Хош Хабары горап , тассыкласам-да , сизиң барыңыз Худайың мерхеметине мениң билен пайдашсыңыз .
50001008	Месих Исаның сөйгүси билен хеммәңизи нәхили күйсейәнлигиме Худай гүвәмдир .
50001009	Сиз Худайың шөхраты хем өвгүси үчин , Иса Месихден гелен догрулыгың мивесинден долуп ,
50001010	Месих Исаның гүнүне ченли сап , мүйнсүз болар ялы ,
50001011	иң ёкары затлара гөз етирмегиңиз үчин , сөйгиңиз билим хем дүшүнҗеде барха артсын дийип дога эдйәрин .
50001012	Эй доганлар , мениң башдан гечиренлеримиң Хош Хабарың яйрамагына ярандыгыны билмегиңизи ислейәрин .
50001013	Чүнки кайсарың тутуш көшгүни саклаян эсгерлере ве бейлекилере мениң Месих угрунда зынҗырлар билен баглыдыгым шонуң нетиҗесинде мәлим болды .
50001014	Доганларың аглабасы мениң зынҗырлар билен баглыдыгым үчин Реббе ынанып , Худайың сөзүни горкусыз сөзлемекде өңкүсинден хем көп батырлык гөркезйәрлер .
50001015	Кәбирлери бахыллык хем җедел билен , кәбирлери ягшы ниет билен Месихи вагыз эдйәр .
50001016	Олар мениң Хош Хабарың горагчысы эдип отурдыландыгымы билип , муны сөйги билен эдйәр .
50001017	Эмма бейлекилер йүрек саплыгы билен дәл-де , бендилигимде маңа мушакгат етирҗек болуп , Месихи игенҗеңлик билен вагыз эдйәр .
50001018	Эдиленде нәме ? Исле бахана билен , исле хакыкат билен , гараз , хер ёл билен Месих вагыз эдилйәр . Мен муңа шатланярын ве шатланарын .
50001019	Чүнки мунуң сизиң догаларыңыз аркалы хем-де Иса Месихиң Рухуның көмеги аркалы мениң гутулмагыма себәп болҗагыны билйәрин .
50001020	Мен хич бир затда утанҗым болман яшасам хем , өлсем хем , хемишекиси ялы , Месихиң хәзир хем беденимде өвги билен бейгелдилмеги үчин , долы гайрат этмәге улы умыт билен гарашярын .
50001021	Чүнки мениң үчин яшайыш Месих , өлүм хем газанчдыр .
50001022	Беденде яшаҗак болсам , бу маңа хасыллы зәхмет чекмәге пурсат болар . Шейлеликде , хайсысыны сайлаҗагымы билмейәрин .
50001023	Хер ики тарапа-да чекилйәрин . Мен айрылмагы , Месих билен болмагы арзув эдйәрин , бу хас говудыр .
50001024	Йөне мениң беденде галмагым сизиң үчин хас герекли .
50001025	Мен галҗагымы ачык билйәрин .
50001026	Ене яныңызда болмагым билен , мен себәпли Месих Исада болан магтанҗыңыз артар ялы , иманда илерлемегиңиз , шатланмагыңыз үчин , барыңыз билен галарын .
50001027	Диңе гезишиңиз Месихиң Хош Хабарына мынасып болсун . Шейлеликде , гелип , сизи гөрсем-де , яныңызда болман , хал-ягдайыңызы эшитсем-де , сизиң бир рухда берк дураныңызы , Хош Хабара болан иман үчин бир җан болуп гөрешйәниңизи , өзүңизе гаршы чыкянлардан хич затда горкмаяныңызы билейин .
50001028	Бу болса олара хеләк болҗакларыны , сизе-де гутулҗагыңызы гөркезйән белгидир . Булар хем Худай тарапындыр .
50001029	Чүнки Месихиң хатырасына Оңа диңе иман гетирмек дәл , эйсем , Онуң угрунда гөрги гөрмек хем сизе берлендир .
50001030	Сизиң алып барян гөрешиңиз менден гөрен ве хәзир хем алып барянымы эшиден гөрешиңиздир .
50002001	Шейлелик билен , Месихде болмакда теселли , сөйгүден доган гөвүнлик , Руха шәриклик бар болса , йүрекден бир дуйгы ве рехимдарлык бар болса ,
50002002	онда бир пикир хем сөйгүде , рухда хем максатда бирлешип , бегенҗими долдурың .
50002003	Хич бир зады игенҗеңлик , шөхратпаразлык билен этмән , эйсем , кичигөвүнлилик билен бейлекилери өзүңизден үстүн сайып эдиң .
50002004	Хер ким диңе өз пейдасыны дәл-де , бейлекилериң хем пейдасыны гөзлесин .
50002005	Месих Исада болан бу пикир сизде-де болсун .
50002006	Ол Худайың хәсиетине эе болса-да , Худай билен деңлиги олҗа хасап этмән ,
50002007	гайтам , гул хәсиетини алып , адам кешбине гирди , Өзүни хич этди .
50002008	Сыпатда ынсан болуп , өлүме , хатда хач үстүндәки өлүме-де боюн эгип , Өзүни кичелтди .
50002009	Шонуң үчин хем Худай Оны җуда бейгелдип , Оңа әхли атдан белент ады берди .
50002010	Ол муны Гөкдәкилериң , Ердәкилериң ве Ер астындакыларың бары Исаның адының хатырасына дыз эпсин ,
50002011	хер дил Ата Худайың шөхраты үчин Иса Месихиң Ребдигини ыкрар этсин дийип этди .
50002012	Эй , сөйгүли доганлар , шонуң үчин , мыдама сөзе гулак асышыңыз ялы , диңе мениң барлыгымда дәл , хас-да бетер шу вагт ёклугымда горкы хем титреме билен өз гутулышыңызы амала ашырың .
50002013	Чүнки Өз халайшына гөрә , сизде хем ислемеги , хем-де эмеле гетирмеги хасыл эдйән Худайдыр .
50002014	Дүнйәде ышык кимин ялпылдаян эгри хем азгын неслиңизиң ортасында айыпсыз , сап , Худайың мүйнсүз чагалары болмак үчин ,
50002015	әхли зады хүңүрдисиз , җеделсиз эдиң .
50002016	Мен бидерек ере ёртманлыгым , бидерек ере зәхмет чекмәнлигим үчин , Месихиң гүнүнде магтанар ялы , яшайыш сөзүни гайым тутуң .
50002017	Сизиң иманыңызың гурбаны ве гуллугы үстүне ганым Худая хөдүрленен шерап ялы дөкүлсе-де , мен шатланарын , хеммәңизиң шатлыгыңыза шәрик боларын .
50002018	Шейлеликде , сиз хем шатланың , шатлыгыма шәрик болуң .
50002019	Мен сизиң хал-ягдайыңыздан хабарлы болуп , гөвнүми ынҗалдайын дийип , сизе басым Тимотеосы ёлламагы Реб Исада умыт эдйәрин .
50002020	Чүнки сизиң ягдайыңыз барада онуң ялы ойланып , йүрекден аладаланҗак башга адамым ёк .
50002021	Себәби хеммелер Иса Месихиңкини дәл-де , өз пейдасыны гөзлейәр .
50002022	Тимотеосың болса , атасының янында ишлейән оглан ялы мениң билен бирликде Хош Хабарың яйрамагына хызмат этмек билен , өз гадыр-гымматыны субут эденини сиз билйәнсиңиз .
50002023	Мен ягдайымың нәхили болҗагыны билен бадыма , оны ёлларын дийип умыт эдйәрин .
50002024	Өзүмиң хем басым барҗагыма Ребде ынамым бар .
50002025	Эмма сиз тарапдан иберилен , мәтәчлигимде маңа гуллук эден доганым , ишдешим хем сөвешдеш ёлдашым Эпафродити сизе ёлламагы зерур билдим .
50002026	Чүнки ол хеммәңизи күйсәп , өзүниң хассадыгыны эшидениңиз үчин гаты гусса чекйәрди .
50002027	Догрудан-да , ол өлүм яссыгында ятды , йөне Худай оңа , диңе оңа дәл , эйсем , гайгы үстүне гайгы чекмез ялы , маңа-да рехим этди .
50002028	Шейлеликде , сиз оны гайтадан гөрүп бегенерсиңиз , онсоң мениң хем гайгыларым еңләр дийип , оны ховлукмач ёллаярын .
50002029	Бүтин шатлык билен оны Ребде гаршылаң , онуң ялы адамлары хорматлаң .
50002030	Чүнки ол сизиң маңа болан гуллугыңызың етмезини долдурҗак болуп , җаныны ховп астына сокуп , Месихиң иши угрунда тас өлүпди .
50003001	Эй доганлар , махласы , Ребде шатланың . Сизе бир зады гайталап язып отурмагың маңа зәхмети ёк , йөне бу сизиң ховпсуз болмагыңыз үчиндир .
50003002	Яманлык эдйән адамлардан , ол итлерден әгә болуң . Ялан сүннетден әгә болуң .
50003003	Чүнки чын сүннетлилер , Худая Рухда гуллук эдйән , Месих Иса билен магтанян , бедене ынам этмейән биздирис .
50003004	Аслыетинде , мениң бедене-де ынам этмәге тутарыгым бар . Башга бири тене ынам этмеги пикир эдйән болса , мениң онуңкыдан хем көп тутарыгым бар .
50003005	Мен догулмагымың секизинҗи гүнүнде сүннетлендим . Ысрайыл уругындан , Бенямын тайпасындан , еврейлерден бир еврей болуп , Мукаддес Канун боюнча фарисейдирин .
50003006	Ыхлас дийсеңиз , иманлылар йыгнагына азар бердим , Канундакы догрулык дийсеңиз , айыпсыздым .
50003007	Маңа газанч болан хер зады Месихиң хатырасына зыян сайдым .
50003008	Хава , угрунда бар задымы йитирен Реббим Месих Исаны танамагың артык гымматы үчин хер зады зыян сайярын , Месихи газанҗак болуп , сыр-сүплүк сайярын .
50003009	Муны Мукаддес Канундан гелен өз догрулыгыма дәл , эйсем , Месихе болан иман аркалы берлен , иман саясында Худайдан гелен догрулыга эе болуп , Месихде болҗак болуп эдйәрин .
50003010	Өлүминде Оңа меңзәп , Оны танамак , дирелишиниң гүйҗүни , гөргүлерине шәриклигиң нәхилидигини билмек ,
50003011	гараз , өлүмден дирелише етмек ислейәрин . Пеллехана тарап ылгалың .
50003012	Мен хәзирден булара етеними я кәмиллешеними айтмаярын , йөне Месихиң мени газанмакдакы максадыны газанҗак болуп җан чекйәрин .
50003013	Доганлар , мен өзүми муны газанан хасап этмейәрин .
50003014	Эмма бир зады эдйәрин : ыздакы затлары унудып , өңдәкилере эл узадып , Худайың Месих Исадакы арша тарап болан чакылыгының байрагына мынасып болмак үчин , пеллехана тарап ылгаярын .
50003015	Шейлелик билен биз , кәмиллер , барымыз шу пикирде болалың . Сиз бир затда башга хили пикирде болсаңыз , онда Худай муны-да сизе ачык гөркезер .
50003016	Йөне нәмә етен болсак , шол дүзгүне лайык гезип , шол пикирде болалың .
50003017	Доганлар , менден гөрелде алмакда бирлешиң . Бизден алан гөрелдәңизе гөрә гезйәнлере середиң .
50003018	Чүнки сизе энчеме гезек айдышым ялы , хәзир-де аглап айдярын , көп адамлар Месихиң хачына душман болуп гезйәр .
50003019	Оларың соңы хеләкчиликдир . Таңрысы гарынларыдыр . Олар өз айыплары билен магтанып , диңе бу дүнйәниң пикирини эдйәр .
50003020	Бизиң ватанымыз Гөкдедир . Шол ерден хем Халасгәре , Реб Иса Месихе гарашяндырыс .
50003021	Ол хер зады Өзүне табын этмеги башарян гүйҗи билен бизиң уҗыпсыз беденимизи үйтгедип , Өз шөхратлы беденине меңзедер .
50004001	Мунуң үчин , эй , мениң күйсейән сөйгүли доганларым , гуванҗым ве башымың тәҗи , Ребде берк дуруң , эй сөйгүлилер .
50004002	Мен Эводия ве Синтихә ялбарярын , Ребде пикирдеш болсунлар .
50004003	Хава , эй , чын ишдешим , сенден-де бу аяллара гарашык этмеги хайыш эдйәрин , чүнки булар мениң билен , Клемент ве атлары яшайыш китабында язылан бейлеки ишдешлерим билен Хош Хабары яйратмак угрунда гөрешдилер .
50004004	Ребде хемише шатланың , ене-де айдярын : шатланың .
50004005	Сизиң юмшаклыгыңыз бүтин ынсанлара белли болсун . Реббиң гелмели вагты голайдыр .
50004006	Хич задың аладасыны этмән , хер затда дилеглериңизи дога ве ялбарма аркалы шүкүр билен Худая билдириң .
50004007	Хер хили дүшүнҗеден ёкары болан Худайың парахатчылыгы Месих Исада сизиң йүрегиңизи , пикирлериңизи горар .
50004008	Махласы , эй доганлар , догры , хорматлы , адалатлы , тәмиз , якымлы , тарыпланян нәме бар болса , артык ве өвгә мынасып бир зат бар болса , сиз шол хакда ойланың .
50004009	Менден өвренен , кабул эден , эшиден ве гөрен затларыңызы эдиң , онсоң парахатлык берен Худай сизиң билен болар .
50004010	Ахырсоңы , мен хакдакы аладаңызы тәзелейәндигиңиз үчин , Ребде гаты шатланярын . Аслыетинде , аладаланярдыңыз , йөне пурсат ёкды .
50004011	Булары етмезчилигимиң барлыгы зерарлы диймейәрин , чүнки хер хили ягдайда барыма кайыл болмагы өврендим .
50004012	Мәтәчлик чекмеги-де , болелин яшамагы-да билйәрин . Хер хили ягдайда хем доклугың , хем ачлыгың , хем болелин яшамагың хем-де мәтәчликде болмагың сырыны өврендим .
50004013	Өзүми гүйчлендирйән Месих аркалы хер зады этмеги башарярын .
50004014	Йөне сиз мениң мушакгатларыма шәрик болуп говы этдиңиз .
50004015	Хош Хабарың яңы яйрамага башлан вагтларында , мен Македониядан ёла дүшенимде , өзүңизден башга хич бир йыгнагың алыш-бериш ишинде маңа гошулмандыгыны , эй филипилилер , сиз-де билйәнсиңиз .
50004016	Мен Селаникдекәм хем сиз бир-ики гезек хаҗатларым үчин маңа көмегиңизи етирдиңиз .
50004017	Мен сылаг угрунда дәл , диңе сизиң хасабыңыза көпелҗек мивелери гөзлейәрин .
50004018	Әхли задым бар , артыгы билен бар . Сизден гелен совгатлары Эпафродитден аланым үчин , кем задым галмады . Булар : хошбой ыс , Худайың халаҗак гурбанлары .
50004019	Мениң Худайым әхли хаҗатыңызы Месих Исадакы шөхратлы байлыгы билен долдурар .
50004020	Атамыз Худая эбедилик шөхрат ! Омын .
50004021	Бүтин мукаддеслере Месих Исада салам айдың . Мениң янымдакы доганлар сизе салам айдяр .
50004022	Бүтин мукаддеслер , ылайта-да , кайсарың ичерси салам айдяр .
50004023	Реб Месихиң мерхемети сизиң әхлиңиз билен болсун ! Омын .
51001001	Худайың ислеги билен Месих Исаның ресулы болан мен Павлусдан , доганымыз Тимотеосдан ,
51001002	Колоседәки мукаддес хем иманлы доганлара салам ! Атамыз Худай ве Реб Иса Месих сизе мерхемет этсин , парахатлык берсин .
51001003	Биз мыдама сизиң үчин дога эдип , Реббимиз Иса Месихиң Атасы Худая шүкүр эдйәрис .
51001004	Чүнки сизе гелип говшан Хош Хабарың хак сөзүни өңден эшиден ве сизиң үчин Гөкде сакланан умыдыңыз үчин ,
51001005	сизиң Месих Иса болан иманыңызы , бүтин мукаддеслере болан сөйгиңизи эшитдик .
51001006	Бу Хош Хабар , оны эшидип , Худайың мерхеметине хакыкатдан гөз етирен гүнүңизден бәри , сизиң араңызда болшы ялы , бүтин дүнйәде-де миве берип , өсүп гелйәр .
51001007	Муны-да бизиң үчин Месихиң садык хызматкәри сөйгүли ишдешимиз Эпафрадан өврендиңиз .
51001008	Сизиң Рухдакы сөйгиңизи-де бизе ол хабар берди .
51001009	Муны эшиден гүнүмизден бәри , биз хем сизиң үчин дога этмегиң , бүтин акылдарлык ве рухы дүшүнҗеде Худайың ислегиниң билими билен долмагыңызы дилемегиң ызыны үзмейәрис .
51001010	Реббе мынасып ягдайда гезип , Оны хер бабатда хошнут этмегиңиз , хер оңат ишде миве берип , Худайы танамакда өсмегиңиз ,
51001011	Онуң шөхратлы гудратына гөрә , бүтин сабыр , чыдам үчин , хер хили гүйч билен гүйчленмегиңиз үчин дилег эдйәрис .
51001012	Мукаддеслериң нурдакы мирасындан пай алмага сизе башарнык берен Худая , Ата бегенч билен шүкүр этмегиңиз үчин дога эдйәрис .
51001013	Ол бизи гараңкылык хәкимлигинден гутарып , Өз сөйгүли Оглуның Патышалыгына гөчүрди .
51001014	Биз Онда гутулыша , гүнәлериң өтүлмегине эедирис .
51001015	Гөрүнмез Худайың кешби , бүтин ярадылышың илкинҗи догланы Олдур .
51001016	Себәби Гөкдәки ве ердәки гөрүнйән хем гөрүнмейән затлары , тагтлардыр хәкимиетлери , хөкүмдарлыклардыр ыгтыярлары — барыны Шол яратды . Хер зат Ол аркалы ве Онуң үчин ярадылды .
51001017	Хер затдан озал бар Олдур , бүтин затлар Ол аркалы ербе-ердир .
51001018	Бедениң , ягны иманлылар йыгнагының башы Олдур . Хер затда Өзи биринҗи болар ялы , башлангыч , өлүлерден илкинҗи доглан-да Олдур .
51001019	Чүнки Худай бүтин долулыгының Онда болмагына ,
51001020	Онуң хачда дөкүлен ганы аркалы парахатчылыгы беркарар эдип , ердәки затлар болсун , Гөкдәки затлар болсун — барыны Өзи билен ярашдырмага разы болды .
51001021	Бир вагтлар эрбет ишлер үчин пикириңизде Худая ят хем душман болан сизи-де ,
51001022	инди Месих Өз ынсанлык бедениниң өлүми аркалы Худай билен ярашдырды .
51001023	Өзүңизиң эшиден , Гөк астындакы бүтин ярадылышда вагыз эдилен , мен Павлусың-да хызматкәри болан Хош Хабарымың умыдындан гымылдаман , иманда эсаслы берк дурсаңыз , Худай сизи мукаддес , чирксиз ве мүйнсүз эдип , Өз өңүнде гояр .
51001024	Мен сизиң угруңызда гөрен гөргүлериме инди гуванярын , Месихиң тени болан иманлылар йыгнагы угрундакы мушакгатларың етмезлериниң үстүни өз тенимде долдурярын .
51001025	Мен , Худайың сөзүни , гечен дөвүрлерден , несиллерден яшырылан сыры бүтинлей билдирмек үчин , Худайың сизиң пейдаңыза маңа берен везипесине гөрә , иманлылар йыгнагының хызматкәри болдум .
51001026	Инди болса сыр Онуң мукаддеслерине аян болды . Худай олара миллетлер арасында бу сырың шөхратлы байлыгының нәмедигини ,
51001027	ягны шөхрат умыды болан Месихиң ичиңиздедигини билдирмек иследи .
51001028	Биз әхли адамы Месихде Худая кәмил хөдүрләр ялы , хер киме өвүт-үндев эдип , әхли кишә бүтин акылдарлык билен тәлим берип , Месихи вагыз эдйәрис .
51001029	Шоңа гөрә-де , мен Онуң гудрат билен өзүмде ишлейән гүйҗүне даянып , гөрешип зәхмет чекйәрин .
51002001	Мен сизиң үчин , Лаодикиядакылар ве мени гөрмедиклериң әхлиси үчин , нәхили улы гөреш алып баряндыгымы сизиң билмегиңизи ислейәрин .
51002002	Ата Худайың сырыны , ягны акылдарлыгың хем билимиң бүтин хазыналарының гизленен Месихини танамаклары үчин ,
51002003	дүшүнҗеден угур алан долы ынамың байлыгына говушмаклары үчин , сөйгүде биригип , йүреклериниң теселли тапмагыны ислейәрин .
51002004	Муны хич ким сизи сүйҗи сөзлер билен алдамасын дийип айдярын .
51002005	Чүнки беден боюнча өзүм араңызда ёк хем болсам , дүзгүнлилигиңизи , Месихе болан иманыңызың берклигини гөрүп , рух боюнча шатлык билен сизиң яныңыздадырын .
51002006	Реб Месих Исаны нәхили кабул эден болсаңыз , Онда шейле хем гезиң . Сизе өвредилиши ялы , Онда көк уруп абатланып ,
51002007	иманда беркәп , көп шүкүрлер эдиң .
51002008	Әтияҗы элден бермәң ! Месих билен дәл-де , адам дәплери ве дүнйә йөрелгелери боюнча дөрән философия , бош алдав билен бири сизи есир эдәймесин !
51002009	Чүнки худайлыгың бүтин долулыгы беден шекилинде Месихде яшаяндыр .
51002010	Сиз хем әхли хөкүмдарлык , әхли хәкимиетлер башы болан Месихде кәмиллиге говшансыңыз .
51002011	Сиз Онуң сүннети билен , гүнәли тебигаты чыкарып , адам эли билен эдилмедик сүннет билен Онда сүннетлендиңиз .
51002012	Чокундырышда Онуң билен бирликде гөмлүп , Оны өлүмден дирелден Худайың гүйҗүне иман эдип , Онуң билен бирликде дирелдиңиз .
51002013	Гүнәлилигиңиз билен , гүнәли тебигатыңызың сүннетсизлиги билен өлүкәңиз , Худай сизи Онуң билен бирликде җанландырды . Әхли гүнәлеримизи гечди .
51002014	Бизиң терсимизе , када-канунлары билен бизе гаршы болан борчнаманы өчүрди , оны хача чүйләп , арадан айырды .
51002015	Хөкүмдарларың , хәкимиетлериң элинден эркини алды , олары хачда еңип , ачыкдан-ачык паш этди .
51002016	Шонуң үчин , хич ким сизи иймит ве ичги , байрам , тәзе ай я сабат гүни хакда хөкүм этмесин .
51002017	Булар гелҗекки затларың көлегесидир , гөвре болса Месихдир .
51002018	Ялан кичигөвүнлиликден , перишделере ыбадат этмекден леззет алян , гөрмедик затларына гарышян , тебигы акылында бош ере паңкарян , Баша берк япышмаяның бири сизи сылагыңыздан махрум этмесин .
51002019	Бүтин беден богунларың хем багларың көмеги билен бу Башдан иймитленип , битевилешип , Худайың берен өсүши билен өсйәндир .
51002020	Месих билен билеликде дүнйәниң элементлерине өлен болсаңыз , нәме үчин дүнйәде яшаянлар ялы ,
51002021	« Галташма , датма , эл дегирме » ялы када-канунлара уйярсыңыз ?
51002022	Буларың хеммеси уланылма аркалы ёгалмак үчин белленен , адамларың буйрук хем таглыматларына даянян затлардыр .
51002023	Хава , бу када-канунларың галп диндарлыкда , кичигөвүнлилик ве бедени хорламада акылдарлык гөрнүши бардыр , йөне гүнәли тебигаты канагатландырманың өңүни алмакда пейдасы ёкдур .
51003001	Шунлукда , Месих билен биле дирелендигиңизе гөрә , Гөкдәки затлары , Месихиң Худайың сагында отуран ериндәки затлары күйсәң .
51003002	Үнсүңизи Ердәки дәл-де , Гөкдәки затлара гөнүкдириң .
51003003	Чүнки сиз өленсиңиз , яшайшыңыз Месих билен биле Худайда гизленендир .
51003004	Бизиң яшайшымыз болан Месих аян боланда , сиз хем Онуң билен биле шөхратда аян боларсыңыз .
51003005	Шонуң үчин ердәки тебигатыңыза махсус болан зына , хапалык , шехвет , хөвеслер ве бутпаразлыга барабар болан хусытлык ялы ислеглериңизи өлдүриң .
51003006	Худайың гахар-газабы Онуң сөзүне гулак асмаянларың үстүне шу затлар үчин инйәр .
51003007	Озаллар шейле гезен вагтыңыз бу ёллардан сиз хем йөредиңиз .
51003008	Инди болса бейле затларың әхлисини : гахары , газабы , яманлыгы , сөгүнҗи ве агзыңыздан чыкян хапа сөзлери ташлаң .
51003009	Өңки ярадылышы эрбет ишлери билен биле эгниңизден чыкарып ,
51003010	Яраданың кешбине гөрә , Худайы танамагыңыз үчин , тәзеленен тәзе ярадылышы гейненлигиңиз себәпли , бири-бириңизе ялан сөз айтмаң .
51003011	Бу тәзеликде грек ве ехуды , сүннетлилик ве сүннетсизлик , варвар , скиф , гул ве азат арасында парх ёк , йөне Месих хер затдыр , хер затдадыр .
51003012	Шейлелик билен , Худайың мукаддес хем сөйгүли сайлананлары хөкмүнде рехимдарлык йүрегини , ягшылыгы , кичигөвүнлилиги , юмшаклыгы ве сабры гейниң .
51003013	Бири-бириңизе сабыр-такатлы болуң . Бирев биревден кинели болса , Месихиң сизи багышлайшы ялы , сиз хем бирек-биреги багышлаң .
51003014	Буларың хеммесиниң үстүнден-де кәмил бирлигиң багы болан сөйгини гейиң .
51003015	Йүрегиңизде Месихиң парахатчылыгы хөкүм сүрсүн . Сиз бир бедениң агзалары болуп , бу парахатчылыга чагырылансыңыз . Миннетдар хем болуң .
51003016	Месихиң сөзи бүтин байлыгы билен йүрегиңизде яшасын . Бүтин акылдарлык билен бири-бириңизе өвредиң , өвүт бериң , мезмурлар , өвгүли айдымлар , рухы нагмалар айдып , шүкүр билен йүрегиңизден Реббе нагма окаң .
51003017	Сөз билен я иш билен нәме этсеңиз , барыны Реб Исаның ады билен , Ол аркалы Ата Худая шүкүр эдип берҗай эдиң .
51003018	Эй аяллар , Ребде ярашыклы болшы ялы , әриңизе табын болуң .
51003019	Эй әрлер , аялыңызы сөйүң , олара ёвуз болмаң .
51003020	Эй чагалар , әхли затда ата-энеңизиң сөзүне гулак асың . Чүнки бу Реббиң халаяныдыр .
51003021	Эй аталар , чагаларыңызы ынҗатмаң , олар рухдан дүшмесин .
51003022	Эй гуллар , әхли затда дүнйәдәки хоҗайыныңызың сөзлерине гулак асың . Муны гөзе якымлы гөрүнйән хызматлар билен адама яранмак ислейәнлер ялы этмән , эйсем , йүрек садалыгы билен , Ребден горкуп ерине етириң .
51003023	Ребден мирас сылагыны алҗагыңызы билип ,
51003024	хер нәме этсеңиз , адамлар үчин дәл-де , Реб үчин йүрекден ишләң . Сиз Реб Месихе гуллук эдйәнсиңиз .
51003025	Яманлык эден өз эден яманлыгының алмытыны алар . Онда йүз гөрме ёкдур .
51004001	Эй хоҗайынлар , гулларыңыз бабатда адыллыгы , деңлиги берҗай эдиң . Өзүңизиң хем Гөкде Хоҗайыныңызың барлыгыны билиң .
51004002	Догада эрҗеллик эдиң , шүкүр эдип әгә болуң .
51004003	Шонуң билен бирликде Худайың сөзүни яйрадып , угрунда мениң бенди болан Месихимиң сырыны аян эдер ялы , Худай бизе бир гапы ачсын дийип , бизиң үчин хем дога эдиң .
51004004	Шейлеликде , сөзи эдилмелиси ялы аян эдейин .
51004005	Пурсатдан пейдаланып , өзүңизден болмадыклар билен пайхаслы болуң .
51004006	Хер киме нәхили җогап бермелидигиңизи билер ялы , сөзүңиз дуз билен тагамлы эдилип , якымлы болсун .
51004007	Ребде ишдешим , садык хызматкәр , сөйгүли доганымыз Тихикус мен хакда сизе әхли зады хабар берер .
51004008	Ол сизиң хал-ягдайыңызы билип , йүрегиңизе теселли берер ялы , йөрите шонуң үчин ,
51004009	сизден болан садык ве сөйгүли доганымыз Онесимус билен биле оны сизе ёлладым . Олар бу ерде болуп гечйән затларың хеммесини сизе айдарлар .
51004010	Туссагда мениң билен биле болян ёлдашым Аристаркус билен Барнабасың егени Маркус сизе салам айдяр . Маркус барадакы буйруклары алансыңыз , барса , оны кабул эдиң .
51004011	Юстус лакамлы Ешу хем сизе салам айдяр . Худайың Патышалыгы үчин зәхмет чекйән ишдешлерим болан сүннетлилер диңе шулардыр . Булар маңа теселли бердилер .
51004012	Өзүңизден болан , Месих Исаның гулы Эпафра сизе салам айдяр . Ол Худайың хер ислегинде кәмил болуп , долы ынам билен дуруң дийип , догаларында хемише сизиң үчин гөреш эдйәр .
51004013	Мен онуң сиз барада ве Лаодикия билен Иераполисдәкилер барада гаты ыхласлыдыгына гүвә гечйәрин .
51004014	Сөйгүли тебип Лука билен Дима сизе салам айдяр .
51004015	Лаодикиядакы доганлара , Нимфаса ве онуң өйүндәки иманлылар йыгнагына салам айдың .
51004016	Шу хат араңызда окаландан соң , оны лаодикиялы иманлылар йыгнагына хем окадың . Сиз хем Лаокдикиядан гелен хаты окаң .
51004017	Архипуса : « Дыкгат эт , Ребде алан хызматыңы битирҗек бол » дийип айдың .
51004018	Мен Павлус өз элим билен бу салам хатыны язярын . Зынҗырлар билен баглыдыгымы яда салың . Худайың мерхемети сиз билен болсун ! Омын .
52001001	Ата Худай ве Реб Иса Месихде болан селаникли иманлылар йыгнагына Павлусдан , Силванусдан ве Тимотеосдан салам ! Атамыз Худайдан , Реб Иса Месихден сизе мерхемет хем парахатлык болсун !
52001002	Биз сизи догаларымызда ятлап , элмыдама барыңыз үчин Худая шүкүр эдйәрис .
52001003	Иманың хасылы болан ишиңизи , сөйгүден эмеле гелен зәхметиңизи , Реббимиз Иса Месихе баглан умыдыңыздан дөрән чыдамыңызы Худайымыз хем Атамыз өңүнде дынгысыз ятлаярыс .
52001004	Эй , Худай тарапындан сөйүлйән доганларым ! Биз Онуң сизи сайланыны билйәрис .
52001005	Чүнки бизиң яйрадян Хош Хабарымыз сизе диңе бир сөз билен дәл-де , гудрат билен , Мукаддес Рух билен , улы ынам билен гелип говушды . Биз араңыздакак сизиң пейдаңыз үчин нәхили яшандыгымызы өзүңиз билйәнсиңиз .
52001006	Сиз агыр мушакгатлара гарамаздан , Мукаддес Рухуң берен шатлыгы билен сөзи кабул эдип , бизден ве Ребден гөрелде алдыңыз .
52001007	Шейдип хем Македония билен Ахаядакы бүтин иманлылара гөрелде болдуңыз .
52001008	Чүнки Реббиң сөзи сизден эшидилип уграды . Худая болан иманыңызың хабары диңе Македония , Ахая дәл-де , хемме ере яйрады . Шоңа гөрә-де , бизе гүррүң берере зат галмады .
52001009	Себәби оларың өзлери бизи нәхили гаршыландыгыңызы айдып , дири , хакыкы Худая гуллук этҗек болуп ,
52001010	Онуң өлүмден дирелден , бизи гелҗекки газапдан халас эден Оглы Исаның Гөкден гелмегине гарашмак үчин бутлардан Худая тарап өврүлендигиңизи гүррүң эдйәрлер .
52002001	Доганлар , сизиң яныңыза гелмегимиз йөне ере дәлди , муны өзүңиз билйәнсиңиз .
52002002	Билшиңиз ялы , биз өң Филипиде хорлук чекип , кемсидилмелере сезевар болдук , йөне улы гаршылык болса-да , Худайың Хош Хабарыны сизе вагыз этмек үчин Худай бизе гайрат берди .
52002003	Чүнки хайышымыз алдава , хапалыга , хилә даянман ,
52002004	эйсем Худайың бизи мынасып гөрүп , Хош Хабары табшыранына гөрә , биз адамлары дәл-де , йүрегимизи сынаян Худайы хошнут этҗек болуп геплейәрис .
52002005	Чүнки билшиңиз ялы , яныңызда ялынҗаңлык билен гепләп , якымлы сөзлери ачгөзлүлиге асла перде эдинен дәлдирис . Муңа Худай шаятдыр .
52002006	Биз хич кимден , сизден хем бейлекилерден хормат хантама болмадык .
52002007	Месихиң ресуллары хөкмүнде сизе аграм салып хем билердик , йөне биз өз чагаларыны багрына басян эне ялы сизиң араңызда мылакатлы гездик .
52002008	Сизи шейле күйсейән биз сизе диңе Худайың Хош Хабарыны дәл-де , өз җанымызы-да бермәге разыдык . Чүнки бизе гаты эзиз болдуңыз .
52002009	Доганлар , өзүңиз зәхметимизи , чекен азабымызы яда салаянсыңыз : биз Худайың Хош Хабарыны сизе вагыз эденимизде хич бириңизе аграм салмаҗак болуп , гиҗе-гүндиз ишледик .
52002010	Иман эден сиз бабатда өзүмизи нәхили мукаддес , догры ве мүйнсүз алып баранымыза өзүңиз шаятсыңыз , Худай-да шаятдыр .
52002011	Билшиңиз ялы , бир атаның чагаларына эдиши ялы , биз хем сизиң барыңызы рухландырып , сизе гөвүнлик бердик ,
52002012	Патышалыгына , шөхратына чагыран Худая мынасып гезмегиңизи табшырдык .
52002013	Шонуң үчин хем Худая дынгысыз шүкүр эдйәрис . Чүнки сиз Худайың сөзүни бизден эшидип кабул эдениңизде , муны адам сөзи хөкмүнде дәл-де , хакыкатда болшы ялы , Худайың сөзи хөкмүнде кабул этдиңиз . Сиз иманлыларда ишлейән сөз будур .
52002014	Себәби , эй доганлар , сиз Худайың Яхудада Месих Иса дегишли болан йыгнакларыны гөрелде эдиндиңиз . Оларың ехудылардан чекен шол җебирлерини өз илдешлериңизден чекдиңиз .
52002015	Хем Реб Исаны , хем-де өз пыгамберлерини өлдүрен , бизи хем ковалан ехудылардыр . Олар өзге миллетлерден боланлара гүррүң бермегимизе , шейдип хем оларың гутулмагына ёл бермезлик билен , Худайың халамаян задыны эдйәрлер , бүтин адамлара душман болярлар .
52002016	Шейлеликде , өз гүнә гапларыны хемише пүре-пүр эдйәрлер . Эмма Худайың газабы ахырсоңы оларың башындан инди .
52002017	Эй доганлар , биз йүрек дәл-де , дидар боюнча аз вагт сизден айра дүшсек-де , чуң күйсег билен дидарыңызы гөрмәге көпрәк гайрат этдик .
52002018	Чүнки яныңыза барасымыз гелйәрди . Мен Павлус муны энчеме гезек иследим , йөне шейтан бизе пәсгел берди .
52002019	Бизиң умыдымыз , шатлыгымыз , Реббимиз Иса геленде , Онуң өңүнде гуванҗак тәҗимиз нәме ? Сиз дәлми ?
52002020	Хава , бизиң магтанҗымыз хем , шатлыгымыз хем сизсиңиз .
52003001	Шонуң үчин , мундан артык чыдамага халымыз галмансоң , Афиныда еке галмага разы болдук .
52003002	Сизи иманыңызда беркитмек , рухландырмак үчин , Месихиң Хош Хабарыны яйратмакда ишдешимиз , Худайың хызматкәри болан доганымыз Тимотеосы яныңыза ибердик .
52003003	Муны бу мушакгатлар зерарлы хич ким говшамасын дийип этдик . Себәби бизиң мунуң үчин отурдыландыгымызы өзүңиз билйәнсиңиз .
52003004	Сизиң яныңыздакак хем мушакгат чекҗегимизи өңүнден айдыпдык . Билшиңиз ялы , шейле хем болды .
52003005	Шонуң үчин хем , мен мундан артык чыдап билмән , аздырыҗы шейтан сизи аздырып , зәхметимиз бидерек болаймасын дийип , иманыңызың ягдайыны билмек үчин , доганымызы ибердим .
52003006	Эмма яныңыздан яңы гелен Тимотеос сизиң иманыңыз , сөйгиңиз хакда бизе оңат хабарлар гетирди . Бизи хемише говулык билен ятлаяндыгыңызы , бизиң сизи гөресимиз гелши ялы , сизиң-де бизи гаты күйсейәндигиңизи айтды .
52003007	Шу себәпден , эй доганлар , биз бүтин кынчылыкдыр мушакгатларымыз ичинде иманыңыз үчин сизден теселли тапдык .
52003008	Инди сиз Ребде берк дурсаңыз , биз яшарыс .
52003009	Худайымызың өңүнде сиз себәпли дуян бүтин шатлыгымызың өвезини сизиң үчин Худая нәхили шүкүр этме билен долдурып билерис ?
52003010	Биз , йүзүңизи гөрмек , иманыңызың етмезини долдурмак үчин , гиҗе-гүндиз түйс йүрекден дога эдйәрис .
52003011	Атамыз Худайың Өзи ве Реббимиз Иса ёлумызы сизе тарап гөнелтсин .
52003012	Реб бизиң сизе болан сөйгимиз ялы бири-бириңизе ве бүтин адамлара болан сөйгиңизи артдырсын .
52003013	Реббимиз Иса бүтин мукаддеслери билен геленде , Атамыз Худайың өңүнде мукаддесликде мүйнсүз болар ялы , йүрегиңизи беркитсин .
52004001	Махласы , эй доганлар , нәхили гезмелидиги , Худайы нәхили хошнут этмелидиги барада бизден өвренишиңиз ялы , шоңа гөрә-де гезишиңиз ялы , бу ишде хас көп илерлемегиңизи Реб Исаның ады билен сизден хайыш эдип ялбарярыс .
52004002	Бизиң Реб Исадан гелен хайсы буйруклары сизе беренимизи билйәнсиңиз .
52004003	Худайың ислейәни , мукаддес болмагыңыз үчин , зынадан сакланмагыңыз ,
52004004	хер кишиниң Худайы танамаян миллетлер ялы харам кейп билен дәл-де ,
52004005	өз беденине мукаддеслик ве хормат билен эелик этмеги , бу затда хетдинден ашман , өз доганының хакыны иймезлигидир .
52004006	Чүнки озал сизе айдып гүвә гечишимиз ялы , бүтин бу затлар үчин Реб адамлары җезаландырар .
52004007	Себәби Худай бизи хапалыга дәл-де , мукаддеслиге чагырды .
52004008	Бу чакылыгы рет эдйән адам , ынсаны дәл-де , сизе Өз Мукаддес Рухуны берен Худайы рет эдйәндир .
52004009	Доган сөйгүси хакда болса , сизе язмагымызың гереги ёк , чүнки Худай бирек-биреги сөймеги сизе өвредендир .
52004010	Аслыетинде , сиз тутуш Македониядакы әхли доганлары-да сөййәрсиңиз . Доганлар , биз сизден бу сөйгиңизи хас көп артдырмагыңызы хайыш эдйәрис .
52004011	Сизе буйрушымыз ялы , геп-гүррүңсиз гезмек , өз ишиңизе гыдырдап , өз эллериңиз билен ишлемек үчин ыхласлы болуң .
52004012	Шейлеликде , кесеки адамларың өңүнде хормат билен гезерсиңиз , хич бир зада зар болмарсыңыз .
52004013	Доганлар , бейлеки умытсызлар ялы гайгы чекмезлигиңиз үчин , өлен иманлылар хакда сизиң маглуматсыз болмагыңызы ислемейәрис .
52004014	Биз Исаның өлүп диреленине ынанярыс . Ине , шейле-де , Худай Иса баглы болуп өленлери хем Онуң билен биле ызларына гетирер .
52004015	Реббиң сөзүне даянып , сизе шуны айдярыс : биз дирилер , Реббиң гелмегине ченли галанлар , өлен иманлылардан асла өңе чыкмарыс .
52004016	Чүнки Реббиң Өзи эмирли гыгырыш билен , баш перишдәниң сеси билен , Худайың сурнайы билен Гөкден инер , шейлеликде , илки билен Месихе дегишли өлүлер дирелер .
52004017	Ондан соңра биз , галан дирилер олар билен биле Ребби ховада гаршыламак үчин , булутлар ичинде алнып гөтерилерис . Шейлеликде , элмыдама Реб билен биле боларыс .
52004018	Ине , шу сөзлер билен бири-бириңизе гөвүнлик бериң .
52005001	Эй доганлар , бу вакаларың вагт хем мөвсүмлери хакда сизе язмагың гереги ёк .
52005002	Чүнки Реббиң гүнүниң бир огрының гиҗе гелши ялы болуп гелҗегини өзүңиз оңат билйәнсиңиз .
52005003	Адамлар : « Хер зат парахатлык , аман » диен бадына , гөврели аялың бургусының тутушы ялы , бирденкә оларың үстүне хеләкчилик инер , гачып билмезлер .
52005004	Эмма , доганлар , ол гүн сизи бир огры кимин басар ялы , сиз гараңкылыкда дәлсиңиз .
52005005	Чүнки барыңыз нура , гүндизе дегишли адамларсыңыз . Биз гиҗә я гараңкылыга дегишли дәлдирис .
52005006	Шейлеликде , бейлекилер ялы укламан , оя , хүшгәр болалың .
52005007	Чүнки уклаянлар гиҗе уклаяндыр , серхош болянлар-да гиҗе серхош боляндыр .
52005008	Гүндизе дегишли болан биз болса , иман , сөйги совудыны гейип , келләмизе тувулга хөкмүнде , гутулыш умыдыны гейнип , хүшгәр болалың .
52005009	Чүнки Худай бизи газаба сезевар болмак үчин дәл-де , Реббимиз Иса Месих аркалы гутулыша говушмак үчин белледи .
52005010	Биз оя болсак-да , укуда болсак-да , Онуң билен яшар ялы , Месих бизиң үчин өлди .
52005011	Шонуң үчин , шу вагт хем эдишиңиз ялы , бири-бириңизи рухландырың , бири-бириңизи абатлаң .
52005012	Эй доганлар , араңызда зәхмет чекйәнлериң , Реб ёлунда сизе өңбашчылык эдип өвүт берйәнлериң гадырыны билмеги сизден хайыш эдйәрис .
52005013	Эдйән ишлериниң хатырасына олара чәксиз сөйги билен хормат гоюң . Өзара парахатчылыкда яшаң .
52005014	Доганлар , сизе ялбарярыс , бош гезйәнлере өвүт-үндев эдиң , гөвнүчөкгүнлере гөвүнлик бериң , эҗизлери голдаң , хеммелер барада сабырлы болуң .
52005015	Хабардар болуң , хич ким яманлыга яманлык билен гайтаргы бермесин . Гайтам бири-бириңизе , әхли адамлара ягшылык этҗек болуп хемише тагалла эдиң .
52005016	Хемише шатлык эдиң .
52005017	Дынгысыз дога эдиң .
52005018	Әхли ягдайда шүкүр эдиң . Чүнки Худайың Месих Исада сиз барадакы ислеги шудур .
52005019	Рухы сөндүрмәң .
52005020	Пыгамберлик сөзлерини әсгермезлик этмәң .
52005021	Хер зады сынап гөрүң . Говы зады гайым саклаң .
52005022	Хер хили эрбетликден гача дуруң .
52005023	Парахатлыгың гөзбашы болан Худайың Өзи сизи бүтинлей мукаддес этсин . Рухуңыз , җаныңыз ве тениңиз сакланып , Реббимиз Иса Месих геленде ногсансыз хем мүйнсүз болсун .
52005024	Сизи чагыран Худай ынамдардыр , Ол муны башарар .
52005025	Доганлар , бизиң үчин дога эдиң .
52005026	Бүтин доганлара мукаддес огшук билен салам айдың .
52005027	Бу хатың бүтин мукаддес доганлара окалмагыны Реббиң адындан сизе табшырярын .
52005028	Реббимиз Иса Месихиң мерхемети сизиң билен болсун ! Омын .
53001001	Атамыз Худай ве Реб Иса Месихде болан селаникли иманлылар йыгнагына Павлусдан , Силванусдан ве Тимотеосдан салам !
53001002	Атамыз Худай , Реб Иса Месих сизе мерхемет этсин , парахатлык берсин !
53001003	Эй доганлар , биз сиз бабатда элмыдама Худая шүкүр этмәге борчлудырыс . Бейле этмегимиз ярашыклыдыр . Чүнки сизиң иманыңыз гитдигиче өсйәр , хер бириңизиң бейлекә болан сөйгүси артяр .
53001004	Шейлелик билен , биз чекйән азарыңызда , мушакгатыңызда гөркезйән чыдам хем иманыңыз үчин , Худайың йыгнаклары арасында сизиң билен магтанярыс .
53001005	Буларың бары Худайың адалатлы хөкүминиң белгисидир . Шонуң нетиҗесинде , сиз угрунда гөрги гөрйән Худайыңызың Патышалыгына мынасып сайыларсыңыз .
53001006	Чүнки сизе мушакгат чекдиренлере Худайың мушакгат билен гайтаргы бермеги ,
53001007	мушакгат чекен сизи-де бизиң билен биле ынҗалтмагы Онуң адыллыгына ярашыклыдыр . Бу затлар Реб Иса одуң ялнында гүйчли перишделери билен Гөкден гелип гөрнен махалы йүзе чыкар .
53001008	Реббимиз Иса Худайы танамаянлары , Өзи барадакы Хош Хабара уймаянлары җезалар .
53001009	Булар Онуң хузурындан , гүйҗүниң шөхратындан даш болуп , эбеди хеләкчилик җезасыны чекерлер .
53001010	Ол гүнде Реб Өз мукаддеслеринде шөхратланмак , бүтин иман эденлери тәсин галдырмак үчин шол гүн геленде , шейле болар . Сиз хем иман эденлерденсиңиз , чүнки сиз өзүңизе берен гүвәлигимизе ынандыңыз .
53001011	Шонуң үчин Худайымыз сизи Өз чакылыгына мынасып сайсын , ягшылыга болан әхли арзувыңызы , имандан угур алан әхли ишиңизи гудрат билен амала ашырсын дийип , хемише сизиң үчин дога эдйәрис .
53001012	Биз муны Худайымызың ве Реб Иса Месихиң мерхеметине гөрә , Реббимиз Исаның ады сизде шөхратлансын , сиз хем Онда шөхратланың дийип эдйәрис .
53002001	Реббимиз Иса Месихиң гелмеги ве Онуң билен билеликде болмак үчин йыгнанышмагымыз хакда , эй доганлар , сизден хайыш эдйәрис :
53002002	Реббиң гүнүниң гелип етенлигини айдян бир рух , бир сөз я бизден баран ялы эдип гөркезилен бир хат сизиң пикириңизи хайдан-хай сарсдырмасын , горка салмасын .
53002003	Өзүңизи хич киме хич бир ёл билен алдатмаң . Чүнки имандан дөнме гелйәнчә , биканун адам , хеләкчилик оглы пейда болянча , ол гүн гелмез .
53002004	Бу адам Худай дийилйән я-да чокунылян хер зада гаршы дуруп , өзүни хеммеден ёкары тутар , хатда Худайың ыбадатханасында отурып , өзүни Худай дийип ыглан эдер .
53002005	Мен хениз сизиң яныңыздакам , булары сизе айданым ядыңыза дүшмейәрми ?
53002006	Өз вагтында пейда болар ялы , инди бу адамы нәмәниң бөкдейәнини өзүңиз билйәнсиңиз .
53002007	Чүнки биканунлык сыры шу вагт хем херекетде , йөне оны бөкдейән арадан айрылянча , өз ишини довам этдирер .
53002008	Шонда шол биканун адам пейда болар , оны Реб Иса агзының деми билен өлдүрер , гелмегиниң хайбаты билен ёк эдер .
53002009	Ол адам шейтаның гүйҗи боюнча , хер хили ялан гудрат , аламат ве мугҗыза билен ,
53002010	хеләк болянлары алдава салян хер хили яманлык билен гелер . Олар хакыкаты сөймеги , шейдип хем гутулмагы рет эдендиклери үчин хеләк болар .
53002011	Ине , шу себәпден хем ялана ынансынлар дийип , Худай олара бир алдавчы гүйч ёллаяр .
53002012	Ол муны хакыката ынанман , яманлыгы халаянларың бары хөкүм эдилсин дийип эдйәр .
53002013	Эмма биз , эй , Реб тарапындан сөйүлйән доганлар , сиз үчин хемише Худая шүкүр этмәге борчлудырыс . Чүнки Худай сизи Рух аркалы мукаддес эдилип , хакыката ынанмак билен гутулмагыңыз үчин башлангычдан сайлады .
53002014	Ол Реббимиз Иса Месихиң шөхратына говушмагыңыз үчин , бизиң вагыз эдйән Хош Хабарымыз аркалы сизи муңа чагырды .
53002015	Эй доганлар , шоңа гөрә инди берк дуруң ! Бизден сөз билен я хат аркалы өвренен таглыматыңыза япышың .
53002016	Реббимиз Иса Месихиң Өзи ве бизи сөйүп , мерхемети билен бизе бакы теселли , ягшы умыт берен Атамыз Худай ,
53002017	сизиң йүрегиңизе теселли берсин , сизи хер оңат ишде хем сөзде беркитсин .
53003001	Махласы , доганлар , Реббиң сөзүниң , сизиң араңызда болшы ялы , чалтлык билен яйрап , шөхратланмагы үчин , биз барада дога эдиң .
53003002	Эрбет , яман адамлардан гутулмагымыз үчин дога эдиң . Чүнки хеммеси иман гетирен дәлдир .
53003003	Эмма Реб ынамдардыр . Ол сизи беркидер , иблисден горар .
53003004	Бизиң буйранларымызы хем эдйәнлигиңизе , хем-де этҗекдигиңизе Ребде сизе ынамымыз бар .
53003005	Реб йүрегиңизи Худайың сөйгүсине , Месихиң сабрына гөнүкдирсин .
53003006	Доганлар , бизден алан таглыматыңыза уймаян , бош гезйән хер бир догандан даш дурмагыңызы Реб Иса Месихиң адындан сизе буюрярыс .
53003007	Чүнки бизи нәхили гөрелде эдинмелидигиңизи өзүңиз билйәнсиңиз . Себәби биз сизиң араңызда бош гезмедик .
53003008	Хич кимиң чөрегини хем мугт иймән , сизиң хич бириңизе аграм салмаҗак болуп , зәхмет чекип гиҗе-гүндиз азап билен ишледик .
53003009	Биз муны сизден ярдам алмага хакымызың болманлыгы үчин дәл , эйсем , бизден гөрелде алар ялы , сизе нусга болмак үчин этдик .
53003010	Биз яныңыздакак хем сизе : « Ким ишлемек ислемейән болса , онда ол дамак-да иймесин » диен буйругы бердик .
53003011	Чүнки сизиң араңызда кәбир адамларың бош гезйәнини , хич бир иш этмән , бейлекилериң ишине гатышяныны эшидйәрис .
53003012	Бейле адамлара геп-гүррүңсиз ишләп , өз чөреклерини газанмагы Реб Иса Месихиң адындан буйруп , несихат берйәрис .
53003013	Эмма сиз доганлар , ягшылык этмекде ядамаң .
53003014	Ким бу хатда айданларымыза гулак асмаса , оны белгә алың . Онуң билен гатнашык этмән , утандырың .
53003015	Оны душман хөкмүнде гөрмән , йөне бир доган хөкмүнде оңа өвүт бериң .
53003016	Парахатлыгың гөзбашы болан Реббиң Өзи сизе хемише , хер ягдайда парахатлык берсин ! Реб барыңыз билен болсун !
53003017	Мен Павлус бу саламы сизе өз элим билен язяндырын . Мениң хер хатымдакы белгим шудур , шейле язярын .
53003018	Реббимиз Иса Месихиң мерхемети сизиң барыңыз билен болсун !
54001001	Халасгәримиз Худайың , умыдымыз Месих Исаның буйругы билен Месих Исаның ресулы болан мен Павлусдан ,
54001002	иманда оглум Тимотеоса салам ! Ата Худай , Реббимиз Месих Иса саңа мерхемет хем рехим этсин , парахатлык берсин !
54001003	Македония баряркам сенден хайыш эдишим ялы , сен өзге таглыматлары яйратмазлыгы кәбир адамлара табшырмак үчин Эфесде гал .
54001004	Олар эртекилерден , түкениксиз несил шеҗерелеринден эл гөтерсин . Бу затлар Худайың имана даянан ишине пейда бермекден көп , җеделлере себәп боляндыр .
54001005	Бу буйругың максады сап йүрекден , догры ынсапдан , хилесиз имандан угур алан сөйгүдир .
54001006	Кәбир адамлар бу затлардан азашып , бош геплере йыкгын этдилер .
54001007	Олар Мукаддес Кануның өвредиҗилери болмак ислейәр , йөне не өз айдян затларына , не-де ныгтап тассыклаян затларына дүшүнйәр .
54001008	Биз Кануның оны кануна лайыклыкда уланян адам үчин оңатдыгыны билйәрис .
54001009	Ене-де Кануның догры адам үчин дәл-де , канунсызлар ве агыззырыксызлар , худайсызлар ве гүнәкәрлер , мукаддес дәллер ве мукаддеси сыламаянлар , ата-энесини өлдүрйәнлер , ганхорлар ,
54001010	зынагәрлер , бечебазлар , гул сатянлар , яланчылар , ялан ере ант ичйәнлер ве саг таглымата гаршы башга нәме бар болса , булар үчин гойландыгыны биз билйәрис .
54001011	Мүбәрек Худайың маңа ынанылып берлен шөхратлы Хош Хабары боюнча бу шейледир .
54001012	Маңа кувват берйән Реббимиз Месих Иса шүкүр эдйәрин . Себәби Ол мени садык сайып , Өз гуллугына белледи .
54001013	Озаллар Оңа дил етирен , азар берип , зорлук эден хем болсам , Ол маңа рехим этди . Чүнки мен эденлерими наданлыкдан , имансызлыкдан эдипдим .
54001014	Йөне иман , Месих Исада болан сөйги билен бирликде Реббимизиң мерхемети мениң үстүме боллук билен ягды .
54001015	« Месих Иса гүнәкәрлери гутармак үчин дүнйә гелди » диен сөз такык , хер тайдан кабула лайык сөздүр . Ол гүнәкәрлериң иң эрбеди мендирин .
54001016	Эмма Месих Иса Өзүне иман эдип , эбеди яшайша говушҗаклара гөрелде хөкмүнде , Өз чәксиз сабрыны гүнәкәрлериң иң эрбеди болан менде гөркезсин дийип , маңа рехим эдилди .
54001017	Бүтин дөвүрлериң Патышасы , өлмез хем гөрүнмез ялңыз акылдар Худая эбедилик хормат , шөхрат болсун ! Омын .
54001018	Эй оглум , Тимотеос , сен өзүң хакдакы озалкы пыгамберликлере даянып , сөвешиң иң оңадыны алып барар ялы , мен шол пыгамберликлере лайыклыкда шу буйругы саңа ынанярын .
54001019	Иманы , догры ынсабы сакла . Кәбир адамлар догры ынсабы бир яна итип , иман бабатда батдылар .
54001020	Именеюс ве Исгендер булардандыр . Мен күпүр этмезлиги өвренсинлер дийип , олары шейтана табшырдым .
54002001	Хер затдан өң шуны үндейәрин : биз таква хем аграс , арам ве геп-гүррүңсиз яшар ялы , бүтин адамлар ,
54002002	патышалар ве хәкимиет эелериниң бары үчин дилеглер , догалар , ялбарышлар хем шүкүрлер эдилсин .
54002003	Чүнки бу оңат ве Халасгәримиз Худайың халаян задыдыр .
54002004	Ол бүтин адамларың гутулмагыны , хакыкат билимине етмегини ислейәндир .
54002005	Чүнки Худай бирдир . Худай билен адам арасында дурян еке-тәк Төвеллачы бардыр .
54002006	Ол хем ынсан болан , Өзүни хеммелер үчин төлег хөкмүнде хөдүрлән Месих Исадыр . Муңа-да өз вагтында гүвә гечилендир .
54002007	Шу максат билен җарчы , ресул хөкмүнде Месихде хакыкаты айдярын , ялан сөзлемейәрин — мен ехуды дәллере иманы хем хакыкаты өвредиҗи болуп беллендим .
54002008	Эркеклериң гахарланып җеделлешмән , хер ерде мукаддес эллер галдырып дога этмегини ислейәрин .
54002009	Аялларың хем сач өрүмлери , гызыллар , хүнҗүлер ве гымматбаха эшиклер билен дәл-де , эйсем , ярашыклы эгин-эшиклер , хая ве салыкатлылык билен ,
54002010	Худай ёлунда гезйәндиклерини ыкрар эдйән аяллара ярашян ягшы ишлер билен өзлерини беземеклерини ислейәрин .
54002011	Аял сессизлик , тутушлыгына табынлык ичинде өвренсин .
54002012	Аялың сапак бермегине , эркеге агалык этмегине ругсат этмейәрин , ол сессиз-үйнсүз болсун .
54002013	Чүнки өңүрти Адам , онсоң Хова ярадылды .
54002014	Алданан хем Адам дәлди , аял алданып , языклы болды .
54002015	Йөне аял салыкатлылык билен , иманда , сөйгүде ве мукаддесликде болуп , чага догурмак билен гутулар .
54003001	Ине , бир догры сөз : ким гөзегчи болмага җан чекйән болса , онда ол оңат иши арзув эдйәр .
54003002	Шоңа гөрә-де , гөзегчи мүйнсүз , диңе бир аялың әри , хүшгәр , сагдын дүшүнҗели , гепи-сөзи ерликли , мыхмансөер , өвретмәге укыплы ,
54003003	шераба хөвесҗең дәл , игенҗең дәл , юмшак , урушдан гачян , харам газанч этмейән болмалыдыр .
54003004	Өз өйүни оңат доландырмалы , долы аграслык билен чагаларына диенини этдирмелидир .
54003005	Ким өз өйүни доландырып билмейән болса , онда ол Худайың йыгнагының аладасыны нәхили эдер ?
54003006	Гөзегчи яңы иман гетирениң бири болмалы дәл , ёгса , текепбирлик эдип , иблисиң сезевар болан хөкмүне сезевар болмагы мүмкин .
54003007	Айыпланҗак ягдая , иблисиң дузагына дүшмез ялы , ол йыгнагың дашындакылар тарапындан-да оңат дийип гүвә гечилйән адам болмалыдыр .
54003008	Шонуң ялы , йыгнагың хызматчылары хем хорматлы , икидилли дәл , көп шераба хөвессиз , харам газанч этмейән ,
54003009	сап выждан билен иманың сырыны саклаян адамлар болмалыдыр .
54003010	Булар хем өңүрти сыналсын , онсоң , мүйнсүз болсалар хызмат этсинлер .
54003011	Шонуң ялы-да , аяллары хем хорматлы , мыҗабатчы дәл , хүшгәр , хер затда вепалы болмалыдыр .
54003012	Хызматчылар диңе бир аялың әри , чагаларыны , өз өйлерини оңат доландырян адамлар болсун .
54003013	Чүнки хызматларыны оңат берҗай эдйәнлер өзлерине оңат дереҗе , Месих Иса иман этмекде улы гайрат газаняндыр .
54003014	Мен аз вагтдан сениң яныңа бармагы умыт эдйәрин .
54003015	Йөне булары саңа мен гиҗә галсам , Худайың машгаласы , ягны хакыкатың диреги хем даянҗы болан дири Худайың йыгнагы арасында өзүңи нәхили алып бармагы билмегиң үчин язярын .
54003016	Худайың ёлуның сыры улудыр , муны хич ким инкәр эдип билмез . Худай беденде аян болды , Рухда тассыкланды , перишделер тарапындан гөрүлди , миллетлере вагыз эдилди , дүнйәде Оңа иман гетирилди , шөхрат ичинде ёкары алынды .
54004001	Рух ныгтап айдяр : соңкы вагтларда кәбир адамлар имандан дәнер .
54004002	Ынсапларына даг басылан яланчыларың икийүзлүлиги зерарлы алдавчы рухлара , җынларың таглыматларына гулак асар .
54004003	Бу яланчылар өйленмеги гадаган эдер , иман эдип , хакыкаты билйәнлериң шүкүр билен иймелери үчин , Худайың ярадан тагамларындан гача дурмагы буйрар .
54004004	Худайың ярадан бар зады говудыр , шүкүр билен кабул эдилсе , хич бир зат рет эдилмели дәлдир .
54004005	Чүнки бар зат Худайың сөзи ве дога аркалы мукаддес эдилйәндир .
54004006	Сен булары доганларың ядына салсаң , иманың , эерен оңат таглыматың сөзлери билен етишдирилип , Месих Исаның оңат хызматкәри боларсың .
54004007	Ярамаз хекаялары , кемпирлериң эртекилерини рет эдип , өзүңи Худайың ёлунда вердиш эт .
54004008	Беден машкының пейдасы аздыр , йөне хәзирки ве гелҗекки яшайшың вадасына эе болан таквалык хер угурдан пейдалыдыр .
54004009	Бу сөз догры сөздүр , хер җәхетден макулланмага лайыкдыр .
54004010	Биз мунуң үчин зәхмет чекйәрис , сөгүнч эшидйәрис . Чүнки умыдымызы әхли адамларың , ылайта-да , иман эденлериң Халасгәри дири Худая багладык .
54004011	Бу затлары буюр , өврет .
54004012	Хич ким сени яшдыгың үчин әсгермезлик этмесин . Геп-гүррүңде , яшайышда , сөйгүде , Рухда иманда ве тәмиз ахлакда иман гетиренлере гөрелде бол .
54004013	Мен барянчам , Мукаддес Язгылары йыгнага окамак , өвүт-үндев этмек , өвретмек билен мешгул бол .
54004014	Пыгамберлик сөзи аркалы ве яшулулар гурамасының сениң үстүңе эл гоймагы билен өзүңе берлен рухы сылагы гөзден салма .
54004015	Бу ишлерде ыхласлы бол . Илерлейшиңи хеммелериң гөрмеги үчин , булар билен мешгуллан .
54004016	Өзүңе хем таглымата дыкгат эт , бу ишлери довам этдир . Себәби муны этмек билен , сен хем өзүңи , хем өзүңе гулак асянлары халас эдерсиң .
54005001	Гарры адамы ынҗатма , оңа өз атаң ялы , өвүт-үндев бер .
54005002	Яш йигитлере өз доганларың ялы , гарры аяллара өз энең ялы , яш аяллара хем өз аял доганларың ялы , тәмиз ахлак билен өвүт-үндев эт .
54005003	Дул хатынлары , чындан дул болсалар сыла .
54005004	Бир дул хатының чагалары я агтыклары бар болса , онда олар өңүрти өз машгалаларына ярдам этмек билен , Худай ёлунда гезмеги , өз улуларына болан борчларыны өдемеги өвренсинлер . Чүнки бу Худайың халаныдыр .
54005005	Чын дул болуп , еке галан хатын умыдыны Худая баглаяндыр . Гиҗе-гүндиз дилеглерде , догаларда эрҗеллик эдйәндир .
54005006	Эмма айшы-эшретде яшаян дул хатын дириликде өлүдир .
54005007	Мүйнсүз болмагы үчин , бу затлары олара буюр .
54005008	Бири өз якынларының , ылайта-да , өз машгаласының аладасыны этмейән болса , онда ол иманы инкәр эдип , имансыздан бетер боландыр .
54005009	Ягшы ишлерде гүвә гечилйән , диңе бир әре аял болуп , алтмыш яшдан ашак болмадык дул хатын ,
54005010	оглан-ушак етишдирен болса , ятлары мыхман алан болса , мукаддеслериң аякларыны юван болса , мушакгат чекйәнлере ярдам эден болса , хер бир оңат ишиң ызында ылган болса , ады дуллар депдерине язылсын .
54005011	Яш дул хатынларың атларыны язмагы рет эт . Чүнки олар хөвесе дүшүп , Месихден узаклашанларында , әре барҗак болар .
54005012	Шейлеликде , өңки иманы ташландыклары зерарлы , җеза сезевар боларлар .
54005013	Мундан башга-да , өйин-өйин айланып , ялталыга өвренишерлер . Диңе ялталыга өвренишмек билен чәкленмән , эйсем , ярашыксыз геплери агза алып , бейлекилериң ишлерине гарышян гепчилер болар .
54005014	Шонуң үчин , мен яш дул хатынларың әре бармакларыны , чага догурмакларыны , хоҗалыгы доландырмакларыны , душмана хич бир мыҗабат үчин бахана бермезликлерини ислейәрин .
54005015	Чүнки кәбирлери азып , эййәм шейтаның ызына эерди .
54005016	Иман эден бир эркегиң я аялың дул галан доган-гарындашлары бар болса , олары голдасын , иманлылар йыгнагына аграм дүшмесин . Шейле , йыгнак чын дул хатынлары голдап билер .
54005017	Йыгнагы оңат доландырян яшулулар , ылайта-да , Худайың сөзүни яйратмакда , өвретмекде зәхмет чекйәнлер ики эссе хормата лайык гөрүлсин .
54005018	Чүнки Мукаддес Язгы : « Харман дөвйән өкүзиң агзыны баглама » , « Ишчи өз хакына мынасыпдыр » диййәр .
54005019	Ики я үч шаят болмаса , бир яшулы хакдакы айыпламаны кабул этме .
54005020	Бейлекилер хем горкар ялы , гүнә эдйәнлере хеммелериң өңүнде темми бер .
54005021	Өңүнден хөкүм этмән , хич затда биринден йүз гөрмән , бу язанларымы горамагыңы Худайың , Месих Исаның ве сайланан перишделериң өңүнде саңа берк табшырярын .
54005022	Бириниң депесине эл гоймакда ховлукма , башга кишилериң гүнәлерине шәрик болма . Өзүңи тәмиз сакла .
54005023	Диңе сув ичмән , ашгазаның ве йыгы-йыгыдан болян нәхошлугың үчин аз-кем шерап ич .
54005024	Кәбир адамларың гүнәлери беллидир , хөкүме олардан өң етйәндир . Кәбирлериниңки болса соң аян боляндыр .
54005025	Шонуң ялы , оңат ишлер-де беллидир , белли дәллер-де яшырын галып билмез .
54006001	Гуллук боюнтырыгы астындакыларың хеммеси Худайың адына , таглыматына дил етмез ялы , өз хоҗайынларыны сылаг-хормата мынасып билсин .
54006002	Хоҗайынлары иман гетирен гуллар болса доган боландыклары үчин , олары әсгермезлик этмән , гайтам , хас бетер хызмат этсин . Чүнки бу оңат хызматдан пейдаланянлар иманлы хем сөйгүлидир . Булары өврет , үнде .
54006003	Ким-де ким башга таглыматы яйрадып , сагдын сөзлери , Реббимиз Иса Месихиң сөзлерини ве Худайың ёлуна дегишли таглыматы оңламаян болса ,
54006004	онда ол текепбирдир , хич зады билйән дәлдир , җедел , сөз даваларының хассасыдыр . Гөрипчилик , чекишме , яманлама , эрбет шүбхелер ,
54006005	пикирлери заяланып , Худайың ёлуны газанч ёлы хасаплап , хакыкатдан махрум болан адамларың үзнүксиз җеделлери шу затлардан угур аляндыр . Бейле адамлардан гача дуруң .
54006006	Барыңа кайыл болуп , Худайың ёлундан йөремек улы газанчдыр .
54006007	Чүнки биз дүнйә хич бир зат гетирмедик , хич бир зат хем әкидип билмеҗегимиз беллидир .
54006008	Иймәге , геймәге задымыз бар болса , булара кайылдырыс .
54006009	Баяҗак болянлар болса сынагларың дузагына дүшүп , адамлары чөкүше , хеләкчилиге сокян энчеме дүшнүксиз хем зыянлы хөвеслере ёлукяндыр .
54006010	Чүнки хер хили эрбетлигиң бир көки пул сөйгүсидир . Кәбир адамлар мунуң ышкына дүшүп , имандан азашдылар , көп санҗылар билен өзлерини гынадылар .
54006011	Эмма сен , эй Худай адамы , бу затлардан гач . Догрулыгың , Худайың ёлуның , иманың , сөйгиниң , сабыр хем юмшаклыгың ызында ылга .
54006012	Иманың оңат гөрешини алып бар . Эбеди яшайша япыш . Сен муңа чагырылып , энчеме шаядың өңүнде иманы оңат ыкрар эденсиң .
54006013	Бар зада яшайыш берен Худайың ве Понтиус Пилатусың гаршысында оңат ыкрар эден Месих Исаның хузурында саңа табшырярын ,
54006014	Реббимиз Иса Месих гелйәнчә , Худайың буйругыны чирксиз ве мүйнсүз сакла .
54006015	Мүбәрек , тәк Хөкүмдар , патышалар Патышасы , реблер Ребби ,
54006016	өлүмсизлигиң еке-тәк эеси , етдирмез нурда яшаян , хич бир ынсаның гөрмедик хем гөрүп билмеҗек Худайы Месихи өз вагтында гөркезер . Хормат хем гудрат бакы Онуңкы болсун ! Омын .
54006017	Хәзирки дөвүрдәки байлара текепбир болмазлыгы табшыр . Вепасыз байлыга дәл-де , леззет алмагымыз үчин , хер зады бизе боллук билен берен дири Худая умыт багласынлар .
54006018	Олара ягшылык этмеги , ягшы ишлере бай болмагы , сахылыгы , җомартлыгы табшыр .
54006019	Соңсуз яшайша эе болар ялы , гелҗек үчин өзлерине берк бина болҗак хазынаны бирикдирсинлер .
54006020	Эй Тимотеос , өзүңе ынанылып берлени гора . Ярамаз , бош сөзлерден , ялан ере билим дийилйән гапма-гаршылыклардан йүз дөндер .
54006021	Бу ялан билими ыкрар эдип , кәбир адамлар имандан азашдылар . Худайың мерхемети сениң билен болсун ! Омын .
55001001	Месих Исадакы яшайыш вадасы боюнча Худайың ислеги билен Месих Исаның ресулы болан мен Павлусдан ,
55001002	сөйгүли оглум Тимотеоса салам ! Ата Худай , Реббимиз Месих Иса саңа мерхемет хем рехим этсин , парахатлык берсин .
55001003	Мен гиҗе-гүндиз эдйән догаларымда сени дынгысыз ятлап , аталарым ялы сап выждандан хызмат эдйән Худайыма шүкүр эдйәрин .
55001004	Гөзяшларыңы яда салып , шатлыкдан долмак үчин сени гөресим гелйәр .
55001005	Озал мамаң Лоисде ве энең Эвникиде болан хилесиз иманы ятлаярын , онуң сенде-де бардыгына долы ынанярын .
55001006	Шу себәпден , эллерими үстүңе гоймагым аркалы Худайың саңа берен сылагыны ловурдатмагыңы ядыңа салярын .
55001007	Чүнки Худай бизе горкаклык рухуны дәл-де , гүйч , сөйги , небсиңе буюрма рухуны берендир .
55001008	Шоңа гөрә , Реббимиз хакда гүвәлик этмәге , Онуң угрунда бенди болан маңа утанман , Худайың берен кувваты билен Хош Хабарың угрунда мениң билен биле гөрги гөр .
55001009	Худай бизи эден ишлеримизе гөрә дәл-де , максат хем мерхеметине гөрә гутарып , мукаддес яшайша чагырды . Бу мерхемет бизе эзелден Месих Исада берлип ,
55001010	инди болса , өлүми арадан айран , яшайыш хем өлмезлиги Хош Хабар аркалы ышыга чыкаран Халасгәримиз Месих Исаның гелмеги билен аян эдилди .
55001011	Мен хем бу Хош Хабарың җарчысы , ресулы ве миллетлериң өвредиҗиси эдилип беллендим .
55001012	Шу гөргүлери гөрмегимиң себәби хем шудур . Эмма мен утанмаярын , чүнки Киме иман эденими билйәрин , Онуң маңа табшыран задыны шол гүне ченли сакламагы башарҗакдыгына долы ынамым бар .
55001013	Менден эшиден сагдын сөзлериңиң нусгасыны иман , Месих Иса болан сөйги билен гайым сакла .
55001014	Өзүңе ынанылып берлен оңат таглыматы ичимизде яшаян Мукаддес Рух аркалы гора .
55001015	Азия илиндәкилериң хеммесиниң , шол санда Фигелус хем Эрмогенис дагының менден араны ачаныны билйәнсиң .
55001016	Реб Онисифорың ичерсине рехимдарлык этсин . Чүнки ол энчеме гезек җаныма җан гошды , зынҗырлар билен баглыдыгыма утанман ,
55001017	Римдекә мени гайрат эдип гөзләп тапды .
55001018	Ол гүнде Ребден рехимдарлык тапмагы Реб оңа ыхсан этсин ! Онуң Эфесде нәче хызмат эденини сениң өзүң гаты оңат билйәнсиң .
55002001	Шейлеликде , оглум , Месих Исадакы мерхемет билен гүйчлен .
55002002	Биртопар шаятларың янында менден эшиден сөзлериңи бейлекилере-де өвредип билҗек адамлара табшыр .
55002003	Месих Исаның оңат эсгери болуп , мениң билен билеликде гөрги гөр .
55002004	Эсгерлик эдйән адам өзүни эсгерлиге чагыраны хошнут этҗек болуп , гүнделик яшайыш ишлерине гарышян дәлдир .
55002005	Ярыша гатнашян адам ярышың шертлерини берҗай этмесе , байрак алмаз .
55002006	Зәхмет чекен дайхан , хасылындан илкинҗи пайы өзи алмалыдыр .
55002007	Айдянларым хакда ойлан . Реб саңа хер затда аң-дүшүнҗе берер .
55002008	Мениң яйрадян Хош Хабарыма гөрә , Давудың неслинден болуп , өлүмден дирелен Иса Месихи яда сал .
55002009	Мен бу Хош Хабар угрунда , җенаятчы ялы , зынҗырлар билен багланып гөрги гөрйәрин . Йөне Худайың сөзи багланан дәлдир .
55002010	Шу себәпден , сайлананлар хем бакы шөхрат билен бирликде Месих Исадакы гутулыша говшар ялы , оларың хатырасына хер зада дөз гелйәрин .
55002011	Бу бир догры сөздүр : Онуң билен биле өлен болсак , Онуң билен биле-де яшарыс .
55002012	Чыдасак , Онуң билен биле хөкүм сүрерис . Оны инкәр этсек , Ол хем бизи инкәр эдер .
55002013	Биз вепалы галмасак хем , Ол вепалы болар . Чүнки Ол Өзүни инкәр эдип билмез .
55002014	Бу затлары оларың ядына сал . Эшидйәнлери хеләкчилиге элтмекден башга хич бир зада пейда бермейән сөз даваларыны чыкармазлыгы Реббиң хузурында олара берк табшыр .
55002015	Хакыкат сөзүни догры уланып , өзүңи говы гөрүлйән , утанмаҗак ишчи хөкмүнде Худая хөдүрлеҗек болуп гайрат эт .
55002016	Ярамаз , бош сөзлерден гача дур . Чүнки булара баш гошянлар худайсызлыкда мундан бейләк-де илерләрлер .
55002017	Оларың сөзлери рак кимин яйрар . Именеюс билен Филитус булардандыр .
55002018	Олар дирелишиң эййәм болуп гечендигини айтмак билен , хакыкатдан азашдылар , инди болса кәбир адамларың иманыны даргадярлар .
55002019	Эмма Худайың берк бинасы дурандыр . Ол « Реб Өзүниңкилери танаяндыр » , « Реббиң адына багланан хер кес яманлыкдан узак дурсун » диен сөзлер билен мөхүрлидир .
55002020	Бир улы өйде диңе гызыл , күмүш гаплар дәл , эйсем , агач ве топракдан ясалан гаплар-да бардыр . Оларың кәбири абрайлы , кәбири болса абрайсыз иш үчиндир .
55002021	Шейлеликде , эгер бири өзүни бу абрайсыз ишлерден тәмизлесе , онда ол хорматлы максатлара ярашыклы , мукаддес эдилен , хоҗайынына пейдалы ве хер бир оңат ише тайяр гап болар .
55002022	Яшлык хөвеслеринден гач . Сап йүрек билен Ребби чагырянларың әхлиси билен бирликде догрулык , иман , сөйги ве парахатлык ызына эер .
55002023	Самсык хем дүшнүксиз җеделлерден чекил . Чүнки даваларың булардан туряндыгыны билйәнсиң .
55002024	Реббиң гулы давалашмалы дәл , хеммелере мылакатлы , өвретмәге укыплы , сабырлы болмалыдыр .
55002025	Өзүне гаршы боланлары юмшаклык билен ёла гетирмелидир . Хакыкатың билимине етер ялы , Худай олара , белки , бир тоба ёлуны ачар .
55002026	Шейдип , олар айылып , ислегини ерине етирмеклери үчин өзлерини туссаг эден иблисиң дузагындан гутулар .
55003001	Шуны бил , соңкы гүнлерде кын пурсатлар болар .
55003002	Чүнки адамлар өзүни сөййән , пула гызан , өвүнҗең , текепбир , күпүр гүрлейҗи , эне-ата боюн эгмейән , гадыр билмез , мукаддесликден махрум ,
55003003	доңйүрек , барлышыксыз , мыҗабатчы , небсине буюрмазак , залым ве ягшылыга душман болар .
55003004	Дөнүк , әтиячсыз , гопбамсы , леззети Худайдан көп сөййән ,
55003005	Худайың ёлунда йөрән болуп , бу ёлуң гүйҗүни инкәр эдйәнлер чыкар . Бейле адамлардан араны ач .
55003006	Чүнки огрынча өйлере гирип , гүнәлер билен йүкли , дүрли хөвеслер билен әкидилйән ,
55003007	хемише өвренип-де , хич хачан хакыкат билимине етип билмейән говшак аяллары туссаг эдйән адамлар булардандыр .
55003008	Яннис билен Ямбрис Муса нәхили гаршы дуран болса , булар-да , шонуң ялы , хакыката гаршы дуряр . Олар пикирлери заяланан , иманда рет эдилен адамлардыр .
55003009	Эмма ене илерләп билмезлер . Чүнки өңкүлер ялы буларың-да акылсызлыгы хеммелере белли болар .
55003010	Сен болса мениң таглыматымы , өзүми алып баршымы , максадымы , иманымы , сабрымы , сөйгими , чыдамымы ,
55003011	гөрен азардыр гөргүлерими , меселем , Антакия , Коня ве Листрада башымдан геченлери берк ызарладың . Мен нәхили азарлара дөз гелдим ! Реб мени хеммесинден гутарды .
55003012	Месих Исада Худайың ёлуна мынасып яшамак ислейәнлериң бары азар чекер .
55003013	Эмма эрбет , кеззап адамлар алдап хем алданып , эрбетликде ене илерләр .
55003014	Сен болса кимлерден өвренендигиңи билйәнлигиң үчин , өвренен , долы ынанян затларыңа баглы гал .
55003015	Сен Месих Иса болан иман аркалы гутулыш үчин өзүңи акылдар этмеги башарян Мукаддес Язгылары огланлыкдан бәри билйәрсиң .
55003016	Язгыларың хеммеси Худайың ылхамы болуп , Худай адамы хер бир оңат иш үчин тайын , кәмил болар ялы ,
55003017	өвретмек , кәемек , ёла гетирмек , догрулыкда тербиелемек үчин пейдалыдыр .
55004001	Худайың өңүнде , дирилериң хем өлүлериң үстүнден хөкүм чыкарҗак Месих Исаның өңүнде Онуң гелмегиниң , Патышалыгының хакы үчин саңа үндейәрин :
55004002	Худайың сөзүни вагыз эт . Пурсат аматлы болсун , болмасын , тайяр бол . Ынсанлара долы сабыр , таглымат билен кәе , ёла гетир , өвүт-үндев эт .
55004003	Чүнки шейле бир замана болар , адамлар сагдын таглымата чыдаман , гулакларына якян сөзлери диңлеҗек болуп , өз хөвеслерине ярашыклы мугаллымлар үйшүрер .
55004004	Гулакларыны хакыкатдан совуп , эртекилере тарап өврүлер .
55004005	Йөне сен хер ягдайда хүшгәр бол , гөрги гөр , бир Хош Хабарчы болуп ишләп , хызматыңы битир .
55004006	Чүнки мен эййәм Худая хөдүрленен шерап кимин дөкүлип дурун , мениң бу дүнйәден өтмели вагтым гелди .
55004007	Мен оңат сөвеш алып бардым , ярышы битирдим , иманы горадым .
55004008	Мундан бейләк , догрулык тәҗи мениң үчин тайяр дурандыр . Адыл казы Реб ол гүнде оны маңа , диңе маңа дәл , эйсем , Онуң гелмегини сөййәнлериң барына-да берер .
55004009	Мениң яныма басым гелҗек болуп гайрат эт .
55004010	Чүнки Дима хәзирки дүнйәни сөййәнлиги үчин , мени ташлап Селаниге гитди . Кирискис Галатя , Титус хем Далматя гитди .
55004011	Янымда диңе Лука бар . Маркусы алып гайт . Хызматымы ерине етирмекде маңа көмеги дегер .
55004012	Тихикусы Эфесе ёлладым .
55004013	Гелеңде Троасда Карпың янында гоюп гайдан донумы , китаплары , ылайта-да , гайыш китаплары гетир .
55004014	Демирчи Исгендер маңа кән яманлык этди . Реб оңа эденлерине гөрә алмытыны берер .
55004015	Сен хем ондан әгә бол . Чүнки ол бизиң сөзлеримизе гаты гаршы дурды .
55004016	Илкинҗи горанмамда тарапымы тутан болмады , гайтам , хеммелер мени ташлап гитдилер . Мунуң хасабы олардан соралмасын .
55004017	Йөне Худайың вагзы мен аркалы долы ыглан болуп , бүтин миллетлер оны эшидер ялы , Реб янымда дуруп , мени гүйчлендирди , шейлеликде , арсланың агзындан гутулдым .
55004018	Реб хем мени әхли яманлыкдан гутарып , Гөкдәки Патышалыгында саклар . Эбеди шөхрат Онуңкы болсун ! Омын .
55004019	Прискилла , Акила ве Онисифорың ичерсине салам айт .
55004020	Эрастус Коринтосда галды . Трофимусы хассака Милитосда гоюп гайтдым .
55004021	Гышдан өң гелҗек болуп гайрат эт . Эвулус , Пуденс , Линус , Клавдия ве бүтин доганлар саңа салам айдяр .
55004022	Реб Иса Месих сениң рухуң билен болсун ! Худайың мерхемети сиз билен болсун ! Омын .
56001001	Худайың сайланларының иманына гөрә , Худай ёлуна ярашыклы болан хакыкат билимине гөрә Худайың гулы , Иса Месихиң ресулы болан мен Павлусдан салам !
56001002	Мениң бу ресуллыгым ялан сөзлемейән Худайың эзелден вада эден бакы яшайшының умыдына даяняр .
56001003	Халасгәримиз Худайың буйругы боюнча маңа табшырылан вагызда Худай Өз сөзүни аматлы вагтында аян этди .
56001004	Ортак иманымыза гөрә , хакыкы оглум Титуса Ата Худай , Халасгәримиз Месих Иса мерхемет хем рехим этсин , парахатлык берсин !
56001005	Ыза галан ишлери дүзелтмегиң , саңа буйрушым ялы , хер шәхерде яшулулар беллемегиң үчин , ине , шу себәпден мен сени Гиритде гоюп гайтдым .
56001006	Ким мүйнсүз , диңе бир аялың әри болса , иман эден , эдепсизликде айыпланмадык болса , тербиели чагалары бар болса , шоны белле .
56001007	Чүнки гөзегчи , Худайың өйүниң векилидиги үчин , мүйнсүз болмалыдыр . Башына гиден , гызма , шераба хөвесҗең , урушган , харам газанҗың ызында ылгап йөрмән ,
56001008	эйсем , мыхмансөер , ягшылык сөер , сагдын дүшүнҗели , адалатлы , таква ве небсине буйруп билйән киши болмалыдыр .
56001009	Хем бейлекилере сагдын таглымат билен өвүт-үндев берип хем-де гаршы чыканлары дымдырар ялы , өвредилиши ялы , ынамлы сөзе япышмалыдыр .
56001010	Чүнки питнечи , яңра ве алдавчы көп адамлар бардыр . Ылайта-да , сүннетлиликден боланлар булардандыр .
56001011	Оларың агзыны багламак герек . Олар хаксыз газанч үчин , өвредилмесиз затлары өвредип , өйлери бүтинлей йыкярлар .
56001012	Араларындан бири , оларың өз пыгамберлериниң бири : « Гиритлилер хемише яланчы , яман хайван , ялта хаҗымеликдир » дийипдир .
56001013	Бу гүвәлик хакдыр . Шол себәпли ехуды эртекилерине , хакыкатдан азашан адамларың буйрукларына гулак асма ,
56001014	гайтам , иманда сагдын болмаклары үчин олара берк кәе .
56001015	Чүнки тәмиз йүреклилер үчин бар зат тәмиздир . Йөне йүреги чирклилер , иман гетирмедиклер үчин хич зат тәмиз дәлдир , оларың аң-дүшүнҗелери , ынсаплары-да чиркленендир .
56001016	Олар Худайы танаяндыкларыны сөзләп , эдйән ишлери билен Оны инкәр эдйәр . Олар йигренҗи , сөзе гулак асмаз болуп , хич бир оңат ише ярарлы дәлдир .
56002001	Эмма сен сагдын таглымата ярашыклы боланы өврет .
56002002	Гарры адамлара хүшгәр , аграс , сагдын дүшүнҗели , иманда , сөйгүде хем сабырда сагдын болмалыдыкларыны айт .
56002003	Шонуң ялы , гарры аяллар хем мыҗабатчы , көп шерап гулы дәл-де , эйсем , яшайышларында сылага мынасып , ягшылыгы өвредйәнлер болсун .
56002004	Онсоң олар Худайың сөзүне дил етирмез ялы , яш гелин-гызлары өз әрлерини , чагаларыны сөййән ,
56002005	сагдын дүшүнҗели , пәк , өйүнде ишеңңир , оңат ве өз әрлерине табын болмагы үчин етишдирип билерлер .
56002006	Шонуң ялы-да , яш йигитлере хем сагдын дүшүнҗели болмагы үнде .
56002007	Өзүң оңат ишлер эдип , олара хер затда гөрелде гөркез .
56002008	Бизе гаршы боланлар биз хакда айдара хич бир яман геп тапман утанар ялы , таглыматыңда сап , аграс болуп , хич кимиң айыплап билмеҗек сагдын сөзлерини айт .
56002009	Гуллара халасгәр Худайымызың таглыматы хер бабатда безәр ялы , хоҗайынларына табын болмагы , җогап гайтарман , огурламан ,
56002010	бүтинлей садыклык гөркезип , хоҗайынларыны хер затда хошнут этмеги үнде .
56002011	Чүнки Худайың хемме ынсанлара гутулыш гетирен мерхемети әшгәр болды .
56002012	Бу мерхемет бизе , худайсызлыгы , дүнъеви хөвеслери рет эдип , мүбәрек умыдымыз болан бейик Худай ве халасгәримиз Месих Исаның шөхрат ичинде гелмегине гарашып ,
56002013	хәзирки дүнйәде сагдын дүшүнҗели , догры ве Худайың ёлуна мынасып яшамагымызы өвредйәр .
56002014	Месих хемме языкдан гутулып , Өзүне дегишли , ягшылык этмәге ыхласлы халк болмагымыз үчин , бизи тәмизлеҗек болуп , Өзүни бизиң угрумызда пида этди .
56002015	Булары айдып , диңлейәнлере долы ыгтыяр билен өвүт-үндев эт хем-де кәе . Хич ким сени әсгермезлик этмесин .
56003001	Хөкүмдарлара ве хәкимлере табын болмагы , сөзе гулак асмагы , хер бир оңат ише тайяр дурмагы ,
56003002	хич кими яманламазлыгы , игенҗең болман , мылайым болуп , әхли адамлара юмшаклык гөркезмеги иманлыларың ядына сал .
56003003	Чүнки бир вагтлар биз хем аң-дүшүнҗесиз , сөзе гулак асмаз , ёлундан азашан , дүрли хөвеслере хем-де кейплере бакна , яманлык хем гөрипликде яшап , йигренҗи , бири-бирлерини йигренйән адамлардык .
56003004	Йөне халасгәримиз Худайың ягшылыгы , ынсана болан сөйгүси әшгәр боланда ,
56003005	Ол бизи догрулык билен битирен ишлеримиз үчин дәл-де , Өз рехимдарлыгы билен гутарды .
56003006	Биз Онуң мерхемети билен акланып , бакы яшайшың умыды ичинде Онуң мирасчылары болар ялы ,
56003007	тәзеден догма ювшы билен халасгәримиз Иса Месихиң саясында үстүмизе болелин дөкен Мукаддес Рухуның тәзелемеги аркалы Ол бизи халас этди .
56003008	Бу бир догры сөздүр . Худая иман эденлер ягшы ишлери ерине етирмек үчин алада эдер ялы , мен сениң бу затлары ныгтамагыңы ислейәрин . Булар ынсанлар үчин оңат ве пейдалыдыр .
56003009	Бош җеделлерден , несил шеҗерелери ве Мукаддес Канун хакдакы чекишмелерден хем-де давалардан чекил . Чүнки булар пейдасыз , бидерек затлардыр .
56003010	Ара бөлүнишик салян адамдан биринҗи ве икинҗи үндевден соң гача дур .
56003011	Бейле адамың ёлдан азашып , гүнә эдип , өз-өзүне иш кесйәнлигини билйәнсиң .
56003012	Артемасы я-да Тихикусы сениң яныңа ёлламда , Никополисе — мениң яныма гелҗек болуп гайрат эт . Чүнки гышы ол ерде гечирмеги йүрегиме дүвдүм .
56003013	Канунчы Зенас билен Аполлосы ёла салаңда , хич бир етмезчиликлери болмаз ялы , оларың гамларыны ий .
56003014	Бизиңкилер хем мивесиз өмүр сүрмез ялы , герекли зерурлыклара көмек үчин оңат ишлери ерине етирмеги өвренсинлер .
56003015	Мениң янымдакыларың хеммеси саңа салам айдяр . Иманда бизи сөййәнлере салам айт . Худайың мерхемети сизиң барыңыз билен болсун ! Омын .
57001001	Месих Исаның угрунда бенди болан мен , Павлусдан , Тимотеос догандан , сөйгүли ишдешимиз болан сен Филимуна ,
57001002	аял доганымыз Аффия , сөвешдеш ёлдашымыз Архипуса ве сениң өйүңдәки иманлылар йыгнагына салам !
57001003	Атамыз Худай , Реб Иса Месих сизе мерхемет этсин , парахатлык берсин . Шүкүр ве дога
57001004	сениң Реб Иса болан иманыңы , бүтин мукаддеслере болан сөйгиңи эшидип , Худайыма шүкүр эдйәрин .
57001005	Сени догаларымда элмыдама ятлаярын .
57001006	Месихде өзүңизе дегишли бүтин ягшы затлары билер ялы , өзүңдәки иманы бейлекилер билен пайлашмакда тәсирли болмагың үчин дога эдйәрин .
57001007	Себәби мен сениң сөйгиң аркалы улы шатлык хем теселли тапдым , чүнки , эй доган , сениң саяңда бүтин мукаддеслериң йүрегине ынҗалык берилди . Павлусың Онесимус барадакы хайышы
57001008	шу себәпден герекли боланыны саңа буюрмага Месихде улы батырлыгым болса-да ,
57001009	мен , гарры Павлус , шу вагт хем Месих Исаның угрунда бендиниң бири хөкмүнде сөйгиниң хатырасына сенден хайыш этмеги эй гөрйәрин .
57001010	Мен туссагдакам өзүне аталык эден ,
57001011	бир вагтлар саңа пейдасыз , йөне шинди хем саңа , хем маңа пейдасы дегйән оглум Онесимус үчин сенден хайыш эдйәрин .
57001012	Оны , ягны йүреҗигими ызына саңа ёллаярын , оны кабул эт .
57001013	Хош Хабарың угрунда туссагдакам , сениң ериңе маңа хызмат этмеги үчин , оны өз янымда алып галмак ислейәрдим ,
57001014	йөне этҗек ягшылыгың меҗбуры ялы дәл-де , мейлетин болар ялы , сенден сорагсыз хич бир зады этмек ислемедим .
57001015	Белки-де , онуң вагтлайынча сенден айрылмагы , оны хемишелик ызына алмагың үчин боландыр .
57001016	Оны инди бир гул дәл-де , гулдан артыкмач сөйгүли доган хөкмүнде ызына аларсың . Ол ылайта-да мениң үчин , хас-да сениң үчин хем беденде , хем-де Ребде бир сөйгүли догандыр .
57001017	Шоңа гөрә , мени өз ёлдашың хөкмүнде гөрйән болсаң , оны мени кабул эдйән ялы кабул эт .
57001018	Ол саңа хер хили эрбетлик эден болса я-да бир борҗы бар болса , муны маңа яз .
57001019	Мен Павлус , муны өз элим билен язярын , өзүм берерин . Сениң хем өз яшайшың билен маңа борчлудыгыңы айтмагымың гереги ёк .
57001020	Хава , доган , Ребде маңа бир пейдаң дегсин , Месихде йүрегиме ынҗалык бер .
57001021	Сөзүме гулак асҗагыңа ынам эдип , айданларымдан хем кәнрәк этҗегиңи билип саңа язярын .
57001022	Шонуң билен бирликде , маңа-да галара ер тайынла . Чүнки догаларыңыз аркалы сизе багышланарын диен умыдым бар .
57001023	Месих Иса угрунда мениң билен туссагда биле болян Эпафра ,
57001024	ишдешлерим Маркус , Аристаркус , Дима ве Лука саңа салам айдярлар .
57001025	Реббимиз Иса Месихиң мерхемети сизиң рухуңыз билен болсун ! Омын .
58001001	Худай гадым заманларда пыгамберлер аркалы энчеме гезек дүрли ёллар билен аталарымыз билен геплешипдир .
58001002	Ол соңкы вагтларда хем бар задың мирасчысы эдип белләни ве Ол аркалы әлеми ярадан Оглунда бизиң билен геплешди .
58001003	Огул Худайың шөхратының ялкымы , Онуң барлыгының кешби болуп , бар зады гудратлы сөзи билен саклап , бизи гүнәлерден тәмизләнден соң , Гөкде Шөхратлының сагында отурды .
58001004	Ол перишделерден нәче үстүн ады мирас алан болса , шонча-да олардан үстүн болды .
58001005	Чүнки Худай хей-де перишделериң бирине : « Сен Мениң Оглумсың , Мен бу гүн Сениң Атаң болдум » , « Мен Оңа Ата , Ол-да Маңа Огул болар » дийипми ?
58001006	Ене Худай Өзүниң илкинҗи доглан Оглуны дүнйә иберенде : « Худайың әхли перишделери Оңа сежде этсин » диййәр .
58001007	Перишделер хакда : « Ол перишделерини ел , хызматкәрлерини от ялны эдйәндир » диййән болса ,
58001008	Оглы хакда : « Эй Худай , Сениң тагтың бакыдыр , догрулык хасасы Сениң Патышалыгың хасасыдыр » диййәр .
58001009	« Сен догрулыгы сөйүп , канунсызлыгы йигрендиң . Мунуң үчин Худай — Сениң Худайың Сени шатлык ягы билен ёлдашларыңдан артык месх этди » .
58001010	Я Реб , башлангычда Ериң дүйбүни Сен тутдуң . Гөк хем Сениң эллериңиң ишидир .
58001011	Олар ёгалар , диңе Сен галарсың . Хеммеси бир эшик ялы көнелер .
58001012	Олары бир гейим ялы дүйрерсиң , олар үйтгәр . Эмма Сен шол дуршуңа дурарсың , Сениң йылларың түкенмез » .
58001013	Худай перишделериң бирине хей : « Душманларыңы аякларың астына басганчак эдйәнчәм , Мениң сагымда отур » дийипми ?
58001014	Перишделериң әхлиси гутулышы мирас алҗаклара хызмат этмек үчин иберилен хызматкәр рухлар дәлми нәме ?
58002001	Шонуң үчин эшиденлеримизден дашлашмаз ялы , олара хас көп үнс бермелидирис .
58002002	Чүнки перишделер аркалы айдылан сөз берк болуп , хер бир җенаят , сөзе гулак асмазлык өз адалатлы алмытыны алан болса ,
58002003	Онда шейле улы гутулышы гөрмезлиге салсак , биз нәхили гачып билерис ? Бу гутулышы озал башда Реб ыглан этди , Ондан эшиденлер болса оны бизе тассыкладылар .
58002004	Худай хем муңа аламатлар , мугҗызалар , дүрли гудратлар , Өз ислеги боюнча пайлан Мукаддес Рух сылаглары билен гүвәлик этди .
58002005	Ол бизиң гүррүңини эдйән гелҗекки дүнйәмизи перишделере табын эденок .
58002006	Йөне бири бир ерде шейле гүвә гечип дийди : « Сен оны ятлар ялы , ынсан нәме ? Оңа үнс берер ялы , ынсан оглы нәме ?
58002007	Оны перишделерден аз-кем пес тутдуң . Шөхрат хем хормат тәҗини Оңа гейдирип , Өз эллериң ишлериниң үстүнде Оны отуртдың .
58002008	Бар зады Онуң аякларының астында гойдуң » . Худай бар зады Оңа табын этди , Оңа баглы дәл зат гоймады . Йөне велин хемме задың Оңа баглыдыгыны биз энтек гөрмейәрис .
58002009	Эмма перишделерден аз-кем пес тутулан Иса Худайың мерхемети билен хер ынсан үчин өлүми дадар ялы , гөрен өлүм гөргүси үчин шөхрат хем хормат тәҗиниң гейдириленини гөрйәрис .
58002010	Энчеме огуллары шөхрата етирйәркә , оларың гутулышының Өңбашчысыны гөргүлер аркалы кәмиллиге етирмек хемме задың Өзи үчин ве Өзи аркалы бар болан Худая ярашыклыды .
58002011	Чүнки мукаддес эден билен мукаддес эдиленлериң хеммеси бир Атадандыр . Шонуң үчин хем Иса олара доган диймекден утанмаяр . Шейле диййәр :
58002012	« Сениң адыңы доганларыма ыглан эдерин , йыгнагың ортарасында Саңа өвгүли нагмалар айдарын » .
58002013	Ене : « Мен Оңа ынам эдерин » , « Ине , Мен ве Худайың Маңа берен чагалары » диййәр .
58002014	Чагаларың эт хем гандандыгына гөрә , Өзи хем оларыңкы билен бир адам сыпатына гирди . Ол муны өлүм гүйҗүне эе боланы , ягны иблиси өлүм аркалы ёгалтҗак ,
58002015	өмүрбойы өлүм горкусы зерарлы гул боланларың хеммесини эркинлиге етирҗек болуп этди .
58002016	Чүнки Ол , элбетде , перишделере ярдам этмән , Ыбрайымың неслинден боланлара ярдам эдйәр .
58002017	Шонуң үчин Ол халкың гүнәлерини Худая багышлатмак , Худайың гуллугында рехимдар хем садык Баш Руханы болмак үчин , хер тайдан доганларына меңземели болды .
58002018	Шейлелик билен , сыналанда Өзүниң гөрги гөрен затларында сыналянлара көмек бермеги башаряр .
58003001	Шонуң үчин , эй , асмандан гелен чакылыга шәрик болан мукаддес доганлар , бизиң ыкрар эден иманымызың Ресулы хем Баш Руханысы Иса середиң .
58003002	Ол Мусаның , Худайың тутуш өйүнде садык галышы ялы , Өзүни белләне вепадар галды .
58003003	Өйи ясаның өйден кән хормат гөрши ялы , Иса-да Мусаныңкыдан бейик шөхрата мынасып гөрүлди .
58003004	Чүнки хер өй бири тарапындан ясаляр , Худай болса бар зады ясандыр .
58003005	Муса гелҗекде сөзленҗек сөзлере гүвә гечмек үчин , Худайың бүтин өйүнде бир хызматкәр болуп садык галды .
58003006	Эмма Месих Онуң өйүне җогапкәр Огул хөкмүнде садыкдыр . Батырлыгымызы , магтанян умыдымызы соңуна ченли берк сакласак , Онуң өйи биздирис .
58003007	Шонуң үчин Мукаддес Рухуң айдышы ялы : « Бу гүн Онуң сесини эшитсеңиз ,
58003008	чөлде сыналан гүнүңиздәки питнеде болшы ялы , йүрегиңизи гататмаң .
58003009	Аталарыңыз ол ерде Мени барлап сынадылар , кырк йыллап Мениң эдйәнлерими гөрүп гездилер .
58003010	Шонуң үчин Мен бу несле гахарланып : олар элмыдам йүреклеринде азашяр , Мениң ёлларымы билмедилер дийдим .
58003011	Гахарлананымда : олар дынчлык үлкәме гирмез ! дийип ант ичдим » .
58003012	Эй доганлар , хабардар болуң , сизиң бириңизде дири Худайдан дашлашан имансызлыгың эрбет йүреги болаймасын .
58003013	Сизиң хич бириңизиң йүрегиңиз гүнәниң алдавчылыгы билен гатамаз ялы , « гүн шу гүндүр » дийилйәркә , хер гүн бири-бириңизи рухландырың .
58003014	Чүнки башлангычдакы ынамы соңуна ченли берк сакласак , бу Месихе шәрик болдугымыздыр .
58003015	Озал айдылышы ялы , « Бу гүн Онуң сесини эшитсеңиз , питнеде болшы ялы , йүрегиңизи гататмаң » .
58003016	Онуң сесини эшидип хем питне турзанлар кимлерди ? Муса аркалы Мүсүрден чыкарыланларың хеммеси дәлмиди ?
58003017	Худай кырк йыллап киме гахарланды ? Гүнә эдип , маслыклары чөлде серлип галанлара дәлми ?
58003018	Сөзүне гулак асмаянлардан башга Өз дынчлык үлкесине кимлер гирмез дийип ант ичди ?
58003019	Биз , имансызлык эдендиклери үчин , оларың гирип билмәндиклерини гөрйәрис .
58004001	Шонуң үчин Онуң дынчлык үлкесине гирме вадасы хениз еринделигине гөрә , сизден бири муңа етмән галаймасын дийип горкуда болалың .
58004002	Чүнки Хош Хабар бизе вагыз эдилиши ялы , олара-да вагыз эдилди , йөне эшиден сөзлерини иман билен утгашдырмандыклары үчин , онуң олара пейдасы болмады .
58004003	Дүнйәниң ярадылышының башында ишлерини тамамлан Худайың : « Гахарлананымда : олар дынчлык үлкәме гирмезлер дийип ант ичдим » дийши ялы , биз иман гетиренлер бу дынчлыга гирерис .
58004004	Чүнки бир ерде единҗи гүн хакда : « Едиленҗи гүн Худай әхли ишини тамамлады ве шол гүн дынч алды » дийипдир .
58004005	Ене-де шол ерде : « Олар дынчлык үлкәме гирмез » диййәр .
58004006	Шейлеликде , Хош Хабары илки эшиденлер сөзе гулак асмандыклары үчин , ол дынчлыга гирип билмедилер , йөне кәбир гирҗеклер бар .
58004007	Шонуң үчин Худай көп вагтдан соң , Давут аркалы айдылышы ялы : « Бу гүн Онуң сесини эшитсеңиз , йүрегиңизи гататмаң » диенде , « бу гүн » диймек билен ене бир гүни беллейәр .
58004008	Чүнки Ешу олары дынчлыга етирен болса , онда Худай мундан соң башга гүнүң гүррүңини этмезди .
58004009	Шейлеликде , Худайың халкы үчин ене бир сабат гүнүниң дынчлыгы галяр .
58004010	Худай Өз ишлеринден нәхили дынч алан болса , Онуң дынчлыгына гирен хем өз ишлеринден шейле дынч аландыр .
58004011	Шейлеликде , хич ким оларың питнесинден гөрелде алып йыкылмаз ялы , ол дынчлыга гирмек үчин гайрат эделиң .
58004012	Худайың сөзи дири хем тәсирлидир , хер бир ики йүзли гылычдан кесгирдир . Ол җан хем рухы , богунлары хем йилиги бөлйәнчә батяндыр , йүрегиң дүшүнҗелеридир ниетлерине хөкүм эдйәндир .
58004013	Худайдан гизлин хич бир махлук ёкдур , хасап бермели Худайымызың гөзлериниң өңүнде әхли зат ялаңач хем ачыкдыр .
58004014	Гөкден гечен улы Баш Руханымыз , Худайың Оглы Исамызың барлыгына гөрә , ыкрар эден иманымызы берк туталың .
58004015	Чүнки бизиң эҗизликлеримизе гынанып билмейән дәл , эйсем , хер затда бизиң ялы сыналып , гүнә этмедик бир Баш Руханымыз бардыр .
58004016	Рехимдарлыга говшуп , герек вагтында бизе көмек берҗек мерхемети тапар ялы , Худайың мерхемет тагтына ынам билен голайлашалың .
58005001	Хер бир баш руханы , гүнәлериң төлегине сылаглар хем гурбанлар хөдүрләр ялы , адамлар арасындан сайланып , Худая дегишли затларда олара векиллик этмек үчин белленйәр .
58005002	Наданлара , ёлдан азашанлара юмшак болмагы башаряр , чүнки өзүниң хем эҗизликлери бар .
58005003	Ол шу себәпли халк үчин болшы ялы , өз гүнәлери үчин хем гурбан бермәге борчлудыр .
58005004	Адам баш руханы болма хорматыны өз-өзүне берип биленок . Ол Харун ялы , Худай тарапындан чагырылып аляр .
58005005	Шонуң ялы , Месих хем баш руханы болмак үчин өз-өзүни шөхратландыранок , Оны « Сен Мениң Оглумсың , Мен бу гүн Сениң Атаң болдум » диен шөхратландырды .
58005006	Башга бир ерде-де диййәр : « Мелкиседек дүзгүни боюнча , Сен хемишелик руханысың » .
58005007	Месих ер йүзүнде болан гүнлеринде Өзүни өлүмден гутармагы башарян Худая улы перят , гөзяшлар билен догалар хем ялбарышлар хөдүрләп , таквалыгы үчин эшидилди .
58005008	Ол Огул хем болса , гөрен гөргүлеринден сөзе гулак асмагы өвренди .
58005009	Кәмиллешдирилип , Худай тарапындан Мелкиседек дүзгүни боюнча Баш Руханы адыны алды .
58005010	Сөзүне гулак асанларың хеммеси үчин бакы гутулыш чешмеси болды .
58005011	Бу барада берҗек көп гүррүңимиз бар , йөне сизиң эшитмәге ислегсизлигиңиз үчин , дүшүндирмек кын .
58005012	Өвредиҗи болмалы вагтыңыз гелип етен хем болса , сиз бириниң Худайың сөзүниң илкинҗи эсасларыны гайтадан өзүңизе өвретмегине мәтәч . Сизе агыр дамак дәл-де , сүйт герек .
58005013	Ким сүйт эмйән болса , ол чага , догрулык сөзүнде теҗрибесиздир .
58005014	Агыр дамак кемала геленлере , ягны сайгарма укыплары ягшы билен яманы танамага өвренишдирилип , тербие эдиленлере берилйәндир .
58006001	Шонуң үчин Месих барадакы башлангыч тәлими ызда галдырып , өлүм гетирйән ишлерден тоба этмәниң , Худая иманың ,
58006002	чокундырмалар , эл гоймалар , өлүлериң дирелиши ве эбеди хөкүм барадакы таглыматың дүйбүни яңадандан тутман , кәмиллиге тарап илерләлиң .
58006003	Хава , Худай ругсат берсе , муны эделиң .
58006004	Чүнки бир гезек ягтылдып , асман сылагыны дадып , Мукаддес Руха шәрик эдилип ,
58006005	Худайың оңат сөзүни , гелҗекки дөврүң гүйчли ишлерини даданындан соң ,
58006006	ёлдан чыканлары тоба үчин яңадандан тәзелемек мүмкин дәл . Себәби олар Худайың Оглуны өзлери үчин гайтадан хача чүйләп , биабрай эдйәрлер .
58006007	Үстүне йыгы-йыгыдан дүшен ягышдан ичйән , өзүни беҗерене пейдалы өсүмликлер битирйән ере Худай берекет индерйәр .
58006008	Эмма тикендир гызганы битирйән ер дерексиздир , гаргыша голайдыр , соңы янмакдыр .
58006009	Эй сөйгүли доганлар , биз бейле геплесек-де , сизиң гутулыш бабатда хас оңат затлара эедигиңизе ынанярыс .
58006010	Худай сизиң ишиңизи , мукаддеслере хызмат эдип хем-де хызмат этмеги довам этдирмек билен , Өз адына гөркезен сөйгиңизи унудар ялы , адалатсыз дәлдир .
58006011	Биз , сиз ялта болман , гайтам , вада эдиленлери иман хем сабыр аркалы мирас аланлардан гөрелде алар ялы ,
58006012	умыдыңыздан долы аркайын болмак үчин , хер бириңизиң шол гайраты соңуна ченли гөркезмегиңизи ислейәрис .
58006013	Худай Ыбрайыма вада беренде , Өзүнден улы болан бириниң адындан ант ичип билмәни үчин , Өз адындан ант ичип :
58006014	« Хакыкатдан-да , саңа берекеди болдан берерин , сениң зүрядыңы гаты көпелдерин » дийди .
58006015	Шейлеликде , сабырлы гарашан Ыбрайым вада етди .
58006016	Адамлар өзүнден улының адындан ант ичйәр . Олар үчин ант айдыланы тассыклап , хемме җеделлери соңлаяр .
58006017	Шонуң үчин Худай-да Өз максадының үйтгевсизлигини ваданың мирасчыларына хас анык гөркезҗек болуп , ваданы ант билен тассыклады .
58006018	Ол муны өңүмизде гойлан умыда япышҗак болуп гачан бизиң Худайың ялан сөзлемеги мүмкин болмадык ики үйтгевсиз зады аркалы улы теселли тапмагымыз үчин этди .
58006019	Бизиң җан лабыры ялы ынамлы хем берк болан бу умыдымыз тутының аңрысына гечйәндир .
58006020	Иса Мелкиседек дүзгүни боюнча эбеди Баш Руханы болуп , өңбашчымыз хөкмүнде бизиң үчин ол ере гирди .
58007001	Бу Мелкиседек Салем патышасы хем-де бейик Худайың руханысыды . Ол патышалары дерби-дагын эдип гелйән Ыбрайымы гаршылап , оңа ак пата берди .
58007002	Ыбрайым хем оңа бар задың ондан бирини берди . « Мелкиседек » озал адының манысы боюнча « догрулык патышасыдыр » , соң хем « Салем патышасы » , ягны парахатлык патышасыдыр .
58007003	Онуң атасы , энеси , несил шеҗереси белли дәл . Гүнлериниң не башы , не-де өмрүниң соңы бар . Йөне Худайың Оглуна меңзедилип , мыдамлык руханы болуп галяр .
58007004	Бизиң улы атамыз Ыбрайымың алан олҗаларындан ондан бирини берен бу адамы , гөрүң , нәхили улы !
58007005	Леви огулларындан болуп , руханылык везипесини аланларың халкдан , ягны Ыбрайымың тохумындан хем болсалар , өз доганларындан Мукаддес Канун боюнча ондан бирини алмалы диен буйруклары барды .
58007006	Эмма Мелкиседек Леви неслинден болмаса-да , вадалары алан Ыбрайымдан ондан бирини алып , оңа ак пата берипдир .
58007007	Кичиниң ак патаны өзүнден улудан аляндыгы гүррүңсиздир .
58007008	Бу ерде өлүмли адамлар ондан бирини аляр , йөне ол ерде яшаянлыгына гүвәлик берилйән аляр .
58007009	Хатда ондан бирини алан Леви хем Ыбрайым аркалы ондан бир берипдир дийсең болҗак .
58007010	Чүнки Мелкиседек Ыбрайымы гаршылан махалы Леви энтек атасының билиндеди .
58007011	Шейлеликде , кәмиллиге левили руханылык аркалы етилйән болсады — чүнки халк бу руханылык астында Мукаддес Кануна говушды — онда Харун дүзгүни боюнча дәл-де , Мелкиседек дүзгүни боюнча башга бир руханының гелмеги нәмә герекди ?
58007012	Чүнки руханылык үйтгәнде , Кануның хем үйтгемеги зерурдыр .
58007013	Бейле гүррүңи эдилйән адам башга тайпадан . Бу тайпадан хич ким гурбанлык эдилйән ерде хызмат этмәндир .
58007014	Реббимизиң Иуда тайпасындандыгы айдың . Муса бу тайпадан гүррүң эденде , руханылар хакда хич бир зат айтманды .
58007015	Мелкиседеге меңзеш башга бир руханының йүзе чыкмагы бу айданымызы өңкүсинден хем айдыңрак гөркезйәр .
58007016	Ол , Кануның ата-баба барадакы шертине гөрә дәл-де , түкенмез яшайшың гүйҗүне гөрә руханы болупдыр .
58007017	Чүнки « Мелкиседек дүзгүни боюнча , сен хемишелик руханысың » дийип гүвә гечилйәр .
58007018	Озалкы буйрук говшаклыгы хем пейдасыздыгы зерарлы ятырылды .
58007019	Чүнки Канун хич бир зады кәмиллешдирмеди . Мунуң ерине бизи Худая якынладян өңкүден оңат бир умыт берилди .
58007020	Бу антсыз болмады . Бейлекилер болса антсыз руханы болупдылар .
58007021	Эмма Ол өзүне : « Реб ант ичди , Ол дәнмез . Сен мыдамлык руханысың » диениң анты аркалы руханы болды .
58007022	Иса бу ант билен хас оңат әхтиң кепили болды .
58007023	Озалкы руханылар көпдүлер . Чүнки өлүм оларың везипеде галмагыны бөкдейәрди .
58007024	Эмма Исаның , бакы галянлыгы үчин , үйтгевсиз руханылыгы бардыр .
58007025	Шу себәпден Ол Өзи аркалы Худая якынлаянлары бүтинлей гутармагы башаряр . Чүнки олара төвелла этмек үчин хемише дири .
58007026	Бизе шейле , мукаддес , языксыз , чирксиз , гүнәкәрлерден араны ачан ве Гөкден ёкары чыкарылан Баш Руханы герекди .
58007027	Ол бейлеки руханылар ялы , хер гүн өңүрти өз гүнәлери , соңра-да халкың гүнәлери үчин гурбан хөдүрлемәге меҗбур дәл . Чүнки Ол Өзүни хөдүрлемек билен , муны бир гезекде битирди .
58007028	Мукаддес Канун эҗиз адамлары баш руханы эдип беллейәр , канундан соң гелен ант сөзи болса Худайың хемишелик кәмиллешдирилен Оглуны Баш Руханы эдип гойды .
58008001	Айданларымызың өзени шунда : бизиң Гөкде , хеммеден Улының тагтының сагында отурып ,
58008002	Мукаддес ериң , ягны ынсаның дәл-де , Реббиң гуран хакыкы чадырының хызматыны эдйән бир Баш Руханымыз бар .
58008003	Хер бир баш руханы сылаглар хем гурбанлар хөдүрлемек үчин белленйәр . Бу себәпден бизиң Баш Руханымызың хем хөдүрләре бир зады болмалы .
58008004	Өзи ер йүзүнде болан болса , Мукаддес Канун боюнча сылаглары хөдүрлейәнлериң барлыгы үчин Ол руханы болмазды .
58008005	Булар Муса берлен гөркезмә гөрә , асмана дегишли затларың нусгасы хем көлегесине хызмат эдйәрлер . Чүнки Муса чадыры гураҗак болуп йөркә , Худай оңа : « Әхли зады дагда саңа гөркезилен нусга гөрә этҗек бол » дийипди .
58008006	Инди болса Иса хас оңат вадалар үстүнде гуралан хас оңат әхтиң төвеллачысы болшы ялы , шонча-да улы гуллуга эе болды .
58008007	Илкинҗи әхт мүйнсүз болан болсады , онда икинҗи герекли болмазды .
58008008	Чүнки Худай Өз халкыны мүйнли гөрүп , шейле диййәр : « Ине Ысрайыл халкы билен , Яхуда халкы билен тәзе әхт баглашҗак гүнлерим гелйәр . Реб шейле диййәр .
58008009	Бу оларың аталарыны Мүсүр юрдундан чыкарҗак болуп , эллеринден тутан гүнүм олар билен баглан әхтим ялы болмаз . Чүнки олар әхтиме баглы болуп галмадылар , Мен хем олары индемедим , Реб диййәр .
58008010	Ол гүнлерден соң , Реб диййәр , Ысрайыл халкы билен баглаҗак әхтим ине , шу : Өз канунларымы оларың аңына берип , булары йүреклерине язарын . Мен оларың Худайы , олар хем Мениң халкым болар .
58008011	Инди хич ким өз гоңшусына , хич ким өз доганына : Ребби танаң дийип өвретмез . Чүнки кичисинден улусына ченли , оларың бары Мени танар .
58008012	Оларың нәдогрулыкларына рехимли боларын , гүнәлерини хич хачан яда салмарын » .
58008013	Худай « тәзе әхт » диймек билен , илкинҗиниң көнелендигини гөркезйәр . Вагты гечен , көнелен зат болса ёгалмага голайдыр .
58009001	Илкинҗи әхтиң хем ыбадат дессурлары , дүнъеви ыбадатханасы барды .
58009002	Бир чадыр гурлупды . Мукаддес Җай дийилйән биринҗи бөлүмде шемдан , сачак , Худая хөдүрленип гойлан чөреклер боларды .
58009003	Икинҗи тутының аңырсында Иң Мукаддес Җай дийилйән ички бөлүм барды . Алтын бухурдан , бүтинлей гызыл билен гапланан әхт сандыгы бу ердеди .
58009004	Сандыгың ичинде гызылдан ясалан манна габы , Харуның гүллән хасасы , йүзи язгылы даш сахыпалар барды .
58009005	Сандыгың үстүнде гүнәлериң өтүлйән ерине көлеге салып дуран шөхрат керубилери боларды . Йөне энтек булардан бирин-бирин гүррүң эдип билмейәрис .
58009006	Шейле гурлушда руханылар мыдама чадырың илкинҗи бөлүмине гирип , Худая хызматларыны берҗай эдйәр .
58009007	Эмма ички бөлүме йылда бир гезек диңе баш руханы гирйәр . Ол хем өзи үчин , халкың наданлыкдан эден языклары үчин хөдүрлән гурбанының ганы болмаса , гирип билмез .
58009008	Шейлеликде , Мукаддес Рух чадырың илкинҗи бөлүми барка , мукаддес ере гидйән ёлуң хениз белли дәлдигини гөркезйәр .
58009009	Бу-да хәзирки заман үчин бир мысал болуп , хөдүрленен сылаглар хем гурбанларың ыбадат эден адамың выжданыны кәмиллешдирмеги башарманлыгыны гөркезйәр .
58009010	Булар диңе ийме , ичме ве дүрли дини ювунмалара дегишли болуп , тәзе дүзгүниң башлангыҗына ченли гойлан беден барадакы дессурлардыр .
58009011	Эмма Месих гелҗекки оңат ишлериң баш руханысы болуп гелди . Ол ынсан эли билен ясалмадык , ягны бу ярадылышдан болмадык хас улы , хас кәмил чадырдан гечип ,
58009012	Мукаддес ере гирип , эркечлериң , гөлелериң ганы билен дәл-де , Өз ганы билен бир гезекде эбеди гутулышы газанды .
58009013	Чүнки эркечлер билен өкүзлериң ганы , хапаларың тәмизлиги үчин гөләниң оларың үстүне сепилйән күли олары мукаддес эдйән болса ,
58009014	онда Өзүни эбеди Рух аркалы Худая мүйнсүз хөдүрлән Месихиң ганы дири Худая ыбадат этмегимиз үчин бизиң ынсабымызы өлүм гетирйән ишлерден нәче артыкмач тәмизләр !
58009015	Шу себәпли хем , Месих биринҗи әхт астында эдилен җенаятлары багышлатҗак болуп , гутулыш газандырян гурбан хөкмүнде өлди , чагырыланлар эбеди мирасы алсынлар дийип , тәзе әхтиң төвеллачысы болды .
58009016	Чүнки весъетнаманың бар еринде весъет эдениң өленини субут этмек герекдир .
58009017	Чүнки весъетнама диңе бири өленден соң кануныдыр . Весъет эден шинди дирикә , весъетнаманың асла гүйҗи болмаз .
58009018	Шу себәпли биринҗи әхт хем гансыз беркарар эдилмеди .
58009019	Муса Мукаддес Кануның хер буйругыны бүтин халка билдиренден соң , гып-гызыл йүңи , зуфа отуны , сув билен гөлелериң хем-де эркечлериң ганыны алып , китабың , бүтин халкың үстүне сепип :
58009020	« Бу Худайың сизе буйран әхтиниң ганыдыр » дийди .
58009021	Шейле хем , чадырың , ыбадатда уланылян әхли гапларың үстүне-де ган сепди .
58009022	Мукаддес Канун боюнча затларың хеммеси диен ялы ган билен тәмизленйәр . Ган дөкүлмән , багышланма болмаз .
58009023	Шейлеликде , Гөкде болан затларың нусгаларыны бу гурбанлар билен , йөне Гөкдәки асылларыны булардан говы гурбанлар билен тәмизлемек герекди .
58009024	Чүнки Месих аслың нусгасы болуп , ынсан эли билен ясалан мукаддес ере дәл-де , бизиң үчин Худайың өңүнде гөрүнҗек болуп , асыл Гөге гирди .
58009025	Ол баш руханының йылың-йылына кесекиниң ганы билен Иң Мукаддес Җая гиришиниң терсине , Өзүни өвран-өвран хөдүрлемек үчин хем Гөге гирмеди .
58009026	Бейле болса , Ол дүнйәниң гурлушындан бәри өвран-өвран өлмели боларды . Эмма инди бир гезекде Өзүни гурбан этмек билен , гүнәни арадан айырмак үчин дөвүрлериң ахырында гөрүнди .
58009027	Бир гезек өлүп хем ондан соң хөкүм эдилмек ынсанларың язгыдында нәхили бар болса ,
58009028	шонуң ялы , Месих хем көп адамларың гүнәлерини гөтермек үчин , бир гезек гурбан эдилди . Эмма ол икинҗи гезек гүнәни гөтермек үчин дәл-де , Өзүне гарашянлара гутулыш гетирмек үчин гөрнер .
58010001	Мукаддес Канун гелҗекки оңат затларың аслы дәл-де , көлегесидир . Шу себәпли хер йыл үзнүксиз хөдүрленен шол бир гурбанлар билен Худая якынланлары хич хачан кәмиллиге етирип билмез .
58010002	Етирип билседи , онда гурбан хөдүрлемек бес эдилмезмиди ? Чүнки ыбадат эденлерде бир гезек гүнәден тәмизлененден соң , инди гүнә аңы галмазды .
58010003	Эмма ол гурбанлар гүнәлериң барлыгыны хер йыл яда саляр .
58010004	Чүнки өкүзлериң , эркечлериң ганы билен гүнәлериң айрылмагы мүмкин дәлдир .
58010005	Мунуң үчин Месих дүнйә гелйәркә диййәр : « Гурбан , совгат ислемән , Маңа бир беден тайярладың .
58010006	Әхли якылян совгатлары , гүнә үчин хөдүрленйән гурбанлары халамадың .
58010007	Шонда Мен дийдим : Канун китабында Мен хакда язылышы ялы , Сениң ислегиңи берҗай этҗек болуп , Эй Худайым , ине , Мен гелдим » .
58010008	Озал Кануна гөрә хөдүрлененлер хакда « гурбанлары , совгатлары , әхли якылян совгатлары , гүнә үчин хөдүрленйән гурбанлары ислемедиң , халамадың » дийди .
58010009	Соңра-да « Эй Худай , Сениң ислегиңи берҗай этҗек болуп , ине , Мен гелдим » дийди . Шейдип , Месих икинҗини беркарар этмек үчин , биринҗини арадан айыряр .
58010010	Биз бу ислег боюнча Иса Месихиң бедениниң бир гезек хөдүрленмеги билен мукаддес эдилдик .
58010011	Хер бир руханы болса гүнузын дуруп , гуллук эдип , гүнәлери асла ювуп билмейән шол бир гурбанлары өвран-өвран хөдүрлейәр .
58010012	Эмма Месих гүнәлериң дерегине хемишелик үчин диңе бир гурбан хөдүрләнден соң , Худайың сагында отурды .
58010013	Шондан бәри хем душманларының Өз аякларының астына басганчак эдилмегине гарашяр .
58010014	Чүнки мукаддес эдиленлери диңе бир гурбан билен хемишелик кәмиллиге етирди .
58010015	Мукаддес Рух хем бу хакда бизе гүвә гечйәр . Илки :
58010016	« Реб : Ол гүнлерден соң олар билен баглаҗак әхтим будур диййәр : Канунларымы оларың йүрегине гоюп , булары аңларына язарын » диййәр .
58010017	Онсоң : « Инди оларың гүнәлерини , канунсызлыкларыны яда салмарын » диййәр .
58010018	Буларың багышланан еринде , инди гүнә үчин гурбан болмаз .
58010019	Шоңа гөрә , эй доганлар , Исаның ганы билен тутудан гечмәге , ягны Өз беденинден бизе ачан тәзе хем дири ёлундан мукаддес ере гирмәге бизде гайрат бардыр .
58010020	Худайың өйүне җогапкәр улы Руханымыз хем бардыр .
58010021	Шоңа гөрә , йүрегимиз эрбет ынсапдан тәмизленип , беденлеримиз тәмиз сув билен ювлуп , иманың берен ынамы билен чын йүрекден Худая якынлашалың .
58010022	Умыдымызың ыкрарыны берк саклалың .
58010023	Чүнки ваданы берен Худай ынамдардыр .
58010024	Бирек-биреги сөйги , оңат ишлер үчин гайрата галдырҗак болалың .
58010025	Кәбирлериниң эндик эдиши ялы , йыгнанышмагы гойман , гайтам , ол гүнүң голайлаянлыгыны нәче гөрсеңиз , шонча-да бири-биримизи рухландыралың .
58010026	Чүнки хакыкаты биленимизден соң , билгешлейин гүнә этсек , гүнәлер үчин инди гурбан галман ,
58010027	диңе гарашылан хөкүмиң ховпы , душманлары ювутҗак гызгын от галар .
58010028	Мусаның кануныны рет эден адам , ики я үч гүвәниң сөзи билен рехимсиз өлйәр .
58010029	Худайың Оглуны басалан , өзүни мукаддес эден әхтиң ганыны мукаддес хасапламадык , мерхемет Рухуны рысва эден адам мундан нәче агыр җеза сезевар болар өйдйәрсиңиз ?
58010030	Чүнки биз , « Өч Мениңкидир , алмытыны Мен берҗек » , ене-де « Реб Өз халкының үстүнден хөкүм чыкарар » Диени танаярыс .
58010031	Дири Худайың элине дүшмек элхенчдир !
58010032	Сиз болса ягтылыга чыканыңыздан соң , гөргүлер билен улы гөреше дөз гелен илки гүнлериңизи яда салың .
58010033	Сиз бир тарапдан ач-ачан сүтемлер хем мушакгатлара сезевар эдилдиңиз , бир тарапдан хем шейле ягдайлара учранлара ёлдаш болдуңыз .
58010034	Чүнки сиз хем туссаглыкда чекен дертлериме шәрик болдуңыз , хем-де өзүңизиң оңат , дурумлы малыңызың барлыгыны билип , малларыңызың таланмагыны бегенч билен унадыңыз .
58010035	Шейлеликде , гайратыңызы элден бермәң , онуң сылагы улудыр .
58010036	Чүнки Худайың ислегини берҗай эдеңизден соң вада говшар ялы , сабыр сизе гереклидир .
58010037	Чүнки аз салымдан соң : « Гелҗек гелер , гиҗә галмаз .
58010038	Мениң догры адамым иман билен яшар . Эгер-де ыза чекилсе , Мен оны халамарын » .
58010039	Биз ыза чекилип , хеләкленйәнлерден дәл-де , иман эдип гутулянлардандырыс .
58011001	Иман болса , умыт эдилен затлара бил багламак , гөрүнмейән затлара ынамдыр .
58011002	Аталарымыз Худайың берекелласыны шунуң билен газандылар .
58011003	Биз әлемиң Худайың буйругы билен ярадыландыгына , шейле хем гөрүнйән затларың гөрүнмейән затлардан дөрәндигине иман аркалы дүшүнйәрис .
58011004	Хабылың Худая Кабылыңкыдан говы гурбан хөдүрлемеги иман аркалы болды . Ол иман билен догры адам болуп , Худайың берекелласыны газанды . Чүнки Худай онуң хөдүрлән сылагларыны кабул этди . Шейлеликде , Хабыл өлен хем болса , иман аркалы хәзир-де геплейәр .
58011005	Ханок өлүми гөрмез ялы , иман аркалы ёкары алынды , хич ким оны тапып билмеди . Чүнки Худай оны ёкары алыпды . Ёкары алынмазындан озал , онуң Худай тарапындан халанянлыгына гүвә гечилди .
58011006	Иман этмезден , Худай тарапындан халанмак мүмкин дәлдир . Худая якынлашан Онуң барлыгына , Өзүни агтарянлары сылаглаҗакдыгына иман этмелидир .
58011007	Иман аркалы Нух энтек гөрүлмедик вакалар хакда Худайдан дуйдурыш аланда , Худайдан горкуп , ичерсиниң гутулмагы үчин бир гәми ясады . Шонуң билен дүнйә хөкүм этди , имана даянан догрулыгың мирасдары болды .
58011008	Ыбрайым иман аркалы мирас алан юрдуна гитмәге чагырыланда , бу сөзе гулак асып , нирә баряныны билмән ёла дүшди .
58011009	Ол иман аркалы бир ят адам хөкмүнде вада эдилен юртда орнашды . Шол вада шәрик мирасдарлар болан Ысхак ве Якуп билен биле чадырларда яшады .
58011010	Чүнки ол уссасы , гуруҗысы Худай болан берк эсаслы шәхере гарашярды .
58011011	Сара , яшы өтен хем болса , гөврели болмага иман аркалы кувват тапды , чүнки ол вада берен Худайы ынамдар сайды .
58011012	Шейдип хем тәк бир адамдан , өзем өли ялы биринден көплүкде Гөкдәки йылдызлар ялы , деңиз кенарындакы чәгелер ялы сансыз-саҗаксыз зүрят өнди .
58011013	Бу адамларың бары өлйәнчә имандан дәнмеди . Вада эдиленлере говушман , олары узакдан гөрүп , хош гаршылап , өзлериниң ер йүзүнде ят хем мысапырдыкларыны боюн алдылар .
58011014	Бейле геплейәнлер өзлериниң бир ватан агтаряндыгыны ачык гөркезйәрлер .
58011015	Аслында олар чыкып гайдан юртларыны ятлаян болсалар , онда ызларына дөнмәге пурсатлары боларды .
58011016	Эмма олар хас говусыны , ягны асмандакы ватаны арзувлаярдылар . Шонуң үчин Худай Өзүни оларың Худайы дийип атландырмакдан утанмаяр . Чүнки олар үчин бир шәхер тайярлады .
58011017	Ыбрайым сыналанда , иман аркалы Ысхагы гурбан хөкмүнде хөдүрледи .
58011018	Вадалары алан , хакында « сениң неслиң Ысхак билен довам эдер » дийлен шол ялңыз оглуны хөдүрледи .
58011019	Ыбрайым Худайың өлүлери хем дирелтмеги башарҗагына пикир этди , шоңа гөрә хем аламат шекилинде Ысхагы өлүмден алып галды .
58011020	Иман аркалы Ысхак хем гелҗек затлар хакда Якуп ве Ысува ак пата берди .
58011021	Якуп өлүп барярка Юсубың огулларының икисине-де иман аркалы ак пата берди , хасасының башына сөенип , Худая сежде этди .
58011022	Юсуп хем өлүп барярка , Ысрайыл огулларының Мүсүрден чыкҗагыны иман аркалы агзап , өз сүңклери хакда буйрук берди .
58011023	Муса догланда , эне-атасы оны иман аркалы үч айлап гизлин сакладылар , олар огланың гөрмегейдигини гөрүп , патышаның перманындан горкмадылар .
58011024	Муса улаланда , Фараоның гызының оглы дийип таналмакдан иман аркалы боюн гачырды .
58011025	Ол аз салым гүнәниң сапасыны сүрмекден , Худайың халкы билен биле хорлук гөрмеги говы гөрди .
58011026	Месих угрунда чекен сүтемини Мүсүриң хазыналарындан улы байлык сайды . Чүнки ол өз алҗак сылагына гараярды .
58011027	Патышаның газабындан горкман , иман аркалы Мүсүри терк этди . Гөрүнмези гөрени үчин берк дурды .
58011028	Илкинҗи догланлары өлдүрйән перишдәниң ысрайыллылара эл дегирмезлиги үчин , Муса иман аркалы Песах гурбанының өлдүрилмегини , гапылара ган сепилмегини буюрды .
58011029	Ысрайыллылар иман аркалы Гызыл деңизден гурак ерден гечйән ялы гечдилер . Мүсүрлилер хем муңа сынанышып гарк болдулар .
58011030	Ысрайыллылар еди гүнләп Эриханың дашындан айлананларындан соң , иманлары аркалы диварлар йыкылды .
58011031	Рахав кемчин ичалылары иманы аркалы достлуклы гаршыланы үчин , иман гетирмедиклер билен биле хеләк болмады .
58011032	Башга нәме айдайын ? Чүнки Гидеон , Барак , Шимшон , Ефтах , Давут , Самуел ве пыгамберлер хакдакылары айтмага вагтым етерлик дәл .
58011033	Олар иман аркалы энчеме патышалыгы еңдилер , адалаты эмеле гетирдилер , вадалара етдилер , арсланларың агзыны багладылар .
58011034	Одуң гүйҗүни сөндүрдилер , гылыҗың йитилигинден гачып гутулдылар , эҗизликден гүйч алдылар , сөвешде кувватланып , ят гошунлары дерби-дагын этдилер .
58011035	Аяллар дирелен өлүлерини ызына алдылар . Бейлекилер болса хас оңат дирелише етҗек болуп , бошадылмагы кабул этмән гыналдылар .
58011036	Биртопарлары хем кемситмелере , гамчыланмалара сезевар болды , бейлекилер хем зынҗырлар билен багланып туссаг эдилди .
58011037	Олар дашландылар , бычгыландылар , гыналдылар , гылычдан гечирилип өлдүрилдилер . Гоюн дерисини , гечи хамыны гейип сергезданчылык чекдилер , мәтәчлик , мушакгат , хорлук гөрдүлер .
58011038	Дүнйә олара лайык дәлди . Олар чөллерде , дагларда , говакларда , Ериң көвеклеринде авара болуп гездилер .
58011039	Оларың бары иман аркалы Худайың берекелласыны газанан хем болса , вада эдилен зада говушмады .
58011040	Чүнки олар бизден айры кәмиллиге етмез ялы , Худай бизиң үчин бир хас говы зады тайярлапды .
58012001	Ине , бизи гуршап алан шейле улы гүвәлер булудының барлыгына гөрә , хер хили йүки , бизи аңсатлык билен бүрән гүнәлери ташлап , өңүмизде гойлан ярышда сабырлы ылгалың .
58012002	Гөзүмизи иманымызың Өңбашчысы , Кәмиллешдириҗиси Иса дикелиң . Ол өңүне гойлан бегенч угрунда утанҗы әсгермән , хачдакы өлүме дөз гелип , Худайың тагтының сагында отурды .
58012003	Арып , рухдан дүшмез ялы , гүнәкәрлериң бейле улы гаршы дурмаларына чыдан Иса хакда ойланың .
58012004	Гүнә гаршы сөвешиңизде сиз энтек ганыңыз дөкүлйәнчә гаршылык гөркезмедиңиз .
58012005	Огуллара : « Оглум , Реббиң тербие бершини әсгермезлик этме , Ол саңа кәйәнде рухдан дүшме ! » дийип айдылышы ялы , өзүңизе берлен бу өвүди-де унутдыңыз .
58012006	« Чүнки Реб сөййәнини тербиелейәндир , Огуллыга кабул эденини чаляндыр » .
58012007	Тербиеленмек угрунда кынчылыклара чыдаярсыңыз . Худай сизи Өз оглы кимин тутяр . Чүнки хайсы огла атасы тербие бермейәр ?
58012008	Эгер-де хер кесиң алян тербиеси сизде ёк болса , онда сиз огул дәл-де , никасыз доглан огланларсыңыз .
58012009	Мундан башга-да бизе тербие берен дүнъеви аталарымыз барды , биз олары сыладык . Шейле болса , онда рухлар Атасына көпрәк табын болуп яшамалы дәлми ?
58012010	Аталарымыз бизи өз оңлайышларына гөрә , аз салымлык тербиеләрдилер , йөне Худай Өз мукаддеслигине шәрик болмагымыз үчин , бизиң хайрымыза тербие берйәр .
58012011	Хер хили тербие берилмек өңүрти шатлыклы зат дәл-де , гайгылы зат болуп гөрүнйәндир . Йөне бу соңра шейле етишдириленлер үчин догрулыгың дынчлык мивесини өндүрйәндир .
58012012	Шонуң үчин говшак эллериңизи галдырың , эпилен дызларыңызы язың !
58012013	Агсак аяк ёлдан чыкман , шыпа тапар ялы , аякларыңыз үчин гөни ёллар ясаң .
58012014	Хеммелер билен парахатчылыкда яшамак , мукаддес болмак үчин тагалла эдиң . Мукаддес болман , хич ким Ребби гөрүп билмез .
58012015	Дыкгат эдиң , хич ким Худайың мерхеметинден махрум галмасын . Бир аҗы көк гөгерип , сизи ынҗалыксыз этмесин , көп адамлар мунуң билен хапаланмасын .
58012016	Хич ким зынахорлык этмесин , новбахарлык хакыны бир табак аша сатан Ысув ялы Худая хорматсыз болмасын .
58012017	Сиз билйәнсиңиз , ол соңра хем ак патаны мирас алмак иследи , йөне рет эдилди . Ак пата алмак үчин гөзяш дөксе-де , Онуң карарыны үйтгедип билмеди .
58012018	Сиз отлар ичинде янян , йөне эл дегрип болян дага , гараңкылыга , түмлүге , харасада ,
58012019	чакылык сурнайының овазына , сөз сөзлейән сесе голайлашан дәлсиңиз . Ол сеси эшиденлер өзлерине икиленч сөз айдылмасын дийип ялбардылар .
58012020	Чүнки дага бир хайван хем галташса , дашлансын диен буйруга чыдап билмедилер .
58012021	Гөрнүш шейле горкунчды велин , Муса : « Мен гаты горкярын , сандыраярын » дийипди .
58012022	Сиз болса Сион дагына , дири Худайың шәхери болан асмана дегишли Иерусалиме , шагалаңлы үйшмелеңдәки он мүңлерче перишдә , атлары Гөкде язылан новбахарларың йыгнагына голайлашдыңыз . Хеммәниң казысы Худая , кәмиллиге етен догры адамларың рухларына , тәзе әхтиң төвеллачысы Иса , Хабылыңкыдан оңат геплейән сепилиш ганына голайлашдыңыз .
58012023	
58012024	
58012025	Булары айдяны рет этмеҗек болуң . Чүнки олар өзлерине ер йүзүнде дуйдурыш берени рет эденлеринде , нәхили гачып гутулып билмедик болса , Гөкден дуйдурыш беренден йүз дөндерсек , бизиң гачып гутулмаҗагымыз хас хем айдыңдыр .
58012026	Шол вагтлар Онуң сеси Ери титредипди , йөне Ол инди , « Ене бир гезек диңе бир Ери дәл , Гөги-де титредерин » дийип сөз берди .
58012027	« Ене бир гезек » диен сөз титремез затларың галмагы үчин , титрейәнлериң , ягны ярадылан затларың арадан айрылҗагыны аңладяр .
58012028	Шейлелик билен , ыранмаз патышалыга говшанлыгымыз үчин шүкүр эделиң . Шейдип , Худайың халаҗак ёлы билен , таквалык хем горкы билен Оңа гуллук эделиң .
58012029	Чүнки Худайымыз ийиҗи отдур .
58013001	Доган сөйгүси ызыгидерли болсун .
58013002	Мыхмансөерлиги унутмаң . Чүнки мыхмансөерлик билен , перишдедигини билмән , кәбир адамлар перишделери мыхман алдылар .
58013003	Туссагдакылары , өзүңиз хем олар билен биле туссагда ялы яда салың . Хорлук чекйәнлери , өзүңиз хорланян ялы яда салың .
58013004	Хеммелер ника хормат гойсун , дүшек гүнә билен хапаланмасын . Чүнки Худай ахлаксызлары , зынахорлыгы хөкүм эдер .
58013005	Яшайшыңыз пул сөйгүсинден узак болсун . Бар затларыңыза канагат эдиң . Чүнки Худай : « Сени хергиз терк этмерин , Сени хергиз ташламарын » диендир .
58013006	Шоңа гөрә хем биз батырлык билен шейле диййәрис : « Реб мениң көмекчимдир , мен горкмарын . Бендеси маңа нәме эдип билҗек ? »
58013007	Худайың сөзүни өзүңизе айдан ёлбашчыларыңызы ятлаң . Оларың яшайшының хасылына середип , иманларындан гөрелде алың .
58013008	Иса Месих дүйн хем , шу гүн хем , эбедилик хем үйтгевсиздир .
58013009	Сайры , өзге таглыматлара өзүңизи сүйретмәң . Чүнки йүрегиң нахарлар билен дәл-де , Худайың мерхемети билен беркидилмеги оңатдыр . Нахара даянанлар хич бир хайыр гөрен дәлдир .
58013010	Бизиң бир гурбанлык эдилйән еримиз бардыр , йөне ыбадат чадырына хызмат эдйәнлериң ондан иймәге хакы ёкдур .
58013011	Баш руханы хайванларың ганыны гүнә үчин хөдүрленен гурбан хөкмүнде Иң Мукаддес Җая гетирйәр , йөне оларың маслыгы дүшелгеден дашарда якыляр .
58013012	Шоңа гөрә , Иса хем халкы Өз ганы билен мукаддес этҗек болуп , шәхер дервезесинден дашарда өлди .
58013013	Шонуң үчин биз хем Онуң угрунда сүтемлере дөз гелип , дүшелгеден дашары Онуң янына гиделиң .
58013014	Чүнки бизиң бу ерде бакы шәхеримиз ёк , биз гелҗеккини агтарярыс .
58013015	Шу себәпли Иса аркалы Худая элмыдам өвги гурбанларыны , Онуң адыны ыкрар эдйән додакларың мивесини хөдүрләлиң .
58013016	Ягшылык этмеги , барыңызы бейлекилер билен пайлашмагы унутмаң . Чүнки Худай шу хили гурбанлары халаяндыр .
58013017	Ёлбашчыларыңызың сөзүне гулак асың , олара җаныңыз хакда хасабат берҗеклер хөкмүнде табын болуң . Чүнки олар гөзегчилик эдйәндир . Олар бу везипелерини ахы-нала билен дәл-де , — мунуң сизе хайры болмаз — эйсем , шатлык билен ерине етирер ялы , олара табын болуң .
58013018	Бизиң үчин дога эдиң . Биз өзүмизиң сап ынсаплы , хер бабатда оңат гезмеги ислейәндигимизи билйәрис .
58013019	Мениң сизиң яныңыза тиз өврүлмегим үчин дога этмегиңизи айратын хайыш эдйәрин .
58013020	Гоюнларың улы Чопаны болан Реббимиз Исаны эбеди әхтиң ганы билен өлүмден дирелден парахатлык Худайы ,
58013021	Өз халаныны Иса Месих аркалы сизде амала ашырып , Өз ислегини ерине етирмегиңиз үчин , сизи әхли оңат ишде кәмиллешдирсин . Месихе эбедилик шөхрат болсун !
58013022	Доганлар , сизден хайыш эдйәрин , мениң бу өвүдими кын гөрмәң , чүнки сизе диңе бир гысга хат яздым .
58013023	Доганымыз Тимотеосың бошадыланындан хабарыңыз болсун . Гелен бадына , мен онуң билен биле сизи гөрмәге барарын .
58013024	Ёлбашчыларыңызың хеммесине , бүтин мукаддеслере салам айдың . Италиялылар сизе салам айдяр .
58013025	Худайың мерхемети сизиң барыңыз билен болсун ! Омын .
59001001	Худайың хем-де Реб Иса Месихиң гулы болан мениң тарапымдан , ягны Якубың тарапындан дагынык он ики тайпа догайы салам болсун .
59001002	Эй доганлар , дүрли сынаглара учраныңызда , муны улы бегенч сайың ,
59001003	чүнки иманыңызың барланмагының чыдам дөредйәнлигини билйәнсиңиз .
59001004	Кәмил хем долы болуп , хич бир етмезиңиз болмаз ялы , чыдам ишиңи кәмил этмелидир .
59001005	Сизиң бириңизе акылдарлык етмезлик эдйән болса , ол хеммелере җомартлык билен кәемән берйән Худайдан дилесин , оңа берлер .
59001006	Ол иман билен дилесин , хич хили шүбхе этмесин , себәби шүбхе эдйән адам ел билен чайкалып , эйләк-бейләк ковлуп йөрен деңиз толкуны ялыдыр .
59001007	Чүнки бу адам Ребден бир зат аларын дийип пикир этмесин .
59001008	Ол бүтин ёлларында дурнуксыз икигөвүнли адамдыр .
59001009	Пес доган өз белентлиги билен , дөвлетли хем өз песлиги билен магтансын ,
59001010	чүнки байлык отуң гүли ялы гечип гидер .
59001011	Себәби Гүн җөвза билен догуп , оты гурадар , онуң гүли дөкүлип , гөрки гачар . Дөвлетли-де шейдип өз угруна солуп гечер .
59001012	Сынага чыдаян адам багтлыдыр , себәби ол сынагдан геченден соң , Реббиң Өзүни сөенлере вада эден яшайыш тәҗини алар .
59001013	Сыналанда хич ким : « Мен Худай тарапын сыналярын » диймесин , чүнки Худай эрбетлик билен сыналян дәлдир . Онуң өзи хем хич кими сынаян дәлдир .
59001014	Йөне хер кес өз хөвеслери тарапындан чекилип , алданан махалы сыналяндыр .
59001015	Онсоң хөвес богаз болуп , гүнәни догуряндыр ; гүнә хем етишенден соң өлүми догуряндыр .
59001016	Эй , сөйгүли доганларым , алданмаң !
59001017	Әхли оңат , кәмил совгат ёкардан , нурлар Атасындан инйәндир . Онда не үйтгеме , не-де чалшык көлегеси бардыр .
59001018	Онуң махлукларының илкинҗи мивеси болмагымыз үчин , Ол бизи Өз ислегине гөрә , хакыкат сөзи билен яратды .
59001019	Эй , сөйгүли доганларым , шоңа гөрә , хер адам эшитмекде чалт , геплемекде асса , гахарланмакда асса болсун .
59001020	Себәби адамың гахары Худайың талап эдйән догрулыгыны эмеле гетирмез .
59001021	Шоңа гөрә хем хер хили хапалыгы , хер хили яманлыгың галындысыны ташлап , өзүңизде экилен , җаныңызы гутармаклыгы башарян сөзи юмшаклык билен кабул эдиң .
59001022	Йөне диңе өзүни алдаян диңлейҗи дәл-де , сөзи ерине етириҗи болуң .
59001023	Чүнки ким сөзи диңләп , оны ерине етирмесе , ол өз тебигы кешбини айнада сынлаян адама меңзешдир :
59001024	ол өз-өзүни сынлап гидйәр-де , нәхилидигини шобада унудяр .
59001025	Эмма ким кәмил кануна , азатлык канунына якындан серетсе , хушсуз диңлейҗи болман , ише амал эдиҗи болуп , онда дурса , ол өз эденлеринде багтлы болар .
59001026	Кимдир бири өзүни диндар сайып , дилини сакламан , гөвнүни алдаян болса , онуң диндарлыгы бидерекдир .
59001027	Ата Худайың янында сап , тегмилтсиз диндарлык будур : етимлери , дул хатынлары мушакгатларында идемек , өзүңи дүнйәден чирксиз сакламак .
59002001	Эй доганлар ! Реббимиз Иса Месихиң — шөхрат Реббиниң иманыны йүз гөрме билен сакламаң .
59002002	Себәби үйшен ериңизе бир адам алтын йүзүк , непис эшик билен гелсе , бир гарып хем кирли эшик билен гелсе ,
59002003	сиз непис эшик гейнен адама середип : « Сен бу ерде рахат отур » , гарыба болса : « Сен ол ерде дур » я-да : « Бу ерде аяк астымда отур » дийсеңиз ,
59002004	Онда өз араңызда парх гоймаярсыңызмы ? Эрбет пикирли хөкүм чыкарыҗылар болмаярсыңызмы ?
59002005	Эй , сөйгүли доганларым , гулак асың , Худай дүнйә гарыпларыны имана бай болмаклыга , Өзүни сөенлере вада эден Патышалыгының мирасдарлыгына сайламадымы ?
59002006	Эмма сиз гарыплары әсгермезлик этдиңиз . Байлар сизе сүтем этмейәрми ? Сизи диванлар өңүне сүйремейәрми ?
59002007	Сизе дакылан ягшы ада дил етирмейәрми ?
59002008	Патышалык кануныны « Гоңшыңы өзүң ялы сөй » диен Язга гөрә чындан ерине етирсеңиз , ягшы эдерсиңиз .
59002009	Эгер-де йүз гөрсеңиз , гүнә эдерсиңиз , канун сизи җенаятчы хөкмүнде язгарар .
59002010	Чүнки ким тутуш кануны берҗай эдип-де , диңе бир затда бүдресе , ол хеммесинде языклы болар .
59002011	Чүнки « Зына этме » диен « Адам өлдүрме » хем диендир . Инди сен зына этмән , йөне адам өлдүрсең , онда кануна гаршы җенаятчы боларсың .
59002012	Үстлеринден азатлык кануны боюнча хөкүм чыкарылҗаклар ялы шейле сөзләп , шейле эдиң .
59002013	Чүнки рехим этмедиге хөкүм рехим этмез . Рехим хөкүме гаршы магтаняндыр .
59002014	Эй доганлар , бириниң амаллары ёкка , иманым бар диймегиниң нәме пейдасы бар ? Оны ол иман саклап билерми ?
59002015	Бир эркек доган я бир аял доган ялаңач , гүнделик иймите зарка ,
59002016	сизиң бириңиз олара : « Асуда гидиң-де , йылының , доюң » дийсе , йөне бедене герекли затлары бермесеңиз , нәме пейдасы бар ?
59002017	Шейле , иман-да амаллары ёк болса , өз-өзүнден өлүдир .
59002018	Бири диер : « Сениң иманың бар , мениң амалларым бар . Сен иманыңы амалсыз маңа гөркез , мен-де саңа иманымы амалларым билен гөркезейин » .
59002019	Сен Худайың бирлигине ынанярсың ; ягшы эдйәрсиң ; җынлар хем ынаняр , сандырашяр .
59002020	Эй , акылсыз адам , амалсыз иманың өлүдигини билмек ислейәрсиңми ?
59002021	Атамыз Ыбрайым оглы Ысхагы гурбанлык эдилйән ерде багыш эдип , амаллары билен акланмадымы ?
59002022	Ана , гөрйәрсиң , иман онуң амаллары билен ишледи , иман онуң амаллары аркалы кәмиллешди .
59002023	Шейлелик билен , « Ыбрайым Худая иман гетирди , бу оңа догрулык сайылды » диен Язгы-да ерине етип , оңа Худайың досты дийилди .
59002024	Ине , гөрйәрсиңиз , адам диңе бир иман билен дәл , амаллары билен акланяр .
59002025	Кемчин Рахав-да чапарлары мыхман алып , олары башга ёлдан иберип , амаллары билен акланмадымы ?
59002026	Себәби бедениң рухсуз өли болшы ялы , иман хем амаллар болмаса өлүдир .
59003001	Эй доганлар ! Көпүңиз мугаллым болмаң , чүнки бизиң өрән агыр хөкүм алҗакдыгымызы билйәнсиңиз .
59003002	Себәби хеммәмиз көп бүдрейәрис . Ким гепинде бүдремесе , кәмил адам болуп , бүтин бедени-де җылавламагы башарар .
59003003	Бизе атларың боюн болмагы үчин , агзына агыззырык салып , оларың бүтин гөвресини доландырярыс .
59003004	Ине , шейле улы хем гүйчли еллер билен ковулян гәмилер-де , бир иңңән кичи руль билен гәмичиниң ислән угруна өврүлйәр .
59003005	Дил хем бир кичиҗик агза болуп , улы затлар билен өвүнйәндир . Кичиҗик учгун нәхили улы җеңңели туташдырып гойберйәр !
59003006	Дил отдур , азгынчылык дүнйәсидир . Дил агзаларымызың арасында тутуш бедени кирледйәндир , довзахдан ловурдап , тебигатың гидишини ловурдадяндыр .
59003007	Чүнки хер бир тебигат , хем хайванларыңкы , хем гушларыңкы , хем сүйрениҗилериңки , хем деңиз хайванларыныңкы адамзат тебигаты аркалы элдеки эдилендир ве эдилйәндир .
59003008	Диле болса адамларың хич бири эрк эдип билйән дәлдир . Ол дурнуксыз эрбетликдир , өлдүриҗи авудан долудыр .
59003009	Биз онуң билен Ата Худая алкыш окаярыс , онуң билен Худай кешбине гөрә ярадылан адамлара-да гаргаярыс .
59003010	Алкыш , гаргыш бир агыздан чыкяр . Эй доганлар , бу бейле болмалы дәлдир .
59003011	Чешме аҗы хем сүйҗи сувы бир гөзден чыкарярмы ?
59003012	Эй доганлар , инҗир агаҗы зейтун я бир үзүм шахасы инҗир берип билерми ? Бир чешме хем шор , хем сүйҗи сув берип билмез .
59003013	Сизиң араңызда акылдар , дүшүнҗели ким ? Ол өз амалларыны оңат яшама билен акылдарлыкдан гелен юмшаклыкда гөркезсин .
59003014	Эгер-де йүрегиңизде аҗы ичигаралык , игенҗеңлик бар болса , онда магтанмаң , хакыката гаршы ялан сөзлемәң .
59003015	Бу ёкардан инен акылдарлык дәл-де , дүнйә , тебигата , иблисе дегишли акылдарлыкдыр .
59003016	Чүнки ниреде ичигаралык , игенҗеңлик бар болса , ол ерде башбозарлык , хер хили эрбет иш хем бардыр .
59003017	Эмма Гөкден инен акылдарлык илки билен , сап , ондан соң-да парахатлык сөйүҗи , мылайым , диенэдиҗи , рехимден , оңат мивелерден долы , йүз гөрмезек ве икийүзлүликден халасдыр .
59003018	Парахатлык дөредйәнлер догрулык мивесини парахатлыкда экйәндир .
59004001	Араңыза урушлар , давалар ниреден гирйәр ? Агзаларыңызда урушян хөвеслерден дәлми ?
59004002	Сиз ислейәрсиңиз , йөне газанмаярсыңыз ; өлдүрйәрсиңиз , ичигаралык эдйәрсиңиз , йөне хич бир зада етип билмейәрсиңиз ; давалашярсыңыз , урушярсыңыз ; газанмаярсыңыз , чүнки дилемейәрсиңиз .
59004003	Дилейәрсиңиз , йөне хич зат алмаярсыңыз , чүнки хөвеслериңизе сарп этмек үчин эрбет дилейәрсиңиз .
59004004	Эй зынахорлар , дүнйә достлугының Худая душманчылыкдыгыны билмейәрсиңизми ? Дүнйәниң досты болмак ислейән адам өзүни Худая душман эдйәндир .
59004005	Я-да : « Бизде месген тутан Рух габанҗаңлык билен күйсейәндир » диен Язгы йөне ерден айдяндыр өйдйәрсиңизми ?
59004006	Ол иңңән улы мерхемет берйәндир . Шонуң үчин хем : « Худай текепбирлере гаршы дуряндыр , кичигөвүнлилере болса мерхемет эдйәндир » диййәр .
59004007	Инди Худая боюн болуң . Иблисе гаршы дуруң , ол сизден гачар .
59004008	Худая якынлашың , Ол хем сизе якынлашар . Эй гүнәкәрлер , элиңизи арассалаң , эй икигөвүнлилер , йүрегиңизи саплаң .
59004009	Гусса чекиң , яс тутуп аглаң ; гүлкиңиз яса , шатлыгыңыз гайга өврүлсин .
59004010	Реббиң хузурында песелиң , Ол сизи бейгелдер .
59004011	Эй доганлар , бири-бириңизи яманламаң . Ким доганыны яманлаян я доганына хөкүм эдйән болса , ол кануны яманлаяндыр , Мукаддес Кануна хөкүм эдйәндир . Сен кануна хөкүм этсең , онда кануны берҗай эдйән дәл , оңа хөкүм эдйәнсиң .
59004012	Канун чыкарыҗы , хөкүм эдиҗи бирдир , Ол гутармагы хем хеләк этмеги башаряндыр . Башга адамлара хөкүм эдер ялы , сен ким ?
59004013	Ханы инди : « Бу гүн я эртир пылан шәхере гитҗек , бир йылы ол ерде гечирҗек , алыш-бериш этҗек , пул газанҗак » диййәнлер .
59004014	Эй , эртирки гүнүң нәме гетирҗегини билмейәнлер , яшайшыңыз нәме ? Ол бир аз вагт гөрнүп , ондан соң йитирим болян бугдур .
59004015	Мунуң дерегине : « Реб ислесе , яшарыс , муны я оны эдерис » диймелисиңиз .
59004016	Эмма сиз өз өвүнҗеңлигиңиз билен магтанярсыңыз . Бейле магтанмаларың бары эрбетдир .
59004017	Ким ягшылык этмеги билип-де , этмейән болса , ол гүнәкәрдир .
59005001	Эй дөвлетлилер , башыңыза гелҗек кынчылыклар үчин аглаң , перят эдиң !
59005002	Байлыгыңыз чүйрәп , эшиклериңизи гүе иендир .
59005003	Алтыныңыз , күмшүңиз посландыр , оларың посы сизе гаршы гүвә гечип , этиңизи от кимин иер . Сиз ахыркы гүнлерде хазына йыгнадыңыз .
59005004	Ине , экинлериңизи оран ишчилере бермән саклан хакыңыз гыгыряр , оракчыларың перятлары Хөкмүрован Реббиң гулагына етди .
59005005	Сиз ер йүзүнде болчулыкда яшап , кейп чекдиңиз , дамак чалынян гүн үчин йүрегиңизи семретдиңиз .
59005006	Сизе гаршы дурмаса-да , догры адамы хөкүм эдип өлдүрдиңиз .
59005007	Эй доганлар , Реб гелйәнчә , сабырлы болуң . Ине , дайхан ирки ве соңкы ягшы алянча , ериң гымматлы хасылы үчин сабырлы гарашяр .
59005008	Сиз хем сабырлы болуң , йүрегиңизи беркидиң , чүнки Реббиң гелер вагты голайдыр .
59005009	Эй доганлар , өзүңиз хөкүм эдилмез ялы , бири-бириңизден шикаят этмәң . Ине , хөкүм эдиҗи гапының агзында дур .
59005010	Эй доганлар , гөргүде хем сабырда Реббиң адындан геплән пыгамберлери гөрелде эдиниң .
59005011	Биз чыдамлылык гөркезенлере багтлы диййәрис . Сиз Эйюбың чыдамлылыгыны эшитдиңиз , Реббиң ишиниң соңуны-да гөрдүңиз , чүнки Реб көп шепагатлы хем рехимдардыр .
59005012	Эй доганлар , хер затдан өң , хөкүм астына дүшмез ялы , Гөкден , Ерден я башга затдан касам ичмәң ; диңе « хаваңыз » хава , « ёгуңыз » ёк болсун .
59005013	Араңызда бири гөрги гөрйәрми ? Ол дога этсин . Бириниң кейпи көкми ? Мезмур окасын .
59005014	Араңызда бири сыркавмы ? Ол йыгнагың ёлбашчыларыны янына чагырсын , олар хем Реббиң адындан оңа яг чалып , онуң үчин дога этсин .
59005015	Иман догасы сыркава шыпа берер ; Реб оны дикелдер . Эгер ол гүнә эден болса багышланар .
59005016	Шыпа тапар ялы , гүнәлериңизи бири-бириңизиң яныңызда боюн алып , бири-бириңиз үчин дога эдиң . Догры адамың ыхласлы догасы гаты гүйчлүдир .
59005017	Ыляс бизиңки ялы дуйгулары болан бир адамды . Ол ягыш ягмасын дийип , чындан дога этди . Шейлеликде , үч йыл алты айлап ер йүзүне ягыш ягмады .
59005018	Ол ене дога этди — Гөк ягыш берди , Ер өз мивесини гетирди .
59005019	Эй доганлар , араңыздан бири хакыкатдан азашса , бири оны өвүрсе ,
59005020	онда ол муны билсин : бир гүнәкәри ялңыш ёлундан өврен бир җаны өлүмден гутарып , көп гүнәлериң үстүни басырар .
60001001	Иса Месихиң ресулы Петрусдан Понтус , Галатя , Каппадокия , Азия ве Битинядакы яйран
60001002	Ата Худайың өңден билшине гөрә , Рухуң мукаддес этмеги билен Оңа гулак асың ве Иса Месихиң ганының сепилмеги үчин сайланан гарыплара салам ! Сизе мерхемет , парахатлык эчилсин !
60001003	Реббимиз Иса Месихиң Атасы Худая өвгүлер ! Ол Өз улы рехимдарлыгы билен Иса Месихиң өлүлерден дирелмеги аркалы дири умыда говушмак үчин ,
60001004	сизе Гөкде сакланан чүйремез , тегмилтсиз , солмаз мирасы алмак үчин , бизиң гайтадан догулмагымызы үпҗүн этди .
60001005	Сиз ахыркы вагтда аян болмага тайяр дуран гутулыш үчин , Худайың гүйҗи билен иман аркалы горалярсыңыз .
60001006	Хәзир герек болан дүрли сынаглар үчин гысга вагтлайын гайгылы болян сиз муңа бегениң .
60001007	Чүнки от билен сыналян хем болса , паны алтындан гымматлы болан иманыңызың сыналмагы Иса Месих гөрненде өвгә , шөхрата хем хормата өврүлер .
60001008	Сиз гөрмедик хем болсаңыз , Оны сөййәрсиңиз ; хәзир Оны гөрмесеңиз хем , Оңа иман гетирип ,
60001009	иманыңызың нетиҗесинде җанларыңызың гутулышына етип , айдып болмаз , шөхратлы бегенч билен шатланярсыңыз .
60001010	Сизе болан бу мерхемети велилик эдип айдан пыгамберлер бу гутулыш хакда гөзлег , барлаг гечирдилер .
60001011	Олар өзлериндәки Месихиң Рухы Месихиң гөргүлерине ве ондан соңкы шөхратлара өңүнден гүвәлик беренде , хайсы я-да нәхили вагты гөркезйәнини барладылар .
60001012	Ине шонда , Гөкден иберилен Мукаддес Рух аркалы Хош Хабары вагыз эдйәнлер тарапындан хәзир сизе ыглан эдилйән затлар билен өзлерине дәл-де , сизе хызмат эдйәндиклери олара әшгәр болды . Бу затлара перишделериң назар саласы гелйәр .
60001013	Мунуң үчин пикириңизиң билини гушап , хүшгәр болуп , Иса Месихиң гөрүнмеги билен өзүңизе гетирилҗек мерхемете баш-битин умыт баглаң .
60001014	Диен эдиҗи чагалар ялы наданлыгыңыздакы озалкы хөвеслериңизе уйман ,
60001015	эйсем , сизи чагыраның мукаддес болшы ялы , әхли эдим-гылымыңызда мукаддес болуң .
60001016	Себәби : « Мукаддес болуң , чүнки Мен мукаддесдирин » дийип язылгыдыр .
60001017	Йүз гөрмән , хер кимиң үстүнден өз этмишине гөрә хөкүм чыкаряны « Ата » дийип чагырян болсаңыз , бу дүнйәдәки мысапырлык чагыңызы горкы билен гечириң .
60001018	Ата-бабадан галан бидерек яшайшыңыздан алтын я күмүш ялы паны затлар билен дәл-де ,
60001019	эйсем , мүйнсүз , тегмилтсиз гузы ялы , Месихиң гымматлы ганы билен сатын алнандыгыңызы билиң .
60001020	Ол дүнйә гурулмазындан өң белленсе-де , сизиң үчин заманларың ахырында аян болды .
60001021	Сиз Оны өлүмден дирелдип , Оңа шөхрат берен Худая Ол аркалы иман эдйәрсиңиз , шейле , иман хем умыдыңыз Худая баглыдыр .
60001022	Рух аркалы хакыката боюн болмак билен , җанларыңызы хилесиз доган сөйгүси үчин тәмизләниңизден соң , бирек-биреги йүрекден ыхлас билен сөйүң .
60001023	Себәби , сиз паны тохумдан дәл-де , Худайың дири , мүдими галян сөзи аркалы паны болмадыкдан гайтадан доглансыңыз .
60001024	Чүнки : « Бүтин адамзат от ялы ве ынсаның бүтин шөхраты отуң гүли ялыдыр . От гурар , гүли хем дөкүлер .
60001025	Эмма Реббиң сөзи эбеди галар » . Сизе вагыз эдилен сөз будур .
60002001	Шейлеликде , әхли эрбетлиги , әхли алдавы , икийүзлүлиги , ичигаралыгы , хер хили геп-гыбаты гоюп ,
60002002	гутулыш үчин ол аркалы өсер ялы , яңы доган чагалар кимин рухы , хилесиз сүйди күйсәң .
60002003	Себәби , сиз Реббиң мәхрини дадансыңыз .
60002004	Оңа , ынсанлар тарапындан ташланан , Худайың янында болса сайланан , гымматлы дири Даша якынлап ,
60002005	сиз-де Иса Месих аркалы Худайың халаян рухы гурбанларыны хөдүрлемек үчин , дири дашлар кимин рухы өй , мукаддес руханылык хөкмүнде бина эдилйәрсиңиз .
60002006	Чүнки Мукаддес Язгыда : « Ине , Сионда сайлантгы , гымматлы бурч дашыны гойярын , Оңа иман эден асла утандырылмаз » дийилйәр .
60002007	Бу гыммат зат сиз — иман эденлер үчиндир , йөне иман этмедиклер үчин « Уссаларың ташлан дашы бурч дашы » ,
60002008	« Бүдреме дашы , тайма гаясы болды » . Олар сөзе боюн болман бүдрейәрлер ; олар мунуң үчин хем ниетленендир .
60002009	Эмма сиз өзүңизи түмлүкден аҗайып нуруна чагыран Худайың шөхратлы ишлерини ыглан этмәге сайланан несил , Патышаның руханылары , мукаддес миллет , Худая дегишли халксыңыз .
60002010	Сиз бир вагтлар халк дәлдиңиз , йөне шинди Худайың халкысыңыз ; рехиме говушмандыңыз , йөне шинди говушдыңыз .
60002011	Эй сөйгүлилер , сизден хайыш эдйәрин , җана гаршы сөвеш эдйән гүнәли хөвеслерден гарыплар , мысапырлар хөкмүнде гача дуруң .
60002012	Бет иш эдйәнлер хөкмүнде сизи яманлан затларында оңат ишлериңизи гөрүп , Реббиң бизе гелен гүни Худайы шөхратландырмалары үчин миллетлер арасында оңат эдим-гылымлы болуң .
60002013	Баш хәким боланы үчин патыша болсун ,
60002014	я онуң бет иш эдйәнлери җезаландырмага , ягшылык эдйәнлери өвмәге иберен хәкимлери болсун , Реббиң хатырасына , бүтин адамзат дүзгүнине табын болуң .
60002015	Чүнки Худайың ислеги сизиң ягшылык эдип , пәхимсиз адамларың наданлыгыны бес этдирмегиңиздир .
60002016	Азатлар ялы , өз азатлыгыны эрбетлиге өртги эдиненлер ялы дәл-де , Худайың бенделери ялы гезиң .
60002017	Хеммелери сылаң , доганлары сөйүң , Худайдан горкуң , патышаны сылаң .
60002018	Эй хызматчылар ! Диңе бир ягшы ве мылайым баярларыңыза дәл , эйсем , хырсызлара-да бүтин горкы билен боюн болуң .
60002019	Чүнки ким нәхак гөрги гөрүп , Худайың өңүндәки выжданындан өтри азаплара дөз гелйән болса , бу согапдыр .
60002020	Чүнки гүнә эдип-де , енҗилениңиз-де чыдаян болсаңыз , бу сизе нәхили абрай болар ? Эмма ягшылык эдип , гөрги гөрүп , чыдам этсеңиз , бу Худайың янында согапдыр .
60002021	Чүнки сиз шейле болмага чагырылдыңыз , себәби Месих хем Өз ызыны алып гөтермегиңиз үчин гөрги гөрүп , сизе бир нусга галдырды .
60002022	Ол гүнә этмеди , агзындан хилели сөз чыкмады .
60002023	Сөгүленде сөгмән , гөрги гөренде горкы салман , Өзүни адыл хөкүм чыкарян Худая табшырды .
60002024	Гүнәлере өлүп , догрулыкда яшамагымыз үчин , Ол бизиң гүнәлеримизи Өз беденинде хача әкитди . Сиз Онуң яралары аркалы шыпа тапдыңыз .
60002025	Сиз гоюнлар кимин азашыпдыңыз , йөне шинди җанларыңызың Чопанына хем Гөзегчисине тарап ыза өврүлдиңиз .
60003001	Эй хатынлар , сиз-де шонуң ялы өз әриңизе табын болуң . Шейдип , эгер кәбирлери Худайың сөзүне боюн болмаян болса ,
60003002	сизиң горкы ичиндәки пәк эдим-гылымыңызы гөрүп , өз хатынының яшайшы аркалы гүррүңсиз Месихе газанылсын .
60003003	Безегиңиз сач өрмек , алтынлар дакынмак я эсбаплар геймек билен , дашкы гөрнүш дәл-де ,
60003004	Худайың янында хас гымматлы болан юмшак , юваш рухуң бозулмаз безеги , йүрегиң гизлин ынсаны болсун .
60003005	Чүнки бир вагтлар Худая умыт баглан мукаддес хатынлар-да , өз әрлерине табын болуп , өзлерини шейле безейәрдилер .
60003006	Мысал үчин , Сара Ыбрайыма : « Баяр » дийип боюн болды . Сиз хем хич бир ховпдан горкман , ягшылык этсеңиз , онуң перзентлери боларсыңыз .
60003007	Эй әрлер , аялларыңызың өзүңизден эҗиздигини билиң , олары сылаң . Олар хем сиз ялы Худайдан яшайыш сылагыны алярлар . Догаларыңызың бөкделмезлиги үчин шейле эдиң .
60003008	Махласы , барыңыз пикирдеш , дертдеш , догансөер , рехимдар , кичигөвүнли болуң .
60003009	Яманлыга яманлык , сөгүнҗе сөгүнч билен гайтаргы бермән , терсине , хайырдога эдиң ; чүнки сиз берекетиң мирасчысы болмак үчин муңа чагырылансыңыз .
60003010	Чүнки : « Кимиң яшайшы сөйүп , ягшы гүнлер гөреси гелйән болса , дилини яманлыкдан , додакларыны хилели гепден сакласын .
60003011	Яманлыкдан йүз дөндерсин , ягшылык этсин , парахатлыгы агтарып , шонуң угрунда гезсин .
60003012	Чүнки Реббиң гөзлери догрулара тарап , гулагы оларың ялбарышларына герлендир . Реббиң йүзи яман иш эдйәнлере гаршыдыр » .
60003013	Ягшылык этмек үчин гайрат этсеңиз , сизе ким яманлык этҗек ?
60003014	Сиз догрулык үчин гөрги гөрсеңиз хем багтыярсыңыз . Оларың горкян затларындан горкмаң , алҗырамаң .
60003015	Йөне йүрегиңизде Реб Худайы мукаддес эдиң . Ичиңиздәки умыт хакында өзүңизден хасабат соран хер кесе , хер вагт җогап бермәге тайяр болуң .
60003016	Муны юмшаклык , сайхаллылык билен эдиң . Месихдәки ягшы яшайшыңызы яманлаянлар эрбет иш эдйәнлер хөкмүнде сизе гаршы гепләнлеринде утандырылар ялы , ынсабыңыз пәк болсун .
60003017	Себәби Худайың ислеги шейле болса , онда ягшылык эдип гөрги гөрмек яманлык эдип гөрги гөрмекден говудыр .
60003018	Чүнки бизи Худайың янына элтмек үчин , тен боюнча өлдүрилип , рух боюнча дирелмек билен , догры болан Месих-де догры дәллер угрунда гүнәлер үчин бир гезек өлди .
60003019	Ол Рух билен хем гидип , туссагдакы рухлара вагыз этди .
60003020	Олар бир вагтлар , Нухуң гүнлеринде гәми ясалып йөркә , Худайың сабырлы гарашян вагты питнечи болупдылар . Ол гәмиде болса аз , ягны секиз адам сув билен гутулды .
60003021	Бу ваканың нусгасына гөрә , бедениң кириниң ювулмасы дәл , эйсем , Худайың хузурына пәк ынсап талабы болан чокунмаклык хем инди сизи Иса Месихиң дирелмеги аркалы гутаряр .
60003022	Ол Гөге чыкды , Худайың сагында , перишделер , хөкүмдарлар ве гудратлар Оңа табын .
60004001	Месихиң бизиң хатырамыза тенде гөрги гөрши ялы , сиз хем шол пикир билен ярагланың , чүнки ким тенде гөрги гөрйән болса ,
60004002	ол тенде галан вагтыны адам хөвесине гөрә дәл-де , Худай ислегине гөрә яшамак үчин гүнәден эл чекендир .
60004003	Чүнки ахлаксызлыкда , эрбет хөвеслерде , серхошлукда , айшы-эшретде , ичги мейлислеринде ве йигренҗи бутпаразлыкда гезип , гечен вагтда миллетлериң халаян затларыны ерине етирениңиз сизе етерликдир .
60004004	Олар өзлери билен бирликде шол ченденаша ахлаксызлыгың ызында дәлдигиңизи гең гөрүп , сизе сөгйәрлер .
60004005	Олар дирилериң хем өлүлериң үстүнден хөкүм чыкармага тайяр дуран Худая хасабат берерлер .
60004006	Чүнки тенде ынсанлара гөрә үстлеринден хөкүм чыкарылмагы , йөне рухда Худая гөрә яшамаклары үчин , Хош Хабар өлүлере-де ыглан эдилди .
60004007	Әхли затларың соңы якынлады . Мунуң үчин сагдын дүшүнҗели болуп , хүшгәрлик билен дога эдиң .
60004008	Хер затдан өң бирек-биреге болан сөйгиңиз җошгунлы болсун , себәби , сөйги көп гүнәлери басыряндыр .
60004009	Бирек-биреге хүңүрдисиз мыхмансөер болуң .
60004010	Худайың дүрли мерхеметлериниң оңат доландырыҗысы кимин хер кес өз алан сылагына гөрә бири-бирине хызмат этсин .
60004011	Бири геплесе , Худайың сөзлерини айдып геплесин ; бири хызмат этсе , Худайың берен гүйч-кувватына гөрә хызмат этсин . Шейдип , Иса Месих аркалы Худай хемме затда шөхратлансын . Шөхрат ве гудрат эбедилик Онуңкыдыр . Омын .
60004012	Эй , сөйгүли доганлар , сизи сынамак үчин араңызда йүзе чыкян от азарыны , гең зада саташан ялы , гең гөрмән ,
60004013	эйсем , Месихиң шөхраты гөрненде , улы бегенч билен шатланар ялы , Онуң гөргүлерине шәрикдеш болан дереҗеде шатланың .
60004014	Месихиң ады себәпли масгараланян болсаңыз , багтыярсыңыз , чүнки Худайың шөхратлы Рухы сизиң үстүңизде боляндыр . Олар Оңа дил етирйәр , сиз болса Оны шөхратландырярсыңыз .
60004015	Йөне сизден хич ким ганхор я огры , җенаятчы я шугул болуп гөрги гөрмесин .
60004016	Ким месихи болуп гөрги гөрйән болса утанмасын . Ол бу ат билен Худайы шөхратландырсын .
60004017	Чүнки хөкүмиң Худайың ичерсинден башланмалы вагты гелип етди . Хөкүм өңүрти бизден башланса , онда Худайың Хош Хабарына боюн болмаянларың соңы нәме болар ?
60004018	Догры адам зордан гутулян болса , Онда худайсыза , гүнәкәре нәме болар ?
60004019	Мунуң үчин Худайың ислеги билен гөрги гөрйәнлер хем ягшылык эдип , җанларыны догручыл Ярадана табшырмалыдыр .
60005001	Өзлери ялы яшулы , Месихиң гөргүлериниң гүвәси , гөрүнҗек шөхратың шәриги болан мен араңыздакы яшулулардан шулары хайыш эдйәрин :
60005002	араңыздакы Худайың сүрүсине меҗбурлык билен дәл-де , мейлетинлик билен гөзегчилик эдиң . Олары биабрайчылыклы газанч үчин дәл-де , ислег билен ,
60005003	өзлерине табшырыланлара агалык эдйәнлер ялы дәл-де , сүрә гөрелде болуп , Худайың ислейән ёлунда отладың .
60005004	Шейлеликде , Баш Чопан аян боланда , солмаз шөхрат тәҗини аларсыңыз .
60005005	Сиз яшлар хем , шонуң ялы , яшулулара табын болуң . Барыңыз бири-бириңизе гаршы кичигөвүнлилиги гейниң , чүнки Худай текепбирлере гаршы гидйәндир , кичигөвүнлилере болса мерхемет эдйәндир .
60005006	Худай сизи өз вагтында бейгелдер ялы , Онуң гүйчли эллери астында пәллериңизи пес тутуң .
60005007	Әхли гам-гуссаңызы Онуң үстүне атың , себәби Ол сизиң гамхорыңыздыр .
60005008	Хүшгәр болуң , ояның . Ягыңыз болан иблис арлайҗы арслан кимин айланып , ювутҗагыны агтарып йөрендир .
60005009	Дүнйәдәки доганларыңыза-да шейле гөргүлериң саташяныны билйәниңиз үчин , оңа гаршы иманда берк дуруң .
60005010	Месихде Өз эбеди шөхратына чагыран бүтин мерхеметлер Худайы аз вагтлайын гөрги гөрениңизден соң , сизи кәмиллешдирер , беркидер , гүйчлендирер ве гурар .
60005011	Шөхрат ве гудрат эбедилик Онуңкы болсун . Омын .
60005012	Мениң пикиримче садык доган болан Силванусың үсти билен сизе аз яздым , сизи үндәп , сизиң ичинде дураныңызың Худайың хакыкы мерхеметидигине гүвә гечдим .
60005013	Бабылда сизиң билен билеликде сайланан йыгнак ве оглум Маркус сизе салам айдяр .
60005014	Бири-бириңизе сөйги огшугы билен салам айдың . Месихде болан сизиң барыңыза парахатлык болсун ! Омын .
61001001	Иса Месихиң гулы , ресулы Симун Петрусдан Худайымызың , халасгәр Иса Месихиң догрулыгы аркалы бизиңки билен бахадаш имана говшанлара салам !
61001002	Худайы , Реббимиз Исаны танамакда сизе мерхемет , парахатлык эчилсин !
61001003	Онуң Худайлык гүйҗи өзүмизи шөхрат хем артыклык билен чагыран Худайы танамагымыз аркалы яшайша , таквалыга дегишли әхли зады бизе багыш этди .
61001004	Шулар аркалы бизе җуда гымматлы , улы вадалар берди . Шейле , сизиң яман хөвеслер себәпли дүнйәде болан бозуклыкдан гачып , шулар аркалы Худайлык тебигата шәрик болмагыңыз гөз өңүнде тутуляр .
61001005	Шонуң үчин бүтин гайраты сарп эдип , иманыңызда артыклыгы , артыклыкда билими ,
61001006	билимде небсиңизе буюрмагы , небсиңизе буюрмакда сабры , сабырда таквалыгы ,
61001007	таквалыкда доган сөйгүсини , доган сөйгүсинде хем Худайың сөйгүсини көпелдиң .
61001008	Шу затлар сизде бар болса , көпелсе , сизи Реббимиз Иса Месихи танамакда бикәр хем мивесиз гоймаз .
61001009	Кимде бу затлар ёк болса , ол көрдүр , узагы гөрйән дәлдир , өңки гүнәлеринден тәмизленендигини унудандыр .
61001010	Шонуң үчин , эй доганлар , чагырылмагыңызы , сайланмагыңызы беркитмек үчин , көпрәк гайрат эдиң . Шейле этсеңиз , асла бүдремерсиңиз .
61001011	Шейлелик билен , Реббимиз хем Халасгәримиз Иса Месихиң эбеди Патышалыгына гирме сизе болдан берлер .
61001012	Шонуң үчин бу затлары билип , өзүңиздәки хакыката нәхили беркидилен хем болсаңыз , мен булары сизе ятладып дурмагы асла бес этмерин .
61001013	Мен бу чадырдан гидйәнчәм , булары ядыңыза салмак аркалы , сизи оярмагы догры билйәрин .
61001014	Чүнки Реббимиз Иса Месихиң-де маңа билдириши ялы , басым чадырымың чөзүлмелидигини билйәрин .
61001015	Гөченимден соң-да , хемише шу затлары яда салып билмегиңиз үчин шинди гайрат эдйәрин .
61001016	Чүнки сизе Реббимиз Иса Месихиң гүйҗүни , геленини айданымызда , ясама эртекилере эермедик , биз Онуң улы шөхратыны өз гөзүмиз билен гөрдүк .
61001017	Чүнки , иң шөхратлы Худайдан Оңа : « Мениң Сөйгүли Оглум Будур , Ондан разыдырын » диен сес геленде , Ол Ата Худайдан хормат , шөхрат алды .
61001018	Биз Онуң билен мукаддес дагдакак , бу сесиң Гөкден геленини эшитдик .
61001019	Шейле , пыгамберлик сөзи бизиң үчин хас беркеди . Гүн агарып , даң йылдызы йүрегиңизде догянча , гараңкы ерде нур сачян чыра ялы бу сөзе үнс берсеңиз , ягшы эдерсиңиз .
61001020	Озалы билен , Мукаддес Язгының пыгамберлик сөзлериниң хич бириниң өз-өзүңден маны чыкарма дәлдигини билмелисиңиз .
61001021	Чүнки велилик хич хачан адам ислеги билен диле гелен дәлдир . Худайың мукаддес адамлары Мукаддес Рух тарапындан херекете гелип гепләндирлер .
61002001	Халк арасында ялан пыгамберлериң болшы ялы , сизиң араңызда-да ялан мугаллымлар болар . Олар хеләклейҗи , бозук таглыматлар гиризмек билен , өзлерини сатын алан Баяры-да инкәр эдип , өз башларына тиз бела гетирерлер .
61002002	Көп адамлар оларың азгынчылыгына эерер , олар себәпли хакыкат ёлуна дил етирилер .
61002003	Ачгөзлүликден яңа ялан сөзлер билен сизи эзерлер . Олар үчин озалдан бар болан хөкүм гиҗикмез , оларың хеләкчилиги иркилмез .
61002004	Чүнки Худай гүнә эден перишделере рехим этмән , хөкүм үчин саклансынлар дийип , олары довзаха ташлап , түмлүк зынҗырларына табшыран болса ,
61002005	гадым дүнйә рехим этмән , худайсызлар дүнйәсиниң башына тупан турзанда , догрулык вагызчысы Нухы бейлеки еди адам билен саклан болса ,
61002006	Содом ве Гоморра шәхерлерини күл эдип , үстлеринден вейранчылык хөкүмини чыкармак билен , олары худайсыз яшаҗаклара нусга эден болса ,
61002007	азгынларың ахлаксызлык ичиндәки яшайышындан җебир чекен , йөне догры болан Луты гутаран болса
61002008	( оларың арасында яшан бу догры адам оларың нәхак ишлерини гөрмек , эшитмек билен , өз догры җанына гүнсайын җебир эдерди ) ,
61002009	худайхонлары сынагдан нәхили халас этмелидигини , догры дәллери , айратын-да , тен ислеглерине ковалашып , хәкимиети әсгермейәнлери хөкүм гүнүне ченли җеза астында нәхили сакламалыдыгыны Реб билйәр . Булар — батырсыраянлар , текепбирлер Гөкдәки гүйчлере дил етирмекден горкмаярлар .
61002010	
61002011	Перишделер гүйч ве гудратда улы хем болсалар , булары гараламак үчин Реббиң хузурына хөкүм гетирмейәр .
61002012	Булар болса тутулмак , хеләк эдилмек үчин доглан пәхимсиз ябаны хайванлар ялы , билмейән затларына дил етирип , өз хеләкчиликлеринде хеләк боларлар .
61002013	Эден яманлыкларының алмытыны аларлар . Тегмилт ве биабрай болан булар гүндиз айшы-эшрет сүрмеги шатлык сайяндыр , сизиң билен ийип-ичйән вагтлары өз хилелери билен кейп чекйәндир .
61002014	Оларың зынадан долы , гүнәден гайтмаз гөзлери болуп , дурнуксыз җанлары дузаклаяндырлар ; йүреклери ачгөзлүлиге өвренишен гаргыш сиңен перзентлердир .
61002015	Олар Беор оглы Баламың ызына эермек билен , догры ёлы терк эдип , азашдылар . Балам хем адалатсызлык хакыны сөерди .
61002016	Йөне ол өз тагсырлары үчин кәйинч гөрди , бир дилсиз-агызсыз эшек адам сесинде гүрләп , пыгамбериң дәлилигини бөкдеди .
61002017	Олар сувсуз чешме , гүйчли елиң ковян үмрүдир ; гараңкы түмлүк олар үчин сакланяр .
61002018	Чүнки хатада гезйәнлерден зордан гачанлары гопбамсы , бош сөзлер айдып , ахлаксызлыклар билен беден хөвеслеринде дузаклаярлар .
61002019	Олара азатлыгы вада эдйәрлер , өзлери болса бозуклыгың гулларыдыр . Себәби адам биринден еңилсе , оңа гул кимин табындыр .
61002020	Чүнки олар Реб хем халасгәр Иса Месихи танамак аркалы дүнйәниң писликлеринден гачансоңлар , ене-де булара гарышып , еңлен болсалар , онда оларың соңкы ягдайы өңкүден эрбетдир .
61002021	Чүнки олар үчин догрулык ёлуны билмезлик , оны билип-де , өзлерине табшырылан мукаддес буйрукдан йүз дөндермекден говы боларды .
61002022	Оларың башына бу хакыкы накылда айдыланлар гелди : « Ит өз гусугына гайдып гелди , ювнан доңуз батгада тогаланмага » .
61003001	Эй , сөйгүли доганлар , инди сизе бу икинҗи хаты язярын .
61003002	Буларың икисинде-де мукаддес пыгамберлериң өңден айдан сөзлерини , Реб хем Халасгәриң ресулларыңыз аркалы сизе берен буйругыны ядыңыза салмак үчин , сап пикирлериңизи ятлатма аркалы оярярын .
61003003	Озалы билен , билиң , ахыркы гүнлерде өз хөвеслеринде гезйән яңсылайҗылар яңсылы сөзлер билен гелип :
61003004	« Реббиң гелмегиниң вадасы ханы ? Аталар өленден бәри хемме зат ярадылышың башлангыҗында болшы ялы дур » диер .
61003005	Чүнки олар Гөгүң Худайың сөзи аркалы гадымдан бәри бардыгындан , ериң сув аркалы сувдан дөрәнинден бихабарсыран болдулар .
61003006	Йөне ол вагткы дүнйә шол сувда хем гарк болуп хеләкленипди .
61003007	Йөне велин , хәзирки Гөк , Ер Онуң сөзи билен от үчин горалып , хөкүм гүнүне , худайсыз адамларың хеләк болҗак гүнүне ченли сакланяр .
61003008	Эй , сөйгүли доганлар , бир зады унутмаң : Реббиң янында бир гүн мүң йыл , мүң йыл бир гүн ялыдыр .
61003009	Кәбирлериниң гиҗикме хасап эдиши ялы , Реб Өз вадасыны ерине етирмеги гиҗикдирйән дәлдир . Ол бизиң үчин сабыр эдйәндир , чүнки Ол хич ким хеләк болман , хеммелериң тоба гелмегини ислейәр .
61003010	Эмма Реббиң гүни бир огры кимин гелер . Шонда Гөк улы гүпүрди билен гечер , элементлер янып даргар , ер , ондакы затлар янып ёк болар .
61003011	Буларың әхлиси шейле даргаҗак болса , онда сизиң нәхили адамлар болмагыңыз герек ? Худайың гүнүниң гелмегине гарашып , оны чалтландырып , мукаддес яшайышда , таквалыкда гезмелисиңиз .
61003012	Шол гүн зерарлы Гөк от алып даргар , элементлер янып эрәр .
61003013	Биз Онуң вадасына гөрә тәзе Гөге , тәзе ере гарашярыс ; оларда болса догрулык хөкүм сүрер .
61003014	Шоңа гөрә-де , эй , сөйгүли доганлар , булара гарашяндыгымыз үчин , Худайың янында парахатлыкда тегмилтсиз , мүйнсүз болҗак болуп гайрат эдиң .
61003015	Сөйгүли доганымыз Павлусың хем өзүне берлен акылдарлык боюнча сизе язышы ялы , Реббимизиң сабрыны гутулыш пурсады сайың .
61003016	Ол бу затлардан гүррүң беренде , бүтин хатларында шейле язяндыр . Оларда языланларың кәбирлерине дүшүнмек кындыр , надан хем дурнуксыз адамлар болса бейлеки Мукаддес Язгылары ёюшлары ялы , булары-да өз хеләкчиликлери үчин ёйярлар .
61003017	Инди , эй , сөйгүли доганлар , азгынларың хаталарына чекилип , берклигиңизде говшамаз ялы , бу затлары өңүнден билиң , өзүңизи гораң .
61003018	Реббимиз хем халасгәримиз Иса Месихиң мерхеметинде , билиминде өсүң . Шөхрат хәзир ве мыдамалык Онуңкы болсун ! Омын .
62001001	Яшайыш сөзи хакда озал-башдан бар боланы , эшиденимизи , гөзлеримиз билен гөрүп сынланымызы , эллеримизиң тутаныны сизе ыглан эдйәрис .
62001002	Яшайыш аян болды , биз оны гөрдүк , оңа гүвә гечйәрис . Атада болуп , бизе аян болан яшайшы , эбеди яшайшы сизе хабар берйәрис .
62001003	Сизиң-де бизиң билен шәрикчилигиңиз болар ялы , гөренимизи , эшиденимизи сизе айдярыс . Бизиң шәрикчилигимиз болса Ата ве Онуң Оглы Иса Месих билендир .
62001004	Шатлыгыңыз кәмил болар ялы , шулары сизе язярыс .
62001005	Ондан эшиден ве сизе ыглан эдйән хабарымыз шудур : Худай нурдур , Онда хич хили гараңкылык ёкдур .
62001006	Биз Онуң билен шәрикчилигимизиң барлыгыны айдып-да , гараңкылыкда гезйән болсак , онда ялан сөзлейәндирис , хакыкаты берҗай эдйән дәлдирис .
62001007	Онуң нурда болшы ялы , биз хем нурда гезйән болсак , онда бири-биримиз билен шәрикчилигимиз бардыр , Онуң Оглы Исаның ганы бизи хемме гүнәлерден тәмизлейәндир .
62001008	Гүнәмиз ёкдур дийсек , онда биз өзүмизи алдаяндырыс , бизде хакыкат ёкдур .
62001009	Гүнәлеримизи боюн алсак , Ол ынамдар , адылдыр . Гүнәлеримизи өтер , бизи хер хили яманлыкдан арассалар .
62001010	Гүнә эден дәлдирис дийсек , Оны яланчы эдйәндирис , бизде Онуң сөзи ёкдур .
62002001	Эй балаларым ! Мен сизе шулары гүнә этмезлигиңиз үчин язярын . Кимдир бири гүнә эден болса , Атаның янында Төвеллачымыз , догры болан Иса Месих бардыр .
62002002	Ол гүнәлеримизе , диңе бир бизиңкә дәл-де , эйсем , бүтин дүнйәниң гүнәлерине хем багышланма газандыран гурбандыр .
62002003	Онуң буйрукларыны берҗай эдйән болсак , бу Оны танаяндыгымызы билдирйәндир .
62002004	Ким « Оны танаярын » дийип-де , буйрукларыны берҗай этмейән болса , яланчыдыр , онда хакыкат ёкдур .
62002005	Йөне ким Онуң сөзүни берҗай эдйән болса , догрудан-да , онда Худайың сөйгүси кәмиллешендир . Ондадыгымызы шундан билйәрис .
62002006	Ол нәхили гезен болса , Онда галяныны сөзлейәниң өзи-де шонуң ялы гезмәге борчлудыр .
62002007	Эй , сөйгүли доганлар , мен бир тәзе буйрук дәл-де , озал-башда алан гадымкы буйругыңызы язярын . Гадымкы буйрук сизиң озал-башда эшиден сөзүңиздир .
62002008	Сизе ене-де бир тәзе буйрук язярын . Ол сизде-де , Месихде-де хакдыр , чүнки гараңкылык өтйәндир , хакыкы нур болса эййәм ялкым сачып дурандыр .
62002009	Ким өзүниң нурдадыгыны сөзләп-де , доганыны йигренйән болса , ол энтек гараңкылыкдадыр .
62002010	Доганыны сөййән хер кес нурда галяндыр , онда бүдреме себәби ёкдур .
62002011	Йөне ким доганыны йигренйән болса , ол гараңкылыкдадыр . Гараңкылыкда гезип , ол нирә баряныны билйән дәлдир , чүнки гараңкылык онуң гөзлерини көр эдендир .
62002012	Эй балалар , сизе язярын , чүнки гүнәлериңиз Онуң хатырасына багышланды .
62002013	Эй аталар , сизе язярын , чүнки сиз эзелден бар Боланы танаярсыңыз . Эй яшлар , сизе язярын , чүнки сиз иблиси еңдиңиз . Эй балалар , сизе яздым , чүнки сиз Атаны танаярсыңыз .
62002014	Эй аталар , сизе яздым , чүнки сиз эзелден бар Боланы танаярсыңыз . Эй яшлар , сизе яздым , чүнки сиз гүйчлүсиңиз , Худайың сөзи сизде галяр , сиз иблиси еңдиңиз .
62002015	Дүнйәни , дүнйәдәки затлары сөймәң . Бири дүнйәни сөййән болса , онда Атаның сөйгүси ёкдур .
62002016	Чүнки дүнйәде болан әхли затлары : тен хөвеслери , гөз хөвеси ве яшайыш текепбирлиги Атадан дәл , дүнйәдендир .
62002017	Дүнйә ве онуң хөвеслери гечип гидер , ким Худайың ислегини ерине етирсе , бакы галар .
62002018	Эй балалар , бу соңкы сагатдыр , Месихе гаршы гөрешиҗи гелйәр дийип эшидишиңиз ялы , шу вагт хем энчеме Месихе гаршы гөрешиҗи чыкыпдыр . Биз соңкы сагатдыгыны шундан билйәрис .
62002019	Олар бизден чыкдылар , йөне бизден дәлдилер , чүнки бизден болан болсалар , бизиң арамызда галардылар . Йөне оларың барының бизден дәлдиги аян болар ялы чыкдылар .
62002020	Сиз болса мукаддес Боландан Мукаддес Рухы алансыңыз , хемме зады билйәнсиңиз .
62002021	Мен сизе хакыкаты билмейәндигиңиз үчин дәл-де , эйсем , оны ве хич бир яланың хакыкатдан дәлдигини билйәндигиңиз үчин яздым .
62002022	Исаның Месихдигини инкәр эдйән яланчы дәл болса , онда ким яланчы ? Атаны , Оглы инкәр эдйән , ине , Месихе гаршы гөрешиҗидир .
62002023	Оглы инкәр эдйән адамда Ата хем ёкдур . Оглы ыкрар эдйән адамда Ата хем бардыр .
62002024	Озал-башдан эшидениңиз сизде галсын . Озал-башдан эшидениңиз сизде галса , сиз хем Огулда , хем Атада галарсыңыз .
62002025	Онуң бизе берен вадасы эбеди яшайышдыр .
62002026	Бу затлары сизи аздырянлар барада яздым .
62002027	Йөне сизиң Ондан алан Мукаддес Рухуңыз сизде галяндыр , сизе бириниң өвретмегиниң гереги болман , эйсем , Онуң шол Рухы әхли затлар хакда сизе нәхили өвредйән болса , ол хем ялан дәл-де , хакыкат болса , сизе өвредиши ялы , Онда галарсыңыз .
62002028	Инди , эй балалар , Ол аян боланда , гайратлы болар ялы , геленде , хузурында утанчсыз дурар ялы , Онда галың .
62002029	Онуң догрудыгыны билйән болсаңыз , догрулыгы берҗай эдйән хер кишиниң хем Ондан догандыгыны билиң .
62003001	Бизиң Худайың балалары адыны алмагымыз үчин , Ата бизе , гөр , нәхили сөйги берипдир ! Шонуң үчин-де дүнйә бизи танамаяр , чүнки Оны танамады .
62003002	Эй , сөйгүли доганлар , биз шинди Худайың балаларыдырыс . Бизиң нәме болҗакдыгымыз энтек аян боланок . Йөне Месих аян боланда , Онуң ялы болҗакдыгымызы билйәрис , чүнки Оны болшы ялы гөрерис .
62003003	Оңа умыт баглан хер кес Онуң сап болшы ялы , өзүни саплар .
62003004	Гүнә эдйән киши канунсызлык хем эдйәндир , чүнки гүнә канунсызлыкдыр .
62003005	Сиз Онуң бизиң гүнәлеримизи Өз үстүне алмак үчин аян боланыны билйәнсиңиз . Онда гүнә ёкдур .
62003006	Онда галян хич ким гүнә этмез . Гүнә эдйән киши Оны не гөрендир , не-де танандыр .
62003007	Эй балалар ! Хич киме өзүңизи аздыртмаң ! Ким догрулыгы ерине етирйән болса , Онуң догры болшы ялы догрудыр .
62003008	Гүнә эдйән иблисдендир , чүнки иблис башлангычдан бәри гүнә эдип гелйәр . Муңа гөрә-де , Худайың Оглы иблисиң ишлерини ёк этмек үчин аян болды .
62003009	Худайдан доган адам гүнә этмез , чүнки Худайың тохумы онда галяндыр . Ол гүнә эдип билмез , чүнки ол Худайдан догландыр .
62003010	Худайың балалары билен иблисиң балалары шундан беллидир : догрулыгы ерине етирмейән , доганыны сөймейән адам Худайдан дәлдир .
62003011	Чүнки сизиң озал-башдан эшиден хабарыңыз шудур : бири-биримизи сөелиң .
62003012	Иблисден болан , өз доганыны өлдүрен Кабыл ялы болмалың . Ол оны нәме үчин өлдүрди ? Чүнки өз ишлери эрбет , доганыныңкы догруды .
62003013	Эй доганлар , дүнйә сизи йигренйән болса , геңиргенмәң .
62003014	Биз өзүмизиң өлүмден яшайша гечендигимизи билйәрис , себәби , биз доганлары сөййәрис . Йөне доганыны сөймейән өлүмде галяндыр .
62003015	Доганыны йигренйән киши ганхордыр , сиз хич бир ганхорда эбеди яшайшың галмаяныны билйәнсиңиз .
62003016	Биз сөйгини Онуң Өз җаныны бизиң үчин пида эденинден танадык ; биз-де доганлар үчин җанымызы пида этмәге борчлудырыс .
62003017	Дүнйә малына бай болуп , доганыны мәтәчликде гөренде , оңа йүрегиюкалык этмейән кишиде Худайың сөйгүси нәхили галар ?
62003018	Эй балалар , диңе бир сөз билен , дил билен дәл-де , иш хем хакыкат билен сөелиң .
62003019	Хакыкатдандыгымызы шейле билип , Онуң гаршысында йүрегимизе ынҗалык берелиң .
62003020	Чүнки йүрегимиз бизи язгарян болса-да , Худай йүрегимизден улудыр , хемме зады билйәндир .
62003021	Эй , сөйгүли доганлар , эгер йүрегимиз бизи язгармаян болса , онда Худайың хузурында гайратымыз болар .
62003022	Нәме дилесек , Ондан аларыс , чүнки Онуң буйрукларыны берҗай эдип , Онуң халаныны эдйәндирис .
62003023	Онуң буйругы болса Оглы Иса Месихиң адына иман этмегимиз , Онуң бизе буйрушы ялы , бири-биримизи сөймегимиздир .
62003024	Худайың буйрукларыны берҗай эдйән Худайда , Худай хем онда галяндыр . Онуң бизде галяныны шундан , ягны Онуң бизе берен Рухундан билйәрис .
62004001	Эй , сөйгүли доганлар , хер бир руха ынанмаң . Рухларың Худайдандыгыны билмек үчин олары сынап гөрүң , чүнки дүнйә көп ялан пыгамберлер чыкды .
62004002	Худайың Рухуны шундан танарсыңыз : Иса Месихиң тен билен геленини ыкрар эдйән хер бир рух Худайдандыр .
62004003	Иса Месихиң тен билен геленини ыкрар этмедик хер бир рух Худайдан дәлдир . Бу Месихе гаршы гөрешиҗиниң рухудыр . Сиз онуң гелйәнини эшитдиңиз , ол шу вагт хем эййәм дүнйәдедир .
62004004	Эй балалар , сиз Худайдансыңыз , ялан пыгамберлери еңенсиңиз , чүнки сизде Болян дүнйәде боляндан улудыр .
62004005	Олар дүнйәдендир ; шу себәпден хем олар дүнйәниң нукдайназарындан гүрлейәр , дүнйә олары диңлейәр .
62004006	Биз Худайдандырыс ; ким Худайы танаян болса , бизи диңләр ; ким Худайдан дәл болса , бизи диңлемез . Биз хакыкат рухы билен алдав рухуны шундан танаяндырыс .
62004007	Эй , сөйгүли доганлар , бири-биримизи сөелиң , чүнки сөйги Худайдандыр , хер ким сөййән болса , Худайдан догандыр , Худайы танаяндыр .
62004008	Ким сөймейән болса , Худайы танан дәлдир , чүнки Худай сөйгүдир .
62004009	Бизе Худайың сөйгүси шейле аян болды : бизиң Ол аркалы яшамагымыз үчин , Худай Өзүниң ялңыз Оглуны дүнйә иберди .
62004010	Биз Худайы дәл , эйсем , Ол бизи сөйүп , Өз Оглуны гүнәлеримизе багышланма газандырян гурбан эдип иберди . Ине , сөйги шудур .
62004011	Эй , сөйгүли доганлар , Худай бизи шейле сөен болса , онда биз-де бири-биримизи сөймәге борчлудырыс .
62004012	Худайы хич ким хич хачан гөрен дәлдир . Биз бири-биримизи сөййән болсак , онда Худай бизде галяндыр , Онуң сөйгүси бизде кәмиллешендир .
62004013	Бизиң Онда , Онуң хем бизде галяныны Онуң Өз Рухундан бизе беренинден билйәрис .
62004014	Биз сынладык , Атаның Өз Оглуны дүнйәниң Халасгәри эдип иберенине гүвә гечйәрис .
62004015	Ким Исаның Худайың Оглудыгыны ыкрар эдйән болса , Худай онда , ол хем Худайда галяндыр .
62004016	Биз Худайың өзүмизе болан сөйгүсине дүшүндик , оңа ынандык . Худай сөйгүдир , ким сөйгүде галян болса , ол Худайда , Худай хем онда галяндыр .
62004017	Хөкүм гүнүнде гайратымыз болар ялы , сөйги бизде шейле кәмиллешендир , чүнки Ол нәхили болса , биз хем бу дүнйәде шейледирис .
62004018	Сөйгүде горкы ёкдур . Кәмиллешен сөйги горкыны ковуп чыкаряндыр , чүнки горкуда сүтем бардыр . Ким горкян болса , ол сөйгүде кәмиллешен дәлдир .
62004019	Биз Оны сөййәрис , чүнки өңинчә Ол бизи сөйди .
62004020	Ким : « Худайы сөййәрин » дийип-де , өз доганыны йигренйән болса , онда ол яланчыдыр . Чүнки өзүниң гөрүп дуран доганыны сөймейән адам гөрмедик Худайыны сөйүп билмез .
62004021	Бизде Онуң : « Худайы сөййән өз доганыны-да сөймелидир » диен буйругы бардыр .
62005001	Исаның Месихдигине иман эдйән киши Худайдан догландыр . Атаны сөййән киши Ондан доганы-да сөййәндир .
62005002	Худайың балаларыны сөййәндигимизи Худайы сөйүп , Онуң буйрукларыны берҗай эдишимизден билйәрис .
62005003	Чүнки Худайың сөйгүси Онуң буйрукларыны берҗай этмекдир , Онуң буйруклары болса агыр дәлдир .
62005004	Чүнки Худайдан доган киши дүнйәни еңйәндир , дүнйәден үстүн чыкан еңиш бизиң иманымыздыр .
62005005	Исаның Худайың Оглудыгына ынанян , дүнйәни еңйән дәлми нәме ? !
62005006	Сув , ган аркалы гелен Иса Месихдир . Ол диңе бир сув аркалы дәл-де , сув хем ган аркалы гелендир . Шейле , Гөкде гүвәлик берйән үчдүр : Ата , Сөз ве Мукаддес Рух . Буларың үчүси хем бирдир .
62005007	Гүвәлик берйән-де Рухдур , чүнки Рух хакыкатдыр .
62005008	Шейле гүвәлик берйән үчдүр : Рух , сув ве ган . Буларың үчүсиниң хем гүвәлиги бир чыкяр .
62005009	Биз адамларың гүвәлигини кабул эдйән болсак , Худайың гүвәлиги ондан улудыр , чүнки бу Худайың Өз Оглы хакында берен гүвәлигидир .
62005010	Худайың Оглуна иман эдйәнде Худайың гүвәлиги бардыр . Худая иман этмейән болса , Оны яланчы эдендир , чүнки Худайың Өз Оглы хакда берен гүвәлигине иман эден дәлдир .
62005011	Бу гүвәлик болса шудур : Худай бизе эбеди яшайыш берди , бу яшайыш Онуң Оглундадыр .
62005012	Кимде Огул бар болса , онда яшайыш хем бардыр , кимде Худайың Оглы ёк болса , онда яшайыш хем ёкдур .
62005013	Мен муны сизе — Худайың Оглуның адына иман эденлере яздым . Шейле , сиз Худайың оглуның адына иман эденлер эбеди яшайшыңызың барлыгыны билиң .
62005014	Бизиң Онуң хузурындакы гайратымыз болса шудур : Онуң ислегине гөрә бир зат дилесек , Ол дилегимизи эшидер .
62005015	Онуң хер дилегимизи эшидйәндигини билйән болсак , онда Өзүнден дилән дилегимизи алҗакдыгымызы-да билйәндирис .
62005016	Бири доганының өлүме элтмейән гүнә эдйәнини гөрсе , дога этмелидир , Худай оңа яшайыш берер . Муны өлүме элтмейән гүнә эдйәнлер хакда айдярын . Өлүме элтйән бир гүнә бардыр ; мен мунуң үчин дога этсин диймейәрин .
62005017	Хер бир яманлык гүнәдир , йөне өлүме элтмейән гүнә-де бардыр .
62005018	Биз Худайдан доган хер бир кишиниң гүнә этмейәнини билйәрис . Худайдан доган өзүни саклаяндыр , иблис оңа эл гатмаз .
62005019	Биз өзүмизиң Худайдандыгымызы , бүтин дүнйәниң болса иблисиң голы астындадыгыны билйәрис .
62005020	Биз хак Худайы танар ялы , Худайың Оглуның гелип , бизе пәхим беренини билйәрис . Биз хак Боланда , ягны Онуң Оглы Иса Месихдедирис . Ол хак Худайдыр , эбеди яшайышдыр .
62005021	Эй балалар , өзүңизи бутлардан гораң ! Омын .
63001001	Худайың сайланы , мениң хакыкатда сөййән ханымыма , онуң чагаларына яшулудан салам ! Сизи диңе мен дәл , эйсем , хакыкаты танаянларың хеммеси-де сөййәндир .
63001002	Чүнки хакыкат бизде галяр , ол бакы бизиң билен галар .
63001003	Ата Худайдан , Атаның Оглы Реб Иса Месихден хакыкат , сөйгүде мерхемет , рехим ве парахатлык бизиң билен болар .
63001004	Мен сениң огланларың кәбирлериниң Атадан алан буйругыңыз боюнча хакыкатда гезйәнини гөрениме гаты шат болдум .
63001005	Хәзир , эй ханым , саңа бир тәзе буйрук дәл-де , озал-башдан бизде боланы язып , сенден бирек-биреги сөймеги хайыш эдйәрин .
63001006	Сөйги Худайың буйругына гөрә гезмегимизден ыбаратдыр . Онуң буйругы озал-башдан эшидишиңиз ялы , сөйгүде гезмегиңиздир .
63001007	Себәби дүнйә энчеме алдавчы гелди . Олар Иса Месихиң беденде геленини ыкрар этмейәр . Бейле адам алдавчы , Месихе гаршы гөрешиҗидир .
63001008	Биз газананларымызы йитирмән , долы музды алар ялы , өзүңизден хабардар болуң .
63001009	Месихиң таглыматындан араны ачан , онда галмаян адамда Худай ёкдур . Ким таглыматда галян болса , онда хем Ата , хем-де Огул бардыр .
63001010	Бири гелип-де , бу таглыматы гетирмесе , оны ичери салмаң , оңа салам бермәң .
63001011	Чүнки оңа салам берен онуң эрбет ишлерине шәрик боляндыр .
63001012	Сизе язмалы көп затларым бар , йөне кагыз , сыя билен язасым геленок . Эмма шатлыгыңыз кәмил болар ялы , яныңыза гелип , сизиң билен йүзбе-йүз гүрлешерис диен умыдым бар .
63001013	Сайланан уям огланлары саңа салам айдяр . Омын .
64001001	Мениң хакыкатда сөййән сөйгүли доганым Гаюса яшулудан салам !
64001002	Эй , сөйгүли доганым , җаның үстүнликли болшы ялы , сениң хемме затда үстүнлик газанып , саглыкда болмагың үчин дога эдйәрин .
64001003	Чүнки кәбир доганлар гелип , сениң хакыкатда гезишиң ялы , хакыката баглыдыгыңа гүвә геченлеринде , мен гаты шат болдум .
64001004	Мениң огланларымың хакыкатда гезйәндиклерини эшитмекден улы шатлыгым ёк .
64001005	Эй , сөйгүли доганым , сен ят хем болсалар , доганлара эдйән әхли затларыңда садыксың .
64001006	Олар йыгнагың хузурында сениң сөйгиң барада гүвә гечдилер . Олары Худая мынасып тәрде ёла салсаң , ягшы эдерсиң .
64001007	Чүнки олар иман этмедиклерден хич бир зат алман , Исаның адының хатырасына ёла чыкдылар .
64001008	Биз хакыкат угрунда ишдеш болар ялы , шейле адамлары кабул этмәге борчлудырыс .
64001009	Мен йыгнага яздым , йөне оларың арасында башлык болмагы сөййән Диотрефис бизи кабул этмейәр .
64001010	Мунуң үстесине , ол доганлары-да кабул этмейәр , муны этҗек болянлара хем пәсгел берип , олары йыгнакдан ковяр . Шоңа гөрә-де , эгер барайсам , бизе эрбет сөзлер айдып , эден ишлерини ядына саларын .
64001011	Эй , сөйгүли доганым , эрбеде дәл , ягша өйкүн . Ягшылык эдйән Худайдандыр , эрбетлик эдйән Худайы гөрен дәлдир .
64001012	Димитриоса хеммелер , хакыкатың өзи гүвә гечйәр . Биз хем гүвә гечйәрис ; гүвәлигимизиң хакдыгыны болса сен билйәнсиң .
64001013	Саңа язмалы көп затларым бар , йөне сыя , галам билен язасым геленок .
64001014	Сени басымрак гөрүп , йүзбе-йүз гүрлешерис диен умыдым бар .
64001015	Саңа парахатлык болсун ! Достлар саңа салам айдярлар . Ол ердәки достлара атма-ат салам етир . Омын .
65001001	Иса Месихиң гулы , Якубың доганы Яхудадан Ата Худай тарапындан мукаддес эдилип , Иса Месихде сакланян чагырыланлара салам !
65001002	Сизе рехим , парахатлык , сөйги эчилсин !
65001003	Эй , сөйгүли доганлар , мен сизе ортак гутулышымыз хакда язмак үчин бүтин гайратымы сарп эдип , мукаддеслере бир гезек табшырылан иман угрунда гөрешиң дийип язмага , несихат бермәге меҗбур болдум .
65001004	Чүнки Худайымызың мерхеметини ахлаксызлыга өврен , ялңыз Баярымыз Худайы ве Реббимиз Иса Месихи инкәр эдйән худайсызлар , гадымдан шу хөкүм үчин белленен кәбир адамлар огрынча араңыза сокулдылар .
65001005	Йөне муны озал билйән хем болсаңыз , Реббиң Мүсүр диярындан халкы бир гезек гутарандан соң , икинҗи гезек иман этмедиклери хеләк эденлигини сизе ятладасым гелйәр .
65001006	Ол өз мертебелерини сакламан , месгенлерини терк эден перишделери хем эбеди зынҗырлар билен баглап , түмлүк астында магшар гүнүң хөкүмине саклады .
65001007	Шейле , Содом , Гоморра ве оларың төверегиндәки шәхерлер хем зынахорлуга берлип , җынс азгынлыгына эерип , эбеди от җезасыны чекмек билен гөрелдә гоюлды .
65001008	Шонуң ялы , бу дүйш гөрүҗилер хем тени неҗислейәр , хәкимиети әсгермейәр , шөхратлы гүйчлере сөгйәр .
65001009	Баш перишде Микайыл Мусаның җеседи барада иблис билен чекишип , җеделлешенде оңа сөгмән , бир хөкүм гетирмәге-де йүрек этмән , диңе : « Саңа Реб кәесин ! » дийди .
65001010	Эмма булар билмейән затларына сөгйәрлер ; пәхимсиз хайванлар ялы тебигатына гөрә дүшүнйән затлары олары хеләк эдйәр .
65001011	Вай , оларың халына ! Чүнки олар Кабылың ёлуны тутдулар , музд үчин өзлерини Баламың хатасына табшырдылар , Корахың топалаңында хеләк болдулар .
65001012	Булар сиз билен горкусыз ийип-ичип , диңе өзлерини бакан махаллары сизиң мухаббет зыяпатларыңыза тегмилт болярлар . Ел билен ковлан сувсуз булутлар , ики гезек өлен , көкүнден гопарылан мивесиз гүйз агачлары ,
65001013	өз биабрайчылыгының көпүгини сачян ёвуз деңиз толкунлары , сергездан йылдызлардырлар . Бакы гараңкы түмлүк олар үчин сакланандыр .
65001014	Адамдан соңра единҗи болан Ханок хем булар хакда велилик эдип , шейле дийипдир :
65001015	« Худайсызлык билен эден бүтин худайсыз ишлери зерарлы , худайсыз гүнәкәрлериң Оңа айдан әхли пайыш сөзлери зерарлы , хеммелериң үстүнден хөкүм чыкармага , бүтин худайсызлары хөкүм этмәге Реб , ине , мүңлерче мукаддеси билен гелди » .
65001016	Булар хүңүрдейән , өз биҗелеринден нәразы , эрбет хөвеслеринде гезйәнлердир . Оларың агзы гопбамсы сөзлер айдяндыр , неп үчин икийүзлүлик эдйәндирлер .
65001017	Эмма сиз , эй , сөйгүли доганлар , Реббимиз Иса Месихиң ресулларының өңүнден айдан сөзлерини яда салың .
65001018	Олар сизе : « Соңкы вагтларда өз худайсызлыкларының хөвеслерине гөрә гезйән яңсылайҗылар болар » дийип айдардылар .
65001019	Булар айралык салян , Мукаддес Рухдан махрум тебигы адамлардыр .
65001020	Эй , сөйгүли доганлар , сиз өзүңизи иң мукаддес иманыңызың үстүнде гуруп , Мукаддес Рухда дога эдип ,
65001021	эбеди яшайыш үчин Реббимиз Иса Месихиң рехимине гарашың , өзүңизи Худайың сөйгүсинде саклаң .
65001022	Шүбхе ичинде болан кәбирлерине рехимдар болуң .
65001023	Кәбирлерини горкы билен , отдан чекип гутарың . Кәбирлерине болса гүнәли тен билен хапаланан лыбасы-да йигренип , рехимдар болуң .
65001024	Халасгәримиз ялңыз Худай сизи бүдремекден горамагы , шөхратының хузурында улы шатлык билен тегмилтсиз дурузмагы башаряндыр .
65001025	Шөхрат , улулык , гудрат ве хәкимиет Реббимиз Иса Месих аркалы әхли дөвүрлерден өң , хәзир ве әхли дөвүрлериң довамында Худайыңкы болсун ! Омын .
66001001	Бу Худайың , якын вагтда болмалы затлары бенделерине гөркезмек үчин Иса Месихе берен ылхамыдыр . Худай перишдесини иберип , муны гулы Яхя аян этди .
66001002	Ол хем гөрен затларының барына , Худайың сөзүне , Иса Месихиң шаятлыгына гүвәлик эдйәр .
66001003	Бу пыгамберлик сөзлерини окан , онда языланлара гулак асып , олары берҗай эден багтыярдыр , чүнки гарашылан вагт якындыр !
66001004	Мен Яхядан Азия велаятындакы еди йыгнага салам ! Хәзир бар Болан , гечмишде бар Болан ве Гелҗекден , Онуң тагтының өңүндәки еди рухдан , өлүмден илкинҗи дирелен , бүтин дүнйә патышаларының хөкүмдары , догручыл гүвә Иса Месихден сизе мерхемет хем парахатлык болсун ! Шөхрат хем гудрат бизи сөййән , Өз ганы билен гүнәлеримизден азат эден , патышалыга етирип , бизи Атасы Худайың хызматында руханылар эден Месихиңки болсун ! Омын .
66001005	
66001006	
66001007	Ине , Ол булутлар билен гелйәр . Хер бир гөз , Онуң беденини дешенлер хем Оны гөрер . Ер йүзүниң әхли халклары Онуң үчин яс тутар . Хава , омын !
66001008	Хәзир бар болан , гечмишде бар болан , гелҗек ве хер зада гүйҗи етйән Реб Худай диййәр : « Алфа ве Омега , башлангыч ве соң Мендирин » .
66001009	Иса дегишли бири хөкмүнде мушакгатда , сабырда , патышалыкда шәрикдешиңиз болан мен , доганыңыз Яхя Худайың Сөзи , Исаның гүвәлиги себәпли Патмос диен адададым .
66001010	Реббиң гүнүнде Рухдакам еңсәмден сурнайыңкы ялы гаты бир сес эшитдим .
66001011	Ол сес : « Гөрйәнлериңи китаба яз-да , еди йыгнага , ягны Эфесе , Измире , Бергама , Тиятира , Сардисе , Филаделфия ве Лаодикия ёлла » дийди .
66001012	Мен өзүм билен геплешйәни гөрҗек болуп өврүлдим . Өврүлемде еди алтын шемдан , шемданларың ортасында болса эгниндәки лыбасы аякларына етип дуран , гөвсүне гызылдан гушак баглан ынсан оглуна меңзеш бирини гөрдүм .
66001013	
66001014	Онуң башы , сачы йүң ялы ак , гар ялы чув акды . Гөзлери от ялны ялыды .
66001015	Аяклары күреде гызардылан парлак мисе меңзейәрди . Сеси улы сувуң шаггылдысы киминди .
66001016	Саг элинде еди йылдыз барды , агзындан ики йүзли кесгир гылыч чыкып дурды , йүзи бар гүйҗи билен ялдырап дуран Гүн ялыды .
66001017	Мен Оны гөрен бадыма , өли кимин аякларына йыкылдым . Ол саг элини депәме гоюп , шейле дийди : « Горкма ! Илкинҗи хем иң соңкы Мендирин .
66001018	Дири болан Мендирин . Мен өлүдим , йөне , ине , эбедилик диридирин . Өлүмиң хем өлүлер диярының ачары Мендедир .
66001019	Мунуң үчин , гөрен затларыңы , шу вагт болян затлары , мундан бейләк болҗаклары яз .
66001020	Мениң саг элимде гөрйән еди йылдызың , еди алтын шемданың сыры шейле : еди йылдыз еди йыгнагың перишделери , еди шемдан хем еди йыгнакдыр » .
66002001	Эфесдәки йыгнагың перишдесине яз : еди йылдызы саг элинде саклап дуран , еди алтын шемданың арасында гезйән шейле диййәр :
66002002	Сениң нәмелер эдениңи билйәрин . Көп зәхметлер чекениңи , сабырлыдыгыңы , яман адамлара чыдап билмейәниңи билйәрин . Сен , ресул болмасалар-да , өзлерине ресул диййәнлери сынадың , оларың яланчыдыгына гөз етирдиң .
66002003	Сениң сабрың бар . Мениң адым угрунда дерт чекдиң , ядамадың .
66002004	Эмма сенде оңламаян бир задым бар : сен башкы сөйгиңи ташладың .
66002005	Шонуң үчин , ниреде йыкыланыңы яда сал-да , тоба эт , озалкы эдйән ишлериңи ерине етир . Тоба этмесең , яныңа гелип , шемданыңы дуран еринден гозгарын .
66002006	Ене-де сениң пейдаңа болан бир зат бар . Сен николачыларың эдйән ишлерини йигренйәрсиң , Мен-де олары йигренйәрин .
66002007	Гулагы бар адам Рухуң йыгнаклара нәме диййәнини эшитсин . Еңене Худайың җеннетиндәки яшайыш агаҗының мивесинден ийме ыгтыярыны берерин » .
66002008	Измирдәки йыгнагың перишдесине яз : Өлен хем Дирелен , Биринҗи хем Иң Соңкы шейле диййәр :
66002009	Сениң мушакгатларыңы , гарыплыгыңы билйәрин . Аслында , сен байсың ! Өзлерине ехуды диййәнлериң дил етирйәнинден хем хабарым бар . Олар ехуды дәл-де , шейтаның синагогасыдыр .
66002010	Гөрҗек гөргүлериңден горкма ! Ине , иблис сизи сынамак үчин , кәбириңизи туссага салдырар , сиз он гүнләп мушакгат чекерсиңиз . Өлйәнчәң , садык гал , Мен саңа яшайыш тәҗини берерин .
66002011	Гулагы бар адам Рухуң йыгнаклара нәме диййәнини эшитсин . Еңен икинҗи өлүмден зыян гөрмез » .
66002012	Бергамадакы йыгнагың перишдесине яз : Ики йүзли кесгир гылычлы шейле диййәр :
66002013	Сениң ниреде яшаяныңы билйәрин , шейтаның хем тагты шол ердедир . Сен Мениң адымы берк саклаярсың . Араңызда шейтаның яшаян еринде өлдүрилен садык шаядым Антипас барка-да , сен Маңа болан иманыңдан дәнмәндиң .
66002014	Йөне сенде оңламаян бирнәче задым бар . Ол ерде Баламың таглыматына эерйәнлер бар . Бута хөдүрленен гурбанлары иймеклери , зына этмеклери үчин , Ысрайыл огулларына дузак гурмагы Балака Балам өвретди .
66002015	Шонуң ялы-да араңызда николачыларың таглыматына эерйәнлер хем бар .
66002016	Мунуң үчин тоба эт ! Ёгса тиз яныңа гелип , агзымың гылыҗы билен олара гаршы уршарын .
66002017	Гулагы бар адам Рухуң йыгнаклара нәме диййәнини эшитсин . Еңене гизлин маннадан берерин . Ене-де оңа бир ак даш берерин . Бу дашың йүзүнде тәзе ат язылгыдыр . Оны дашы аландан башга хич ким билйән дәлдир » .
66002018	Тиятирадакы йыгнагың перишдесине яз : Гөзлери одуң ялны ялы , аяклары гызардылан парлак мисе меңзеш Худайың Оглы шейле диййәр :
66002019	Мен сениң нәмелер эдениңи билйәрин . Сөйгиңи , иманыңы , хызматыңы , сабрыңы , соңра эденлериң озалкы эденлериңден көпдүгини билйәрин .
66002020	Эмма сенде оңламаян бир задым бар . Сен өзүни пыгамбер дийип ыглан эден Изебел атлы аяла ёл берйәрсиң . Бу аял Мениң бенделерими таглыматы билен аздырып , олара зынахорлук этдирҗек боляр , бута хөдүрленен гурбанлардан ийдирҗек боляр .
66002021	Мен оңа тоба этмәге вагт бердим , эмма ол зынахорлукдан тоба этмек ислемейәр .
66002022	Гөр , ине , Мен оны мушакгатдан долы дүшекде ятырарын , онуң билен зына эденлери-де , өз эден ишлеринден тоба этмеселер , улы мушакгатларың ичине ташларын .
66002023	Онуң огланларыны мерги билен өлдүрерин . Шонда бүтин йыгнаклар йүреклери хем гөвүнлери барлаяның Мендигими билер . Мен сизиң хер бириңизе эден ишлериңизиң хакыны берерин .
66002024	Эмма сизе , ягны Тиятирадакы бейлекилере , бу таглымата баглы дәллериң барына , оларың дийши ялы , „ Шейтаның чуңлукларыны " билмейәнлериң барына айдярын : сизиң үстүңизе башга зат йүклемейәрин .
66002025	Йөне Мен гелйәнчәм , өзүңиздәкини саклаң .
66002026	Өзүмиң Атамдан ыгтыяр алшым ялы , Мен-де еңене , буйрукларымы соңуна ченли берҗай эдене миллетлер үстүнден ыгтыяр берерин .
66002027	Ол хем олары демир таяк билен бакар , тоюндан ясалан гаплар кимин дерби-дагын эдер .
66002028	Мен оңа даң йылдызыны берерин .
66002029	Гулагы бар адам Рухуң йыгнаклара нәме диййәнини эшитсин » .
66003001	Сардисдәки йыгнагың перишдесине яз : Худайың еди рухуна , еди йылдыза эе Болан шейле диййәр : Мен сениң эденлериңи билйәрин . Саңа дири диййәрлер , йөне сен өлүсиң .
66003002	Оян ! Галан ве өлҗек затлары гүйчлендир . Чүнки Мен Худайың өңүнде ишлериңи битирмәниңи гөрдүм .
66003003	Мунуң үчин , аланыңы , эшидениңи яда сал-да , берҗай эт , тоба гел . Оянмасаң , бир огры ялы гелерин , Мениң хайсы сагатда үстүңе гелҗегими-де билмән галарсың .
66003004	Эмма Сардисде сениң яныңда эгин-эшиклерини кирлетмедик бирнәче адам бар . Олар Мениң билен биле ак лыбаслар гейип гезер , себәби муңа лайыкдырлар .
66003005	Еңен ак эгин-эшиклер геер . Мен онуң адыны яшайыш китабындан өчүрмерин , Атамың хем Онуң перишделериниң өңүнде адыны ыкрар эдерин .
66003006	Гулагы бар адам Рухуң йыгнаклара нәме диййәнини эшитсин » .
66003007	Филаделфиядакы йыгнагың перишдесине яз : Мукаддес хем чын болан , Давут ачарының эеси , ачаныны хич ким япып билмейән , япаныны хич ким ачып билмейән шейле диййәр :
66003008	Сениң нәмелер эдениңи билйәрин . Ине , өңүңде бир ачык гапы гойдум , хич ким оны япмагы башармаз . Сениң гүйҗүң аз , муңа гарамаздан , Мениң сөзүми берҗай этдиң , адымы инкәр этмедиң .
66003009	Ине , шейтаның синагогасындан боланлары , ехуды болмасалар-да , ялан сөзләп , өзлерине ехуды диййәнлери гелип , аягыңа йыкылмага меҗбур эдерин . Олар сени сөййәндигими билер .
66003010	Сөзүми берҗай эдип , сабыр билен чыданың үчин , ер йүзүнде яшаянлары сынама максады билен , бүтин дүнйәниң үстүне инҗек сынаг сагадындан сени горарын .
66003011	Мен басым гелерин . Тәҗиңи хич киме алдырмаҗак болуп , барыңы гайым сакла .
66003012	Еңени Худайымың ыбадатханасына дирег эдерин . Ол , артыкмач , ол ерден дашары чыкмаз . Онуң маңлайына Худайымың адыны , Худайымың шәхериниң адыны , ягны Гөкден , Худайымың хузурындан инен тәзе Иерусалимиң адыны , Өз тәзе адымы язарын .
66003013	Гулагы бар адам Рухуң йыгнаклара нәме диййәнини эшитсин » .
66003014	Лаодикиядакы йыгнагың перишдесине яз : Омын , догручыл , чын гүвә , Худайың яраданларының башы шейле диййәр :
66003015	Сениң нәмелер эдениңи билйәрин . Сен не совук , не-де гызгынсың . Кәшгә совук я гызгын болсадың !
66003016	Не гызгын , не-де совук , йөне йылылыгың үчин , Мен сени агзымдан гусарын .
66003017	Сен : „ Мен байдырын , барлыдырын , зада зар дәлдирин " дийип , бичәре , бетбагт , гарып , көр хем ялаңачдыгыңы билмейәрсиң .
66003018	Мен саңа баяр ялы , Менден от билен сапланан алтын гейнип , ялаңачлыгың айбыны өртер ялы ак эгин-эшик , гөрер ялы , гөзлериңе чалар ялы гөз дерманыны сатын алмагы маслахат берйәрин .
66003019	Мен сөййәнлеримиң хеммесине кәйәп , тербие берйәндирин . Шонуң үчин , ыхласлы бол-да тоба эт .
66003020	Ине , Мен ишикде дурун , гапыны какярын . Бири сесими эшидип , гапыны ачса , ичерик гирерин . Мен онуң билен , ол-да Мениң билен биле нахарланар .
66003021	Мен еңип , атам билен биле Онуң тагтында отуран болсам , еңене-де Мениң билен биле Өз тагтымда отурмага ыгтыяр берерин .
66003022	Гулагы бар адам Рухуң йыгнаклара нәме диййәнини эшитсин » .
66004001	Мундан соң серетдим , ине , Гөкде ачык дуран бир гапы барды . Мениң билен геплешйәнини эшиден сесим , ягны сурнай сесине меңзеш озалкы сес : « Гел , бу ере чык , мундан соң болмалы затлары саңа гөркезейин » дийди .
66004002	Шол пурсат бирден Рухдадым . Ине , Гөкде бир тагт барды , тагтың үстүнде бири отырды .
66004003	Отураның гөрнүши яшма , гырмызы хакык дашына меңзейәрди , тагтың төверегинде зүмеррет гөрнүшли әлемгошар барды .
66004004	Тагтың даш-төверегинде йигрими дөрт саны башга тагт барды , бу тагтларың үстүнде башлары алтын тәчли , ак лыбаслы йигрими дөрт яшулы отырды .
66004005	Тагтдан йылдырымлар чакярды , батлы сеслер хем гөк гүррүлдиси эшидилйәрди . Тагтың өңүнде янып дуран еди чыра барды . Булар Худайың еди Рухудыр .
66004006	Тагтың гаршысында булгур кимин дуры , гөйә чүйшеден ясалан бир деңиз бар ялыды . Ортада , тагтың дөрт тарапында өңи хем арка тарапы гөзлерден долы дөрт саны җанлы махлук дурды .
66004007	Биринҗи махлук арслана меңзейәрди , икинҗи махлук өкүзе , үчүнҗи махлугың йүзи адам йүзи ялыды , дөрдүнҗи махлук учуп барян бүргүде меңзешди .
66004008	Җанлы дөрт махлугың хер бириниң алты ганаты барды . Төверек дашлары , ганатларының ашагы-да гөзлерден долуды . Олар гиҗе-гүндиз ызыны үзмән : « Мукаддесдир , мукаддесдир , мукаддесдир , гечмишде бар болан , хәзир бар болан ве гелҗек , хер зада гүйҗи етйән Реб Худай ! » диййәрдилер .
66004009	Җанлы махлуклар тагтың үстүнде Отурана , эбедилик Яшаяна шөхрат , хормат хем шүкүр эденлеринде , йигрими дөрт яшулы-да эбедилик дири болуп , тагт үстүнде Отураның өңүнде ере йыкылып , Оңа сежде эдйәрдилер , тәчлерини тагтың өңүне зыңып , шейле диййәрдилер :
66004010	
66004011	« Эй Реббимиз , Худайымыз ! Сен шөхраты , хорматы хем гудраты алмага мынасыпсың . Чүнки хемме зады Сен яратдың . Әхлиси Сениң ислегиң билен дөреди , ярадылды » .
66005001	Тагтың үстүнде Отураның саг элинде ичи-дашы язгылы , еди мөхүр билен мөхүрленен бир китап гөрдүм .
66005002	« Китабы ачмага , онуң мөхүрлерини дөвмәге ким мынасып ? » дийип , гаты сес билен гыгырян бир гүйчли перишдәни хем гөрдүм .
66005003	Эмма китабы ачып , онуң ичине серетмеги башарҗак адам не Гөкде , не ер йүзүнде , не-де ер астында барды .
66005004	Мен көп агладым . Чүнки китабы ачмага , онуң ичине серетмәге мынасып хич ким тапылмады .
66005005	Шонда яшулулардан бири маңа шейле дийди : « Аглама ! Ине , Яхуда тайпасындан , Давудың көкүнден болан Арслан еңди . Ол китабы ве китабың еди мөхүрини ачмагы башарар » .
66005006	Мен тагтың ортасында , җанлы дөрт махлук билен яшулуларың арасында , дамагы чалнана меңзеш бир Гузы гөрдүм . Гузының еди шахы хем еди гөзи барды . Бу гөзлер Худайың бүтин дүнйә иберилен еди Рухудыр .
66005007	Гузы гелди-де , тагтың үстүнде Отураның саг элинден китабы алды .
66005008	Ол китабы аланда , җанлы дөрт махлук , йигрими дөрт яшулы Гузының өңүнде ере йыкылдылар . Оларың хер бириниң бир арфасы ве мукаддеслериң догалары болан бухурлардан долы алтын кәселери барды .
66005009	Олар бир тәзе айдым айдярдылар : « Сен китабы алмага , китабың мөхүрлерини ачмага мынасыпсың . Чүнки дамагың чалнып , Өз ганың билен бизи хер тайпадан , хер дилден , хер халк ве хер миллетден Худая сатын алдың .
66005010	Бизи Худайымызың хызматында патышалык ягдайына сокуп , руханы этдиң . Биз дүнйә үстүнден хөкүм сүрерис » .
66005011	Онсоң серетдим , тагтың , җанлы махлукларың хем яшулуларың төверегинде бир топар перишдәниң сесини эшитдим . Оларың саны мүңлерче мүңлер , он мүңлерче он мүңлерди .
66005012	Олар батлы сес билен : « Дамагы чалнан Гузы гүйҗи , байлыгы , акылдарлыгы , гудраты , хорматы , шөхраты ве өвгини алмага мынасыпдыр » диййәрдилер .
66005013	Онсоң Гөкдәки , ер йүзүндәки , ер астындакы ве деңиздәки хер махлугың , әлемдәки бар задың : « Өвги , хормат , шөхрат ве гудрат эбедилик тагт үстүнде Отураныңкы хем Гузыныңкы болсун ! » диенини эшитдим .
66005014	Җанлы дөрт махлук « Омын » диййәр , яшулулар-да ере йыкылып сежде эдйәрди .
66006001	Онсоң Гузының еди мөхүриң бирини ачаныны гөрдүм . Шонда җанлы дөрт махлугың бириниң гөк гүррүлдисине меңзеш сес билен « Гел » диенини эшитдим .
66006002	Серетдим , ине , өңүмде бир ак ат дурды . Атың үстүнде отураның яйы барды . Оңа бир тәч берилди ве еңсин дийип , еңип чыкды .
66006003	Гузы икинҗи мөхүри ачанда , икинҗи җанлы махлугың « Гел , серет » диенини эшитдим .
66006004	Шонда бир башга ат , бир чыпар ат гөрүнди . Онуң үстүнде отурана дүнйәден парахатчылыгы айырмага , адамлара бири-бирлерини өлдүртмәге ругсат эдилди . Оңа бир улы гылыч хем берилди .
66006005	Гузы үчүнҗи мөхүри ачанда , үчүнҗи җанлы махлугың « Гел , серет » диенини эшитдим . Серетдим , өңүмде бир гара ат дурды . Онуң үстүнде отураның элинде бир терези барды .
66006006	Җанлы дөрт махлугың ортасында гөйә бир сесиң : « Бир өлчег бугдай бир динара , үч өлчег арпа бир динара , йөне зейтун ягы билен шераба зыян берме ! » диенини эшитдим .
66006007	Гузы дөрдүнҗи мөхүри ачанда , дөрдүнҗи махлугың « Гел , серет » диенини эшитдим .
66006008	Серетдим , ине өңүмде бир реңки өчүк ат дурды . Атың үстүнде отураның ады өлүмди , өлүлер дияры онуң ызындан гелйәрди . Оңа гылыч билен , ачлык билен , мерги билен , ер йүзүниң вагшы хайванлары билен ынсанлары өлдүрмәге ер йүзүниң дөртден бири барада ыгтыяр берилди .
66006009	Гузы бәшинҗи мөхүри ачанда , гурбанлык эдилйән ериң ашагында Худайың сөзи , оңа эден гүвәликлери үчин өлдүриленлериң җанларыны гөрдүм .
66006010	Олар батлы сес билен гыгырып шейле диййәрдилер : « Эй мукаддес , хакыкы Баяр ! Сен хачана ченли ер йүзүнде яшаянлары хөкүм эдип , бизиң ганымызы олардан алҗак дәл ? »
66006011	Оларың хер бирине бир ак дон берлип , өзлери кимин өлдүрилҗек ёлдашларының , доганларының саны тамамланянча , ене аз салым гарашмагы исленди .
66006012	Гузы алтынҗы мөхүри ачанда , ине , Ериң гаты чайкананыны гөрдүм . Гүн гара түйден эдилен җул кимин гаралып , бүтин Ай ган ялы болды .
66006013	Бир инҗир агаҗының гүйчли ел билен ыралып , чиг инҗирлерини дөкүши ялы , гөгүң йылдызлары-да ер йүзүне гачды .
66006014	Гөк хем дүйрленен кагыз кимин гөзден йитди . Әхли даг , ада еринден гозганды .
66006015	Дүнйәниң патышалары , улулары , серкерделери , байлары , гүйчлүлери , бүтин гул ве азат адамлары говакларда , дагларың гаяларында гизлендилер .
66006016	Олар даглара хем гаялара шейле дийдилер : « Бизиң үстүмизе йыкылың ! Бизи тагт үстүнде Отураның йүзүнден , Гузының газабындан гизләң .
66006017	Чүнки Онуң газабының улы гүни гелди , Онуң өңүнде ким дуруп билер ? »
66007001	Мундан соң , Ериң дөрт бурчунда дуран дөрт перишдәни гөрдүм . Булар ер йүзүне , деңзе я-да хич бир агаҗа өвүсмесин дийип , ериң дөрт елини саклап дурдылар .
66007002	Гүндогардан ёкары чыкып барян башга бир перишдәни-де гөрдүм . Онда дири Худайың мөхүри барды . Ол ере , деңзе зыян етирмәге өзлерине ругсат эдилен дөрт перишдә гаты сес билен гыгырып :
66007003	« Биз Худайымызың гулларының маңлайына мөхүр басянчак , ере , деңзе ве агачлара зыян етирмәң ! » дийди .
66007004	Мөхүрлененлериң саныны эшитдим . Ысрайыл огулларының бүтин тайпаларындан йүз кырк дөрт мүң адам мөхүрленипди .
66007005	Яхуда тайпасындан он ики мүң адам мөхүрленипди , рубен тайпасындан он ики мүң , гад тайпасындан он ики мүң ,
66007006	ашер тайпасындан он ики мүң , нафталы тайпасындан он ики мүң , менашше тайпасындан он ики мүң ,
66007007	шимегон тайпасындан он ики мүң , леви тайпасындан он ики мүң , иссахар тайпасындан он ики мүң ,
66007008	зебулун тайпасындан он ики мүң , юсуп тайпасындан он ики мүң , бенямын тайпасындан он ики мүң адам мөхүрленипди .
66007009	Мундан соң , хер миллетден , хер тайпадан , хер халкдан ве хер дилден болан , хич кимиң санап билмеҗек бир улы мәрекесиниң тагтың хем Гузының өңүнде дураныны гөрдүм . Булар ак дон гейнипди , эллеринде болса хурма агаҗының пүрлери барды .
66007010	Олар батлы сес билен гыгырып шейле диййәрдилер : « Халас этмек тагт үстүнде отуран Худайымыза ве Гуза махсусдыр ! »
66007011	Хемме перишделер тагтың , яшулуларың ве дөрт җанлы махлугың дашыны алшып дурдулар . Олар тагтың өңүнде йыкылып , йүзлерини ере дирәп , Худая сежде эдип , шейле диййәрдилер :
66007012	« Омын . Өвги , шөхрат , акылдарлык , шүкүр , хормат , гүйч ве гудрат эбедилик Худайымызыңкы болсун . Омын ! »
66007013	Онсоң яшулулардан бири сөзе башлап , менден : « Бу ак дон гейненлер ким , ниреден гелипдирлер ? » дийип сорады .
66007014	Мен : « Муны сен билйәрсиң , агам ! » дийдим . Ол маңа шейле дийди : « Булар шол агыр мушакгатдан чыкып геленлер . Булар донларыны Гузының ганы билен ювуп , чув ак этдилер .
66007015	Мунуң үчин олар Худайың тагтының өңүнде болуп , Онуң ыбадатханасында Оңа гиҗе-гүндиз хызмат эдйәрлер . Тагтда Отуран болса Өз чадырыны оларың үстүне бүрәр .
66007016	Олар инди аҗыкмаз , сувсамаз . Оларың үстүне не гүн , не-де башга бир җөвза дүшер .
66007017	Чүнки тагтың ортасындакы Гузы олары отарар , яшайыш сувуның чешмелерине элтер . Худай оларың гөзлеринден бүтин яшларыны сүпүрер » .
66008001	Гузы единҗи мөхүри ачанда , Гөкде ярым сагада голай үмсүмлик болды .
66008002	Мен Худайың өңүнде дуран еди перишдәни гөрдүм . Олара еди сурнай берилди .
66008003	Башга бир перишде гелип , гурбанлык эдилйән ериң өңүнде дурды . Онуң элинде алтын бухурдан барды . Оңа тагтың өңүндәки алтын гурбанлык эдилйән ерде әхли мукаддеслериң догалары билен хөдүрлемеги үчин көп бухур берилди .
66008004	Мукаддеслериң догалары билен бирликде бухурың түссеси перишдәниң элинден Худайың хузурына ёкары гөтерилди .
66008005	Перишде бухурданы алып , гурбанлык эдилйән ериң одундан долдурды . Муны ериң йүзүне зыңанда , Гөк гүрләп , батлы сеслер чыкды , йылдырымлар чакып , ер титреди .
66008006	Онсоң еди перишде эллериндәки еди сурнайы чалмага тайярландылар .
66008007	Биринҗи перишде сурнай чалды . Ган гатышык долы хем от дөрәп , ер йүзүне дөкүлди . Ериң үчден бири , агачларың үчден бири , бүтин яшыл от янды .
66008008	Икинҗи перишде сурнай чалды . Одуң ичинде янян улы даг ялы бир зат деңзе зыңылды . Деңзиң үчден бири гана дөнди .
66008009	Деңизде яшаян җанлы махлукларың үчден бири өлди , гәмилериң хем үчден бири вейран болды .
66008010	Үчүнҗи перишде сурнай чалды . Гөкден чыра ялы янян бир улы йылдыз деряларың үчден бириниң үстүне , сув булакларының үстүне гачды .
66008011	Бу йылдызың ады Ёвшандыр . Сувларың үчден бири ёвшан ялы аҗады . Аҗан сувлардан ичен биртопар адам өлди .
66008012	Дөрдүнҗи перишде сурнай чалды . Гүнүң үчден бири , Айың үчден бири , йылдызларың үчден бири гаралсын ве гүндиз үчден бири , гиҗе-де , шонуң ялы , үчден бири ягты салмасын дийип урулдылар .
66008013	Онсоң серетдим , Гөгүң ортасында учуп йөрен бир перишдәниң батлы сес билен шейле диййәнини эшитдим : « Сурнай чалҗак бейлеки үч перишдәниң сурнайының сесинден ер йүзүнде яшаянларың гүнүне вай , вай , вай ! »
66009001	Бәшинҗи перишде сурнай чалды . Мен Гөкден ере гачан бир йылдыз гөрдүм . Йылдыза дүйпсүз довзах гуюсының ачары берлипди .
66009002	Ол дүйпсүз гуйыны ачанда , гуюдан оҗагың түссеси ялы түссе чыкды . Гуйының түссесинден Гүн хем хова гаралды .
66009003	Түсседен ер йүзүне чекиртге ягды . Олара-да ер йүзүндәки ичянлара берлиши ялы , гудрат берлипди .
66009004	Олара ер йүзүниң отуна , хич бир гөк өсүмлиге , хич бир агаҗа дәл-де , диңе маңлайында Худайың мөхүри болмадык адамлара зыян етирмек буйрулды .
66009005	Олара хич кими өлдүрмән , бу адамлары бәш айлап гынамага ыгтыяр берилди . Гынайышлары бир ичяның адамы чаканда берйән ызасына меңзейәрди .
66009006	Ол гүнлерде ынсанлар өлүми агтарар , йөне оны тапып билмезлер . Өлүми күйсәр , йөне өлүм олардан гачар .
66009007	Чекиртгелериң гөрнүши сөвеше тайярланан атларыңка меңзейәрди . Башларында алтын тәч ялы башлыклар барды , йүзлери адамың йүзүне меңзешди .
66009008	Сачлары аялың сачы , дишлери-де арсланыңкы ялыды .
66009009	Оларың демир совутлар ялы , дөш совутлары барды . Ганатларының сеси сөвеше чапян көп санлы арабалы атларың чыкарян сесине меңзейәрди .
66009010	Ичянларыңка меңзеш гуйруклары , иңңелери барды . Адама бәш айлап зыян етирйән гудратлары гуйрукларындады .
66009011	Оларың үстүнден довзах гуюсының перишдеси патышалык эдйәрди . Бу перишдәниң ады еврейче Абаддон , грекче Аполиондыр .
66009012	Биринҗи « Вай » гечди , ине , мундан соң ене ики « Вай » гелйәр .
66009013	Алтынҗы перишде сурнай чалды . Мен Худайың өңүндәки алтындан гурбанлык эдилйән ериң дөрт шахындан бир сес эшитдим .
66009014	Сес эли сурнайлы алтынҗы перишдә : « Улы Евфрат дерясының янында даңылгы дуран дөрт перишдәни гойбер ! » дийди .
66009015	Шейле , шол сагат , шол гүн , шол ай ве шол йыл үчин тайярланан дөрт перишде ынсанларың үчден бирини өлдүрсин дийип гойберилди .
66009016	Буларың атлы гошунының саны ики йүз миллионды ; санларыны эшитдим .
66009017	Атлары , оларың үстүндәкилери шейле гөрнүшде гөрдүм : атлыларың от , гөк якут хем күкүрт реңкли совутлары барды . Атларың келлеси арсланың келлесине меңзейәрди , агызларындан болса от , түссе , күкүрт чыкярды .
66009018	Ынсанларың үчден бири оларың агзындан чыкян отдан , түсседен ве күкүртден — бу үч беладан өлди .
66009019	Чүнки атларың гудраты агзында хем гуйругындадыр . Себәби йылана меңзеш гуйрукларының башлары болуп , булар билен зыян берйәндирлер .
66009020	Галан ынсанлар , ягны бу белалардан өлмән галанлар җынлара , өз эллери билен ясан , гөрүп , эшидип ве йөрәп билмейән алтын , күмүш , мис , даш ве агач бутларына сежде этмекден эл чекип тоба этмедилер .
66009021	Олар адам өлдүрмеден , җадыгөйлүкден ве огрулыкдан тоба этмедилер .
66010001	Онсоң мен Гөкден ашак инип гелйән башга бир гүйчли перишдәни гөрдүм . Ол булуда бүренипди , депесинде әлемгошар барды , йүзи Гүне , аяклары болса от сүтүнине меңзейәрди .
66010002	Элинде бир ачык китапча барды . Ол саг аягыны деңзиң , сол аягыны-да ериң үстүнде җайлашдырды .
66010003	Арсланың аррылдысына меңзеш батлы сес билен гыгырды . Ол гыгыранда , еди гөк гүррүлдиси өз сеслери билен гүрледилер .
66010004	Еди гөк гүррүлдисиниң сес берип гүрлән вагты мен язҗак болдум , йөне Гөкден : « Еди гөк гүррүлдисиниң айданларыны мөхүрле , язма ! » диен бир сес эшитдим .
66010005	Деңзиң ве ериң йүзүнде дураныны гөрен перишдәм саг элини Гөге галдырды .
66010006	Ол Гөги ве гөкдәкилери , Ери ве ердәкилери , деңзи ве деңиздәкилери Яраданың , эбеди Дириниң адындан ант ичип , шейле дийди : « Инди гиҗикме болмаз !
66010007	Йөне единҗи перишдәниң сурнайыны чалҗак гүнлеринде , Худай Өз гуллары , ягны пыгамберлере бушлайшы ялы , Онуң сыры тамамланар » .
66010008	Гөкден эшиден сесим ене-де мениң билен геплешип : « Бар , деңзиң ве ериң йүзүнде дуран перишдәниң элиндәки ачык китапчаны ал ! » дийди .
66010009	Мен перишдәниң янына барып , китапчаны маңа бермегини хайыш этдим . Ол маңа : « Ал , ий ! Ол ичиңи аҗадар , йөне агзыңда бал ялы сүйҗи болар » дийди .
66010010	Мен китапчаны перишдәниң элинден алып ийдим . Ол агзымда бал ялы сүйҗүди , йөне оны ийип боланымда , ичим аҗады .
66010011	Онсоң ол маңа : « Сен биртопар халклар , миллетлер , диллер ве патышалар хакда ене-де велилик этмелисиң » дийди .
66011001	Маңа таяга меңзеш бир өлчег агаҗыны берип , шейле дийдилер : « Гит-де , Худайың ыбадатханасыны , гурбанлык эдилйән ери өлче , ол ерде сежде эдйәнлери сана .
66011002	Йөне ыбадатхананың дашкы ховлусыны ташла , оны өлчеме . Чүнки ол ер мукаддес шәхери кырк ики айлап депелеҗек миллетлере берилди .
66011003	Мен ики гүвәме гүйч берерин , олар җул гейнип , мүң ики йүз алтмыш гүнләп велилик эдер » .
66011004	Дүнйәниң Реббиниң өңүнде дуран ики зейтун агаҗы , ики шемдан булардыр .
66011005	Бири олара зыян етирҗек болса , оларың агзындан чыкан от душманларыны ийип соңуна чыкар . Олара зелел берҗек болян адам шейле өлдүрилмелидир .
66011006	Велилик эден гүнлери ягыш ягмаз ялы , оларың Гөги багламага ыгтыяры болар . Олар сувлары гана өвүрмек , нәче ислеселер , шонча-да Ери хер хили бела билен урмак ыгтыярына эедир .
66011007	Олар гүвәликлерини тамамланларында , довзахдан чыкан җанавар олар билен уршуп , олары еңип өлдүрер .
66011008	Маслыклары Содом ве Мүсүр дийилйән улы шәхерлериң көчелеринде аламат хөкмүнде ятар . Ол ерде оларың Ребби хача чүйленипди .
66011009	Бүтин халклардан , тайпалардан , диллерден ве миллетлерден болан ынсанлар үч гүн ярым оларың маслыкларына середерлер , йөне маслыкларының җайланмагына ругсат бермезлер .
66011010	Ер йүзүнде яшаянлар оларың бу ягдайына бегенишип , байрам эдер , бири-бирлерине совгатлар ёллар . Чүнки бу ики пыгамбер ер йүзүнде яшаянлара көп сүтем этди .
66011011	Үч гүн ярымдан соң , Худайдан гелен яшайыш деми оларың беденине гиренде , олар аяк үстүне галдылар . Олары гөренлериң үстүне улы ховп абанды .
66011012	Ики пыгамбер Гөкден : « Ёкары , бу ере чыкың ! » диен батлы сеси эшитдилер , душманларының гөзүниң алнында булутда ёкарык Гөге чыкдылар .
66011013	Шол сагат бир улы ертитреме болуп , шәхериң ондан бири йыкылды . Ертитремеде еди мүң адам өлди . Галанлар гаты горкуп , Гөкдәки Худайы шөхратландырдылар .
66011014	Икинҗи « Вай » гечди . Ине , басым үчүнҗи « Вай » гелйәр .
66011015	Единҗи перишде сурнай чалды . Гөкден батлы сеслер чыкып , шейле дийди : « Дүнйә патышалыгы Реббимизиңки ве Онуң Месихиниңки болды . Ол хем эбедилик хөкүм сүрер » .
66011016	Худайың өңүнде йыкылып , өз тагтларында отуран йигрими дөрт яшулы йүзлерини ере бердилер-де , Худая сежде эдип дийдилер :
66011017	Эй , хемме зада гүйҗи етйән , хәзир бар болан , гечмишде бар болан ве гелҗек Реб Худай ! Саңа шүкүр эдйәрис . Чүнки Сен бейик гудратыңы эле алып хөкүм сүрмәге башладың .
66011018	Миллетлер гахарланыпдылар . Инди болса Сениң гахарың гелди . Өлүлериң үстүнден хөкүм чыкармак , гулларың пыгамберлере , мукаддеслере , кичи болсун , улы болсун , адыңа хормат гоянлары сылагламак , ери даргаданлары даргатмак вагты гелди » .
66011019	Худайың Гөкдәки ыбадатханасы ачылып , ыбадатханадан Онуң әхт сандыгы гөрүнди . Шол пурсат йылдырымлар чакды , батлы сеслер , гөк гүррүлдиси эшидилип , ер титрәп , гүйчли долы тупаны турды .
66012001	Гөкден бир улы аламат гөрүнди . Бу Гүни гейнен бир аялды . Онуң аякларының ашагында Ай , башында он ики йылдыздан ыбарат тәч барды .
66012002	Аял гөврелиди . Догурҗак болуп , бургусы тутуп гыгырярды .
66012003	Гөкден башга бир аламат гөрүнди . Бу болса еди башлы , он шахлы , башларында еди тәҗи болан гызыл реңкли улы аждархады .
66012004	Ол Гөкдәки йылдызларың үчден бирини гуйругы билен сүйрәп , ер йүзүне зыңды . Онсоң чага доган бадына оны ювутмак үчин , чага догурҗак болуп отуран аялың өңүнде дурды .
66012005	Аял бир огул — бүтин миллетлери демир таяк билен бакҗак бир оглан догурды . Онуң чагасыны алып , Худайың янына , Худайың тагтына элтдилер .
66012006	Аял чөле гачып гитди . Ол ерде мүң ики йүз алтмыш гүнләп иймитленер ялы , Худай тарапындан онуң үчин тайярланан бир ер барды .
66012007	Гөкде уруш турды . Микайыл ве онуң перишделери аждарха билен урушдылар . Аждарха-да өз перишделери билен гайтавул берди .
66012008	Йөне еңмәге гүйҗи етмән , Гөкдәки ерлерини элден бердилер .
66012009	Иблис я шейтан дийип атландырылан улы аждарха , бүтин дүнйәни аздырян көне йылан перишделери билен ер йүзүне зыңылды .
66012010	Онсоң мен Гөкден бир батлы сес эшитдим . Ол шейле дийди : « Худайымызың халас эдиши , гүйҗи , патышалыгы ве Онуң Месихиниң гудраты инди амала ашды . Чүнки доганларымызың айыплайҗысы , олары Худайымызың өңүнде гиҗе-гүндиз айыплаян ашак зыңылды .
66012011	Доганларымыз Гузының ганының саясында , эден гүвәликлериниң сөзүниң саясында оны еңдилер , өлүм дереҗесине ченли җан сөйгүсинден эл чекдилер .
66012012	Эй Гөк ве Гөкде яшаянлар , мунуң үчин бегениң ! Ер ве деңиз , вай , сизиң халыңыза ! Чүнки иблис вагтының азлыгыны билип , гахар-газаба мүнүп , сизиң үстүңизе гелди » .
66012013	Аждарха өзүниң ер йүзүне зыңландыгыны гөренде , яңкы оглан догран аялы коваламага башлады .
66012014	Аяла , йыланың өңүнден чөле — үч ярым йыл иймитленҗек ерине учуп гачар ялы , улы бүргүдиң ики ганаты берилди .
66012015	Йылан аялы силе әкитдирҗек болуп , агзындан онуң ызындан деря ялы сув акдырды .
66012016	Эмма Ер агзыны ачып , аждарханың агзындан акдыран дерясыны ювдуп , аяла көмек этди .
66012017	Онсоң аждарха аяла гахарланды . Аялың неслинден галан ве Худайың буйрукларыны берҗай эдип , Иса шаятлык эдйәнлер билен урушмага гитди .
66013001	Онсоң деңиз кенарындакы чәгелериң үстүнде дуркам , он шахлы ве еди башлы бир вагшы хайваның деңизден чыкып гелйәнини гөрдүм . Онуң шахларының депесинде он тәҗи барды , башларында күпүрчиликли атлар язылгыды .
66013002	Гөрен җанаварым барса меңзейәрди . Аяклары айының аяклары ялы , агзы болса арсланың агзы ялыды . Аждарха оңа өз гүйҗүни , тагтыны ве улы ыгтыяр берди .
66013003	Җанаварың башларының бирине өлдүрйән яра дегене меңзейәрди . Йөне бу өлдүрйән яра битди . Бүтин дүнйә тәсин галып , җанаварың ызына дүшди .
66013004	Ынсанлар җанавара ыгтыяр берен аждарха сежде этдилер . « Җанавара меңзеш ким бар ? Онуң билен сөвешмеги ким башарҗак ? » дийип , җанавара-да сежде этдилер .
66013005	Оңа текепбир сөзлер хем күпүрчиликли сөзлер совурян бир агыз берилди . Шейле хем өз ыгтыярыны кырк ики айлап уланма ругсады берилди .
66013006	Ол Худая сөгмек , Онуң адына , месгенине , Гөкде месген тутанлара сөгмек үчин агзыны ачды .
66013007	Оңа мукаддеслер билен сөвешип , олары еңме ругсады берилди . Хер тайпаның , хер халкың , хер дилиң ве хер миллетиң үстүнден хөкүм сүрме ыгтыяры берилди .
66013008	Ер йүзүнде яшаянларың бары , дамагы чалнан Гузының яшайыш китабында дүнйә гурлалы бәри ады язылмадык хер ынсан оңа сежде эдер .
66013009	Гулагы бар адам эшитсин !
66013010	Бирини туссага салан туссага гидер , гылыч билен өлдүрен гылычдан өлмелидир . Мукаддеслериң чыдап , иман этмеги шу ерде герекдир .
66013011	Онсоң ерден чыкып гелйән бир җанавар гөрдүм . Онуң бир гузы кимин ики шахы барды , йөне аждарха ялы сес эдйәрди .
66013012	Ол өңки җанаварың бүтин ыгтыярыны онуң адындан уланып , ер йүзүни ве онда яшаянлары өлдүрйән ярасы битен өңки җанавара зор билен сежде этдирйәрди .
66013013	Ол улы аламатлар гөркезип , ынсанларың гөзлериниң алнында Гөкден Ере от хем ягдырярды .
66013014	Ол өңки җанаварың адындан дөретмегине ругсат эдилен аламатлары билен ер йүзүнде яшаянлары аздырды . Олара гылыч билен яраланып-да , саг галан җанаварың суратында бир бут ясамагы буюрды .
66013015	Оңа җанаварың буты геплесин , бу бута сежде этмейәнлериң хеммеси өлдүрилсин дийип , җанаварың бутуна яшайыш демини берме гүйҗи багыш эдилди .
66013016	Ол кичи хем улуларың , бай хем гарыпларың , азат хем гулларың , әхли ынсанларың саг элине я маңлайына тагма басдырды .
66013017	Бу тагма җанаварың ады я адының саны өзүнде болмадыклара хич бир зат сатын алдырмаярды хем-де сатдырмаярды .
66013018	Бу ерде акылдарлык герек . Аңы бар адам җанавара дегишли саны хасапласын , чүнки бу ынсан саныдыр . Онуң саны-да алты йүз алтмыш алтыдыр .
66014001	Онсоң гөрсем , Гузы Сион дагының үстүнде дурды . Онуң янында болса маңлайында Онуң ве Атасының ады язылгы йүз кырк дөрт мүң адам барды .
66014002	Гөкден улы сувуң шаггылдысы ялы , гаты гөк гүррүлдисиниң сеси ялы бир сес эшитдим . Эшиден сесим арфа чалянларың чыкарян сесине меңзейәрди .
66014003	Яңкы йүз кырк дөрт мүң адам тагтың өңүнде , җанлы дөрт махлугың ве яшулуларың өңүнде тәзе айдым айдярдылар . Ер йүзүнден сатын алнан бу адамлардан башга хич ким ол айдымы өвренип билмейәрди .
66014004	Булар өзлерини аяллар билен хапаламадыклардыр , чүнки булар пәкдир . Булар Гузы нирә гитсе , Онуң ызына дүшйәндир . Гутуланларың илкинҗи мивеси хөкмүнде Худая ве Гуза ынсанлар арасындан сатын алнанлар булардыр .
66014005	Буларың агызларындан ялан сөз чыкан дәлдир , Худайың тагты өңүнде мүйнсүздирлер .
66014006	Онсоң Гөгүң ортасында учуп йөрен башга бир перишдәни гөрдүм . Бу перишде ер йүзүнде яшаянлара , хер миллете ве тайпа , хер диле ве хер халка ыглан этҗек болуп , эбеди Хош Хабары гетирйәрди .
66014007	Ол батлы сес билен шейле диййәрди : « Худайдан горкуң ! Оны шөхратландырың ! Чүнки Онуң хөкүм сагады гелди . Гөги , Ери , деңзи ве сув булакларыны Ярадана сежде эдиң ! »
66014008	Онуң ызындан гелен икинҗи перишде : « Йыкылды ! Өз зына азгынлыгының шерабыны әхли миллетлере ичирен улы Бабыл йыкылды ! » дийди .
66014009	Оларың ызындан гелен үчүнҗи бир перишде батлы сес билен шейле диййәрди : « Эгер бири җанавара ве онуң суратындакы бута сежде этсе , маңлайына я элине онуң тагмасыны кабул этсе , Худайың гахар кәсесинде хич бир гошантсыз тайярланан Худай газабының шерабындан ичер . Ол адам мукаддес перишделериң , Гузының өңүнде от , күкүрт билен гыналар .
66014010	
66014011	Оларың гыналмагының түссеси эбеди түтәр . Җанавара , онуң бутуна сежде эденлер билен онуң адының тагмасыны кабул эденлериң гиҗе-гүндиз ынҗалыгы болмаз .
66014012	Худайың буйрукларыны берҗай эдип , Иса садык галанларың чыдамы шу ерде герекдир » .
66014013	Гөкден эшиден бир сесим : « Муны яз : мундан бейләк , Реббе дегишли болуп өленлер багтлыдыр ! » диййәрди . Рух : « Хава , олар ишлеринден дынч алар . Чүнки эденлериниң хасылыны өзлери билен әкидерлер » диййәр .
66014014	Онсоң середип , өңүмде бир ак булут гөрдүм . Булудың үстүнде башы алтын тәчли , эли кесгир ораклы ынсан оглуна меңзеш бири отырды .
66014015	Ыбадатханадан чыкан башга перишде булудың үстүнде отурана батлы сес билен шейле дийди : « Орагыңы узат-да , ор ! Орма сагады гелди . Чүнки Ериң экини бишипдир » .
66014016	Булудың үстүнде отуран орагыны ериң йүзүне ташлады ве Ериң экини орулды .
66014017	Гөкдәки ыбадатханадан башга бир перишде чыкды . Онуң-да кесгир орагы барды .
66014018	Одуң үстүнден хөкүм сүрйән башга бир перишде-де гурбанлык эдилйән ерден чыкып гелип , кесгир оракла батлы сес билен : « Сен-де кесгир орагыңы узат-да , Ериң үзүм шахасындан салкымларыны йыгна , чүнки үзүмлери бишипдир » дийди .
66014019	Перишде орагыны ериң йүзүне ташлады-да , Ериң үзүм шахасының хасылыны йыгнап , Худай газабының улы гысаҗына зыңды .
66014020	Гысачдакы үзүмлер шәхериң дашында сыкылды . Үзүм гысаҗындан чыкан ган мүң алты йүз ок атым аралыкда атларың уянына етди .
66015001	Мен Гөкде башга бир улы хем гең аламат гөрдүм : бу соңкы еди беланы гетирйән еди перишдеди . Худайың газабы бу белалар билен соңланярды .
66015002	От билен гарышык , чүйшеден ясалан деңиз ялы бир зат гөрдүм . Җанавары , онуң суратындакы буты , онуң адының саныны еңенлер Худайың берен арфаларыны эллерине алып , чүйшеден деңзиң үстүнде дурдулар .
66015003	Олар Худайың гулы Мусаның ве Гузының айдымыны айдып , шейле диййәрдилер : « Гүйҗи хер зада етйән Реб Худай , Сениң ишлериң улы хем геңдир . Эй , миллетлер патышасы , Сениң ёлларың догры хем хакдыр !
66015004	Я Реб , Сенден горкман , адыңы Шөхратландырмаҗак кимдир ? Чүнки мукаддес диңе Сенсиң ! Бүтин миллетлер гелип , Сениң өңүңде сежде эдер . Чүнки Сениң адыл ишлериң аян болды » .
66015005	Мундан соң Гөкдәки ыбадатхананың , ягны гүвәлик чадырының ачыланыны гөрдүм .
66015006	Еди беланы гетирйән еди перишде тәмиз , парлак кетени гейнип , гурсакларына алтын гушак баглап , ыбадатханадан чыкдылар .
66015007	Җанлы дөрт махлугың бири еди перишдә эбедилик яшаян Худайың газабындан долы еди алтын кәсе берди .
66015008	Ыбадатхана Худайың шөхратының , гудратының түссесинден долды . Еди перишдәниң еди беласы гутарянча , хич ким ыбадатхана гирип билмеди .
66016001	Онсоң ыбадатханадан еди перишдә : « Гидиң-де , Худайың газабындан долы еди кәсәни ериң йүзүне дөкүң ! » диен батлы сеси эшитдим .
66016002	Биринҗи перишде гидип , кәсесини ер йүзүне дөкди . Җанаварың тагмасы болан ве онуң суратындакы бута сежде эден адамларда эрбет хем гаты агырылы яралар пейда болды .
66016003	Икинҗи перишде кәсесини деңзе дөкди . Деңиз өлиниң ганына меңзеш гана дөнди , ичиндәки бүтин җандарлар өлди .
66016004	Үчүнҗи перишде кәсесини дерялара , сув булакларына дөкди . Олар-да гана дөнди .
66016005	Мен сувларың перишдесиниң шейле диенини эшитдим : « Хәзир бар болан хем гечмишде бар болан мукаддес Худай ! Сен бу хөкүмлериңде адылсың . Чүнки Сен шейле хөкүм чыкардың .
66016006	Чүнки олар мукаддеслериң хем пыгамберлериң ганыны дөкдүлер . Сен-де олара ичмәге ган бердиң . Оларың алмыты буды » .
66016007	Мен гурбанлык эдилйән ерден гелен бир сесиң : « Хава , хер зада гүйҗи етйән Реб Худай ! Сениң хөкүмлериң догры хем адылдыр » диенини эшитдим .
66016008	Дөрдүнҗи перишде кәсесини Гүнүң үстүне дөкди . Гүне ынсанлары от билен якып-говурма гүйҗи берилди .
66016009	Ынсанлар гүйчли гызгын билен говрулдылар , йөне тоба эдип , бу белалара ыгтыяры болан Худайы шөхратландырмагың дерегине , Онуң адына сөгдүлер .
66016010	Бәшинҗи перишде кәсесини җанаварың тагтының үстүне дөкди . Җанаварың патышалыгы гараңкылыкда гөмүлди . Ынсанлар дертден яңа диллерини дишледилер .
66016011	Эден ишлерине тоба этмейишлери ялы , дерт хем яралары үчин , Гөкдәки Худая сөгдүлер .
66016012	Алтынҗы перишде кәсесини улы Евфрат дерясына дөкди . Гүндогардан гелен патышаларың ёлуның ачылмагы үчин , деряның сувы гурады .
66016013	Онсоң аждарханың агзындан , җанаварың агзындан ве ялан пыгамбериң агзындан гурбага меңзеш үч мурдар рухуң чыканыны гөрдүм .
66016014	Булар аламатлар дөредип билйән җынларың рухларыдыр . Булар әхли зада гүйҗи етйән Худайың улы гүнүнде болҗак сөвеш үчин , бүтин дүнйәниң патышаларыны үйшүрмәге баряр .
66016015	« Ине , огры ялы гелйәрин ! Ялаңач гезип , уят ери гөрүнмез ялы , оя болуп , эшиклерини эгнинде саклан багтлыдыр ! »
66016016	Патышалары еврейче Армагеддон диен ерде үйшүрдилер .
66016017	Единҗи перишде кәсесини хова дөкди . Ыбадатханадакы тагтдан чыкан батлы сес : « Болды ! » дийди .
66016018	Шонда йылдырымлар чакды , батлы сеслер чыкып , Гөк гүрледи , гүйчли ертитреме болды . Ынсанлар ер йүзүнде болалы бәри Ер шейле гаты титремәнди .
66016019	Улы шәхер үч бөлек болды . Миллетлериң шәхерлери йыкылды . Улы Бабыл Худайың хузурында ятланды , Худайың отлы газап кәсеси оңа берилди .
66016020	Бүтин адалар йитирим болуп , даглар тапылмаз болды .
66016021	Ынсанларың үстүне Гөкден хер дамҗасының аграмы бир таланта голай гүйчли долы ягды . Ынсанлар ол долы беласы себәпли , Худая сөгдүлер . Чүнки ол бела гаты айылганчды .
66017001	Еди кәсели еди перишдәниң бири гелип , мениң билен геплешип , шейле дийди : « Гел , мен саңа көп сувларың йүзүнде отуран улы кемчиниң җезасыны гөркезейин .
66017002	Ер йүзүниң патышалары онуң билен зына этди , ер йүзүнде яшаянлар онуң зына шерабындан серхош болды » .
66017003	Онсоң перишде мени Рухда чөле әкитди . Мен ол ерде еди башлы , он шахлы , эндамы күпүр атларындан долы гызыл җанаварың үстүнде отуран бир аялы гөрдүм .
66017004	Аял гоңур хем гырмызы эшиклер гейнип , алтын , гымматбаха дашлар , дүрлер билен безенипди . Элинде болса йигренҗи затлардан , зына чиркинден долы алтын кәсе барды .
66017005	Онуң маңлайында « Бейик Бабыл , дүнйә кемчинлериниң ве йигренҗилериниң энеси » диен сырлы ат язылгыды .
66017006	Онсоң аялың мукаддеслериң , Иса гүвәлик эденлериң ганындан серхош боланыны гөрдүм . Муны гөрүп , гаты геңиргендим .
66017007	Перишде маңа шейле дийди : « Нәмә геңиргендиң ? Аялың , оны гөтерйән еди башлы , он шахлы җанаварың сырыны мен саңа айдайын .
66017008	Сениң гөрен җанаварың бир вагтлар барды , йөне инди ёк . Ол довзахдан чыкып , хеләк болмага гидер . Ер йүзүнде яшаянлар , ягны дүнйә гурлалы бәри атлары яшайыш китабында язылмадыклар җанавары гөренде геңиргенер , чүнки ол бир вагтлар барды , инди ёк , йөне ене гелер .
66017009	Бу ерде дүшүнмек үчин акылдарлык герек . Еди баш аялың үстүнде отуран еди дагыдыр . Олар хем патышалардыр .
66017010	Буларың бәшиси йыкылды , инди бири бар , ол бири энтек геленок . Геленде аз вагт галмалыдыр .
66017011	Бир вагтлар бар болуп , инди ёк җанавар болса секизинҗидир . Ол едилерден болуп , инди хеләк болмага баряр .
66017012	Сениң гөрен он шахың энтек патышалыга етмедик он патышадыр . Олара җанавар билен биле бир сагат патышалык этмәге ыгтыяр берлер .
66017013	Буларың максады бир болар , гүйчлерини хем ыгтыярларыны җанавара берерлер .
66017014	Гузы билен сөвешерлер , йөне Гузы олары еңер . Чүнки Гузы реблериң Ребби , патышаларың Патышасыдыр . Онуң янындакылар чагырылан , сайланан ве садык галанлардыр » .
66017015	Ене перишде маңа шейле дийди : « Шу гөрен сувларың , ягны кемчиниң отуран сувлары халклар , мәрекелер , миллетлер хем диллердир .
66017016	Гөрен җанаварың ве он шах кемчини йигренип , дашыны чолардып , оны ялаңачлар . Онуң этини ийип , өзүни-де отлар .
66017017	Чүнки Худай Өз максадыны амала ашырма ислегини оларың йүрегине гуйды . Шейдип , Худайың сөзлери амала ашянча , өзлериниң патышалык ыгтыярыны җанавара бермекде пикирдеш боларлар .
66017018	Гөрен аялың дүнйә патышаларына патышалык эден улы шәхердир ! »
66018001	Мундан соң улы ыгтыярлы башга бир перишдәниң Гөкден ашак иненини гөрдүм . Онуң дабарасындан ер йүзи ягтылды .
66018002	Перишде гүйчли сес билен гыгырып шейле дийди : « Йыкылды ! Улы Бабыл йыкылды ! Ол җынларың җайы , хер хили мурдар рухуң меканы , хер пис ве йигренҗи гушуң пенасы болды .
66018003	Чүнки хемме миллетлер онуң азгын зына шерабындан ичди . Дүнйәниң патышалары онуң билен зына этди . Дүнйәниң тәҗирлери онуң гүйчли айшы-эшретинден баяды » .
66018004	Мен Гөкден башга бир сес эшитдим , сес шейле диййәрди : « Эй халкым ! Онуң гүнәлерине шәрик болуп , онуң белаларына учрамазлык үчин , ол ерден чык .
66018005	Чүнки онуң гүнәлери күделенип гөге етди , Худай онуң гүнәлерини ятлады .
66018006	Ол нәме берен болса , сиз хем шонуң өвезини шейле бериң . Эденлериниң өвезини ики эссе эдип бериң . Тайярлан кәсесини оңа ики эссе долдурып бериң .
66018007	Ол өзүни нәче шөхратландырып , айшы-эшрет эден болса , шонча-да оңа дерт , гам-гусса бериң . Чүнки ол өз йүрегинден : „ Мен мелике болуп отырын , мен дул дәл , асла гам-гусса йүзүни гөрмерин ! " диййәр .
66018008	Шонуң үчин , оңа учраҗак белалар : өлүм , гам-гусса , ачлык бир гүнүң ичинде гелер , от оны якар . Чүнки оны хөкүм эден Реб Худай гүйчлүдир .
66018009	Онуң билен зына эден , онуң айшы-эшретинде яшан бу дүнйәниң патышалары оны якан одуң түссесини гөренлеринде , оңа аглашып , гурсакларына урарлар .
66018010	Олар онуң чекйән дердиниң горкусындан дашда дуруп : „ Вай , вай ! Улы шәхер , гүйчли шәхер Бабыл ! Сениң хөкүмиң бир сагадың ичинде гелди ! " диер .
66018011	Дүнйә тәҗирлери оңа аглап яс тутар . Чүнки инди оларың малларыны сатын алҗак ёк .
66018012	Алтыны , күмши , гымматбаха дашлары , дүрлери , непис кетенини , йүпек , гоңур ве гырмызы маталары , дүрли ыслы агаҗы , пил сүңкүнден ясалан дүрли гаплары , гымматбаха агачлардан , мис , демир ве мермерден ясалан дүрли харытлары , далчын ве бейлеки тагамлыклары , бухурлары , ыслы яг , ладан , шерап , зейтун ягы , кепексиз ун ве бугдайы , сыгырдыр гоюнлары , атлары , арабалары , гуллары , ягны ынсанларың җаныны сатын алҗак инди ёк .
66018013	
66018014	Олар : „ Җаның ислән мивелери йитип гитди . Бүтин болелинлигиң , гөз гамашдырыҗылыгың ём-ёк болды . Инди асла тапып билмерсиң " диер .
66018015	Ол шәхерде бу маллары сатып баян тәҗирлер онуң чекен дердинден горкуп , дашда дурар , аглап , яс тутуп :
66018016	Вай , вай непис кетени , гоңур ве гырмызы гейнен , алтын , гымматбаха дашлар , дүрлер билен безенен бейик шәхер !
66018017	Шейле улы байлык бир сагадың ичинде ёгалды ! " диер . Әхли гәмичи , әхли деңиз ёлагчысы , деңизчилер , деңизден гүн гөрйәнлериң бары , оны якан одуң түссесини гөренлеринде , дашда дуруп , „ Бейик шәхере меңзеш шәхер бармыды ? " дийип гыгырышдылар .
66018018	
66018019	Башларындан гум совруп , аглап яс тутдулар . „ Вай , вай ! Бейик шәхер ! " дийип гыгырышдылар ве шейле дийдилер : „ Деңизде гәмиси боланың хеммеси онуң гымматлы малларындан баяпды , йөне ол бир сагадың ичинде ёгалды " .
66018020	Эй Гөк ве мукаддеслер , ресуллар ве пыгамберлер ! Онуң ягдайына бегениң . Чүнки Худай оны хөкүм эдип сизиң хакыңызы алды » .
66018021	Онсоң бир гүйчли перишде дегирмениң дашы ялы улы дашы галдырып , деңзе зыңды ве шейле дийди : « Бейик шәхер Бабыл , ине , шунуң ялы гүйч билен зыңлансоң тапылмаз .
66018022	Арфачыларың , багшыларың , түйдүкчи ве сурнайчыларың сеси инди сенден эшидилмез . Инди сенден хич бир сунгатың сунгатчысы тапылмаз . Сенден инди хич бир дегирмениң сеси эшидилмез .
66018023	Инди сенде бир чыраның-да ышыгы ягты салмаз , инди сенден гелинлердир йигитлериң сеси эшидилмез ! Сениң тәҗирлериң дүнйәниң улуларыды . Бүтин миллетлер сениң җадың билен азашыпды .
66018024	Пыгамберлериң ганы , мукаддеслериң , ер йүзүнде өлдүриленлериң әхлисиниң ганы сенден тапылыпды » .
66019001	Шондан соң Гөкден улы бир мәрекәниң сесине меңзеш батлы сеслер эшитдим . Олар шейле диййәрдилер : « Халелуя ! Халас эдиш , шөхрат , гүйч Худайымызыңкыдыр !
66019002	Чүнки Онуң хөкүмлери догры ве адылдыр . Ол ер йүзүни зынасы билен аздыран улы кемчини хөкүм этди , гулларының ганыны ондан алды » .
66019003	Икинҗи гезек шейле дийдилер : « Халелуя ! Кемчиниң түссеси эбедилик түтәр » .
66019004	Йигрими дөрт яшулы ве җанлы дөрт махлук ере йыкылып , « Омын ! Халелуя ! » дийип , тагт үстүнде отуран Худая сежде этдилер .
66019005	Онсоң тагтдан чыкан бир сес шейле дийди : « Эй , Худайымызың әхли бенделери ! Кичилер ве улулар , Ондан горкянлар , Оңа алкыш окаң ! »
66019006	Онсоң мен бир улы мәрекәниң сесине , улы сувуң шаггылдысына , гаты Гөк гүррүлдисине меңзеш сеслер эшитдим . Олар шейле диййәрдилер : « Халелуя ! Чүнки хер зада гүйҗи етйән Реб Худайымыз хөкүм сүрйәр .
66019007	Бегенелиң , шатланалың ! Оны шөхратландыралың ! Гузының тойы башланяр . Онуң гелни тайярланды .
66019008	Гейсин дийип , оңа парлак , тәмиз ве непис кетени берилди » . Непис кетени мукаддеслериң адыл ишлеридир .
66019009	Перишде маңа : « Муны яз : Гузының той ашына чагырыланлар багтлыдыр ! » дийди . Маңа ене : « Булар чын сөзлердир , Худайың сөзлеридир » дийди .
66019010	Мен оңа сежде этҗек болуп аякларына йыкылдым . Эмма ол маңа шейле дийди : « Бейле зат эдәйме ! Мен сениң ве Иса гүвәлик эдйән доганларың ёлдашыдырын , Худая сежде эт ! Чүнки Иса гүвәлик пыгамберлик рухудыр » .
66019011	Гөгүң ачылып , өңүмде бир ак атың дураныны гөрдүм . Онуң үстүнде отураның ады Догручыл ве Чындыр . Ол адалатлы хөкүм чыкарып сөвешйәндир .
66019012	Гөзлери одуң ялны ялыдыр . Башында биртопар тәч болуп , буларың үстүнде язылгы адыны Өзүнден башга хич ким билйән дәлдир .
66019013	Ол гана батырылан гейим гейнендир , Оңа « Худайың Сөзи » диен ат дакыландыр .
66019014	Ак , тәмиз ве непис кетени гейнен Гөкдәки гошунлар ак атлара мүнүп , Онуң ызындан гелйәрди .
66019015	Миллетлери урмак үчин , Онуң агзындан кесгир гылыч чыкяр . Онуң Өзи олары демир таяк билен бакар , хер зада гүйҗи етйән Худайың отлы газабының шерабыны өндүрйән үзүм гысаҗыны Өзи гысар .
66019016	Онуң гейиминде ве будунда « патышаларың Патышасы , реблериң Ребби » дийип язылан ады бардыр .
66019017	Онсоң Гүнде дуран бир перишде гөрдүм . Ол батлы сес билен гыгырып , гөгүң ортасында учуп йөрен гушлара шейле дийди : « Патышаларың , серкерделериң , гүйчли адамларың этини , атларың , оларың үстүндәкилериң этини , азатларың , гулларың , кичилериң , улуларың хеммесиниң этини иймек үчин үйшүп , Худайың улы зыяпатына гелиң ! »
66019018	
66019019	Мен җанавары , дүнйә патышаларыны ве оларың гошунларыны гөрдүм . Олар атың үстүнде Отуран ве Онуң гошунлары билен сөвешҗек болуп йыгнанышан экенлер .
66019020	Җанавар хем-де онуң өңүнде аламатлар дөредип , җанаварың тагмасыны алып-да , онуң бутуна сежде эденлери бу аламатлар билен алдаян ялан пыгамбер тутулды . Оларың икиси-де күкүрт билен янан от көлүне зыңылды .
66019021	Галанлар атың үстүнде Отураның агзындан чыкан гылыч билен өлдүрилдилер . Бүтин гушлар , ине , буларың этинден дойды .
66020001	Онсоң Гөкден ашак инен бир перишде гөрдүм . Онуң элинде довзахың ачары билен бир улы зынҗыр барды .
66020002	Перишде аждарханы , ягны иблис я шейтан дийлен ол көне йыланы тутуп , мүң йыллыгына баглады .
66020003	Мүң йыл долянча , икиленч миллетлери аздырмасын дийип , оны довзаха зыңды , баглап мөхүр басды . Мундан соң ол аз вагтлайын чөзүлмелидир .
66020004	Мен тагтлары , оларың үстүнде отуранлары гөрдүм . Олара хөкүм этме ыгтыяры берлипди . Иса эден гүвәликлери себәпли ве Худайың сөзи угрунда башлары кесиленлериң җанларыны гөрдүм . Булар җанавара , онуң бутуна сежде этмедик , маңлайлары ве эллерине онуң тагмасыны кабул этмедиклерди . Булар дирелип , Месих билен биле мүң йыл патышалык этдилер .
66020005	Илкинҗи дирелиш будур . Галан өлүлер мүң йыл долянча дирелмеди .
66020006	Илкинҗи дирелишде пайы болан багтлы , мукаддесдир . Икинҗи өлүмиң олара гүйҗи етмез . Олар Месихиң руханылары болуп , Онуң билен биле мүң йыл хөкүм сүрер . Шейтан от көлүне зыңыляр
66020007	Мүң йыл долансоң , шейтан туссагдан бошадылар .
66020008	Ол ер йүзүниң дөрт бурчундакы миллетлери , әҗит-мәҗиди аздырҗак , олары сөвеш үчин үйшүрҗек болуп , туссагдан чыкар . Үйшенлериң саны деңиз чәгелери киминдир .
66020009	Олар ер йүзүниң гиңишлигине чыкып , мукаддеслериң гошун дүшелгесини , сөйгүли шәхери гуршадылар . Эмма Гөкден Худай тарапын от ягып , олары якып күл этди .
66020010	Олары аздыран иблис болса от , күкүрт көлүне зыңылды . Җанавар билен ялан пыгамбер-де шол ердедир . Олар гиҗе-гүндиз эбедилик гыналар . Өлүлериң үстүнден хөкүм чыкарыляр
66020011	Мен бир улы ак тагт ве онуң үстүнде Отураны гөрдүм . Ер , Гөк Онуң өңүнден гачды , йөне гидере ерлери ёкды .
66020012	Тагтың өңүнде дуран улы , кичи өлүлери гөрдүм . Онсоң кәбир китаплар ачылды . Яшайыш китабы диен ене бир китап ачылды . Китапларда языланлара середилип , өлүлериң үстүнден эденлерине гөрә хөкүм чыкарылды .
66020013	Деңиз өзүндәки өлүлери , өлүм ве өлүлер дияры-да өзлериндәки өлүлери табшырдылар . Хер бирине этмишине гөрә хөкүм чыкарылды .
66020014	Өлүм ве өлүлер дияры от көлүне зыңылды . Ине , от көли икинҗи өлүмдир .
66020015	Атлары яшайыш китабында язылмадыкларың бары от көлүне зыңылды .
66021001	Мундан соң бир тәзе Гөк билен бир тәзе Ер гөрдүм . Чүнки өңки Гөк , өңки Ер арадан айрылыпды . Инди деңиз хем ёкды .
66021002	Онсоң мен өз адамсы үчин тайярланан безегли гелин ялы , Гөкден Худайың янындан ашак инип гелйән мукаддес шәхер тәзе Иерусалими гөрдүм .
66021003	Гөкден бир батлы сесиң шейле диенини эшитдим : « Худайың чадыры шинди ынсанларың арасында . Худай олар билен биле яшар . Олар Онуң халкы болар , Худайың Өзи-де оларың арасында болар .
66021004	Ол оларың гөзлеринден әхли яшларыны сүпүрер . Инди не өлүм , не яс , не агы , не-де агыры болар . Чүнки өңки затлар арадан айрылды » .
66021005	Тагтың үстүнде Отуран : « Ине , әхли зады тәзелейәрин » дийди . Соңра маңа : « Булары яз ! Чүнки бу сөзлер ыгтыбарлы , чындыр » дийди .
66021006	Маңа шейле дийди : « Болды ! Алфа ве Омега , башлангыч ве соң Мендирин . Мен сувсана яшайыш сувуның чешмесинден мугт сув берерин .
66021007	Еңен , ине , булары мирас алар . Мен онуң Худайы , ол-да Мениң оглум болар .
66021008	Эмма горкагың , имансызың , йигренҗиниң , ганхорың , зынагәриң , җадыгөйүң , бутпаразың , бүтин яланчыларың соңы күкүрт билен янян от көлүдир . Икинҗи өлүм будур » .
66021009	Соңкы еди бела билен долы еди кәсели еди перишдәниң бири гелип , мениң билен геплешди : « Гел , мен саңа Гуза аял болҗак гелни гөркезейин » дийди .
66021010	Перишде мени Рухда бир улы , белент дага әкитди . Ол ерден маңа Худайың шөхраты аркалы парлаян мукаддес шәхер Иерусалими Гөкден Худайың янындан инип гелйәркә гөркезди .
66021011	Онуң парлаклыгы бир җуда гыммат дашың , кристаллашан яшма дашының парлаклыгы киминди .
66021012	Улы хем белент диварлары барды , он ики дервезеси , дервезелери саклаян он ики перишдеси барды . Дервезелериң йүзүнде Ысрайыл огулларының он ики тайпасының ады язылгыды .
66021013	Гүндогарда үч дервезе , демиргазыкда үч дервезе , гүнортада үч дервезе , гүнбатарда үч дервезе барды .
66021014	Шәхер диварының он ики бинасы болуп , йүзүнде Гузының он ики ресулының ады язылгыды .
66021015	Мениң билен геплешен перишдәниң элинде шәхери , шәхериң дервезелери билен диварларыны өлчәр ялы алтындан өлчег агаҗы барды .
66021016	Шәхер дөрт бурчлук болуп , бойы билен ини деңди . Перишде шәхери өлчеди , бир яны он ики мүң ок атым чыкды . Бойы , ини , бейиклиги деңди .
66021017	Перишде диварлары-да өлчеди . Онуң уланян адам өлчеги боюнча бейиклиги йүз кырк дөрт арчын чыкды .
66021018	Диварлар яшмадан салныпды . Шәхер болса сап чүйшә меңзеш сап алтынданды .
66021019	Шәхер диварларының биналары хер хили гымматбаха дашлар билен безелипди . Биринҗи бина дашы яшма , икинҗиси гөк якут , үчүнҗиси хакык , дөрдүнҗиси зүмеррет , бәшинҗиси ак хакык , алтынҗысы гырмызы хакык , единҗиси сары якут , секизинҗиси гөк зүмеррет , докузынҗысы яшыл якут , онунҗысы сары зүмеррет , он биринҗиси Емен дашы , он икинҗиси гоңур якутды .
66021020	
66021021	Он ики дервезе он ики дүрденди , ягны хер дервезе бир дүрден ясалыпды . Шәхериң көчеси дуры чүйше ялы сап алтынданды .
66021022	Бу шәхерде ыбадатхана гөрмедим . Чүнки хер зада гүйҗи етйән Реб Худай ве Гузы шәхериң ыбадатханасыдыр .
66021023	Шәхериң өзүни ягтыландырмагы үчин , Гүнүң я-да Айың гереги ёк . Чүнки Худайың ялкымы оны ягтыландыряр . Гузы хем онуң чырасыдыр .
66021024	Миллетлер шәхериң ышыгында гезер . Дүнйәниң патышалары шөхратларыны бу ере гетирер .
66021025	Шәхериң дервезелери гүнузын япылмаз . Хава , ол ерде гиҗе болмаз .
66021026	Миллетлер шөхрат хем байлыклары билен оңа гелер .
66021027	Оңа хич бир хапа зат , йигренҗи ве галп ишлер эдениң хич бири гирмез , диңе атлары Гузының яшайыш китабында языланлар гирер .
66022001	Перишде маңа шәхер көчесиниң ортасында Худайың ве Гузының тагтындан чыкян булгур ялы дуры яшайыш сувуның дерясыны гөркезди .
66022002	Деряның ики тарапында он ики хили миве өндүрйән , хер ай мивесини берйән яшайыш агаҗы барды . Агаҗың япраклары миллетлере шыпады .
66022003	Инди хич зат гаргыш астында галмаз . Худайың ве Гузының тагты шәхерде болар . Бенделери Оңа гуллук эдер .
66022004	Онуң йүзүни гөрер , маңлайларында Онуң ады болар .
66022005	Инди гиҗе болмаз . Не чыраның ышыгы , не-де Гүнүң нуры герек болар . Реб Худай олара ышык болуп , олар эбедилик хөкүм сүрер .
66022006	Перишде маңа шейле дийди : « Бу сөзлер ынамлыдыр , чындыр ! Пыгамберлериң рухларының Худайы Реб , шу якында болҗак вакалары Өз гулларына билдирҗек болуп , перишдесини ёллады » .
66022007	« Ине , басым гелйәрин ! Бу китабың вели сөзлерини берҗай эден багтлыдыр ! »
66022008	Бу затлары эшиден , гөрен мен , Яхя . Булары эшиден , гөрен махалым мен булары өзүме гөркезен перишдә сежде этҗек болуп , онуң аякларына йыкылдым .
66022009	Эмма ол маңа шейле дийди : « Бейле иш этме ! Мен сениң , сениң пыгамбер доганларың билен бу китабың сөзлерини берҗай эдйәнлериң ёлдашыдырын . Худая сежде эт ! »
66022010	Онсоң маңа шейле дийди : « Бу китабың вели сөзлерини мөхүрлеме . Чүнки гарашылан вагт якындыр .
66022011	Эрбетлик эден ене эрбетлик этсин , хапа болан хапалыгында галсын . Догры адам ене догрулык этсин . Мукаддес-де мукаддеслигине галсын » .
66022012	Ине , басым гелйәрин ! Берҗек сылагларым янымдадыр . Хер кесе этмишине гөрә хак берерин .
66022013	Алфа ве Омега , илкинҗи хем ахыркы , башлангыч ве соң Мендирин » .
66022014	Яшайыш агаҗындан иймитленме хакыны алмак , дервезелерден гечип , шәхере гирмек үчин , Онуң табшырыкларыны берҗай эденлер багтлыдыр !
66022015	Итлер , ягны җадыгөйлер , зынагәрлер , ганхорлар , бутпаразлар , яланы сөйүп , ишлерини ялан билен йөреденлериң бары дашарда галар .
66022016	« Мен — Иса , иманлылар йыгнакларына дегишли болан бу гүвәлиги сизе етирсин дийип , Өз перишдәми ёлладым . Мен Давудың көкүнден ве неслинден болан парлак даң йылдызыдырын ! »
66022017	Рух ве гелин : « Гел ! » диййәр . Хер эшиден « Гел ! » дийсин . Сувсан гелсин . Дилән гелип , яшайыш сувуны мугт алсын .
66022018	Бу китабың вели сөзлерини эшиден кишә дуйдурярын ! Бири бу сөзлере бир зат гошса , Худай хем онуң җезасына бу китапда агзалан белалары гошар .
66022019	Эгер-де бири бу вели китабың сөзлеринден бир зады айырса , Худай хем бу китапда агзалан яшайыш агаҗындан , мукаддес шәхерден оңа етен пайы ызына алар .
66022020	Буларың әхлисине гүвәлик эдйән : « Хава , басым гелйәрин ! » диййәр . Омын ! Гел , я Реб Иса !
66022021	Реббимиз Исаның мерхемети әхлиңиз билен болсун . Омын !
