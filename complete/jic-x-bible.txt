# language_name:        Tol
# closest ISO 639-3:    jic
# ISO_15924:            Latn
# year_short:           2010
# year_long:            
# vernacular_title:     Dios Tjevele Jupj 'Üsüs La Qjuisiji Jesucristo Mpes
# english_title:        The New Testament in Tol
# URL:                  http://bibles.org/versions/jic-JICNT
# copyright_short:      © 2010, Wycliffe Bible Translators,
# copyright_long:       This translation text is made available to you under the terms of the Creative Commons License: Attribution-Noncommercial-No Derivative Works. (http://creativecommons.org/licenses/by-nc-nd/3.0/) In addition, you have permission to port the text to different file formats, as long as you do not change any of the text or punctuation of the Bible.
# notes:                
40001001	Dios jas tjejyama Jesucristo nosis ntꞌa jis capj la pꞌacj judiopan . Papel niná nin vele püna tapatja jis lá , Jesucristo ne yupj sin popa pꞌiyá , püs naya tüpüꞌü jupj . David popa watsja jupj . Abraham popa watsja .
40001002	Abraham Isaac popay waytsja . Isaac Jacob popay waytsja . Jacob Judá popay waytsja , Judá jüpülücpan jis popay watsja .
40001003	Judá Fares popay waytsja , Zara popay watsja jupj . Tamar yupj sejamay waytsja . Fares Esrom popay waytsja . Esrom Aram popay waytsja .
40001004	Aram Aminadab popay waytsja . Aminadab Naasón popay waytsja . Naasón Salmón popay waytsja .
40001005	Salmón Booz popay waytsja . Booz jamay Rahab lotsja . Booz Obed popay waytsja . Obed jamay Rut lotsja . Obed Isaí popay waytsja .
40001006	Isaí David popay waytsja . David jépatsja jupj Israel moꞌó püná . David Salomón popay waytsja . Salomón jamay Urías jatsꞌom waytsja jupj .
40001007	Salomón Roboam popay waytsja . Roboam Abías popay waytsja . Abías Asa popay waytsja .
40001008	Asa Josafat popay waytsja . Josafat Joram popay waytsja . Joram Uzías popay waytsja .
40001009	Uzías Jotam popay waytsja . Jotam Acaz popay waytsja . Acaz Ezequías popay waytsja .
40001010	Ezequías Manasés popay waytsja . Manasés Amón popay waytsja . Amón Josías popay waytsja .
40001011	Josías Jeconías popay waytsja , Jeconías jüpülücpan jis papay watsja jupj . Josías tüpüꞌü na , Babilonia moꞌo tapatja tjiquil , la tapalan yupj israelpan jis lal . Jis tsupapj , tjaman Babilonia ntꞌa .
40001012	Babilonia ntꞌa tsupapj tjil na , pꞌa wa sin popa jis tepyala . Jeconías Salatiel popay waytsja . Salatiel Zorobabel popay waytsja .
40001013	Zorobabel Abiud popay waytsja . Abiud Eliaquim popay waytsja . Eliaquim Azor popay waytsja .
40001014	Azor Sadoc popay waytsja . Sadoc Aquim popay waytsja . Aquim Eliud popay waytsja .
40001015	Eliud Eleazar popay waytsja . Eleazar Matán popay waytsja . Matán Jacob popay waytsja .
40001016	Jacob José popay waytsja . José niná María voyum waytsja . María Jesús jamaytsja . Jesús , Cristo ló wa jupj ; Dios tjevele ca jas majamas jupj , gente jis capj la pꞌacj , mpes nin ló jupj .
40001017	Nin jis latsja püna tapatja , Jesucristo ne yupj sin popa pꞌiyá , püs naya tüpüꞌü jupj . Pjü way jis lá sin pac na Abraham ló mpe David ló ntꞌa , catorce way yupj . Nin pꞌiyá , pjü way jis lá sin pac na David ló mpe israelpan Babilonia ntꞌa tsupapj tjil nas , catorce way yupj ꞌotsꞌipj . Nin pꞌiyá , pjü way jis lá sin pac na yupj tjil na mpe Jesucristo ló ntꞌa , catorce wa yupj .
40001018	Jesucristo niná Yomen Dios jas tjejyamá qjuis capj la pꞌacj . Papel niná nin vele ꞌoyn nyuca tjemyaꞌna Jesucristo nosis ntꞌa . Jamay María lotsja . Tsjücjüim na tjevéletsja José lal ca jupj lal mwayim . Custjay ma tjowaya pꞌin , way tsjicj jáꞌasatsja jupj Dios Cjües mpes . Pꞌa nequem jin tulucj tepyala jupj .
40001019	José ma jus nléyatsja tsjan mpes María way tepyala . Malala la tjiji jupj , jólatsja José . Mpes quelel véletsja María lal ma mwayim jupj lal . Jupj lal pꞌin quelel véletsja . Ma quelel véletsja la pꞌa jis lal María malala la tjiji . José ꞌüsüstsja Dios lal , ne nin .
40001020	Nasa quelel véletsja na niná María lal , Dios ángel pjaní lay tepyala José ntꞌa . José tjejyá na tjinyuca jupj . Ángel tjevele José lal : “ José , David püna tüpüꞌü popa pꞌiyá jipj . Po ma lecj meyan mwayim María lal . Dios Cjües mpes pꞌin way tsjicj tepyala jupj . Ma malala la tjiji .
40001021	Yom tsjicj ca maꞌnus jupj , María , ne jipj ca ló ntꞌan , Jesús ló nsem . Jesús mpes ca Dios perdonar lis mijis israelpan , malala nyuca la tjajay , ne ma ca jis capj ntülüs yupj . Nin mpes ca nin ló nsem jupj ” , nin tjevele ángel José lal .
40001022	Nin tepyala ca pjü tꞌücꞌ mpalas Dios tjevele püná . Pajal püna Dios profeta pjaní tjevele ca nin mpalas . Tjevele :
40001023	“ Tsjücjüim way tsjicj maꞌajam , ca yom tsjicj maꞌnus . ‘ Emanuel ’ ló ca nsem jupj . ” Jupj ló cupj qjuis tin “ Dios Cupj Qjuis Lal ” velecj cupj .
40001024	José jola tepyala na , nin la tjiji Dios ángel tjevele jinwá . Lal tjacꞌ María jupj wo ntꞌa ne jupj jatsꞌom tepyala jupj .
40001025	Custjay ma neꞌaj tjemyaꞌna jupj , María tsjicj tjemyaꞌna nas . José tsjicj ló tꞌya Jesús ló nsem , ángel tjijyüꞌta jin .
40002001	Jesús tjemyaꞌna Belén ntꞌa , Judea mpe se jütütj ntꞌa . Herodes jépatsja neꞌaj Jesús tjemyaꞌna na . Jupj ntꞌa tjiquil niyom magopan nepenowá , Jerusalén ntꞌa . Niyom nenem tjiquil tsiquin mpe , pajal campa mpe tjiquil yupj , la tapal tsjicj way .
40002002	Niyom tjowelepj jupj lal : — ¿ Caꞌaj püꞌü tsjiquis , ca jepa püné nsem judiopan mpes ? Ncupj nyucucj pjulacj pjaní jupj tjacꞌ mpes . Nin mpes jus nlayecj tjemyaꞌna quinam tsjiquis . Neꞌaj tjinyucucj pjulacj , cupj pyatjaquecj ntꞌa , tsiquin moꞌó . Nin mpes tjiquilaca . Cupj quelel palá nipiꞌtjiquecj jupj wolapꞌaꞌá , qjuiyola jupj püné — nin tjowelepj niná noyomes .
40002003	Herodes tjapjácatsja na niná , pajal jola tepyala jupj . Pajal yola tepyala wa pjü way Jerusalén moꞌo tapatjá .
40002004	Mpes Herodes pjü jis lal tjevele ꞌa jis mulus sacerdote noypan , ꞌa jis mulus wa niyom Moisés popel sin ꞌyüsa lajay , israelpan sin popé . Herodes jis la tjiꞌyüya caꞌaj ca maꞌnus Jepa Püné Dios tjevele ca jas majamas jis capj la pꞌacj judiopan .
40002005	Yupj tjowelepj jupj lal : — Belén moꞌo patja ntꞌa ca maꞌnus jupj , Judea mpe se jütütj ntꞌa . Nin tepyaca profeta :
40002006	‘ Belén ntꞌa , Judá püna tüpüꞌü ntꞌa , pjaní way pꞌin patja neꞌaj . Mopꞌin Belén pajal tsjicj way tulucj Judea moꞌo se jütütj jis lal . Belén mpe jepa ca ncuwim . Ca jis majamas jupj israelpan , yupj niná napj jyütütj . ’ Nin tepyaca profeta , Dios Yom ca jas majamas mpes — tjowelepj yupj .
40002007	Nin tjowelepj Herodes lal , mpes seletsja Belén moꞌo tjemyaꞌna tsjiquis . Mpes Herodes tjevele ncul niyom tsiquin mpe tjiquil . Ma tjevele pꞌa lal nin la tjiji jupj . Herodes pajal jis la tjiꞌyüya ꞌona lay tepyala pjulacj , tsjicj mpes lay tepyala .
40002008	Yupj jupj wola tjowelepj na , jupj sin tjejyama yupj Belén moꞌó . Jis lal tjevele : — Lowa , pajal ca la müꞌüyá tsjicj niná mpes . Jus tjunucú na , nawala tjowelé . Napj mis wa ca jupj ntꞌa , ca palá mpiꞌtjis jupj wolapꞌaꞌá — tjevele Herodes . Jupj li tsuwíletsja . Quelel ꞌyǘꞌnatsja tsjicj way .
40002009	Noyomes tjil yupj Belén ntꞌa , Herodes tjevele mpes . Tjil na , pjulacj tjunuc niswá , ꞌin lacasana tjunuctsja pꞌin . Niswa lay tepyala tsjun popé . Nin pꞌiyatsja tsiquin moꞌo tjunuc jin pꞌiyá . Pjulacj mwalá tjemeytsja yupj jis lal , nasa neꞌas tjemey tsjicj tüpüꞌü ntꞌa . Neꞌaj tón̈catsja .
40002010	Niná noyomes pajal ꞌücj jisastsja pjulacj tjunuc mpes .
40002011	Neꞌas tjil tsjicj wo ntꞌa , jupj tüpüꞌü ntꞌa . Wama tjil , wosis moꞌó . Jus tjunuc tsjiquis jamay lal . Jamay María lotsja . Tjunuctsja na , tsjicj wolapꞌaꞌa palá nipiꞌtjin̈ . Tjowelepj jupj pajal püné . Locopyaya jun tjocjol yupj jis caja , pjeꞌá la tocoy jis la ꞌayas tsjicj mpes . Oro tjaꞌayapj . Tsꞌülücꞌ ꞌüsüs cjumsu la ꞌüm tjaꞌayapj wa . Mirra perfume mpes tjaꞌayapj wa .
40002012	Tjunuc tsjicj way yupj , mopꞌin ma tjil Herodes ntꞌa niswá . Yupj tjijinan̈ na püste na , Dios yupj jis lal tjevele ma polel jiltsja Herodes ntꞌa . Nin mpes tjil pꞌa jümücj ntꞌa , püna tapatja poꞌó .
40002013	Niyom tjil na , Dios ángel pjaní lay tepyala José ntꞌa , jupj tjejyá na . Ángel tjevele jupj lal : “ Jin niꞌisa ntsꞌequenem Egipto moꞌó tsjicj lal , jamay lal . Neꞌaj mpüꞌüm , napj tjevelé nas ca ncuwim . Herodes tsjicj ca la mpalas la ꞌünan ” , tjevele jupj .
40002014	Mpes José jas nisa , nin jawas püste pꞌiyá tjemey Egipto ntꞌa . Tjemey tsjicj lal , tsjicj jamay lal wa .
40002015	Neꞌaj tüpǘꞌütsja Herodes tepeꞌe nas . Nin tepyala ca tꞌücꞌ mpalas qjuis Jepa Dios tjevelá püná . “ Napj tjevelé natjam ca mim Egipto mpe ” , tjevele Dios . Nin tjevele profeta jupj mpes .
40002016	Locopyaya Herodes jus nleya niyom tsiquin mpe neꞌespan ma jiquiltsja . La tsawiltsja yupj . Pajal tsꞌi tjiꞌínatsja jupj . Mpes jis tjijyüꞌta pjü jis la ꞌünan niyom tsjictjacj Belén ntꞌa , Belén neꞌaj pꞌin ꞌotsꞌipj . Pjü niyom tsjictjacj año matꞌe jis tjüꞌünan . Más ꞌin tsjicj way pjü jis tjüꞌünan wa yupj . Herodes jola tepyala tsjiquis año matꞌe tyaꞌa quinam , noyomes tsiquin mpe neꞌespan tjowelepj mpes . Nin mpes nin la tjiji jupj .
40002017	Nin mpes nin tepyala Jeremías tjevele püná . Ninana jupj tjevelá Dios mpes :
40002018	“ Tjepjyacan̈ la puyupj Ramá ntꞌa . Neꞌaj pajal yümücj la tupuyupj . Raquel la tipiya watsja tsjictjacj mpes , locopyaya tapatjá . Jupj ma quelel joꞌ péꞌetsja , tsjictjacj tecyaꞌlin̈ mpes . ” Nin tjevele Jeremías .
40002019	Herodes tepeꞌe na , Dios ángel niswa lay tepyala José lal , tjejyá na . José newa pǘꞌütsja Egipto moꞌó . Ángel tjevele jupj lal :
40002020	“ Jutja niswá Israel ntꞌa . Nasa tecyaꞌlin̈ tsjicj quelel jaꞌünan witjacj . ”
40002021	Mpes José jas nisa , tjemey niswá Israel moꞌó . Lal tjemey wa tsjiquis , tsjicj jamay lal wa .
40002022	Locopyaya José wola tjoweleptsja Herodes jatjam Arquelao jepa tjáꞌasa quinam Judea moꞌó , popay tepeꞌe mpes . José lecj jéyatsja jupj mpes , ne ma quelel jámatsja neꞌaj , jupj tjijyüꞌta ntꞌa . Locopyaya Dios José lal tjevele niswá , tjejyá na . Tjevele ca ma mim Judea ntꞌa . Mpes José más ꞌin campa tjemey Judea mpe . Galilea ntꞌa tjemey , nin pꞌiyá Israel mpetsja jupj , Galilea .
40002023	Galilea ntꞌa tjemey , pjaní way pꞌin patja ntꞌa , lo pütꞌüs neꞌaj . Nazaret lotsja neꞌaj tapatja ntꞌa . Mpes nin tepyala profetapan tjowelepj püná . Tjowelepj : “ Yom Dios jas tjejyamá Nazaret mpe ꞌesepj nsem jupj ” .
40003001	Jesús newa tüpüꞌü Nazaret poꞌó , Juan el Bautista mwalá way véletsja na Dios mpes . Pülücj jis walapꞌaꞌa tjevele jupj . Judea ntꞌa wínetsja , wa cjuwá ntꞌa .
40003002	Jupj tjevéletsja : “ ꞌAplijila tꞌas malala nyuca la tjüjí mpes . ꞌÜsüs la müjí quinam Dios jos jinwá . Quina ca nu müjüꞌtüs Dios ” , tjevele jupj .
40003003	Pajal püna Isaías tjevele nin ca mveles jupj . Isaías profétatsja jupj püná . Ninana Isaías tjevele Juan poꞌó : “ Yom niná wa cjuwá ntꞌa ca mim . Pajal ca quelel mveles gente jilal . Mpes yümücj ca mveles : ‘ Qjuis Jepa Dios ca ncuwim . Nujola tꞌas ca nin la müjí quinam jupj jos jin . Malala nujola nun , jümücj la luꞌulú jinwá . Po ma malala nujola tꞌas quinam . ꞌÜsüs nujola tꞌas qjuis Jepa Dios jos jinwá ’ nin ca mveles jupj . ” Isaías tjevele jupj ca nin mveles , ne tꞌücꞌ way Juan nin tjevele .
40003004	Juan jas quip camello tsꞌüilin waytsja jupj . Col tsyúꞌpatsja pjolocꞌ mpes . Tsꞌelel lyájatsja . Tsꞌas qjuisiyas moꞌo píjisa watsja . Lovin nin tüpüꞌü .
40003005	Gente pajal pülücj tjiquil jupj ntꞌa jis la pjac jupj tjevelá . Jerusalén mpe tjiquil wa , judiopan pülücj patja mpe . Pjü Judea mpe tjiquil wa , neꞌaj judiopan pjaní pjaní patja ntꞌa . Tjiquil wa ꞌüsǘ püné la ntꞌa patja mpe , niná ꞌüsǘ Jordán ló .
40003006	Yupj tjiquil , tjowelepj jupj lal malala nyuca la tjajay . Niná tjowelepj na , Juan bautizar lis tjiji ꞌüsǘ moꞌó , niná ꞌüsǘ Jordán ló .
40003007	Juan tjinyuca watsja fariseopan pülücj jiquiltsja , pülücj saduceopan tjiquil wa . Juan ma tepyónatsja yupj pajal ꞌaplijílatsja malala la tjajay mpes . Mpes jupj tjevele yupj jis lal : “ Nun nin pꞌiyá latsj jinwá . Nun solejé Dios po ma jos gente malala lajay . Len̈ way ca jis capj ntülüs . Nin mpes tjuculá nun napj ntꞌa , napj ca bautizar la numejay . Nujola nin lojí mpes , jupj ma ca nucopj ntülüs . Tꞌücꞌ tulucj . Dios selé nun newa ma quelel lojí jupj jos jinwá .
40003008	Tꞌücꞌ way ꞌaplijila catsja nun malala la tjüjí , ꞌüsüs la cüjí quinam Dios jos jin . Najas la müjí nun niná .
40003009	Po ma nujola tꞌas nun pajal ꞌüsüs , nun judiopan mpes . Ma ca nujola nsem nun pajal ꞌüsüs way , nun Abraham püna tüpüꞌü popa pꞌiyá mpes . Tꞌücꞌ tulucj . Dios ca ꞌücj la qjuijis niná pwen Abraham tsꞌuyupj ca mpalas .
40003010	Dios pajal len̈ way ca jis capj ntülüs malala lajay . Yupj ma ꞌüsüs way lajay , jupj ca jis capj ntülüs yupj pjü way . Yom jupj sine ma vyala jinwá ca la mijis Dios . Jupj sine ma vyala , jyoꞌo , ꞌawa moꞌo tsꞌiyá . Nin ca la mijis Dios malala lajay jis lal ” , nin tjevele Juan fariseopan jis lal , saduceopan jis lal wa .
40003011	Juan tjevele wa : “ Napj bautizar la nusejay ꞌüsǘ lal pꞌin . Napj nin lejay mpes , ca pjü jus nlayecj ꞌaplijila nun malala nyuca la tjüjí mpes . Jus nlayecj nasa quelel lojí Dios jos jinwá . Pꞌa wa ca ncuwim más püné napj lal . Napj pajal tsjicj way jupj lal . Po ꞌüsüs napj lal napj tsjiꞌ lejay jupj mpes . Napj jupj caite jetꞌ la pꞌin , ꞌücj napj lal . Pajal ꞌüsüs ca la mijis jupj . Nun nepénowa quelel lojí Dios jos jinwá . Jupj ca nu maꞌayas Dios Cjües . Nun nepénowa newa ma quelel lojí Dios jos jinwá . Jupj ca nucopj ntülüs .
40003012	Len̈ way ca nin la mijis . Ca ꞌüsüs la mijis jupj ꞌamá ntꞌa , ma ca malala witjacj mpatjam neꞌaj . Ca neꞌaj moꞌonsos ꞌüsüs witjacj , ma ca malala jis mpalas . Pjü malala ca müꞌümüs . Jupj ꞌyüma na , len̈ pjacj se watꞌata jupj ꞌowus ” , nin tjevele Juan el Bautista yupj jis lal .
40003013	Locopyaya Jesús tjacꞌ wa Juan ntꞌa . Jesús jostsja ca Juan bautizar la mijis jupj . Jesús tjacꞌ Galilea mpe . Tjacꞌ ꞌüsǘ ntꞌa , niná ꞌüsǘ Jordán ló , Juan tüpüꞌü ntꞌa .
40003014	Juan ma quelel bautizar líjitsja jupj . Nin tjevele Jesús lal : — Más ꞌücj jipj bautizar la nejay napj . Jipj más ꞌüsüs napj lal .
40003015	Jesús tjevele Juan lal : — Najas ne jipj ca nin la mijin quinam . Más ꞌücj pjü ꞌüsüs lijicj Dios jos jin . Mpes Juan tjevele ꞌücj ca bautizar la mijis jupj .
40003016	Bautizar la tjiji na , Jesús tjemey ꞌüsǘ mpe . Tjemey na ꞌüsǘ mpe , len̈ way tsjun poꞌo tsjicj way la tücüeme , jun cjol tepyala . Jupj tjinyuca Dios Cjües palavin tjacꞌ . Sipipj jinwá justa tjacꞌ jupj Jesús ntꞌa . Jesús copá ntꞌa tjacꞌ . Ma tjemey nepé .
40003017	Tsjun poꞌo nepé vele pjactsja : “ Niná napj Natjam . Pajal quelel lejay jupj . Pajal ꞌüsüs najas jupj mpes . ”
40004001	Jesús bautizar tepyala na , campa ꞌin tjemey , wa cjuwá ntꞌa , jusapj pꞌin . Dios Cjües jostsja mpes tjemey jupj . Neꞌaj jámatsja ntꞌa , diablo quelel malala véletsja jupj lal , la nuc ncu malala la mijis jupj .
40004002	Jaw cuarenta , püste cuarenta Jesús laja sectsja tjuwine neꞌaj . Tecyawaja tsꞌacꞌ cuarenta na , vecj péꞌetsja jupj .
40004003	Diablo lovin jostsja Jesús malala la mijis . Diablo lovin malala vele gente jis lal , jos malala nyuca lajay . Jupj tjacꞌ Jesús ntꞌa , tjevele : — Jipj Dios Jatjam pꞌiyá , ꞌücj ca müjüꞌtün niná pe ca ve mpalas , ne nin ca nsem .
40004004	Jesús ma la tjiji diablo tjevele jin . Jesús Dios Popel velá tjevele pꞌin . — Dios Popel vele : ‘ Gente ma ca mpatjam ve mpes pꞌin . Pjü way Dios tjevelá mpes ca mpatjam yupj ’ — tjevele .
40004005	Locopyaya diablo malala la tjiji , tjemyana Jesús Jerusalén moꞌó , Dios wo ton̈ca ntꞌa . Neꞌaj Dios wo casapa tjijyünsa jupj . Pajal campányatsja neꞌaj .
40004006	Diablo tjevele Jesús lal : — Jipj Dios Jatjam pꞌin , palá ntolo quepé . Dios Popel vele : ‘ Dios ca jis müjüꞌtüs jupj angelpan , ca mya jamacj jipj . Jis mas mpes ca mya maꞌnucj , ne ca ma mpojom jipj , pe lal . Ma ca malala mya palas ’ — nin tjevele diablú .
40004007	Jesús ma la tjiji diablo tjevele jin . Nin pꞌin tjevele jupj lal : — Dios Popel tjevele wa : ‘ Jipj ma ca malala la mijin ma jola jinwá , la nuc ncu jipj Jepa Dios ca cyapj mpꞌaꞌsas ’ — nin tjevele Jesús .
40004008	Diablo niswa malala la tjiji Jesús lal . Lal tjemey jocꞌ campanya ntꞌa . Neꞌaj la tjiji Jesús ꞌücj tjinyuca pjü ntꞌa nosis moꞌó . La tjiji tjinyuca wa pjü ꞌüsüs way jatatj .
40004009	Diablo tjevele jupj lal : — Napj nawalapꞌaꞌa ca palá mpiꞌtjim , ca mvelen napj pajal püné . Niná la tjejay na , napj ca pjü niná mya ꞌa müjüꞌtün .
40004010	Jesús ma la tjiji jupj jostsja jinwá . Tjevele : — Satanás , jutja jipj . Dios Popel vele : ‘ Dios jepa más püné pjü jilal . Nujola tapalas jupj pꞌin püné . Ma nin nujola nsem la pꞌa pꞌin püné Dios jinwá . Dios jos jin la müjí la pꞌin . ’
40004011	Jesús nin tjevele na , diablo tjemey . Tjemey na , angelpan tjiquil , cus tjapꞌacj Jesús .
40004012	Jesús wola tjowelepj Juan ntjiꞌlin̈ , cawilta moꞌo tjoꞌonsopj jupj , jepa tjevele mpes . Niná jus nleya na , Jesús tjemey Galilea moꞌó niswá , cámpatsja ꞌin .
40004013	Neꞌas tjemey na , ma tüpüꞌü Nazaret ntꞌa , püna tüpüꞌü ntꞌa . Tjemey nepé quinam , Capernaum ntꞌa tjemey , pülücj patja ntꞌa . Neꞌaj pꞌintsja ꞌüsǘ la ntꞌa , Zabulón lotsja neꞌaj pajal püna . Neftalí ló watsja neꞌaj pajal püna .
40004014	Jesús tjemey neꞌaj ca tꞌücꞌ cüpalas Isaías tjevele Dios mpes püná . Isaías profétatsja jupj . Ninana jupj tjevelá :
40004015	“ Pülücj patja neꞌaj Zabulón ntꞌa . Pülücj patja wa Neftalí ntꞌa . Jümücj ꞌüsǘ püné ntꞌa , yupj patja ntꞌa culupwen nipj jama jümücj niná . ꞌÜsǘ la ntꞌa patja , niná ꞌüsǘ Jordán ló . Neꞌaj Galilea ló , judiopan tulucj patja ntꞌa .
40004016	Yupj ma sa nuctsja Dios . Quina pajal ꞌüsüs sin tjiꞌyüsa Dios mpes . Tecyaꞌlin̈ jinwatsja yupj yas nam , ma topon mpes . Malala lajaytsja . Quina ꞌücj sin ꞌyüsa Dios tjevele jin . ” Nin tjevele Isaías ca nin mpalas neꞌaj .
40004017	Nin tepyala jupj tjevele jin . Jesús neꞌas tjemey na Capernaum ntꞌa , jupj véletsja Dios poꞌó pülücj jis walapꞌaꞌá , neꞌaj tapatja sin popé . Véletsja : “ ꞌAplijila tꞌas malala nyuca la tjüjí . ꞌÜsüs la müjí quinam Dios jos jinwá . ꞌÜsüs way quinam Dios ca müjüꞌtüs . Jepa jupj . Len̈ way ca müjüꞌtüs nosis ntꞌa ” , nin tjevele Jesús yupj jis lal .
40004018	Jesús tjuwínetsja ꞌüsǘ la ntꞌa . Niná ꞌüsǘ Galilea lotsja . Neꞌaj wínetsja na , niyom matꞌe yus tjinyuca . Pjaní wa Simón lotsja . Jupj ló watsja Pedro . Pꞌa wa Andrés lotsja . Jupj Simón tsüípetsja . Yupj jis ataraya la tsꞌi ꞌüsǘ moꞌó . Cjul pjeꞌá la coytsja . Lovin nin lajaytsja , tapatja yupj .
40004019	Jesús tjevele yupj jis lal : “ Ncapj ncon̈có nun . Napj ca nusin ꞌyüsa la mejay ꞌücj la veles pꞌa jilal Dios mpes . Nin mpes ca nepénowa cus ncon̈cocj wa jupj ” , nin tjevele Jesús .
40004020	Len̈ way tüpüntüpj yupj jis ataraya , tjil Jesús lal .
40004021	Tsjicj way tjil na , Jesús tjinyuca la pꞌa wa niyom matꞌe . Pjaní wa Jacobo lotsja . Maꞌajapj Juan lotsja . Juan Jacobo tsüípetsja . Zebedeo jatjampan waytsja yupj . Játjatsja yupj jis barco moꞌó , yupj jis papay lal . Jis ataraya ꞌücj lajaytsja . Jesús jis la tjemyona ncul yupj , ca cus ncon̈cocj .
40004022	Len̈ way tjil Jesús lal . Barco tüpüntüpj tjil . Tjil jis papay mpe .
40004023	Jesús tjuwínetsja jun taꞌá Galilea moꞌó . Newa sin ꞌyüsa la síjitsja judiopan . Wosis judiopan ꞌa jis tjimyula ntꞌa sin tjiꞌyüsa lis tjiji jupj lovin . Pülücj jis walapꞌaꞌa tjevele pajal ꞌüsüs tepyala Dios mpes . Tjevele quina ca müjüꞌtüs Dios yupj jis lal . Jupj jis tjiꞌyüꞌsa la tjiji wa pjü malala jisas neꞌaj . Jis tjiꞌyüꞌsa la tjiji wa pajal sin napnapj witjacj .
40004024	Nin mpes yupj tjowelepj Jesús pajal ꞌüsüstsja . Campa nepé tapatja tjepjyacan̈ watsja Jesús poꞌó . Pjü Siria moꞌo tapatja pjyacan̈ watsja jupj poꞌó . Mpes yupj jis tucuman wa malala jisas yupj sin popé Jesús ntꞌa . Nepénowa pasal nepé vyájatsja . Nepénowa lapanenpan jatjatsja yupj jisas moꞌó . Nepénowa yun jyuꞌya jin lajaytsja . Nepénowa ma polel ꞌyutanan̈tsja . Pjü way Jesús jis tjiꞌyüꞌsa lis tjiji .
40004025	Pajal pülücj tjiquil jupj ntꞌa . Cus tocon̈ wa jupj tjemey ntꞌa . Pülücj way tjiquil Galilea mpe , Decápolis mpe ꞌotsꞌipj , Jerusalén mpe ꞌotsꞌipj , Judea mpe ꞌotsꞌipj . Tjiquil wa ꞌüsǘ naꞌaj poꞌó patja mpe , ꞌüsǘ Jordán ló .
40005001	Jesús pjeꞌá tón̈catsja . Jupj tjinyuca gente pajal pülücj tjiquil , ꞌa jis tjimyula jupj ntꞌa . Nin mpes tucucꞌ popa viyá tjemey , tsjicj way pꞌin . ꞌEtjele jupj , ca sin ꞌyüsa la mijis . Jupj ntꞌa tjiquil watsja jupj discipulopan . Quelel pjyacan̈tsja jupj tjevele mpes .
40005002	Nasa tjiquil na , jupj sin tjiꞌyüsa lis tjiji . Nin tjevele :
40005003	“ Nun po jisas ca Dios nucopj mpꞌaꞌsas , pajal ꞌücj nujisas nsem nun . Dios nun jis Jepa quinam , niná nujostsja mpes .
40005004	Nun pajal ꞌaplijila jotjaqué , pajal ꞌücj nujisas nsem wa nun . Dios ca ꞌücj nujos la mijis .
40005005	Nun nujola nun tsjictjacj way pꞌin , pajal ꞌücj nujisas nsem wa nun . Nosis nun nutsꞌaꞌá ca nsem , nin nujola mpes .
40005006	Nun pajal quelel ꞌüsüs lojí Dios jos jin , pajal ꞌücj nujisas nsem wa nun . Dios ca nucopj mpꞌaꞌsas ca ꞌüsüs la müjí , nujisas jinwá .
40005007	Nun quelel jis capj mpꞌaꞌsá la pꞌa wa , malala se palá na , pajal ꞌücj nujisas nsem wa nun . Jupj ca nucopj mpꞌaꞌsas wa nun .
40005008	Nun nepénowa pjaní pꞌin quelel lojí . Nun quelel lojí Dios jos jin . Nin mpes ca ꞌücj nujisas nsem nun . Nun ca jus nucú Dios .
40005009	Nun tsjiꞌ lojí , la pꞌa wa ca perdonar lis mijicj yupj yuwá , pajal ꞌücj nujisas nsem wa nun . Dios ca mveles nun jupj jatjampan , jucucuspan .
40005010	La pꞌa wa malala lajay nun jilal , nun ꞌüsüs lojí mpes Dios jos jin , pajal ꞌücj nujisas nsem wa nun . Dios nun jis Jepa quinam .
40005011	” La pꞌa wa malala javelepj nun jis lal nun ncapj con̈có mpes , pajal ꞌücj nujisas nsem . La pꞌa wa malala lajay nun jis lal , nun ncapj con̈có mpes , ꞌücj nujisas nsem wa . La pꞌa wa la tsuwil nun poꞌó ncapj con̈có mpes , ꞌücj nujisas nsem .
40005012	ꞌÜcj nujisas tꞌas nin tepyala mpes . Po ꞌüsüs ca nu maꞌayas Dios tsjun poꞌó , ꞌüsüs la tjüjí mpes . Tꞌücꞌ way niná . Nin pꞌiyá nu tepyala nun , profetapan püna tapatja jis tepyala jin pꞌiyá . Dios ma jisas malala la tjajay wa yupj jis lal ” , nin tjevele Jesús .
40005013	Jesús tjevele wa yupj jis lal : “ Nun sal jinwá nosis casá , nun ncapj con̈có mpes . Sal mpes tsꞌucú pisis , ma malala mpalas , ma mojo jupj . Nin tulucj sal ma wüjü na . Sal ma wüjü na , ma polel wüjü lajay jupj . ꞌÜsüs tulucj jupj . Naꞌaj la tsꞌi pꞌin , ca casá majatsjacj gentas . Nin pꞌiyá nun jis lal , mpes sal ꞌüsüs jinwá tꞌas nun .
40005014	” Nun ncapj con̈có , nun jaw jinwá nosis casaꞌá . Nun mpes la pꞌa wa ca sin müꞌüsüs Dios mpes . Pülücj patja tucucꞌ pacá ntꞌa , ma polel pjyaꞌlen̈ . Yupj patja ntꞌa ꞌücj la nuc . Nin pꞌiyá , la pꞌa wa januc wa nun lojí jin .
40005015	ꞌIyó su müjǘ na , ma jun tꞌoꞌnó quiliyú lal . ꞌÜsüs way ntꞌa pꞌin ca mpüntǘ , ꞌiyó jaw ca pjü nucucj jis wa ntꞌa . Nin pꞌiyá jaw jinwá ca nsem nun , nosis casá patja jis lal .
40005016	Nun jaw jinwá ncapj con̈có mpes . Nun lojí Dios jos jinwá , nun jaw jinwá la pꞌa jis lal . Nin la müjí Dios jos . Nin mpes ca la pꞌa wa nucucj nun ꞌüsüs lojí . Ca ꞌüsüs mvelecj Dios poꞌó . Jupj nun jis Papay tsjun poꞌó ” , nin tjevele jupj , Jesucristá .
40005017	Niná Jesús tjevele wa yupj jis lal , neven poꞌo ꞌa jis tjimyula na : “ Pajal püna Moisés tjevele judiopan jis lal Dios tjijyüꞌtá . Pꞌa wa profetapan tjowelepj wa Dios jostsja mpes . Newa nin ca nsem yupj tjowelepj jinwá . Pꞌa casá velé tulucj . Nusin tjüꞌüsüs niná . Napj lejay pjü ca mpalas yupj tjowelepj jinwá .
40005018	Dios lovin ca müjüꞌtüs niná pꞌiyá , püna tjijyüꞌta jin pꞌiyá . Nin ca nsem tsjun poꞌo jala pꞌin , nosis jala pꞌin . Pjü ca mpalas jupj tjijyüꞌta jinwá . Niná tꞌücꞌ way .
40005019	Tꞌücꞌ tulucj ꞌücj ma lojí pjü way Dios tjijyüꞌtá . Nun pjaní way pꞌin ma lojí Dios tjijyüꞌtá , malala nin . Nun la pꞌa wa sin ꞌyüsa lojí wa ꞌücj ma lajay niná , malala pajal . Niná sin ꞌyüsa lajay tsjictjacj way pꞌin ca nsem yupj Dios jyüꞌta ntꞌa . Nun pjü way lojí Dios tjijyüꞌta jinwá , po ꞌüsüs way niná . Nun la pꞌa wa sin ꞌyüsa lojí ca pjü la mijicj Dios jyüꞌta jin , ꞌüsüs way niná . Niná sin ꞌyüsa lajay , ca noypan nsem Dios jyüꞌta ntꞌa .
40005020	Moisés popel sin ꞌyüsa lajay ma pjü way lajay Dios jos jinwá . Fariseopan ma pjü way lajay Dios jos jinwá . Ma yupj jinwá la müjí . ꞌÜsüs la müjí la pꞌin Dios jos jin . Nun yupj jinwá lojí , ma nun jis Jepa nsem Dios lovin .
40005021	” Pajal püna Moisés tjijyüꞌta : ‘ Ca ma jis müꞌüꞌnacj la pꞌa ’ . Nun la pꞌa ꞌüꞌná , jepapan ca nucopj ntülücj , ca nu müꞌüꞌnacj ca nun . Püna tapatja salejeptsja niná Moisés tjijyüꞌtá . Nun solejé wa niná .
40005022	Mopꞌin napj najas más ꞌüsüs la müjí püna tapatja jis lal . Dios jos ꞌüsüs ca la müjí . Jos wa ꞌüsüs nujola nun . Mpes napj nin velé niná : nun tsꞌu ꞌinyá pꞌa jis lal , jepa ꞌücj ca nucopj ntülüs . Nun welé wa pꞌa lal : ‘ Jey cꞌa jipj ’ , judiopan jis jepapan ꞌücj nucopj ntülücj nin tjowelé mpes . Nun welé pꞌa lal : ‘ Malala jipj pajal ’ , Dios ꞌücj ca nucopj ntülüs ꞌawa püné ntꞌa .
40005023	” Nin mpes ma malala la müjí la pꞌa lal . Nun malala la tjüjí na pꞌa lal , la tjomoná jupj ca perdonar la numijis nun . Nun ma ꞌücj la tjüjí na pꞌin , ma polel tꞌemel la ꞌayas Dios mpes . Nasa quelel ꞌoyá Dios mpes ca nacj , Dios wo moꞌó . Quelel ꞌoyá na , nujola pyala nun malala la tjüjí pꞌa lal .
40005024	Ma ca maꞌayá Dios mpes quinam . Niná nujola tepyala na , lowa jupj ntꞌa , püna malala la tjüjí ntꞌa . Tjowelé nujisas jupj ca perdonar la numijis . Tjowelé nujisas nun jupj jomicapan ca nsem quinam . Niná la tjüjí na ꞌücj lowú Dios wo ntꞌa , tꞌemel nu la ꞌayas ” , nin tjevele Jesús .
40005025	Jesús sin tjiꞌyüsa lis tjiji wa más ꞌücj po ꞌin len̈ way ca nlaca ca la monacj ca pꞌa perdonar la qjuis mijis , ncupj malala la tjijicj . Ninana Jesús tjevelá : “ Nun jis enemigo quelel tꞌya mveles nun mpes lay ntꞌa ca nacj . Nin quelel liji jupj , len̈ way lowa jupj ntꞌa . La moná ca perdonar la numijis . Nun malala la tjüjí jupj jutsꞌaꞌá , nun ca pꞌa wa seyasa maꞌayá jupj , malala la tjüjí mpes . Nun ma lojí niná , nun jis enemigo ca mim jepa jáꞌasa ntꞌa , ca mveles nun malala la tjüjí . Nin mpes ca jepa nucopj ntülüs . Jepa ca mveles jupj auxiliar lal cawilta moꞌo ca nu wama manus .
40005026	Jepa ma wa ca nusin majamas ma pjü way jaylacj la tjüjí jupj la tjemyona mpes . Pjü way jaylacj la müjí nun . Niná tꞌücꞌ way ” , tjevele Jesús . Pjü way mpes sin tjiꞌyüsa lis tjiji ca Dios qjuis capj ntülüs , ma le monacj la pꞌa ca perdonar la qjuis mijicj cupj malala lis tjijicj na .
40005027	Jesús tjevele wa niná : “ Tsjay püna tjüjütütsja niyom ma ca neꞌaj maꞌnucj sejatsꞌom tulucj . Tjüjütütj nequem ma ca mal jis voyum tulucj jis lal . Nun solejé niná .
40005028	Napj najas más ꞌüsüs lojí püna la tjajay jis lal . Dios jos ꞌüsüs lojí . Jos wa ꞌüsüs way nujola nujos moꞌó . Yom quepj si nucú ne jos jupj , malala niná Dios lal . Jupj quelel malala líjitsja , malala wa , jupj niná tꞌücꞌ la tjiji jin pꞌiyá .
40005029	” Po ma malala la müjí nun . Nun nucú mpes pꞌin quelel malala lojí , po ma tjunucú niná . Nujun tulucj jinwá nujola tꞌas nun , nujun tꞌü , naꞌaj la tsꞌi jinwá . Malala lajay ca mal ꞌawa püné ntꞌa , mpem neꞌaj . Más ꞌücj nujun tulucj , ne ma ca mpem nupꞌüy pjü ꞌawa püné ntꞌa .
40005030	Nun quelel malala lojí nun numos liꞌinyampe mpes , ma la müjí . Nujola tꞌas numos cjuwá jinwá , numos tꞌü , naꞌaj la tsꞌi jinwá . Malala lajay ca mal ꞌawa püné ntꞌa , mpem neꞌaj . Más ꞌücj numos cjuwá ne ma ca mpem nupꞌüy pjü ꞌawa püné ntꞌa .
40005031	” Püna javeleptsja : ‘ Yom quelel se jamá jatsꞌom , ca papel maꞌayas jupj . Papel ca mveles niná jupj jatsꞌom tulucj quinam . ’
40005032	Nin la tjajaytsja püná . Napj najas más ꞌüsüs lojí püna la tjajay lal . Ma najas nun sejatsꞌom so jamá . Jetsꞌom la pꞌa yom lal wine , nin mpes pꞌin ꞌücj se jam jupj . Yom se jamá jatsꞌom , jatsꞌom la pꞌa lal ca mwayis ca nacj . Jupj la pꞌa voyum ntaꞌas , mopꞌin nin , Dios ca ma voyum lal wine mveles jupj . Nin pꞌiyá yom lal . Pꞌa yom jatsꞌom lal woya , Dios ca ma jatsꞌom neꞌaj myaꞌna mveles jupj . Malala lajay pꞌin Dios lal .
40005033	” Nun solejé wa püna tjüjütütj püna tapatja jis lal ma la ntsawilicj . ‘ Tꞌücꞌ la müjí pjü way nun tjowelé Dios lal . Jupj nun jis Jepa Püné ’ , nin tjüjütütj yupj .
40005034	Napj najas más ꞌüsüs lojí püna la tjajay lal . Tꞌücꞌ tjowelé lovin . Po ma jurar la müjí . Ma wa jurar la müjí tsjun poꞌó mpes . ꞌÜcj tulucj lu tsuwilí niná welé mpes . Dios pꞌin jyüꞌta tsjun poꞌó .
40005035	Ma wa jurar la müjí nosis mpes . ꞌÜcj tulucj lu tsuwilí niná welé mpes . Dios jyüꞌta wa nosis ntꞌa . Ma wa jurar la müjí Jerusalén mpes . Neꞌaj pülücj patja ntꞌa Dios Jepa Püné .
40005036	Ma wa jurar la müjí nun sey pjucj mpes . ꞌÜcj tulucj lu tsuwilí niná welé mpes . Nun ma ca polel la müjí nun jis tsꞌil pjaní pje , nun jis tsꞌil pjaní te .
40005037	Nin mpes ma ca jurar la müjí . Tꞌücꞌ tjowelé la pꞌin . Gente jurar lajay na , diablo jos jin lajay .
40005038	” Püna javelepj watsja niná : la pꞌa malala la tjiji nun lal , ꞌücj wa malala lojí jupj lal . ‘ Malala liji jun la pꞌa lal , ꞌücj wa malala la mijis wa jupj jun . La pꞌa wis ꞌyula , ꞌücj wa lu ꞌul jupj wis ’ , nin javeleptsja yupj püná . Nun solejé niná .
40005039	Mopꞌin napj najas más ꞌüsüs lojí püna la tjajay lal . Jis maꞌayá la pꞌa ca malala la mijicj nun jis lal . La pꞌa wa nupjocj poꞌo tyüla liꞌinyampe poꞌó , nun ca maꞌayá nancupwepe tyüla wa .
40005040	Jipj enemigo quelel tꞌya vele jipj mpes ca nacj . Jos wa jepa ca la monas jin quip wampa , jipj la tjejay mpes . Tjeꞌyaya jipj enemigo jin quip wampa . Tjeꞌyaya wa jin quip pjeꞌapa .
40005041	Jepa jyüꞌta nlawú jupj lal legua pjaní , lowa jupj lal . Ca nlawú wa pꞌa legua poꞌó jupj lal .
40005042	La pꞌa wa nun lal la mon na , jis maꞌayá wa . La pꞌa wa jisas nun prestar lojí , ma ca mvelé ca ma maꞌayá . Ninana napj najas .
40005043	” Püna javelepj watsja : ‘ Jipj ca quelel lis mijin neꞌaj patjá . Ma ca jyas nsem jipj enemigopan . ’ Nun solejé wa niná tjowelepj .
40005044	Mopꞌin napj najas más ꞌüsüs lojí püna la tjajay lal . Najas nun quelel lis müjí nun jis enemigopan . La pꞌa malala lajay na nun jis lal , Dios lal la tjomoná nun yupj mpes . La tjomoná jupj ca jis capj mpꞌaꞌsas .
40005045	Nun niná lojí na , Nupopay Dios jinwá lojí . Jupj jatjampan nun , jucucuspan nun . Jupj nun jis Papay tsjun poꞌó . Jupj pajal ꞌüsüs liji pjü jis lal . Jupj liji jyawca lotsꞌacꞌ . Jyawca wa malalapan mpes . Jyawca wa ꞌüsüspan mpes . Jüwǘ jive mpes se ꞌaya Dios ꞌüsüspan mpes , malalapan mpes wa se ꞌaya jüwüs .
40005046	La pꞌa quelel la nusejay nun , mpes nun quelel la sojí wa yupj . Yupj ma quelel la nusejay nun , nun ma wa quelel la sojí yupj . Dios ma ca mveles nun ꞌüsüs way lojí nun nin lojí mpes . Malala lajay ne nin pꞌiyá lajay .
40005047	Nun ꞌüsüs way welé nun sejamicapan jis lal ca nacj . Ma quelel ꞌüsüs welé pꞌa wa jis lal ca nacj . Nun nin pꞌiyá lojí , nun más ꞌüsüs tulucj pꞌa jis lal . Ne nin pꞌiyá lajay Dios ma japon .
40005048	Nin mpes najas pajal ꞌüsüs lojí nun , nun jis Papay Dios ꞌüsüs liji jinwá ” , nin tjevele Jesús .
40006001	Jesús tjevele wa yupj jis lal : “ Nepénowa jisas la pꞌa wa yola yupj ꞌüsüs . Nin mpes ꞌüsüs lajay la pꞌa jis la nuc . ꞌIn tjajama ma la müjí niná . Niná lojí na , nun Nupopay tsjun poꞌo ma ca mveles nun ꞌüsüs la tjüjí .
40006002	Nin mpes najas ma mvelé nun pꞌa lal nun tꞌemel ꞌoyá tꞌemel cjuwá . Tꞌemel ꞌoyá na , lyájasa jinwá la müjí . Nepénowa jisas pjü way jus nlayecj yupj ꞌüsüs lajay , mpes pjü jis walapꞌaꞌá jaꞌayapj , judiopan ꞌa si mulú ntꞌa , jümücj ntꞌa ꞌotsꞌipj . Jisas la pꞌa wa ca mvelecj yupj ꞌüsüs . Yupj ma tꞌücꞌ way quelel lajay tꞌemel cjuwá . Tꞌücꞌ way gente pꞌin javelepj yupj ꞌüsüs . Dios ma ca nin mveles .
40006003	Ma ca nin la müjí nun . Nun ꞌoyá na cjuwá jilal , lyájasa jinwá maꞌayá . Ma pjaní lal tjowelé nun ꞌoyá .
40006004	La pꞌa wa ma ca jus nlayecj nun tjaꞌayá . Nupopay Dios pꞌin ca nucus . Jupj pjü way nyuca nun ma welé . Jupj ca mveles nun pajal ꞌüsüs way la tjüjí .
40006005	” Nepénowa javelepj Dios lal , newa nin ma lajay Dios jos jinwá . Jisas la pꞌa januc yupj Dios lal javelepj . Nin mpes jyünsünün̈ judiopan ꞌa si mulú ntꞌa , pülücj jil ntꞌa jyünsünün̈ wa , neꞌaj javelepj Dios lal . Niná nin lajay , ma tꞌücꞌ way ꞌüsüs . Napj tꞌücꞌ way velé . Gente pꞌin ca mvelecj yupj ꞌüsüs . Dios lovin ma ca mveles yupj ꞌüsüs . Nun Dios lal welé na , ma ca la müjí yupj lajay jinwá .
40006006	Nun Dios lal welé na , ma ca pꞌa lal mvelé jupj lal ca mvelé . Wama lowa nun jis wa moꞌó . Jun tꞌoꞌnó jun vilicj . Nun jis wa moꞌó ca mvelé Nupopay Dios lal , la pꞌa ma januc ntꞌa . Nupopay pjü nyuca nun pjü lojí la pꞌa wa ma januc ntꞌa . Jupj ca mveles nun pajal ꞌüsüs way la tjüjí nun .
40006007	” Judiopan tulucj ma sin ꞌyüsa Dios poꞌó . Yupj javelepj Dios lal , ma ꞌüsüs way yola jinwá javelepj . Nin mpes nin pꞌiyá pajal pülücj javelepj Dios lal . Yupj yola pajal la pülücj javelepj mpes , Dios ca mpjacam . Po ma tjowelé yupj jinwá , nun Dios lal welé na .
40006008	Po ma yupj jinwá la müjí nun . Nun la moná secj pꞌin , Nupopay Dios selé tsjan nujos .
40006009	Ninana jin pꞌiyá tjowelé nun : ‘ Qjuis Papay , tsjun poꞌo pütꞌ . Po qjuisas pjü ca mvelecj jipj pajal ꞌüsüs . Jipj pꞌin ꞌüsüs pjü jis lal .
40006010	Qjuisas len̈ way Jepa nsem jipj pjü jis lal . Tsjun poꞌo patja lajay jipj jyas jinwá . Qjuisas wa ca nin nsem nosis casá .
40006011	Qjuisas wa qjuesé ꞌan qjuis la las yacjaj .
40006012	Malala nyuca la tjijicj , qjuisas perdonar la qjuesejay . Nin pꞌiyá perdonar lis tjijicj la pꞌa , malala la qjuis tjajay cupj .
40006013	Qjuis capj tjepꞌyaꞌsa wa ma ca quelel malala la mijicj . Qjuis capj tjepꞌyaꞌsa diablo ma ca malala la qjuis mijis . Jipj pꞌin Jepa . Jipj pajal püné . ꞌÜsüs way pꞌin la veles jipj ꞌüsüs . Nin ca nsem lovin . Qjuisas ca nin nsem . ’ ” Nin tjevele Jesús , cupj ca nin mvelecj Dios lal .
40006014	Jupj tjevele wa : “ Nun ca perdonar la müjí la pꞌa , yupj malala la tjajay na nun jis lal . Nin mpes ꞌüsüs la veles niná Dios lal . Nun perdonar lojí yupj , Nupopay Dios ca perdonar la mijis wa nun malala la tjüjí .
40006015	Nun ma quelel perdonar lojí yupj , Nupopay Dios ma ca perdonar la nu mijis wa nun ” , nin tjevele Jesús .
40006016	Jesús tjevele wa niná : “ Nepénowa ma jalá neneyawá , Dios lal quelel javelepj mpes . Newa ma lajay Dios jos jinwá . Yupj jisas la pꞌa ca jus nlayecj yupj ma jalá . Jisas wa la pꞌa yola yupj ꞌüsüs , ma jalá mpes . Nin mpes ma ꞌyasꞌün̈ , ma wa sey jacjoy . Niná pꞌin lajay , ma ꞌüsüs way yupj . Napj tꞌücꞌ way velé . Gente pꞌin ca mvelecj yupj ꞌüsüs way . Dios lovin ma ca mveles yupj ꞌüsüs way . Po ma la müjí yupj lajay jinwá . Nun ma lojá na , po ma nuwola je nu tapalas nun .
40006017	Nun ma lojá na , ca nusey ncjoyé wa , ca nuwola mpaꞌí wa .
40006018	La pꞌa ma ca jus nlayecj nun ma lojá . Nupopay Dios pꞌin ca jus nlayes . Jupj pjü way nyuca la pꞌa ma januc . Jupj ca nucus nun nin la tjüjí lyájasa way jin , ca mveles nun pajal ꞌüsüs la tjüjí ” , nin tjevele Jesús .
40006019	Jesús tjevele wa niná yupj jis lal : “ Ma nujisas nsem pülücj ntaꞌá nosis casá . Nun toꞌá nosis casá calatsa nlajas ca nacj . ꞌÜcj wa la majas . Pequepan ca jun ncjoltsecj , ca wama mal la pecj ca nacj .
40006020	Nin mpes más ꞌücj ꞌüsüs lojí nun jis tꞌemel lal , Dios jos jinwá . Niná lojí , ca pajal pülücj ntaꞌá Dios püꞌü ntꞌa . Neꞌaj ma jalá calatsas . Neꞌaj ma ca majas . Neꞌaj ma wama jil neꞌaj la pecj .
40006021	Más ꞌücj pülücj toꞌá Dios püꞌü ntꞌa . Nun pülücj toꞌá ntꞌa , neꞌaj pajal ꞌüsüs ca nsem nun jis lal .
40006022	” Nun jis jun jaw jinwá nun jis pꞌüy mpes . Nun jis jun ꞌüsüs , jas tüpwes ꞌüsüs way nucú . Nin pꞌiyá nun nusin ꞌyüsa na Dios mpes .
40006023	Nun jis jun malala , jas tüpwes ma nucú . Pajal te ton̈ca pꞌin , ma nucú mpes . Nin pꞌiyá nun ma nusin ꞌyüsa na Dios mpes .
40006024	” Nun ma polel lojí Dios jyüꞌta jinwá , nun pajal tꞌemel nujos . Nin pꞌiyá mozo ma polel tsjiꞌ liji niyom matꞌe mpes nin jawas pꞌin . Mozo ma ca quelel tꞌücꞌ la mijis jupj patrón pjaní tjijyüꞌta jinwá . Maꞌajapj tjijyüꞌta jin ca quelel la mijis ca nacj . Nenéyawa ca cus ncon̈cos mwalá way pꞌin . Ma ca jos maꞌajapj . Nin pꞌiyá nun ma polel pajal nin nujola tꞌemel mpes , Dios mpes tsjiꞌ lojí na .
40006025	” Nin mpes nin velé , po ma pajal nin nujola tꞌas tsjan ca nlajá , tsjan ca müsiqué wa ꞌücj la pütꞌüs . Po ma pajal nin nujola tꞌas tsjan nusin nquiꞌpá nun jis pülül , nusin ꞌyawa . Dios la tjiji nu la pütꞌüs . Jupj ca nu maꞌayas wa nu la las . Dios la tjiji nun jis pꞌüy . Jupj nu maꞌayas wa ca pülül .
40006026	Tjunucú tsipyaya . Yupj ma jasin . Velan̈ ma jacutj . Ma jatꞌ jaꞌonsopj chiquero moꞌó . Dios se ꞌaya jis la las . Jupj Nupopay tsjun poꞌó . Nin mpes solejé Dios ca nu maꞌayas wa nujos jin . Nun más ꞌüsüs way tsipyaya jilal .
40006027	¿ Ncu nun más ꞌin püs ca mpatjaqué , nin nujola mpes pꞌin ? Nin tulucj .
40006028	” ¿ Tsjan mpes pajal nujola nupülül mpes ? Tjunucú wa tsꞌutus witjacj . ꞌÜsüs way yustapj lejen̈ , si tꞌünǘ wa . Yupj ma tsjiꞌ lajay . Ma wa sa lul .
40006029	Newa nin , tsjutsj tsꞌituju más ꞌüsüs yustapj Salomón jas quip lal . Salomón jepa püné waytsja . Jas quip pülücj jaylactsja . ꞌÜsüs justa jas tücüiꞌpe .
40006030	Dios liji pajal ꞌüsüs yustapj tsjutsjum . Tsjutsj lejen̈ ca nacj yacjaj . Ya pwe ca nacj . Nun más ꞌüsüs tsjutsjum jis lal . Nin mpes ca jus nlayé Dios ca nu maꞌayas wa nusin quip . Nun ꞌotsꞌotsꞌ way pꞌin poné Dios lal .
40006031	Nin mpes nin velé , po ma nin nujola tꞌas . Ma ca mvelé : ¿ Tsjan ca nlajacj ? ¿ Tsjan ca müsiquecj ? ¿ Tsjan mpes ca qjuisin nquiꞌpacj ?
40006032	Dios ma jisas nin yola ꞌoyn nyuca cütaꞌacj pjü way yupj jisas . Po ma yupj jinwá nujos tꞌas . Nupopay Dios selé nujisas niná .
40006033	Ninana pꞌin nujos tꞌas : nujos tꞌas nun ca nin la müjí Dios jyüꞌtá . Nujos tꞌas ca pjü mponé jupj lal . Nujos tꞌas ca ꞌüsüs way la müjí jupj jos jin . Nin lojí , Dios ca nu maꞌayas wa pjü way nun nujos .
40006034	Nin mpes po ma nujola tꞌas tsjan ca mpalas yayá . Yaya tjejyawca na ꞌücj ca nin jele . Yacjaj malala pyala mpes pꞌin ca nin jele yacjaj . Ma nujola nsem pꞌa jawasa pyalá ” , nin tjevele Jesús .
40007001	Jesús tjevele wa : “ Po ma tjowelé la pꞌa malala . Nun welé wa la pꞌa malala , Dios ca mveles wa malala nun .
40007002	Nin ca nsem , nun la pꞌa poꞌo welé jinwá , nin jinwá ca mveles Dios nun poꞌó . Nun nujola jin pꞌiyá , nin pꞌin ca mveles Dios nun jis lal ncu tꞌücꞌ la tjüjí niná .
40007003	” ¿ Tsjan pjucj jele jetjam malala liji , ma nin jele más malala lejay jipj jupj lal ? Nin pꞌiyá niná tsjan tsjicj way jetjam junma tjeyaca nyuc ; yo püné jipj jinma tjeyaca ma nyuc .
40007004	Jetjam lal velen : ‘ Natjam , ca maꞌayan tsjan tsjicj way jinma tjeyaca pjeꞌá li tsꞌi ’ . Jipj ma nyuc yo püné jipj jin moꞌó . Nin pꞌiyá lejay jipj .
40007005	Jipj pajal malala , niná nin lejay na . Jipj malala wa , la pꞌa malala jinwá . Mya ꞌüsüs ca jipj . Po ma malala la mijin quinam , püna la tjejay jinwá . Niná la tjejay na , ca jus nlayen ꞌoyn nyuca ca cus mpꞌaꞌsan la pꞌa wa ” , nin tjevele jupj .
40007006	Jesús tjevele nepénowa la pjütsꞌünpan Dios lal . Tjevele cupj ma ca mvelecj yupj jis lal Dios tjevelá . Ma wa ca nin mvelecj tsꞌa ꞌinpan jis lal . Yupj tsjiyó jinwá , tjevele . Malana jinwá yupj , tjevele jupj . Nun ꞌüsüs welé na , la mpjütsꞌünücj ca la pꞌin . Pajal tsꞌi miꞌinacj ca nun tjowelé mpes , tjevele Jesús .
40007007	Jesús tjevele wa : “ Newa la moná Dios lal nun , ne jupj ca nu maꞌayas nun la tjomoná . Ma len̈ way nusé ꞌaya , newa la moná , ne jupj ca nu maꞌayas nun la tjomoná . Nun nujos Dios ca nucopj mpꞌaꞌsas , newa la moná Dios lal . Newa lo moná na , jupj ca nin la mijis .
40007008	Nun lo moná Dios lal , nin ca ntꞌanqué . Nun lovin pꞌin lo moná , jupj ca nu maꞌayas . Nun newa lo moná Dios ca nucopj mpꞌaꞌsas , jupj ca nin la mijis nun mpes .
40007009	” Nun ca jus nlayé niná . Nun popa pjaní jupj popa tsjicj ve le moná na , ma pe ca maꞌayas jupj .
40007010	Cjul le moná na , ma ca maꞌayas lotsjim .
40007011	Nunpan malalapan , mopꞌin solejé ꞌoyn nyuca ꞌüsüs jis maꞌayá nun sin popa tsjictjacj . Nun jis Papay tsjun poꞌó , ꞌüsüs way jupj , malala tulucj . Nin mpes ca jus nlayé jupj ca maꞌayas ꞌüsüs pꞌin , jupj lal la mon mpes .
40007012	” Nujisas ca la pꞌa ꞌüsüs la mijicj nun mpes . Lovin niná pꞌiyá la müjí yupj mpes . Ninana Moisés püna tepyaca . Niná profetapan püna tapac wa ncupj ca nin la mijicj ” , nin tjevele Jesús .
40007013	Jesús tjevele wa yupj jis lal : “ Nin pꞌin la müjí napj velé jinwá . Niná napj velé jun vilicj laꞌí way jinwá , ꞌücj la winin la pütꞌüs Dios lal . Costa tulucj ꞌawa püné ntꞌa la winin . Jun vilicj la püné jinwá neꞌaj la winin . Jümücj pajal la püné jinwá . Pülücj jil neꞌaj , pajal malala se palá ntꞌa .
40007014	Nin tulucj Dios lal patja mpes . Jun vilicj tsjicj way jinwá neꞌaj la winin , Dios lal la pütꞌüs . Jümücj laꞌí way jinwá . Pjaní way pꞌin jus nlayecj ꞌoyn nyuca la mijicj , mpatjam Dios lal . ”
40007015	Jesús tjevele wa niná : “ ꞌIn tjajama . Nepénowa la tsuwil . Yupj javelepj Dios mpes javelepj . Dios mpes javelepj tulucj nepenowá . ꞌÜsüs jin javelepj yupj ca nacj , Dios poꞌo japon jinwá . Malala pꞌin yupj . Nun nutsꞌaꞌá jisas la pꞌin . Tsꞌisin̈ yupj pajal , coyote jinwá .
40007016	Nun ꞌücj wa jus nlayé ncu tꞌücꞌ way javelepj Dios mpes . Yupj lajay mpes ca jus nlayé . Nun nucú na wolas velan̈ , nun jus nlayé ncu ꞌücj lo las jupj wolas . Nun solejé jül ma ꞌanpüpj vyala . Tunun mwicj ma higo vyala jupj .
40007017	Jupj wolas ꞌücj lo las , lovin nin pꞌiyá ꞌüsüs jupj . Jupj wolas ma polel lo las , lovin nin pꞌiyá malala jupj .
40007018	Jupj wolas ꞌücj lo las , ma ca wolas malala mvalas . Jupj wolas malala , ma ca nepénowa ꞌücj lo las mvalas jupj .
40007019	Wolas ma polel lo las , ntꞌüjǘ , ca ꞌawa moꞌo la ntsꞌiyá . Nin lovin .
40007020	Nin pꞌiyá niná noyomes jis lal . Nun ꞌücj wa ca nucú , ca jus nlayé ncu tꞌücꞌ way javelepj Dios mpes . Yupj lajay mpes pꞌin ca jus nlayé .
40007021	” Javelepj mpes pꞌin ma solejé ncu ꞌüsüs yupj . Nepénowa javelepj napj yupj jis Jepa Püné — tjevele jupj — . Newa nin , Dios yupj jis Jepa tulucj . Dios jos jin lajay , yupj pꞌin Dios si jütüta popa se palá . Dios napj Mpapay tsjun poꞌó .
40007022	Tsꞌacꞌ pꞌa wa napj ca mvelé pjacj ꞌüsüs , ca mvelé wa pjacj malala . Nin jawas ca pülücj way mvelecj napj lal : ‘ Jipj pꞌiyá cupj qjuis Jepa . Cupj jipj mpes tsjiꞌ la tjijicj . Tjevelecj Dios mpes jipj jyas jinwá . Tjijyüꞌtücj tjil lapanenpan gente jisas mpe . Pajal ꞌüsüs la tjijicj wa , gente pꞌin ma polel lajay jinwá . Ninana la tjijicj la pꞌa ca nucucj , ca sin müꞌüsüs Dios pajal püné . Pjü way la tjijicj jipj mpes . ’ Nin ca mvelecj nepenowá . Newa ma la tjajay Dios jos jinwá .
40007023	Mpes nin javelepj na , napj tülü way ca mvelé yupj jis lal : ‘ Nun lovin ma ncapj tocon̈có . Lowa napj mpe . Nun pjü way malala nyuca lojí . ’ Nin ca mvelé yupj jis lal .
40007024	” Nepénowa tjepjyacan̈ napj tjevelé , ne nin lajay napj tjevelé jin . Yom ꞌüsüs jas tjijyünsa wosis jin pꞌiyá yupj . ꞌÜsüs pꞌin jólatsja jupj . Pajal campwila tsjomis tyoca mwalá way pꞌin , pwen jáꞌasa na tyoca nas .
40007025	Tꞌücꞌ wo jas tjijyünsa na , pajal püné tjive . ꞌÜsǘ püné tꞌyüna wa . Pajal yümücj way jas tjelyapjünǘ lüpjǘ ꞌotsꞌipj jupj wo ntꞌa . Newa ma tyüla wosis , tsjomis campwila ton̈ca mpes , pwen jáꞌasa nas . Nin pꞌiyá napj jyütütj jinwá lajay jis lal . Newa ca ꞌücj mpatjam yupj .
40007026	Nin tulucj la pꞌa jis lal . Yupj tjepjyacan̈ watsja napj tjevelé . Mopꞌin ma la tjajay napj tjevelé jin . Pꞌa yom wo jas tjijyünsa jinwá yupj . Ma jola jintsja , mpes jupj ma tyoca tsjomis . ꞌAmá casá jas tjijyünsa jupj la pꞌin .
40007027	Tꞌücꞌ wo jas tjijyünsa na , pajal yümücj tjive . ꞌÜsǘ tꞌyüna . Pajal lüpjǘ jas tjelyapjünǘ watsja neꞌaj , jupj wo ntꞌa . Mpes tyüla wa wosis . Pajal yümücj pjac tyüla . Nin pꞌiyá ca malala jis mpalas yupj ” , nin tjevele Jesús .
40007028	Jesús tecyawaja tjevele quinam jupj quelel véletsja . Jupj tjevele tjepjyacan̈ yólatsja jupj pajal ꞌüsüs sin tjiꞌyüsa lis tjiji .
40007029	Jesús Moisés popel sin ꞌyüsa lajay jin tuluctsja . ꞌÜcj jis la jütütj jinwá tjevele jupj .
40008001	Jesús tecyawaja sin ꞌyüsa lis tjiji na , tucucꞌ mpe palavin tjacꞌ . Pajal pülücj jupj cjüil tjil . Quelel jiltsja Jesús lal .
40008002	Yom pjaní Jesús ntꞌa tjacꞌ . Tüicꞌ jin tjáꞌasa Jesús wolapꞌaꞌá . Malala jostsja pajal . Jupj jüpꞌüy pajal tjamájatsja lovin . Palá tinca jüpꞌüy popé . Jupj tjevele Jesús lal : — Nejepa , jipj polel ni ꞌüꞌsa lejay . Jipj jyas na ca nin nsem .
40008003	Mpes Jesús pjwel la tepyacta , po la tjeꞌyotꞌa yom malala jos . Tjevele : — Najas . ꞌI tjüꞌüꞌsüs quinam . Ninana tjevele na , len̈ way tjiꞌyüꞌsa niná yomen . Jüpꞌüy ꞌüsüs way tepyala jupj .
40008004	Yom tjiꞌyüꞌsa na , Jesús tjevele jupj lal : — Po ma tjevele la pꞌa lal quinam jipj ꞌi tjüꞌüꞌsa . Jutja sacerdote ntꞌa . Ca jis nucus . Jupj ca la mpalas ncu malala lo nuc pꞌyüy poꞌó . Ca mveles ꞌüsüs quinam . Niná la tjejay na , Dios mpes maꞌayan , jipj ꞌi tjüꞌüꞌsa mpes . Pajal püna Moisés tjijyüꞌta tsjan ca maꞌayacj , jis pꞌüy jis tjiꞌyüꞌsa na . Jupj tjijyüꞌta jin ca la mijin . Pjü la tjejay na , la pꞌa ca jus nlayecj jipj tꞌücꞌ way ꞌi tjüꞌüꞌsa quinam — nin tjevele Jesús .
40008005	Capernaum ntꞌa tjemey Jesús . Neꞌas tjemey na , jepa militar tjacꞌ jupj ntꞌa . Jepa militar israelpan popa tuluctsja . Militar romano waytsja . Jépatsja jupj niyom cien jis lal . Jupj tjacꞌ na , la tjemyona Jesús lal jupj ca müꞌüꞌsüs la mijis jupj jomozo .
40008006	Jupj tjevele : — Namozo pajal lapj jos . Püꞌü pꞌin , ma polel ꞌutaná . Pajal nepé vyaja jupj .
40008007	Jesús tjevele jupj lal : — Napj pꞌiyá ca mis , müꞌüꞌsüs la mejay jupj .
40008008	Jepa militar tjevele Jesús lal : — Pajal ꞌüsüs way jipj . Napj ꞌüsüs tulucj . Más ꞌücj ma nawá moꞌo cuy jipj . Más ꞌücj jipj ca müjüꞌtün ca müꞌüꞌsüs jupj la pꞌin . Napj selé jipj nin la tjejay na , ca müꞌüꞌsüs jupj .
40008009	Napj selé jipj ꞌücj jyütütj . Nin pꞌiyá napj nejepa ni jütüta . Napj lejay jupj vele jin . Napj jyütütj wa niyom militar pajal pülücj . Pjaní lal velé jutja , mpes jama jupj . Pꞌa lal velé was , mpes jacꞌ . Namozo lal velé nin la mijis , mpes nin liji jupj — nin tjevele jepa militar .
40008010	Jesús nin tjapjaca na , jupj jólatsja pajal ꞌüsüs tjevele jepa militar . Mpes Jesús tjevele jupj cjüil tjil jis lal : — Pajal ꞌüsüs pyona jupj , jupj ne israelpan popa tulucj . Newa ma tjinyuc Israel mpe ꞌesepj pajal tepyona jupj jinwá .
40008011	Pülücj israelpan tulucj ca mpatjam wa Dios jyüꞌta ntꞌa . Pjü jun taꞌá mpe ca ncul . Ca majatjum , ca nlajacj Abraham lal , Isaac lal wa , Jacob lal wa . Tꞌücꞌ way nin ca nsem .
40008012	Dios jostsja pjü israelpan ca neꞌaj mpatjam jupj jyüꞌta ntꞌa , mopꞌin ma ca neꞌaj mpatjam nepenowá . Israelpan pülücj ca pjeꞌá lis ncoyes pajal püste ntꞌa . Neꞌaj ca pajal la mpuyucj . Jis wis ca jas nquiꞌlicj pajal nepé vyaja mpes — nin tjevele Jesús israelpan mpes .
40008013	Jupj tjevele wa jepa militar lal : — ꞌÜcj la winin quinam . Jipj tepyon jinwá ca nsem . Jesús nin tjevele na , tjiꞌyǘꞌsatsja jepa militar jomozo .
40008014	Pedro wo ntꞌa tjemey Jesús . Jesús wama tjemey jupj wo moꞌó , jus tjinyuca Pedro pwisam . Pǘꞌütsja jupj , malala jostsja mpes . Si ꞌáwatsja jupj .
40008015	Jesús jupj mos po la tjeꞌyotꞌa . Po la tjeꞌyotꞌa na , tjiꞌyüꞌsa jupj . Len̈ way jas tjijyünsa . Tjeꞌyaya Jesús la las . ꞌÜsüs tjiꞌyüꞌsa quinam .
40008016	Tꞌyaja na , la pꞌa wa malala jisas tucuman Jesús ntꞌa . Lapanenpan pátjatsja yupj jisas moꞌó . Jupj pjeꞌá sin tjejyama lapanenpan . Tjil yupj jupj tjevele mpes pꞌin . Pjü malala jisas jis tjiꞌyüꞌsa lis tjiji .
40008017	Nin la tjiji mpes , tꞌücꞌ la tjiji Isaías tjevelá pajal püna . Isaías profétatsja jupj . Dios mpes tjevele . Niná Isaías tjevelá Jesús mpes : “ Jupj qjuis tjiꞌyüꞌsa la qjuis tjiji cupj , malala qjuisastsja mpes . Jupj pꞌiyá ꞌaplijílatsja cupj ꞌaplijílatsja mpes . ”
40008018	Jesús yus tjinyuca pajal pülücj ꞌa jis tjimyula jupj ntꞌa . Mpes jupj discipulopan jis tjijyüꞌta ca mal ꞌüsǘ naꞌaj poꞌó .
40008019	Custjay ma tjil na , yom pꞌa wa tjacꞌ Jesús ntꞌa . Moisés popel sin ꞌyüsa lajay pópatsja jupj . Jupj tjevele Jesús lal : — Gente sin ꞌyüsa lejay jipj . Napj ca cyapj ncon̈ jun taꞌá jipj quelel jay ntꞌa .
40008020	Jesús tjevele costa way cus la con̈ jupj . Tjevele : — Gato selván yupj jis jomwen jul jinan̈ , tsipyaya yupj jis tsintsil jatatj wa . Nin tulucj napj lal . Napj nawá cjuwá . Napj pꞌiyá niná Yomen Dios jas tjejyamá — nin tjevele Jesús .
40008021	Pꞌa wa yom Jesús discípulo watsja . Jupj tjevele Jesús lal jupj quelel se cón̈catsja jupj pꞌa jyawca na . — Ntjeꞌaya la nuc mpaꞌis mpapay pꞌin . Tepeꞌe na , ca cyapj ncon̈ — tjevele jupj .
40008022	Jesús tjevele ma polel li nucú cus la con̈ . Tjevele : — Ncapj tecyon̈ca quinam . La pꞌa wa ꞌücj ꞌamá jis la toc jis pülücj tepeꞌe na . Yupj pꞌiyá tecyaꞌlin̈ jinwá , yupj Dios lal ma japon mpes — tjevele Jesús .
40008023	Jesús barco moꞌo wama tjemey . Jupj discipulopan wama tjil wa . ꞌÜsǘ naꞌaj poꞌo jil watsja yupj . Pajal la pünetsja ꞌüsǘ , pajal campwila watsja .
40008024	Len̈ way pajal jas tjelyapjünǘ lüpjüs ꞌüsǘ püné ntꞌa . ꞌÜsǘ pajal la tjepjetpjetsꞌé . ꞌÜsǘ barco wama tjemey , quelel pítꞌatsja barcas . Jesús nasa tjejyá . Newa tjejyatsja jupj .
40008025	Mpes jupj discipulopan jupj ntꞌa tjil , jas tiquilquil , ne jola tepyala . Tjowelepj : — Qjuis capj tjepꞌyaꞌsa , qjuis Jepa . Qjuis qjues ntꞌancam .
40008026	Jesús tjevele yupj jis lal : — ꞌOtsꞌotsꞌ way pꞌin poné nun napj lal . ¿ Tsjan mpes locj jeyá ? — tjevele . Jas nisa jupj . Cus tjeveꞌle lüpjǘ , cus tjeveꞌle wa ꞌüsǘ . Mpes lüpjǘ ꞌütꞌün nasa tepyala . ꞌÜsǘ ꞌütꞌün nasa wa .
40008027	Niyom yólatsja jupj pajal ꞌüsüs la tjiji , pajal püné jupj . Yuwá tjowelepj : “ ¡ Tꞌücꞌ way yom niná pasal püné way ! ꞌÜcj si jütüta lüpjǘ , ꞌüsǘ ꞌotsꞌipj , ne nin lajay wa jupj jyüꞌta jin . ”
40008028	Neꞌas tjemey ꞌüsǘ naꞌaj poꞌó . Jesús tjemey ntꞌa Gadara lotsja . Neꞌas tjemey na , niyom matꞌe tjiquil la nyüjüsün̈ jupj . Panteón mpe tjiquil yupj neꞌaj . Janucun waytsja yupj , nin pꞌin lapanenpan jisas moꞌo tapatja yupj . Pajal tsꞌa ꞌintsja yupj , mpes la pꞌa wa ma polel jiltsja neꞌaj , yupj tjelyawun̈ ntꞌa .
40008029	Yupj Jesús jus tjunuc na , pajal yümücj la tupuyupj : — ¿ Tsjan mpes tjacuy quinam cupj ntꞌa ? Jipj Dios Jatjam . ¿ Ncu ca malala la qjuis mijin ? Nin jawas jyawca tulucj nin la mijin mpes — nin tjowelepj yupj Jesús lal .
40008030	Neꞌaj way pꞌin ꞌin malana pajal pülücj tjelyawun̈ , jalatsja neꞌaj .
40008031	Lapanenpan pajal la tjomon Jesús lal : — Jipj ca müjüꞌtün ca nlaca ncupj ca nacj . Qjuisas jyütütj ca nlaca malana jisas moꞌó .
40008032	Jesús tjevele lapanenpan jis lal : — Lowa nepé . Mpes pjeꞌá tjil niyom jisas mpe . Malana jisas moꞌo tjil . Jisas moꞌo tjil na , malana pjü tsꞌequenen̈ neven palavin , ꞌüsǘ püné moꞌo tjil yupj . Jis qjues tꞌanca , tecyaꞌlin̈ pjü .
40008033	Niyom malana jajamapj tjunuc nin tepyalá , tsꞌequenen̈ yupj pülücj patja ntꞌa . Pjü tjowelepj Jesús la tjijá . Niyom poꞌo tjowelepj wa , yupj ne lapanenpan jisas moꞌo tapatja püna pꞌin .
40008034	Mpes pjü way tjiquil la nyüjüsün̈ Jesús . Pues pjü way pülücj patja mpe tjiquil . Jus tjunuc na , pajal la tjomon Jesús lal jupj ca mim yupj mpe .
40009001	Jesús niswa wama tjemey barco moꞌó . ꞌÜsǘ naꞌaj poꞌo tjemey jupj , püna tüpüꞌü ntꞌa .
40009002	Neꞌas tjemey na , niyom nepenowá tjiquil jupj ntꞌa . Malala jos tucuman hamaca lal . Malala jos ma polel ꞌutanatsja . Yupj topon Jesús ꞌücj la qjuijis lo ꞌüꞌsüs jupj . Jesús jus nleya yupj topon , ne jupj tjevele malala jos lal : — Ma nin jele tꞌas . Jin tjiyocj wa ca nsem . Napj perdonar la ꞌejay malala la tjejay Dios lal . Ma nin nola quinam .
40009003	Neꞌaj játjatsja noyomes Moisés popel sin ꞌyüsa lajay . Yupj ma jisastsja Jesús tjevelá . Yupj yólatsja Jesús tjevele pajal malala . Dios pꞌin ꞌücj nin vele , yólatsja .
40009004	Jesús seletsja nin yólatsja yupj . Jupj tjevele yupj jis lal : — ¿ Tsjan mpes pajal malala nyuca nujola nun ?
40009005	Napj ꞌücj velé : ‘ Napj perdonar la ꞌejay jipj malala la tjejay Dios lal ’ . Napj ꞌücj wa velé : ‘ Jin tjijyünsa , mim ’ . ¿ Cana más ꞌin costa la veles ?
40009006	Nin pꞌiyá ca mvelé wa malala jos lal , mpes nun ca jus nlayé napj ꞌücj perdonar lejay nosis ntꞌa . Napj pꞌiyá niná Yomen Dios jas tjejyamá — nin tjevele Jesús . Jupj tjevele wa malala jos lal : — Jin tjijyünsa . Jipj hamaca ntꞌya , ntꞌan . Ca mim wya ntꞌa .
40009007	Len̈ way jas nisa malala jos . ꞌÜcj jostsja quinam . Tjemey wo ntꞌa .
40009008	Pülücj way tjunuc niná nin tepyalá . Tjunuc na pajal ꞌüsüs yola tepyala Jesús la tjiji mpes . Nin mpes ꞌüsüs tjowelepj Dios poꞌó . Dios tjeꞌyaya yom pjaní ꞌücj la tjiji niná , tjowelepj yupj .
40009009	Jesús tjemey nepé . Jupj jámatsja na , jupj tjinyuca yomen . Yom niná impuesto jaylacj tꞌeꞌéncatsja jepa mpes . Wa ntꞌa tꞌemel tꞌeꞌéncatsja ntꞌa jáꞌasatsja jupj . Niná yom Mateo lotsja jupj . Jesús tjevele jupj lal : “ Ncapj tecyon̈ca jipj . Najas ncapj cyon̈ lovin . ” Len̈ way jas tjijyünsa Mateo , cus tecyon̈ca jupj .
40009010	Locopyaya Jesús Mateo wo ntꞌa jáꞌasatsja . Neꞌaj lyájatsja tꞌawaná jupj discipulopan jis lal . Neꞌaj tjiquil wa , tjalá watsja niyom pülücj . Nepénowa impuesto jataꞌepj tapatja Mateo jinwá . Yupj pequen̈tsja püna pꞌin . Pꞌa witjacj ma tꞌücꞌ la tjajay Moisés popel tjijyüꞌta jinwá .
40009011	Fariseopan tjunuc Jesús jáꞌasatsja yupj jis lal , lyaja watsja yupj jis lal . Mpes yupj jis la tjüꞌüy Jesús discipulopan jis lal : — ¿ Tsjan mpes lyaja nujepa impuesto jataꞌepj jis lal , malala lajay jis lal wa ?
40009012	Jesús tjapjaca yupj jis la tjüꞌüy . Mpes jupj tjevele yupj jis lal jupj quelel se pꞌáꞌsatsja malala lajay . Tjevele : — ꞌÜcj jisas ma jisas la pꞌa si tsꞌucú . Malala jisas pꞌin jisas niná . Napj si tsꞌuc jinwá lejay malala lajay jis lal , ne yupj ca cüꞌüꞌsüs quinam .
40009013	Nun ma nusin ꞌyüsa tsjan jos Dios . Dios tjevele jupj Popel moꞌó : ‘ Napj najas la pꞌa quelel la sojí nun . Najas jis capj mpꞌaꞌsá la pꞌa wa . Niná lojí más ꞌüsüs Dios mpes ꞌoyá lal . ’ Lowa nun , nusin tjüꞌüsüs tsjan mpes nin tjevele Dios . Napj niná nin lejay Dios jos jinwá . Napj tjacuwis la veles malala lajay jis lal . Napj velé yupj jis lal Dios jos yupj ꞌaplijila nsem malala nyuca la tjajay mpes . Dios jos ꞌüsüs la mijicj quinam jupj jos jinwá . La pꞌa wa ꞌüsüs lajay Dios jos jin . Niná napj ma velé yupj jis lal — nin tjevele Jesús .
40009014	Locopyaya Juan discipulopan tjiquil Jesús ntꞌa . Juan bautizar liji watsja püná . Jupj discipulopan tjowelepj Jesús lal : — Nenéyawa ma lyajacj cupj , quelel velecj pꞌin Dios lal . Nin pꞌiyá fariseopan ma jalá wa neneyawá , quelel javelepj pꞌin Dios lal . ¿ Tsjan mpes ma nin lajay jipj discipulopan , Dios lal la veles ?
40009015	Jesús tjevele jupj discipulopan ma nin lajaytsja custjay . Pꞌa jyawca na ca nin la mijicj . Ninana tjevelá : — Nin jawas yom judío woya na , jupj jomicapan jiquil wa cus la con̈ jupj . Pajal ꞌücj jisas jatja ; ma la puyupj yupj . Nin pꞌiyá napj discipulopan jis lal . Napj yupj jis lal ꞌos . ꞌÜcj javelepj napj lal . Nin mpes ꞌücj jisas jatja yupj . ꞌÜcj yupj jalá . Pꞌa jyawca na , pꞌa casá ca nsem . La pꞌa ca ncul , ca ma tjililin̈ . Len̈ ca nsem napj . Nin tepyala na , napj discipulopan ma ca nlajacj neneyawá , ca mvelecj pꞌin Dios lal — nin tjevele Jesús .
40009016	Jupj tjevele wa jupj lal japon ma polel nin pꞌiyá jis la jay püna tapatja la tjajay jinwá . — Nin pꞌiyá ma polel jul sa lul jis pülül pül pülül seyasa mpes — tjevele — . Nin lajay na , pülül seyasa laꞌí pyala . Mpes pülül pül way ca la ntsüꞌüm , ca püné way la jul nsem .
40009017	Nin pꞌiyá wa , judiopan uva ꞌüsǘ seyasa jatatj na . Uva ꞌüsǘ seyasa ma ca moꞌo ntꞌucj pjolocꞌ pül way moꞌó . Nin lajay niná , pjolocꞌ pül ca mpjoltem ꞌüsǘ myolca mpes . Tjopjolta na , uva ꞌüsǘ ca jus ncocom . Malala ca mpalas wa pjolocꞌ . Nin mpes ma lajay niná . Uva ꞌüsǘ seyasa jatatj na , pjolocꞌ seyasa moꞌo ca ntꞌucj . Nin mpes ma ca malala mpalas uva ꞌüsǘ , ma wa ca malala mpalas pjolocꞌ — nin tjevele Jesús .
40009018	Jesús newa véletsja na yupj jis lal , yom pꞌa wa tjacꞌ yupj ntꞌa . Yom niná jepapan pópatsja judiopan ꞌa si mulú ntꞌa . Tjacꞌ Jesús wolapꞌaꞌá , tüicꞌ jin tón̈catsja . Yom niná tjevele : — Ncucus yas way tepeꞌe . Was nawá ntꞌa . Najas po la moꞌotꞌen ncucus , ca jupj mpüꞌüm .
40009019	Mpes Jesús tjemey jupj lal . Jesús discipulopan tjil wa Jesús lal .
40009020	Jiltsja na , quepj pjaní Jesús cjüil tjacꞌ . Quepj niná po la tjeꞌyotꞌa Jesús jas quip , tsjan po velan̈ mpes . Malala jostsja , ne nin la tjiji jupj . Año dóceya newa ꞌos tepyálatsja , ma tjiꞌyüꞌsa .
40009021	Jupj jólatsja : “ Jesús jas quip po le ꞌotj pꞌin , ma ꞌüꞌsüs ca napj ” .
40009022	Jupj po la tjeꞌyotꞌa na , Jesús la nujuya , jus tjinyuca quepan . Tjevele jupj lal : — Ma nin jele tꞌas , Ncucus . Jipj tepyon napj polel ꞌi ꞌüꞌsa lejay , nin mpes ꞌi tjüꞌüꞌsa jipj . Jesús nin tjevele na , tjiꞌyüꞌsa quepan .
40009023	Locopyaya Jesús judiopan jis jepa wo ntꞌa tjemey , jupj jámatsja ntꞌa . Nasa pülücj ꞌa jis tjimyula jupj wo ntꞌa , jupj jucucus tepeꞌe mpes . Nepénowa jis flauta la tjupjus . Nepénowa pajal yümücj la tupuyupj . Jesús yus tjinyuca ,
40009024	tjevele : — Lowa , nun pjü way . Tsjicj tepeꞌe tulucj . Tjejyá pꞌin . Jesús seletsja jupj ca ꞌyüꞌsa la mijis , mpes nin tjevele . Yupj ma topon . Tjuwiꞌin̈ pꞌin .
40009025	Jesús pjü pjeꞌá sin tjejyama . Tjil na , tsjicj tüpüꞌü ntꞌa tjemey , mos ntjüiꞌle jupj . Nin la tjiji na , jas tjijyünsa tepeꞌá . Nyucunutsja jupj quinam .
40009026	Neꞌaj way tapatjá pjü jis wala tjowelepj ninana tepyalá . Mpes pjü neꞌaj jus nlay Jesús la tjiji niná .
40009027	Jesús judiopan jis jepa wo mpe tjemey quinam . Tjemey na , niyom matꞌe cjüil tjil wa . Manas yun tuluctsja yupj . Yupj la tupuyupj : — Qjuis capj tjepꞌyaꞌsa . Jipj niná Yomen Dios jas tjejyama qjuis capj la pꞌacj . Jipj David popa pꞌiyá , locopyaya tüpütꞌ — nin tjowelepj yupj .
40009028	Jesús wama tjemey na , niyom yun tulucj wama tjil wa . Yupj tjiquil Jesús ntꞌa . Jupj jis la tjiꞌyüya : — ¿ Ncu poné nun napj polel nu ꞌyüꞌsa lejay nuyun ? — Nin pyonecj — tjowelepj yupj .
40009029	Jesús jis yun po la tjeꞌyotꞌa . Tjevele : — Nun poné jinwá nsem .
40009030	Len̈ way ꞌücj januctsja yupj , jis tjiꞌyüꞌsa . Locopyaya Jesús tülü way jis tjijyüꞌta ma nin mvelecj ꞌoyn nyuca jis tjiꞌyüꞌsa yupj .
40009031	Mopꞌin ma la tjajay Jesús tjevele jinwá . Tjil na , pjü jis lal tjowelepj niná Jesús la tjiji yupj mpes . Mpes pjü neꞌaj way pꞌin tapatja , pjü tjepjyacan̈ niná tepyalá .
40009032	Noyomes püna yun tuluctsja pjeꞌá tjil na , la pꞌa wa noyomes tjiquil wa Jesús ntꞌa . Yom ma polel vele lal tjiquiltsja yupj . Lapanen pǘꞌütsja jupj jos moꞌó . Nin mpes ma polel véletsja .
40009033	Jesús pjeꞌá jas tjejyama lapanen . Nin la tjiji na , ꞌücj véletsja yomen . La pꞌa wa tjepjyacan̈ niná tepyalá . Tjepjyacan̈ na , yupj yólatsja Jesús pajal ꞌüsüs la tjiji . Tjowelepj : “ Lovin ma tjinyucuctsja niná Israel moꞌó ” .
40009034	Newa fariseopan ma ꞌüsüs tjowelepj Jesús poꞌó . Yupj javeleptsja : “ Lapanenpan jis jepa se pꞌaꞌsa Jesús . Nin mpes ꞌücj pjeꞌá sin jyama lapanenpan . ”
40009035	Jesús jun taꞌá tjuwine Galilea moꞌó . Pjaní pjaní tjemey pülücj patja ntꞌa , pjaní way pꞌin patja ntꞌa ꞌotsꞌipj . Jupj tjemey ntꞌa sin tjiꞌyüsa lis tjiji lovin judiopan ꞌa jis tjimyula ntꞌa . Pjü jis wala tjevele pajal ꞌüsüs tepyala Dios mpes . Tjevele quina ca jis müjüꞌtüs Dios . La talata malala jos , jupj tjiꞌyüꞌsa la tjiji wa . Pajal sin napnapj jin jisastsja jis tjiꞌyüꞌsa lis tjiji wa pjü .
40009036	Jupj gente pülücj yus tjinyuca na , pajal jólatsja yupj mpes . Oveja yusapj jinwá yupj , jólatsja Jesús . Len̈tsja pjacj jis cüjamas . Lapj nyuca yólatsja yupj lovin . Ma polel jis capj tjepꞌyaꞌsa yupj pꞌiyá .
40009037	Mpes Jesús tjevele jupj discipulopan jis lal : “ Pajal pülücj ma sa con̈ Dios custjay . ꞌÜcj wa Dios jatjampan jis la pal yupj . Pülücj velan̈ jinwá yupj napj lal . Mopꞌin namozopan pjaní way pꞌin , ca jis lal ncul pjü .
40009038	Mpes la tjomoná nun Dios lal mozopan pülücj ca sin majamas yupj ntꞌa . Jupj pꞌiyá jyüꞌta jupj mozopan . La tjomoná pülücj jilal ca mvelecj yupj napj mpes . Nin mpes ca pülücj mponecj napj lal , ca Dios jatjampan jis mpalas ” , tjevele Jesús .
40010001	Jesús discipulopan dóceya jilal tjevele jis la cuwis . Jupj lis tjiji jupj apostolpan yupj . Tjevele ca pꞌa ntꞌa mal , ca tsjiꞌ la mijicj jupj mpes . Jupj jis tjeꞌyaya ꞌücj pjeꞌá la ntsꞌiyacj lapanenpan . Jis tjeꞌyaya wa ꞌücj jis müꞌüꞌsüs la mijicj ca pjü malala jisas . Pjü sin napnapj witjacj , pjü ꞌücj ca jis müꞌüꞌsüs la mijicj wa .
40010002	Ninana apostolpan jis lá : mwalá way Simón lotsja . Pedro ló watsja jupj . Jupj tsüipe Andrés apóstol watsja . Jacobo pjaní watsja . Jupj tsüipe Juan pjaní watsja . Yupj ne Zebedeo jatjampan .
40010003	Felipe apóstol watsja , Bartolomé pjaní watsja ; Tomás pjaní watsja jupj . Mateo pjaní wa . Jupj impuesto jaylacj tꞌeꞌenca watsja püna . Jacobo apóstol watsja jupj , jupj ne Alfeo jatjam . Tadeo pjaní watsja jupj .
40010004	Simón pꞌa watsja . Simón le palánatsja jepa lal , jepa israelpan popa tulucj , ne nin . Nin mpes “ Israel Mpes Jola ” lotsja wa jupj . Judas Iscariote apóstol watsja . Jupj Jesús enemigo tepyala . Jis capj tjepꞌyaꞌsa Jesús enemigopan jis la tjilil jupj .
40010005	Jesús sin tjejyama niyom nenem , tsjiꞌ lajay jupj mpes . Jupj jis lal tjevele wa ꞌoyn nyuca la mijicj tjil na . Ninana Jesús tjevele yupj jis lal : “ Po ma nlawú judiopan tulucj ntꞌa — tjevele jupj — . Ma wa nlawú Samaria moꞌo patja ntꞌa .
40010006	Cupj nepé ntꞌa nlawú pꞌin , israelpan ntꞌa pꞌin . Yupj ma sa con̈ Dios . Oveja len̈ jis tjevyala jinwá yupj .
40010007	” Nun lowú na , pjü jis lal tjowelé Dios ca Jepa maꞌajam yupj ntꞌa quinam .
40010008	Malala jisas jis müꞌüꞌsüs lis müjí wa . Tecyaꞌlin̈ sin müjünsǘ , ne yupj ca mpatjam . Jis müꞌüꞌsüs lis müjí wa jis pꞌüy tjamaja . Pjeꞌá sin majamá wa lapanenpan . Ma la moná nun lojí mpes . Nun ma jaylacj la tjüjí napj la tjejay nun mpes . Así ꞌüsüs la müjí wa la pꞌa mpes . Jaylacj tulucj ꞌücj ca nsem . ”
40010009	Jesús tjevele wa sin tjejyama jis lal : “ Nun nasa lowú tsjiꞌ lojí napj mpes , ma ca ntꞌa nun pꞌa jawasa nujisas mpes . Ma tꞌemel tꞌo nun .
40010010	Po ma ve tꞌo , yacjaya nu lo las . Ma ca mátꞌeya nusin nquiꞌpá nlawú . Ma ca pꞌa wa ntꞌa pꞌa wa caite . Ma wa ca ntꞌa tjacjaj . Nun lowú ntꞌa , neꞌaj nun ca ꞌüsüs la müjí yupj mpes . Mpes más ꞌücj yupj nu maꞌayacj nujisas .
40010011	” Nun pülücj patja ntꞌa ca nlawú neneyawá . Más ꞌin laꞌ way patja ntꞌa ca nlawú neneyawá . Nun lowú ntꞌa , yom ꞌüsüs way ca la mpalá nun neꞌaj . Jupj lal ca la moná ca jupj lal mpatjaqué . Neꞌaj potjaqué na pꞌin pülücj way patja ntꞌa , lovin ca neꞌaj mpatjaqué jupj wo ntꞌa .
40010012	Nun wama lowú na , niná yom wo moꞌó , tjowelé nujisas jupj wo ntꞌa patja ma yola nsem pjü mpes Dios ꞌüsüs la siji mpes .
40010013	Yupj ꞌüsüs jisas nsem nun napj mpes tsjiꞌ lojí ca nacj . Nin mpes nin ca nsem nun tjowelé jin pꞌiyá . Nepénowa nun lowú ntꞌa ma ca jisas nsem nun tsjiꞌ lojí napj mpes . Ma ca ꞌüsüs jis mpalas nun tjowelé mpes . Nun pꞌin ꞌüsüs mpatjaqué nun tjowelé jinwá .
40010014	Nepénowa ma ca jisas nsem nun tjuculá . Ma ca jisas nsem nun welé napj mpes . Nenéyawa nin ca nsem wa pjaní ntꞌa . Nenéyawa nin ca nsem pülücj patja ntꞌa . Mpes lowa yupj mpe . Nun lowú na nepé , nun jis tsjom sin tjowowojó , ca palá ntüncüs pjüpjüs . Nin mpes ca sin ꞌyüsa lis müjí Dios ma japon jinwá yupj quinam .
40010015	Dios ca pajal jis capj ntülüs , malala lajay jis capj tyüla na . Más ca jis capj ntülüs yupj , Sodoma ntꞌa tapatja jis lal . Más ca jis capj ntülüs yupj , Gomorra ntꞌa tapatja jis lal . Nin ca la mijis Dios neꞌaj patja jis lal , yupj ma quelel pjyacan̈tsja mpes . Niná tꞌücꞌ way ” , tjevele Jesús .
40010016	Jesús tjevele wa niná jupj sin tjejyama jis lal : “ Napj pꞌiyá nusin jyam malala witjacj ntꞌa . Napj selé nun ma polel nucopj pꞌoꞌsá nun pꞌiyá , yupj malala lajay na nun jis lal . Nun oveja jinwá . Yupj püꞌá jinwá . Pajal tsꞌa ꞌin yupj . Mpes ꞌüsüs tjajamá nun pꞌiyá latsj jinwá , mopꞌin nin , ca ꞌüsüs la müjí lovin sipipj jinwá .
40010017	ꞌIn tjajama gente jis lal . Nepénowa ca nu ntjiꞌlin̈ nun . Ca nu manucj jepapan ntꞌa , nucopj la tül . Moꞌo ca nsüpücj nun judiopan ꞌa si mulú ntꞌa .
40010018	Jepapan ntꞌa ca nu manucj nun ncapj con̈có mpes . Neꞌaj pꞌin se jütütj ntꞌa ca nu manucj . Jepa noypan ntꞌa ca nu manucj wa . Nin lajay na , nun ca ꞌücj mvelé yupj jis lal ꞌonin ne ꞌücj potjaqué Dios lal napj mpes . Nin ca mvelé wa judiopan tulucj jis lal .
40010019	Tꞌücꞌ way ca nu ntjiꞌlin̈ , ca nu manucj jepapan ntꞌa . Nin lajay na , po ma malala nyuca nujola tꞌas tsjan ca mvelé nun yupj jis lal . Dios Cjües ca nusin müꞌüsüs la mijis tsjan ca mvelé nin tepyala na .
40010020	Nun ma ca cüwelé nun nujola jin . Nun welé na , Dios Cjües jos jin ca mvelé . Mpes nun welé na , Dios Cjües pꞌiyá ca mveles yupj jis lal .
40010021	” Neꞌaj patja nun jis enemigopan ca nsem neneyawá , nun ncapj con̈có mpes . Nepénowa malala ca mvelecj jis pülücpan sin poꞌó , mpes jepapan ca jis müꞌüꞌnacj yupj jis pülücpan . Nepénowa ca malala mvelecj wa sejatjampan sin poꞌó . Ca jisas wa nsem jis la ꞌünan yupj . Nepénowa ca tsꞌi miꞌinacj jis papay lal , sejamay lal wa . Ca malala mvelecj yupj sin poꞌó jepapan jis lal . Mpes ca jis müꞌüꞌnacj jis papay , sejamay wa . Nin ca la mijicj ncapj jacon̈ jis lal .
40010022	Pjü ma ca jisas nsem nun , nun napj natsꞌaꞌá mpes . Po ma nin nujola tꞌas . Nun poné napj mpes lovin , nun ca ꞌücj mpatjaqué Dios lal .
40010023	Malala la nusejay na jun pjaní ntꞌa , nun ca tsꞌüequenequé pꞌa ntꞌa . Nun ma ca jun taꞌá tjalawú custjay israelpan patja ntꞌa , napj niswa tjacuwis na . Napj pꞌiyá niná Yomen Dios jas tjejyamá . Niná tꞌücꞌ way .
40010024	” Malala la ntjajay wa napj , ca nin wa la mijicj nun jis lal . Nun nusin tjiꞌyüsa napj lal . Jupj jas tjiꞌyüsa püné tulucj sin ꞌyüsa la siji lal . Nun tsjiꞌ lojí napj mpes . Mozopan noypan tulucj yupj jis jepa lal .
40010025	Mpes ꞌücj nin la pal sin ꞌyüsa la siji lal , ꞌücj wa nin pꞌiyá jis la pal sin ꞌyüsa jis lal . ꞌÜcj malala pyala jis jepa , ꞌücj wa malala se palá jupj jomozopan . Malala tjowelepj napj nin poꞌó . Tjowelepj napj pꞌiyá Beelzebú , jupj ne lapanenpan jis jepa . Nun napj mpülücpan . Mpes ca jus nlayé yupj más malala ca mvelecj nun poꞌó napj lal tjowelepj lal .
40010026	” Nin mpes nin velé : po ma locj tjeyá malala lajay jis lal . Tsjan cus tüpwijitj , tjapjalen , cus ncjoltses ca . Püna tjapjalen la pꞌa ca jus nucucj .
40010027	Napj velé nun jis lal la pꞌa wa ma pjyacan̈ ntꞌa . Ninana tjowelé pjü pjyacan̈ ntꞌa . Napj velé nun jis lal nusapj pꞌin . Ninana tjowelé pjü jis lal .
40010028	Ca nacj nepena ca quelel nu müꞌüꞌnacj nun , napj mpes welé mpes . Po ma locj tjeyá yupj jis lal . Lovin ma polel nu müꞌüꞌnacj nun jis qjues . Pjaní lal pꞌin locj tjeyá . Locj tjeyá Dios lal . Jupj ꞌücj jis capj tyüla malala lajay ꞌawa püné ntꞌa . Neꞌaj pjü malala se palá jis pꞌüy , jis qjues malala se palá wa .
40010029	” Po ma locj tjeyá pꞌa mpes . Dios nusé jamá . Dios se jamá tsipyaya tsjictjacj . Tsipyaya ma ca palá nyacas , mpaꞌis , Dios ma jos na pꞌin . Tsipyaya pajal tsjictjacj . Tsipyaya matꞌe , centavo pjaní jaylacj . Dios Nupopay . Más quelel la nusiji nun tsipyaya jis lal .
40010030	Dios selé nol jatja nutsꞌüil . Pajal ꞌüsüs nusé jamá nun .
40010031	Mpes po ma locj tjeyá . Nun más ꞌüsüs tsipyaya pülücj jis lal .
40010032	” Nun welé la pꞌa jis lal nun ncapj con̈có , napj ca nin pꞌiyá mvelé wa Mpapay lal tsjun poꞌó . Ca mvelé wa napj nucopj cyon̈ .
40010033	Nun welé la pꞌa jis lal nun ma ncapj con̈có , napj ca nin pꞌiyá mvelé wa Mpapay lal tsjun poꞌó . Ca mvelé wa napj ma nucopj cyon̈ . Po ma locj tjeyá la pꞌa jis lal .
40010034	” ¿ Ncu nujola napj lejay pjü way nin pꞌiyá yola nosis ntꞌa ? Nin tulucj . Ma ca nin pꞌiyá yola napj mpes . Ca la mpaꞌnacj napj mpes . Nin ca mpalas napj tjacuwis mpes .
40010035	‘ Niyom nepenowá ca tsꞌi miꞌinacj jis papay lal , jis papay napj lal pyona mpes . Nequem nepenowá ca tsꞌi miꞌinacj sejamay lal , sejamay napj lal pyona mpes . Nequem nepenowá ca tsꞌi miꞌinacj jis pisam jis lal , jis pisam napj lal pyona mpes . ’ Nin ca mpalas napj tjacuwis mpes .
40010036	‘ Jis wa ntꞌa patja jis enemigopan ca nsem . ’ Nin ca nsem napj lal japon jis lal .
40010037	” Najas yupj más quelel la najay pjü jis lal . Pajal quelel lajay jis papay , sejamay , ne napj ꞌotsꞌotsꞌ way pꞌin quelel la najay , ma polel ncapj jacon̈ . Pajal quelel lajay sejatjampan , jis jucucuspan , napj ꞌotsꞌotsꞌ way pꞌin quelel la najay , ma polel ncapj jacon̈ .
40010038	Ma jisas malala se palá , ma wa polel ncapj jacon̈ yupj . Najas yupj nin pꞌiyá lajay napj lejay jinwá . ꞌÜcj napj lal malala ne palá . ꞌÜcj napj lal ni püꞌí cruz poꞌó . Yupj ma quelel lajay napj lejay jinwá , ma polel ncapj jacon̈ .
40010039	Pajal nin yólatsja ꞌonin ne ꞌücj mpatjam nosis ntꞌa , ma ca mpatjam Dios lal . Yupj pjü jatja tjil Dios mpes , ꞌücj mpatjam Dios lal ” , nin tjevele Jesús .
40010040	Niná Jesús tjevele wa sin tjejyama jis lal : “ Nun ca nlawú quinam , ca mvelé napj mpes . Nun lowú ntꞌa , nepénowa ꞌücj jisas nsem nun tjuculá mpes . ꞌÜcj jisas na nun tjuculá , tꞌücꞌ way ꞌücj jisas wa napj mpes , napj pꞌiyá tjacuwis jinwá . ꞌÜcj jisas na napj mpes , tꞌücꞌ way ꞌücj jisas wa nin tjejyama mpes , jupj pꞌiyá tjacꞌ jinwá .
40010041	ꞌÜsüs lajay na nun jis lal , Dios ca ꞌüsüs la mijis yupj mpes , nin lajay mpes . Nepénowa ꞌücj jisas profetapan jiquil . Quelel pjyacan̈ profetapan javelepj Dios mpes . Nin mpes Dios ca ꞌüsüs la mijis yupj mpes , profetapan mpes liji jin pꞌiyá . Nepénowa ꞌücj jisas yom ꞌüsüs jacꞌ . ꞌÜcj jisas jupj ꞌüsüs liji Dios jos jinwá . Nin mpes Dios ca ꞌüsüs la mijis yupj mpes , yom ꞌüsüs mpes liji jin pꞌiyá .
40010042	Nepénowa ꞌüsüs lajay napj lal pyona lal , jupj napj discípulo mpes . Tsjicj jupj ca nacj , discípulo niná . ꞌÜsǘ tsjojose pꞌin jaꞌayapj lo müs ca nacj . Nin lajay pꞌin , Dios ca ꞌüsüs la mijis yupj jis lal nin la tjajay mpes . Tꞌücꞌ way niná ” , nin tjevele Jesús .
40011001	Jesús tꞌücꞌ tjevele quinam discipulopan dóceya jis lal . Jupj sin ꞌyüsa la síjitsja ꞌoyn nyuca la mijicj . Jupj tꞌücꞌ tjevele na , tjil yupj . Jupj wine watsja jun taꞌá Galilea moꞌó , pülücj ꞌa mulú patja ntꞌa . Jis walapꞌaꞌa tjevele Dios mpes , sin ꞌyüsa lis tjiji jupj .
40011002	Juan tjáꞌasa cawilta moꞌó quinam . Jupj ne bautizar lis tjiji püná . Juan jas tjiꞌyǘsatsja Jesucristo pajal ꞌüsüs way líjitsja . Mpes Juan sin tjejyama jupj discipulopan mátꞌeya Jesús ntꞌa , tjil la veles jupj lal .
40011003	Niná la tjüꞌüy yupj : — ¿ Ncu jipj ninana Dios tjevele ca jas majamas cupj ntꞌa ? ¿ Ncu pꞌa wa la nucum ?
40011004	( Yupj nasa tjunuc Jesús pajal ꞌüsüs la tjiji . Nasa tjepjyacan̈ Jesús tjevelá . ) Nin mpes Jesús tjevele yupj jis lal : — Lowa , tjowelé Juan lal nun tjapjaꞌaqué napj ntꞌa , tjowelé nun tjunucú wa .
40011005	Yun tulucj ꞌücj januc quinam . Ma polel jiltsja ꞌücj lyawun̈ quinam . Jis pꞌüy tjamaja jis tjiꞌyüꞌsa wa quinam . Jis pjat la topj ꞌücj pjyacan̈ quinam . Tecyaꞌlin̈ nepenowá sin tjüjünsüpj wa ꞌücj jis la pütꞌüs quinam . Napj velé tꞌemel cjuwá jis lal Dios ꞌüsüs la tjiji yupj mpes . Pjü nin lejay napj , Dios tjevele jin .
40011006	Tjowelé wa Juan lal : jupj newa pyona napj mpes , ꞌücj jos nsem jupj pajal — nin tjevele Jesús Juan sin tjejyama jis lal .
40011007	Tjil niyom nenem . Tjil na , Jesús tjevele Juan poꞌó neꞌaj tjatja jis lal . Tjevele pjacj ne jupj . Jesús jis la tjiꞌyüya : “ ¿ Tsjan mpes tjalawú nun Juan ntꞌa , jis wa cjuwá ntꞌa tüpüꞌü na ? ¿ Tsjan mpes quelel su nucutsja jupj ? ¿ Ncu visyú si lapjüna jinwatsja jupj ? ¿ Ncu nenéyawa pꞌa casá jólatsja ? Nin tulucj .
40011008	¿ Tsjan mpes tjalawú jupj ntꞌa ? ¿ Tsjan quelel su nucutsja ? ¿ Ncu ꞌüsüs sa capyatsja ? Nin tulucj . Jepa noypan sin quip ꞌüsüs way yustapj . Jis wa ꞌüsüs yustapj ntꞌa patja yupj . Juan nin tuluctsja .
40011009	¿ Tsjan mpes tjalawú Juan ntꞌa ? ¿ Tsjan quelel nucutsja ? ¿ Ncu profeta quelel nucutsja ? Nin . Tꞌücꞌ way profeta jupj . Más püné jupj pꞌa profetapan jis lal .
40011010	Dios Popel tjevele Juan poꞌó pajal püna . Dios tjevele Juan jupj jomozo . Tjevele ca jas majamas jupj , ne ca ꞌücj la mijis napj ca ncuwis mpes . Tjevele Juan ca mveles napj mpes , mpes la pꞌa ca nus nucucj napj tjacuwis na . Nin tjevele Dios Juan mpes .
40011011	Juan más püné püna tapatja jis lal , quina patja jis lal wa . Nin pꞌin , Dios si jütüta sin popé más noypan yupj jupj lal . Nin pꞌiyá tsjictjacj Dios si jütüta sin popé : más noypan yupj jupj lal .
40011012	” Juan el Bautista tjacꞌ , tjevele Dios mpes . Pajal pülücj way quelel pjyacan̈tsja jupj tjevelá . Po jisastsja Dios yupj jis Jepa nsem . Pajal la tjomon yupj ca ꞌücj mpatjam jupj jyüꞌta ntꞌa . Newa nin quinam . Nepénowa po jisas Dios yupj jis Jepa ca nsem , mpes nin ca nsem yupj jis lal .
40011013	Pjü profetapan tjowelepj Dios ca jis müjüꞌtüs pjü nosis casá patjá . Niná tapac Dios Popel moꞌó . Niná pꞌiyá tepyaca Moisés . Jupj tepyaca Dios tjijyüꞌta püná . Juan locopyaya wa tjacꞌ .
40011014	Profetapan tjowelepj wa jupj ncuwim . Elías ca ncuwim niswá , tjowelepj yupj . Elías profétatsja püna tüpüꞌá . Juan el Bautista niná profeta Elías jinwá . Nin pꞌiyá liji jupj , Elías la tjiji jinwá . Nun ma quelel poné niná ca nacj .
40011015	Najas pjü tjapjaꞌaqué , pjü nusin müꞌüsüs napj tjevelé ” , nin tjevele Jesús .
40011016	Jupj tjevele wa : “ ¿ ꞌOyn nyuca lajay quina patjá ? Tsjictjacj jinwá yupj , pülücj ꞌa si mulú ntꞌa . Tsjictjacj nenem tsꞌa ꞌin la pꞌa tsjictjacj jis lal , la pꞌa ma quelel pjelan̈ yupj jis lal . Mpes yümücj javelepj la pꞌa jis lal :
40011017	‘ Nun ma quelel pjwelequé fiesta lijicj jinwá . Ma wa quelel pjwelequé tyoquecj jinwá . Cupj flauta la tjipjyusacj . ¿ Tsjan mpes ma tjüpjwelequé , fiesta ntꞌa lajay jinwá ? Locopyaya pajal tülü way tjenejetsꞌequecj . Pajal ꞌaplijila jinwá la tjijicj . ¿ Tsjan mpes ma la tupuyú , nun sejamica tepeꞌe jinwá ? ’ Nin javelepj tsjictjacj pjelan̈ na .
40011018	Nin pꞌiyá javelepj quina patjá Juan lal , napj lal ꞌotsꞌipj . Yupj ma jisastsja Juan el Bautista la tjijá . Jupj la pülücj ve ma tjelyaja . Lovin ma tjümüꞌü uva ꞌüsǘ . Mpes yupj tjowelepj lapanen pǘꞌütsja jupj jos moꞌó .
40011019	Locopyaya napj tjacuwis . Napj pꞌiyá niná Yomen Dios jas tjejyamá . Napj ma lejay Juan liji jin . Ve lya napj . Uva ꞌüsǘ müꞌüs napj . Newa nin , malala wa javelepj napj nin poꞌó . Yupj javelepj pajal lya lovin . Javelepj ꞌüsǘ pajal müꞌüs , ne maná . Javelepj impuesto jataꞌepj sejamica napj . Malala nyuca lajay sejamica napj , javelepj . Malala javelepj ncupj manas mpes . Yupj ma salejepj tsjan jisas yupj . Cupj cjay manas ꞌüsüs lijicj . ꞌÜsüs tepyala Juan la tjiji mpes . ꞌÜsüs wa tepyala napj la tjejay mpes . Nin mpes nun ca jus cülayé cupj qjuiyólatsja ꞌüsüs . Nin lovin ꞌüsüs lajay jis lal ” , tjevele Jesús .
40011020	Jesús nin tjevele na , tjevele wa malala la tjajay israelpan pülücj . Yupj patja ntꞌa pajal ꞌüsüs la tjiji jupj , yom pꞌin ma polel liji jinwá . Nin la tjiji sin la ꞌüsüs jis la jay Dios jas tjejyama jupj . Más pülücj ꞌüsüs la tjiji yupj ntꞌa la pꞌa ntꞌa jis lal . Newa ꞌaplijila tuluctsja yupj malala la tjajay mpes . Ma quelel ꞌüsüs lajaytsja Dios jos jin . Ninana Jesús véletsja yupj jis lal :
40011021	“ Malala ca nu mpalas nun , Corazín moꞌo potjaqué . Malala wa ca nu mpalas nun , Betsaida moꞌo potjaqué . Pajal nola nun mpes . Napj pajal ꞌüsüs la tjejay nun ntꞌa , yom pꞌin ma polel liji jinwá . Nun nujola Tiro moꞌo patja pajal malala yupj . Sidón moꞌo patja pajal malala yupj , nujola nun . Nun pꞌin malala . Napj pajal ꞌüsüs la cüjaytsja yupj ntꞌa , nun ntꞌa la tjejay jinwá , yupj nasa ca ꞌaplijila cüpalastsja malala la tjajay mpes . Nasa ca sin ꞌücüipaptsja pülül si tsutsca , nasa ꞌüpjǘ sin ꞌücjololtsja wa ꞌaplijila mpes . Yupj nasa quelel la cüjaytsja Dios .
40011022	Dios pajal ca nucopj ntülüs pꞌa jawas , malala lajay jis capj tyüla na . Nin liji na , más malala ca nu mpalas Tiro moꞌo patja jis lal . Más malala ca nu mpalas Sidón moꞌo patja jis lal . Tꞌücꞌ niná .
40011023	” Nin pꞌiyá velé wa Capernaum ntꞌa patja jis lal . Nun ma ca nlawú Dios püꞌü ntꞌa . Tecyaꞌlin̈ patja ntꞌa ca nlawú . Nun tjunucú ꞌüsüs la tjejay napj nun ntꞌa , yom pꞌin ma polel liji jinwá . Newa ꞌaplijila tulucj nun , malala la tjüjí mpes . Nun nujola Sodoma moꞌo tapatjá pajal malala yupj . Nun pꞌin pajal malala . Napj püné la cüjaytsja yupj ntꞌa , nun ntꞌa la tjejay jinwá , nasa ꞌüsüs cüpalastsja yupj Dios lal . Ca Dios ma jis capj cütülüstsja yupj . Newa cüpatjam yupj .
40011024	Dios pajal ca nucopj ntülüs pꞌa jawas , malala lajay jis capj tyüla na . Nin liji na , más malala ca nsem nun jis lal Sodoma moꞌo tapatja jis lal . Tꞌücꞌ niná ” , nin tjevele Jesús pülücj patja sin popé nepénowa mpes .
40011025	Niná tjevele na , tjevele wa Dios lal : “ Mpapay , Jepa pajal püné jipj tsjun poꞌó , nosis casá nin wa . Nepénowa pajal pülücj salejepj jin yola . Pajal sin tjiꞌyüsa jin yola . Jipj ma jis tjeꞌyan yupj sin tjiꞌyüsa niná jipj lejay . La pꞌa wa tsjictjacj jinwá yupj . Yusapj ma sin ꞌyüsa . Niná sin ꞌyüsa tulucj . Jipj sin ꞌyüsa lis tjejay la pꞌin , mpes nin salejepj niná jipj lejay . Jipj pajal ꞌüsüs .
40011026	Jipj jyastsja mpes nin tepyala quinam . ꞌÜctsja jipj lal ” , nin tjevele Jesús jupj Popay Dios lal .
40011027	Tjevele wa : “ Mpapay pjü way ntjeꞌaya . Pjü ma salejepj pjacj napj . Ma salejepj napj ne Dios Jatjam . Mpapay pꞌin selé . Ma wa salejepj pjacj napj Mpapay . Napj pꞌin selé . Napj quelel sin ꞌyüsa lejay wa nepenowá . Yupj pꞌin salejepj pjacj ne napj Mpapay .
40011028	Nun nepenowá quelel lojí Dios jyüꞌta jinwá , newa ma polel nin lojí . Nun pajal nin nujola malala la tjüjí mpes . Najas mponé napj mpes nun . Ncapj ncon̈có . Napj ca nucopj mpꞌacj . Napj ca la mejay nun ꞌüsüs ca nsem Dios lal . Ma ca nin nujola nun malala la tjüjí mpes .
40011029	Ncapj ncon̈có . Cupj ꞌa mulú yugo qjuesé püꞌü jinwá ca nsem . Nusin müꞌüsüs napj nusin ꞌyüsa lejay . Napj ꞌüsüs way lejay pjü jis lal . Napj tsjicj way jin pꞌin . Nun ncapj con̈có , ꞌücj nujisas mpatjaqué . Nun ma ca nujola nsem püna la tjüjí mpes .
40011030	Napj lal tsjiꞌ lojí na , ꞌa mulú yugo qjuesé püꞌü jinwá . Tsjiꞌ lijicj ꞌa mulú . Costa tulucj tsjiꞌ lojí napj mpes . Costa tulucj nun lojí napj jyütütj jinwá ” , nin tjevele Jesús .
40012001	Locopyaya Jesús trigo sine lejen̈ culupwen nipj tjemey , jupj discipulopan jis lal . Sábado jawas waytsja , nin jawas judiopan ma tsjiꞌ lajay . Jupj discipulopan vecj tecyaꞌlin̈tsja , mpes trigo nepenowá sey jatꞌanqueptsja . Tjalá yupj . ( ꞌÜctsja niná nin la tjajay yupj neꞌaj . Jümücj ntꞌa jiltsja na , ꞌüctsja jis la las la pꞌa ꞌisin ntꞌa . )
40012002	Fariseopan tjunuc watsja Jesús discipulopan trigo nepenowá jatꞌanqueptsja . Tjunuc na , malala yólatsja yupj , nin la tjajay mpes . Tjowelepj Jesús lal : — Jipj discipulopan malala lajay . Dios Popel vele cupj ma polel tsjiꞌ lijicj sábado na . Yupj ma polel trigo jatꞌanquepj sábado na — tjowelepj yupj .
40012003	Jesús jis wala tjevele : — Dios Popel vele David la tjijá pajal püna . ¿ Ncu lovin ma moꞌo tjowelé niná ? ( David israelpan jis jépatsja . ꞌÜsüstsja jupj Dios lal . ) Tsꞌacꞌ pjaní jupj vecj péꞌetsja . Noyomes jupj cus tocon̈ wa , vecj tecyaꞌlin̈ wa yupj .
40012004	Mpes jupj wama tjemey Dios wo ntꞌa . Neꞌaj pan ntꞌya . Niná pan israelpan tjaꞌayapj Dios mpes . David tjelyaja pansas . Noyomes jupj cus tocon̈ tjalá wa yupj . Dios Popel tjevele sacerdotepan pꞌin ꞌücj jalá pan niná . Pꞌa wa ma polel jalá niná pansas . David sacerdote tuluctsja , mopꞌin nin Dios ma tsꞌi tjiꞌina jupj tjelyaja mpes .
40012005	Moisés popel vele wa sacerdotepan ꞌücj tsjiꞌ lajay Dios wo ntꞌa sábado na . Malala tulucj tsjiꞌ lajay yupj sábado na , nin jawas judiopan ma polel tsjiꞌ lajay . ¿ Ncu lovin ma moꞌo tjowelé nun niná ? Napj discipulopan ma malala la tjajay .
40012006	Napj más ꞌüsüs Dios wo lal . Niná tꞌücꞌ way .
40012007	Nun ma nusin ꞌyüsa tsjan jos Dios . Dios Popel vele : ‘ Napj najas la pꞌa quelel la sojí nun . Najas jis capj mpꞌaꞌsá . Niná lojí más ꞌücj nun no ꞌoyá lal . ’ Nun ma nusin tjiꞌyüsa niná Dios tjevelá . Nusin cüꞌüsüstsja , ma ca cüweletsja napj discipulopan malala la tjajay . Yupj ma malala la tjajay .
40012008	La pꞌa wa velé wa . Napj pꞌiyá niná Yomen Dios jas tjejyamá . Napj ꞌücj wa jyütütj tsjan ꞌücj jis la jay sábado na , tsꞌacꞌ ma tsjiꞌ lijicj na — nin tjevele Jesús .
40012009	Trigo sine lejen̈ mpe tjemey Jesús . Wama tjemey , judiopan ꞌa si mulú ntꞌa .
40012010	Yom neꞌaj tjáꞌasa wa moꞌó , mos cꞌatsja jupj . Ma polel le páctatsja jupj . Niyom pꞌa wa neꞌaj jatja watsja . Yupj po jisastsja Jesús ca malala mveles , mpes ca ꞌücj jatꞌ mvelecj Jesús malala . Nin mpes la tjüꞌüy : — ¿ Ncu ꞌücj wa Dios lal ꞌutsꞌucucj maꞌayacj sábado na ?
40012011	Jesús tjevele yupj jis lal : — Nun popa pjaní oveja tyaꞌa , ca cus mpꞌaꞌsas wa oveja niná sábado na . Oveja jomwen jul campwila yaca na sábado na ¿ ncu ma ca ntjiꞌlim , ca pjeꞌá la ntsꞌiyas jupj sábado na ? Nin ca la mijis .
40012012	Yom más ꞌüsüs oveja lal . Nin mpes nin velé , ꞌücj wa Dios lal ꞌüsüs lijicj sábado na .
40012013	Jesús nin tjevele na , tjevele wa yom mos cꞌatsja lal : — Myas la tepyacta . Nin mpes yom mos la tepyacta quinam . Nasa tjiꞌyüꞌsa . ꞌÜcj quinam , mos maꞌajapj jinwá .
40012014	Fariseopan ma polel malala jis la velestsja Jesús la tjijá . Tjil yupj . Yuwá tjowelepj ꞌoyn nyuca la ꞌünan Jesús .
40012015	Jesús seletsja yupj quelel jaꞌünantsja jupj , mpes jupj tjemey nepé . Pülücj way cus tocon̈ jupj tjemey ntꞌa . Nepénowa malala jisastsja yupj , ne jupj jis tjiꞌyüꞌsa lis tjiji pjü way .
40012016	Newa jis tjijyüꞌta ma jis la veles jupj ne Dios Jatjam .
40012017	Pajal püna Dios Popel tjevele ca nin la mijis jupj . Mpes nin la tjiji tꞌücꞌ la mijis Dios Popel tjevelá . Niná Dios Popel Isaías tepyacá . Profétatsja jupj , Isaías . Jupj tepyaca Dios tjevelá . Ninana Dios tjevele Jesucristo mpes :
40012018	“ Niná napj namozo . Napj la tꞌya jupj . Quelel lejay jupj . Pajal ꞌücj najas jupj lal . Napj Neqjues ca maꞌayá jupj , la pütꞌüs jupj jos moꞌó . Mpes jupj ca mveles napj mpes judiopan tulucj jis lal . Ca nin mveles napj quelel perdonar lejay malala lajay .
40012019	ꞌÜsüs way jupj pajal . Jupj ma le velele . Ma yümücj vele . Ma nepé vele pjac jupj velá jümücj poꞌó .
40012020	Jupj ma jis capj velele la puyupj na . Jupj ma ca pjeꞌá la ntsꞌiyas ꞌotsꞌotsꞌ way pꞌin japon . Jis capj pꞌyaꞌsa jupj . Jupj ca tꞌücꞌ la mijis napj tjijyütütj . Nin mpes ca jis capj mpꞌaꞌsas malala lajay . Pjü ca la mijis jupj , mpes yupj ꞌüsüs way ca nsem napj lal .
40012021	Jupj mpes judiopan tulucj ca jus nlayecj ꞌüsüs jis mpalas napj mpes . ” Nin tjevele Dios Jesús mpes .
40012022	Pꞌa wa yom tucuman Jesús ntꞌa . Lapanen pǘꞌütsja jupj jos moꞌó . Lapanen malala la tjiji mpes jun tuluctsja yomen . Mpes wa ma polel véletsja jupj . Jesús tjiꞌyüꞌsa la tjiji jupj , mpes ꞌücj tjinyuca tepyala , ꞌücj wa vele tepyala jupj .
40012023	Pjü way yola jis tepyala Jesús pajal ꞌüsüs la tjiji . Tjowelepj : “ ¿ Ncu Jesús niná Yomen Dios tjevele ca jas majamas cupj ntꞌa ? Dios tjevele David püna tüpüꞌü popa pjaní ncuwim , qjuis capj la pꞌacj . ”
40012024	Fariseopan jus nlay watsja Jesús pjeꞌá jas tjejyama lapanen . Newa ma quelel japontsja Jesús ꞌüsüs . Yupj tjowelepj : “ Beelzebú se pꞌáꞌsatsja Jesús . Nin mpes ꞌücj pjeꞌá jas tjejyama lapanen . Beelzebú jepa püné lapanenpan jis lal . ”
40012025	Jesús seletsja yupj nin yólatsja . Mpes jupj sin tjiꞌyüsa lis tjiji Dios mpes pꞌin ꞌüsüs la tjiji jupj . Jupj tjevele : “ Yuwá nyucunun̈ jepa pjaní jyüꞌta ntꞌa , neꞌaj ca malala jis mpalas . Nin pꞌiyá wa pjaní ntꞌa patja jis lal . Yuwá nyucunun̈ , jis enemigopan ꞌücj ca malala lis mijicj yupj . Nin pꞌiyá neꞌaj patja pülücj patja ntꞌa yuwá nyucunun̈ , malala nin yupj jis lal .
40012026	Nin pꞌiyá Satanás lal . Satanás ma polel pjeꞌá se jamá jupj pꞌiyá . Jupj nin wa la qjuijis , jupj nucunú ca nsem jupj mpes pꞌiyá . Ninana la qjuijis , jupj enemigopan ꞌücj ca malala la qjuijicj jupj . Nin mpes ca jus cülayé Satanás ma polel ncapj pꞌyaꞌsa .
40012027	Mopꞌin nin welé nun . Nun welé wa Beelzebú ncapj pꞌyaꞌsa . Nun welé nin mpes ꞌücj pjeꞌá li tsꞌi lapanenpan . Nin tulucj . Nun popa nepenowá pjeꞌá sin tjajam wa lapanenpan . ¿ Pjacj jis capj pꞌyaꞌsa yupj ? Yupj pꞌiyá ca mvelecj wa nun malala welé pajal .
40012028	Dios Cjües ncapj pꞌyaꞌsa . Nin mpes napj ꞌücj jyütütj pjeꞌá jil lapanenpan . Jupj ncapj pꞌyaꞌsa , nun ꞌücj ca nusin la ꞌüsüs Dios quelel Jepa jáꞌasa quinam nun ntꞌa .
40012029	” Napj tsyupapj jupj , diablú . Nin mpes ꞌücj lo ꞌüꞌsüs lejay jupj malala la tjijá . Diablú yom jas tjiyocj jinwá . Pꞌa wa ma polel wama la winin la pecj yom jas tjiyocj wo ntꞌa . Mwalá way ca ntsuꞌpá yom jas tjiyocj . Locopyaya , nin la tjiji na , ꞌücj lo tjilil yom jas tjiyocj jutsꞌaꞌá .
40012030	” Nun ca nujola cüpalas diablú ncapj pꞌyaꞌsa tulucj . Jupj ma jos napj lejay , mpes napj neꞌenemigo jupj . Jupj ma gente cyuna Dios ntꞌa , napj lejay jinwá . Jupj liji yupj ma jis la winin Dios ntꞌa .
40012031	” Nin mpes nin velé Dios ma ca perdonar la numijis nun , nin tjowelé mpes . Pjü way malala lajay , pjü way ꞌücj perdonar liji Dios . Pjü malala javelepj Dios poꞌó , jupj ꞌücj perdonar liji wa . Pjaní pꞌin ma perdonar liji . Malala javelepj Dios Cjües poꞌó , Dios ma ca perdonar lis mijis .
40012032	Javelepj napj malala , Dios ꞌücj perdonar liji yupj . Napj pꞌiyá niná Yomen Dios jas tjejyamá . Malala javelepj Dios Cjües poꞌó , Dios ma ca perdonar lis mijis quinam , cupj pyatjaquecj na pꞌin . Ma wa ca perdonar lis mijis pꞌa jawasa , nosis seyasa liji na .
40012033	” Nujola tapalas wolas vyala na , nin pꞌiyá vyala jupj lovin . Jupj wolas ꞌücj lo las , lovin ꞌücj lo las jupj . Jupj wolas ma polel lo las , lovin ma polel lo las jupj . Jupj wolas nucú na , nun solejé ncu ꞌücj lo las jupj wolas . Nin pꞌiyá napj lal . Napj ꞌüsüs lejay , mpes ca jus nlayé napj ꞌüsüs way .
40012034	Nun latsj sin popa jinwá . Malala nun . Nin mpes ma polel welé tsjan ꞌüsüs way . Nun nujola , niná pꞌin welé . Nin pꞌiyá pjü way jis lal .
40012035	Yom ꞌüsüs , ꞌüsüs wa jola jupj . Nin mpes vele wa ꞌüsüs way . Yom malala , malala jola jupj . Nin mpes jupj vele wa malala .
40012036	Nenéyawa ma jajamapj javelepj . Ma nin yola ncu tꞌücꞌ way javelepj . Pꞌa jyawca na Dios ca mveles ncu tꞌücꞌ way malala la tjajay . Nin jawas jupj ca jis la müꞌüyas tsjan mpes nin tjowelepj yupj niná . Ninana tꞌücꞌ way . Nin ca nsem nun jilal .
40012037	Nun ꞌüsüs way welé nosis casá , Dios ca mveles nun ꞌüsüs way . Nun malala welé nosis casá , Dios ca mveles nun malala ” , nin tjevele Jesús .
40012038	Locopyaya niyom nepenowá tjowelepj Jesús lal , yupj fariseopan nepenowá , niyom Moisés popel sin ꞌyüsa lajaytsja nepenowá . Ninana tjowelepj : — Quelel nyucucj jipj pajal ꞌüsüs lejay , gente ma polel lajay jinwá . Qjuisin müꞌüsüs la mijin jipj Dios mpes velen .
40012039	Jesús yupj jis lal tjevele : — Nun quina potjaqué malala pajal . Nun welé Dios jatjampan nun , mopꞌin nun ma quelel lojí jupj . Ma quelel lojí jupj jos jin . Nun lo moná napj ꞌüsüs lejay , gente pꞌin ma polel lajay jinwá . Nin mpes ca nusin müꞌüsüs ncu Dios nin tjejyama napj , nin welé nun . Ma ca la mejay napj . Pjaní way pꞌin ca la mijis Dios , nun nucú mpes . Püna Jonás lal la tjiji jinwá , nin wa ca la mijis napj lal . Jonás profeta waytsja jupj püná .
40012040	Cjul püné jas tjevé Jonás . Jyawca contꞌe , püste contꞌe wa cjul col moꞌo tjáꞌasa jupj . Nin wa ca nsem napj lal . Jyawca contꞌe , püste contꞌe wa napj ca moꞌos tecyaꞌlin̈ patja ntꞌa . Napj pꞌiyá niná Yomen Dios jas tjejyamá .
40012041	Pꞌa wa ca mvelecj wa nun malala . Nínive moꞌo tapatja topon Jonás tjevelá . ꞌAplijila jis tepyala malala la tjajay mpes . Yupj nasa quelel ꞌüsüs lajaytsja jupj tjevele mpes . Nin tulucj nun jis lal . Nun lal ꞌos quinam . Más püné napj Jonás lal . Newa nun ma poné napj velé . Pꞌa jawas Dios ca mveles ncu tꞌücꞌ malala la tjajay pjü . Nin jawas tjejyawca na , Nínive moꞌo tapatja ca nlüjün̈ nun jis lal Dios wolapꞌaꞌá , ca mvelecj nun malala . Nun ma poné , ne nin .
40012042	Pꞌa wa ca mveles wa nun malala . Pajal püna quepj jepa jáꞌasatsja campa ntꞌa , Sur moꞌó . Jupj pꞌiyá ca nin mveles . Pajal campa mpe tjacꞌ jupj lo pjac Salomón tjevelá . Salomón jepa pꞌa watsja Israel mpe pajal püna . Salomón pajal selé waytsja Dios tjevelá . Nin mpes quepj quelel pjócatsja jupj tjevelá . Nin tulucj nun jis lal . Nun lal ꞌos quinam . Más püné napj Salomón lal . Newa nun ma quelel pjoꞌoqué napj velé . Pꞌa jawas Dios ca mveles ncu tꞌücꞌ malala la tjajay pjü . Nin jawas tjejyawca na , quepj niná ca ntojom nun jis lal Dios wolapꞌaꞌá . Ca mveles nun malala . Nun ma quelel pjoꞌoqué , ne nin — nin tjevele Jesús .
40012043	Pꞌa wa tjevele Jesús yupj jis lal . Tjevele Dios len̈ yupj jisas moꞌó , ca malala jis mpalas . Tjevele : — Lapanen yom jos mpe jama na , ꞌüsǘ pja ntꞌa jama , wine . Le palá caꞌaj ꞌücj la pütꞌüs . Lovin ma si nucú .
40012044	Mpes jupj vele : ‘ Püna tüpüꞌüs ntꞌa ca mis niswá . Yom ntꞌa ca mis . ’ Yom ntꞌa tjacꞌ na , len̈ neꞌaj yom jos moꞌó . Dios ma püꞌü jupj jos moꞌó . Wosis ꞌüsüs la tjajapjun jinwá yomen jupj lal . Wosis pajal ꞌücj la tjajay jinwá jupj lapanen lal .
40012045	Mpes jama lapanen . Lapanenpan pꞌa wa jilal jacꞌ . Siéteya jilal jacꞌ pꞌa wa . Más malala yupj mwalá way lal . Pjü yupj yom jos moꞌo jil jis la pütꞌüs . Mpes locopyaya más malala tepyala yomen püna lal . Püna lapanen pjaní way pꞌin tüpüꞌü jupj jos moꞌó . Nin pꞌiyá ca nsem judiopan quina patja jilal — tjevele Jesús — . Malala yupj .
40012046	Jesús newa véletsja yupj jis lal . Pülücj neꞌaj tjatja tjepjyacan̈ . Newa véletsja na , jupj jamay tjacꞌ wa . Tjiquil wa Jesús jatjaypan . Pjeꞌá lejen̈tsja . Quelel javeleptsja jupj lal .
40012047	Pjaní way neꞌaj tjatja popé tjevele Jesús lal : — Jemay pjeꞌá ton̈ca . Neꞌaj lejen̈ wa jipj jetjaypan . Quelel javelepj jipj lal .
40012048	Jesús tjevele jupj lal : — ¿ Tsjan nujola nun ? ¿ Pjacj ne napj namay ? ¿ Pjacj ne napj mpülücpan ?
40012049	Jesús mos neꞌaj tecyacaná jupj discipulopan ntꞌa . Tjevele : — Niná napj namay jin pꞌiyá napj lal . Niná napj mpülücpan jin pꞌiyá .
40012050	Dios napj Mpapay tsjun poꞌó . Dios jos jin lajay , napj natjaypan jinwá yupj , napj ntaꞌapan jinwá yupj , namay jinwá yupj napj lal — nin tjevele Jesús .
40013001	Nin jawas pꞌiyá Jesús tjemey wo nepé . ꞌÜsǘ la ntꞌa tjemey jupj . Pajal la pünetsja ꞌüsüs . Campwílatsja . ꞌEtjele jupj ꞌüsǘ la ntꞌa .
40013002	Pajal pülücj ꞌa jis tjimyula jupj ntꞌa . Jupj quelel sin ꞌyüsa la síjitsja . Mpes barco wama tjemey , ꞌetjele jupj , más ꞌücj la veles yupj jis walapꞌaꞌá . Pajal pülücj ꞌüsǘ la ntꞌa tjelejen̈ jis la pjac .
40013003	Pülücj sin tjiꞌyüsa lis tjiji jupj . Lovin parábola tjevele jupj , sin la ꞌüsüs jis la jay . Ninana Jesús tjevelá : “ Yom setel sine wínetsja . Naꞌaj li tsꞌiyá sínetsja jupj .
40013004	Mpes sine na , setel nepenowá palá tinca jümücj casá . Tsipyaya tjiquil , tjalá setel niná .
40013005	Setel nepenowá pe casá palá tinca . ꞌOtsꞌotsꞌ way ꞌamá ꞌalatsja neꞌaj . Len̈ way tecyojo , ꞌamá tsjicj way pꞌin jáꞌasatsja mpes .
40013006	Nin mpes malala tepyala jupj . Tjejyawca na tsꞌiquenan̈ . Tsꞌiquenan̈tsja jis tsꞌil ꞌamá casá way ton̈ca mpes .
40013007	Setel nepenowá jam ntꞌa palá tinca . Jam jis tꞌyüna watsja . Pajal qjuisiyama tepyala , mpes jupj sínetsja ma si tꞌünǘ .
40013008	Setel nepénowa ꞌamá ꞌüsüs casá palá tinca . ꞌÜsüs tjevelan̈ yupj . Setel pjaní popé cien tjevelan̈ nepenowá . La pꞌa wa sesenta tjevelan̈ . Pꞌa wa tréinteya tjevelan̈ ” , nin tjevele Jesús .
40013009	Jesús nasa tꞌücꞌ tjevele quinam parabolas . Tꞌücꞌ tjevele na , tjevele wa : “ Najas pjü tjapjaꞌaqué , pjü nusin tjüꞌüsüs napj tjevelé ” .
40013010	Locopyaya Jesús discipulopan tjiquil jupj ntꞌa , la tjüꞌüy jupj lal : — ¿ Tsjan mpes jipj sin ꞌyüsa lejay parábola mpes pꞌin ?
40013011	Jupj tjevele : — Dios ma se ꞌaya pjü sin ꞌyüsa ꞌoyn nyuca jyüꞌta jupj . Jupj nu ꞌyaya nun ca nusin müꞌüsüs niná . Ma se ꞌaya yupj ca sin müꞌüsüs .
40013012	Nun quelel nusin ꞌyüsa , mpes Dios ca nusin müꞌüsüs la mijis ne pꞌa wa ca nusin müꞌüsüs . Pülücj ca nusin müꞌüsüs nun . Nin pꞌiyá pjü jis lal . Dios jisas , mpes ca sin müꞌüsüs . Nepénowa ma quelel sin ꞌyüsa . Pjyacan̈ pꞌin . Mpes ma ca polel sin müꞌüsüs Dios mpes . Sey cꞌa ca la mijis jupj .
40013013	Nin mpes napj sin ꞌyüsa lejay parábola mpes . Yupj januc , newa ma yola se palá tsjan mpes januc niná . Yupj pjyacan̈ , newa ma salejepj tsjan mpes pjyacan̈ niná . Ma sin ꞌyüsa .
40013014	Tsjay püna Isaías tepyaca yupj ca nin la mijicj . Dios pꞌiyá nin tjevele yupj mpes . Isaías profétatsja jupj . Jupj tepyaca jinwá jis tepyala quinam . Jupj tepyaca : ‘ Lovin ca mpjaꞌaqué , newa ma ca nusin müꞌüsüs . Lovin ca nucú , newa ma ca jus nlayé tsjan nucú nun .
40013015	Gente niná ma quelel sin ꞌyüsa Dios jos jin , nin jis tepyala yupj . Jis pjat la topj jinwá yupj quinam . Yun jatsicyacj jinwá yupj . Ma quelel salejepj tsjan niná yupj januc . Ma quelel sin ꞌyüsa pjyacan̈ . Nin mpes ma sin ꞌyüsa tsjan niná yupj januc . Mpes wa ma jus nlay tsjan niná yupj pjyacan̈ . Nin mpes ma tꞌücꞌ way sin ꞌyüsa yupj . Yupj newa ma quelel sa con̈ Dios , mpes napj ma polel lejay yupj ca ꞌüsüs jis mpalas Dios lal . ’ Nin tepyaca Isaías yupj sin poꞌó .
40013016	” Dios pajal ꞌüsüs la tjiji nun mpes . Nun ꞌücj nusin ꞌyüsa nun nucú . Nun ꞌücj nusin ꞌyüsa nun pjoꞌoqué .
40013017	Profetapan pülücj quelel januctsja nun nucú . Newa ma tjunuc yupj niná . Quelel pjyacan̈tsja nun pjoꞌoqué jinwá . Newa ma tjepjyacan̈ niná yupj . Nin pꞌiyatsja niyom ꞌüsüs Dios lal püna tapatjá . Tꞌücꞌ way niná .
40013018	” Tjapjaꞌaqué nun . Napj ca mvelé tsjan poꞌo tjevelé parábola tjevelé na . Setel sine poꞌo tjevelé .
40013019	Pülücj way pjyacan̈ niná cupj velecj Dios jyüꞌta poꞌó . Nepénowa ma sin ꞌyüsa yupj pjyacan̈ . Setel jümücj casá palá tinca jinwá yupj . Diablo jacꞌ la taꞌes yupj tjepjyacan̈ . Mpes lovin ma lajay Dios tjevele jin .
40013020	Gente nepénowa setel pe casá palá tinca jinwá . Yupj pjyacan̈ wa Dios tjevelá . Japon yupj . ꞌÜsüs jisas tjepjyacan̈ mpes .
40013021	Tsjutsj jis tsꞌil ꞌamá casá way ton̈ca jinwá yupj . Tsjicj way pꞌin japon . Locopyaya malala se palá ca nacj . La pꞌa wa malala la sejay yupj napj lal japon mpes ca nacj . Nin tepyala na , len̈ way pꞌa casá yola se palá yupj . Ma quelel sa con̈ Dios quinam .
40013022	Gente la pꞌa wa setel jam casá palá tinca jinwá . Pjyacan̈ wa Dios tjevelá . Japon wa yupj . Mopꞌin pajal nin yola nosis casá lajay mpes . Tꞌemel pülücj jisas wa . Yola tꞌemel pajal ꞌüsüs . Tꞌücꞌ tulucj . Nin mpes lovin ma lajay Dios tjevele jin .
40013023	Gente la pꞌa wa setel ꞌamá ꞌüsüs casá palá tinca jinwá . Yupj pjyacan̈ Dios tjevelá . Sin ꞌyüsa yupj . Yupj nin lajay Dios tjevele jin . Yupj ꞌüsüs pajal ; setel sine , cyojo , velan̈ jinwá yupj . Nepénowa cien velan̈ jinwá . Nepénowa sesénteya velan̈ jinwá . Nepénowa tréinteya velan̈ jinwá — nin tjevele Jesús Dios Popel pjyacan̈ mpes .
40013024	Pꞌa parábola tjevele Jesús , sin la ꞌüsüs jis la jay . Sin tjiꞌyüsa lis tjiji ꞌoyn nyuca liji Dios nosis casá . Jesús tjevele : “ Tsꞌacꞌ pjaní yom setel ꞌüsüs sínetsja jupj moma ntꞌa .
40013025	Püste na pjü way tjijinan̈ yom wo ntꞌa . Tjijinan̈ na , jupj enemigo tjacꞌ . Tsjutsj malala sínetsja jupj , yom trigo sine ntꞌa . Tsjutsj malala sine na , tjemey .
40013026	Locopyaya tecyojo wa trigas . Tsꞌituju jupj . Tecyojo wa tsjutsj malala .
40013027	Yom jomozopan tjiquil jupj ntꞌa . Tjowelepj : ‘ Jipj setel ꞌüsüs sin jipj myama ntꞌa . ¿ Tsjan mpes tecyojo tsjutsj malala ? ’
40013028	‘ Napj enemigo nin la tjiji ca nacj ’ , tjevele yomen . Jupj jomozopan la tjüꞌüy : ‘ ¿ Ncu jyas pyoqjuecj tsjutsj malala ? ’
40013029	‘ Ma najas ’ , tjevele jupj . ‘ Nun poqjué na tsjutsj malala , nun ca mpoqjué wa trigas ca nacj .
40013030	Más ꞌücj ꞌa mulú ca jis ntꞌünüs quinam . Neꞌaj velan̈ jacutj na , napj ca mvelé namozopan jis lal : Mwalá way ca mpoqjué tsjutsj malala . Pjü ꞌa mulú ꞌa mulú ntsuꞌpá müꞌümǘ . Locopyaya ncaꞌá wa trigas . Chiquero moꞌo mpaꞌtá ’ , nin tjevele niná yomen . ” Jesús tjevele ca nin nsem wa gente jis lal .
40013031	Jesús parábola pꞌa wa tjevele sin la ꞌüsüs jis la jay . Ninana tjevelá : “ Napj ca mvelé tsjan ca mpalas Dios si jütüta jis lal . Mostaza setel jinwá ca nsem . Yom setel niná sine ꞌamá moꞌó , jupj sine ntꞌa .
40013032	Mostaza setel tsjicj way pajal . Más tsjicj way jupj la pꞌa setel jis lal . Locopyaya tecyojo , tꞌyüna jupj . Más püné tepyala jupj la pꞌa tsjutsj jis lal . Campanya ton̈ca tepyala jupj , mpes tsipyaya jiquil , tsintsil lajay mostaza pjwel ntꞌa . ( Nin pꞌiyá ca nsem Dios si jütüta jis lal ) ” , nin tjevele Jesús .
40013033	Jesús pꞌa wa parábola tjevele wa , sin la ꞌüsüs jis la jay . Ninana tjevelá : “ Napj ca mvelé tsjan ca mpalas Dios si jütüta jis lal . Levadura jinwá ca nsem . Quepj levadura tyáꞌatsja . Harina medida contꞌe lal la süpjütj la tjiji jupj , pan la tjiji . Levadura mpes pjü jis tꞌyüna harinas . Nin pꞌiyá ca nsem nosis Dios si jütüta jis lal ” , tjevele Jesús .
40013034	Parábola pꞌin tjevele jupj , pülücj ꞌa jis tjimyula jis lal . Pues pjü sin ꞌyüsa lis tjiji , parábola mpes sin ꞌyüsa lis tjiji jupj .
40013035	Pajal püna profeta pjaní tjevele Jesús ca nin la mijis . Jupj tjevele : “ Parábola mpes ca sin müꞌüsüs lis mejay napj . Püna ma sin tjiꞌyüsa , niná ca sin müꞌüsüs lis mejay quinam . Dios nosis la tjiji na mpe , ma sin tjiꞌyüsa niná . ” Nin tepyaca jupj Jesús poꞌó .
40013036	Gente pülücj way pjyacan̈tsja Jesús tjevelá . Jupj sin tjejyama tꞌücꞌ tjevele na . Wa moꞌó tjemey . Jupj discipulopan tjiquil jupj ntꞌa . Tjowelepj : — Ma qjuisin tjiꞌyüsa tsjan poꞌo tjevelen , parábola tsjutsj malala mpes tjevelen na . ¿ Tsjan qjuisin ꞌyüsa lejay jipj parábola niná lal ?
40013037	Jesús tjevele yupj jis lal : — Parábola tjevelé , napj mpes pꞌiyá tjevelé niná . Nosis casá patja mpes wa tjevelé . Napj setel sin jinwá lejay . Napj pꞌiyá niná Yomen Dios jas tjejyamá .
40013038	Nosis napj namama jinwá . Dios jatjampan setel ꞌüsüs way jinwá . Diablo jos jinwá lajay , tsjutsj malala jinwá yupj .
40013039	Diablo napj neꞌenemigo jupj . Jupj tsjutsj malala sine jinwá liji . Nasa quelel cyawaja na nosis , nasa vyala jinwá . Angelpan vyala jacutj jinwá .
40013040	” Parábola tjevelé na , tjeveletsja yupj japocj tsjutsj malala . Jaꞌüm , tjevelé napj . Nin pꞌiyá ca nsem nosis casá , nosis quelel cyawaja na .
40013041	Napj pꞌiyá niná Yomen Dios jas tjejyamá . Napj ca sin majam napj angelpan , ca tsjiꞌ la mijicj napj mpes . Yupj ca lis ncoyecj pjü malala lajay . Yupj malala lajay mpes , la pꞌa wa malala quelel lajay wa . Angelpan ca pjü lis ncoyecj yupj . Malala lajay ma ca mpatjam napj jyütütj ntꞌa .
40013042	Angelpan ca naꞌaj la ntsꞌiyacj yupj ꞌawa püné ntꞌa . Neꞌaj pajal yümücj ca la mpuyucj . Jis wis ca jas nquiꞌlicj , pajal nepé vyaja mpes .
40013043	ꞌÜsüs witjacj pꞌin ꞌüsüs ca mpatjam pajal . Sin majawaques yupj , lotsꞌacꞌ jyawca jinwá jis Papay Dios jyüꞌta ntꞌa . Najas pjü tjapjaꞌaqué , pjü nusin tjüꞌüsüs napj tjevelé — tjevele Jesús .
40013044	Jesús pꞌa wa parábola tjevele wa yupj jis lal , sin la ꞌüsüs jis la jay . Ninana parabolas : — Yom pjaní tꞌemel pülücj yus tjinyuca ꞌamá ꞌalá . Jus tjinyuca na , niswa tyoca tꞌemel . Tjemey . Pjü vender la tjiji jupj tyáꞌatsja . Jupj pajal ꞌücj jostsja nin la tjiji mpes . Tꞌemel mpes jaylacj la tjiji jupj moma , tꞌemel jáꞌasa ntꞌa . Nin pꞌiyá liji Dios jupj jatjampan jis lal — tjevele Jesús — . Pajal quelel la siji yupj .
40013045	Pꞌa wa parábola nin pꞌiyá tjevele wa Jesús . Tjevele : — Yom pjaní tjemey , pe la tepyala , pe ꞌüsüs yustapj . Jupj pe ꞌüsüs yustapj vender liji , pǘꞌütsja jupj .
40013046	Pe pjaní pajal ꞌüsüs justa jus tjinyuca jupj . Pülücj jaylactsja pajal . Mpes yom wo ntꞌa tjemey . Jupj pjü way vender la tjiji jupj tyáꞌatsja . Tꞌemel mpes jaylacj la tjiji niná pwen . Nin wa liji Dios jupj jatjampan jis lal — tjevele Jesús — . Pajal quelel la siji yupj .
40013047	Jesús pꞌa wa parábola tjevele yupj jis lal , sin la ꞌüsüs jis la jay . Sin tjiꞌyüsa lis tjiji pülücj ꞌa si mulú Dios jatjampan jis lal . Ma pjü ca mpatjam jupj lal . Jesús tjevele : — Niyom jis ataraya püné naꞌaj la tsꞌi ꞌüsǘ püné casá , cjul jis la tjilil . Yupj lajay jinwá liji Dios nosis casá . Niyom pülücj pjeꞌá la coy cjulun . Cjul nepénowa ꞌüsüs , nepénowa malala .
40013048	Ataraya pitꞌa na , ꞌüsǘ la ntꞌa la locjocj . ꞌAtjalapj yupj . Cjul ꞌüsüs way japüntüpj quiliyú moꞌó . Malala witjacj naꞌaj la tsꞌi yupj .
40013049	Nin wa ca nsem nosis quelel cyawaja na — tjevele Jesús — . Malala lajay ꞌa mulú majatjum ꞌüsüs witjacj jis lal . Angelpan ca ncul . Ca pjeꞌá la ncoyecj malala lajay ꞌüsüs witjacj mpe .
40013050	ꞌAwa püné moꞌo ca la ntsꞌiyacj malala witjacj . Neꞌaj ca pajal la mpuyucj . Jis wis ca jas nquiꞌlicj pajal nepé vyaja mpes — tjevele Jesús .
40013051	Jesús jis la tjiꞌyüya yupj jis lal : — ¿ Ncu nusin tjiꞌyüsa pjü ? — Qjuisin tjiꞌyüsa — tjowelepj yupj .
40013052	Mpes Jesús tjevele yupj jis lal : — Nun nepenowá solejé Dios tjijyüꞌtá pajal püna . Nun nusin tjiꞌyüsa wa napj nin poꞌó quinam . Nasa nusin tjiꞌyüsa ꞌonin nyuca liji Dios . Mpes ꞌücj sin ꞌyüsa lojí manas . Yom pülücj tyaꞌa jinwá nun . Yom tyaꞌa pül way , seyasa way tyaꞌa wa . Nin wa nun nepenowá . ꞌÜcj sin ꞌyüsa lojí püna tjowelepj . ꞌÜcj wa sin ꞌyüsa lojí niná napj velé — tjevele Jesús .
40013053	Parábola niná pjü way tꞌücꞌ tjevele na , tjemey nepé Jesús .
40013054	Püna tüpüꞌü ntꞌa tjemey . Sin tjiꞌyüsa lis tjiji neꞌaj tapatjá judiopan ꞌa si mulú ntꞌa . Yupj pajal yólatsja Jesús ꞌüsüs tjevele mpes . Yuwá jis la tjüꞌüy : — ¿ Tsjan mpes pajal selé yom niná ? ¿ ꞌOyn nyuca pajal ꞌüsüs liji , yom pꞌin ma polel liji jinwá ?
40013055	Jupj popay silla líjitsja , cjan líjitsja la pꞌin . Jupj popay cupj popa pꞌiyá pꞌin . Jupj jamay María pꞌin . Jupj püné tulucj . Selecj wa jatjaypan jis lá . Pjaní wa Jacobo ló , pꞌa wa José ló , pꞌa wa Simón ló , pꞌa wa Judas ló .
40013056	Jesús toꞌopan quiꞌá patja wa cupj qjuis lal . ¿ Tsjan mpes jupj pajal selé ? — nin tjowelepj yupj .
40013057	Nin mpes ma jisastsja Jesús . Tsꞌa tjiꞌin jupj lal . Nin mpes Jesús tjevele yupj jis lal : — Nun ma nujisas napj velé , napj nun jis lal tüpüꞌüs mpes . Nin lovin profetapan jis lal . Pꞌa ntꞌa patja jisas profeta vele Dios mpes . Jupj püꞌü ntꞌa pꞌin ma quelel japon jupj pajal ꞌüsüs . Nin pꞌiyá jupj wo ntꞌa — tjevele Jesús .
40013058	Yupj ma japontsja Dios jas tjejyama jupj . Mpes jupj ma pülücj ꞌüsüs la tjiji yupj ntꞌa . Pjaní way pꞌin ꞌüsüs la tjiji neꞌaj , yom pꞌin ma polel lijá .
40014001	Jesús neꞌaj jáꞌasatsja na püna tüpüꞌü ntꞌa , Herodes tjapjaca wa Jesús poꞌó . Herodes jépatsja Galilea moꞌó .
40014002	Herodes tjevele jupj mozopan jis lal : “ Jesús ne Juan el Bautista pꞌiyá . Napj nola Juan jas tjijyünsa , niswa la pütꞌüs . Nin ca nacj . Nin mpes ꞌücj ꞌüsüs liji Jesús , yom pꞌin ma polel liji jinwá ” , tjevele jupj .
40014003	Püna Herodes tjijyüꞌta jis la tjilil Juan . Tjijyüꞌta la tsupapj , la ꞌonsos jupj cawilta moꞌó . Nin jostsja Herodías . Tsꞌi ꞌinyatsja pajal Juan lal . Nin mpes Herodes tjijyüꞌta niná . Herodías Herodes vosastsja jupj . Herodes jatjay Felipe jatsꞌom waytsja jupj , Herodías .
40014004	Herodes neꞌaj tjemyaꞌna jupj . Mpes Juan lovin véletsja jupj lal : “ Malala Dios lal jipj vyasas myanun ” .
40014005	Herodes quelel ꞌyǘꞌnatsja Juan el Bautista , newa ma la tjiji . Lecj jéyatsja jupj la pꞌa wa judiopan jis lal . Judiopan topontsja Juan el Bautista profeta jupj . Herodes lecj jéyatsja ca yupj tsꞌi miꞌinacj , jupj cüꞌüꞌnas na .
40014006	Locopyaya pꞌa año tepyala Herodes . Fiesta la tjiji jupj . Fiesta mpes Herodías jucucus bailar la tjiji yupj jis la nuc . Herodes ꞌücj jostsja tsjücjüim bailar la tjiji mpes .
40014007	Mpes Herodes tjevele jupj lal : — Jipj le mon , mya ꞌa ca . Dios pjoca napj velé .
40014008	Tsjücjüim tjevele : — Ncaꞌan ma ꞌen Juan el Bautista jay pjucj . Plato püné moꞌo ncaꞌan . Jamay tjevéletsja ꞌücj le moná niná , mpes nin tjevele tsjücjüim .
40014009	ꞌAplijila tepyala Herodes . Ma quelel líjitsja niná ; tsjücjüim la tjemyona mpes la tjiji la pꞌin . Jupj nasa tjevele jupj ꞌücj la ꞌayas jupj la tjemyoná . Tjevele wa Dios tjapjaca jupj tjevelá . Pülücj tjepjyacan̈ niná . Yupj nasa tjiquil watsja , Herodes pülücj jis la las la tjiji mpes . Nin mpes Herodes tjijyüꞌta tsjücjüim jos jinwatsja ca nsem .
40014010	Tjijyüꞌta mwen taná la jocj Juan el Bautista cawilta moꞌó .
40014011	Tucutj jupj jay pjucj plato püné moꞌó . Tucutj , tjaꞌayapj tsjücjüim . Tsjücjüim ntꞌya , tjeꞌyaya jamay .
40014012	Locopyaya Juan discipulopan tjiquil , jis la tꞌas Juan jüpꞌüy . ꞌAmá jul tüpüntüpj jupj . Nin la tjajay na , tjil , tjowelepj Jesús lal niná tepyalá .
40014013	Jesús tjapjaca na niná Juan poꞌó , jusapj tjemey jis wa cjuwá ntꞌa . Barco mpes tjemey jupj ꞌüsǘ naꞌaj poꞌó . Pajal pülücj jus nlay jupj tjemey , mpes yupj patja mpe tjil Jesús quelel jámatsja ntꞌa . Jis tsjam mpes tjil yupj .
40014014	Jesús neꞌas tjemey na ꞌüsǘ la ntꞌa , tjinyuca pajal pülücj neꞌaj játjatsja jus la nuc . Jesús pajal jólatsja yupj mpes . Po quelel jis capj pꞌyáꞌsatsja jupj . Yupj nepenowá malala jisastsja . Jupj jis tjiꞌyüꞌsa lis tjiji .
40014015	Tꞌawaná Jesús discipulopan tjiquil jupj ntꞌa . Tjowelepj : — Tꞌawaná quinam . Sin tjejyama yupj quinam , neꞌaj ca mal jis wa nepénowa lejen̈ ntꞌa . Ca ve jaylacj la mijicj yupj , nlajacj .
40014016	Jesús tjevele yupj jis lal : — ꞌÜcj wa jalá quiꞌá . Nun pꞌiyá jis maꞌayá nlajacj yupj .
40014017	— Pansas cínquiya pꞌin tyaꞌacj cupj . Cjul matꞌe pꞌin tyaꞌacj — tjowelepj yupj .
40014018	— Ncaꞌá ma ꞌe — tjevele Jesús .
40014019	Pjü jis tjijyüꞌta jis la ꞌosos tsjutsj lejen̈ ntꞌa . Nasa ꞌatjalapj na , Jesús pan cínquiya ntꞌya . Ntꞌya wa cjul matꞌeyá . Tjinyuca tsjun poꞌó , tjevele Dios lal tjüwüiꞌi ve tjeꞌyaya mpes . Tꞌücꞌ tjevele na , la tjelepta taná pansas . Jis tjeꞌyaya discipulopan . Yupj pjü jis tjaꞌayapj wa tsjutsj casá tjatjá .
40014020	Yupj pjü way tꞌücꞌ tjalá . Pjü jis col pitꞌa tepyala . Ma polel pjü tjalá yupj . Pjü way ma pjü tjalá , discipulopan quiliyú moꞌo tꞌolon . Quiliyú dóceya tipitꞌa pan tsjictjacj lal , cjul tsjictjacj lal .
40014021	Jesús pajal ꞌüsüs la tjiji , mpes niyom cinco mil tꞌücꞌ tjalá jupj jis tjeꞌyaya popé . Nequem tjalá wa , tsjictjacj tjalá wa .
40014022	Pjü tꞌücꞌ tjalá na , Jesús jis tjijyüꞌta jupj discipulopan jis la winin yupj jis barco moꞌó . ꞌÜsǘ naꞌaj poꞌó sin tjejyama , jupj quelel jámatsja ntꞌa . Jesús jostsja yupj mwalá ca mal jupj lal , jupj la pꞌa wa sin tjejyama nas . Mpes tjil yupj .
40014023	Pjü sin tjejyama na , neven poꞌó tjemey jupj jusapj , Dios lal la veles . Püste tepyala na , jusapj jáꞌasatsja jupj .
40014024	Jupj discipulopan pajal campa játjatsja ꞌüsǘ casaꞌá . Barco moꞌo játjatsja yupj custjay . Malala jis tepyala , ne ma polel jiltsja yupj . ꞌÜsǘ pajal lo pjetsꞌepjetsꞌe . Pajal yümücj po yácatsja barco poꞌó . Lüpjǘ püné jis wala séjetsja , ne nin .
40014025	Pǘstetsja custjay . Nasa quelel jyawca na , Jesús tjacꞌ yupj ntꞌa . ꞌÜsǘ casá wínetsja jupj .
40014026	Discipulopan jus tjunuc na , lacj tjeyapj pajal . Tjunuc ꞌüsǘ casá tjuwine pꞌin . Ma salejeptsja Jesús jupj . — Tepeꞌe cjües wine — tjowelepj yupj . La tupuyupj yupj , lacj tjeyapj mpes .
40014027	Len̈ way Jesús tjevele yupj jis lal : — ꞌÜcj nujisas tꞌas . Napj ne pꞌin winis . Po ma locj tjeyá nun .
40014028	Pedro tjevele jupj lal : — Nejepa , ne jim pꞌiyá , tjevele napj ca mis ꞌüsǘ casá .
40014029	— Was jipj — tjevele Jesús . Mpes Pedro palá tjacꞌ barco mpe . ꞌÜsüs casá wínetsja Jesús ntꞌa .
40014030	Jupj sin nin lecj tjeyá jupj , Pedrú . Tjinyuca pajal yümücj jas tjelyapjünǘ lüpjüs , mpes lecj tjeyá jupj . Nasa ꞌüsǘ pwila quelel jámatsja . — Nejepa , ncapj tjepꞌyaꞌsa — tjevele jupj .
40014031	Len̈ way Jesús jupj mos ntjüiꞌle . Jas tjijyünsa . — Tsjicj way pꞌin pyon jipj napj lal — tjevele Jesús Pedro lal — . ¿ Tsjan mpes ma pyon jipj napj ꞌücj nin lejay jipj mpes ? — tjevele .
40014032	Manas wama tjil barco moꞌó . Barco wama tjil na , lüpjǘ ꞌütꞌün nasa tepyala .
40014033	Barco moꞌo tjatjá yólatsja pajal püné Jesús , jupj ꞌüsüs la tjiji mpes . Palá nipiꞌtjin̈ Jesús wolapꞌaꞌá . Tjowelepj : — Tꞌücꞌ way jipj Dios Jatjam .
40014034	ꞌÜsǘ naꞌaj poꞌó neꞌas tjil . Genesaret lotsja neꞌaj , yupj tjil ntꞌa .
40014035	Niyom neꞌaj tapatjá neꞌas tjunuc Jesús . Mpes pjü jis wala tjowelepj neꞌaj way pꞌin tapatjá . Tjowelepj Jesús tjacꞌ . Mpes yupj tucuman pjü malala jisas neꞌaj way pꞌin tapatja sin popé .
40014036	Topon Jesús ꞌücj si ꞌüꞌsa liji . Pajal la tjomon Jesús lal jupj ca jis maꞌayas malala jisas po la ꞌotj jupj jas quip la ntꞌa . Quelel po la ꞌotsja jupj jas quip la ntꞌa la pꞌin , jis la ꞌüꞌsüs . Pjü way jas quip po la tjoꞌotj , pjü way jis tjiꞌyüꞌsa yupj .
40015001	Pꞌa jyawca na niyom nepénowa tjiquil Jesús ntꞌa . Jerusalén mpe tjiquil yupj . Yupj nepénowa fariseopan , nepénowa Moisés popel sin ꞌyüsa lajaytsja . Yupj la tjüꞌüy Jesús lal :
40015002	— ¿ Tsjan mpes jipj discipulopan ma lajay judiopan püna tapatja tjüjütütj ? Jipj discipulopan quelel jalá na , yupj ma jis mas japatsj judiopan lajay jinwá .
40015003	Jesús ma jis wala tjevele yupj la tjüꞌüy mpes . Jupj niná jis lal tjevele : — Nun pꞌin ma lojí Dios jyüꞌta jinwá . Nun quelel nin pꞌiyá lojí püna tapatja la tjajay jinwá .
40015004	Dios tjevele : ‘ ꞌÜsüs la müjí nun jis papay lal , nun sejamay lal wa . Nujola nsem noypan yupj nun jis lal . ’ Dios tjevele wa : ‘ Nun ma ca mvelé nujisas malala jis mpalas nupopay , nun sejamay . Nun popa nin vele , nun ca müꞌüꞌná jupj , malala tjevele mpes . ’
40015005	Nun ma nin pꞌiyá jüꞌtǘ , Dios tjevele jin pꞌiyá . Tꞌemel cjuwá nupopay , nun sejamay ca nacj . Nun cjuwá tulucj . Nun welé ꞌücj ma ꞌoyá yupj jisas . Nun welé nun popa pjaní ꞌücj vele yupj jis lal : ‘ Ninana napj natsꞌaꞌá ma ca nu maꞌayá . Nasa tjeveletsja ninana ca maꞌayá Dios mpes . ’
40015006	Nun welé ꞌücj ma ꞌüsüs liji jupj popay mpes , niná tjevele na . Nun niná welé na , ma nin nujola Dios tjijyüꞌtá . Nun quelel lojí judiopan püna tjüjütütj pꞌin .
40015007	Nun welé nun pꞌiyá ꞌüsüs lojí ; mopꞌin nin , nun ꞌüsüs lojí tulucj . Isaías tꞌücꞌ way tjevele nun mpes pajal püna . Profétatsja jupj , Isaías . Dios mpes tjevele jupj . Jupj tjevele Dios tjevelá nun poꞌó .
40015008	Ninana tjevelá : ‘ Gente niná ꞌüsüs javelepj napj nin poꞌó , Newa ma quelel la najay yupj .
40015009	Yupj javelepj napj püné , newa ma lajay napj najas jinwá . Yupj sin ꞌyüsa lajay gente jajütütj pꞌin , napj velé jin sin ꞌyüsa lajay tulucj . ’ Nin tjevele Dios nun poꞌó — tjevele Jesús .
40015010	Pꞌa wa pajal pülücj játjatsja Jesús neꞌaj pꞌin . Jupj tjevele ncul yupj . Tjiquil na , jupj tjevele yupj jis lal : — Tjapjaꞌaqué napj velé . Nusin tjüꞌüsüs niná .
40015011	Yom ma malala nsem Dios lal ve lama ꞌyonsa mpes . Lampe pyacj mpes pꞌin , yom niná malala nsem Dios lal — nin tjevele Jesús .
40015012	Locopyaya Jesús discipulopan tjiquil jupj ntꞌa . Tjowelepj jupj lal : — Fariseopan tsꞌa ꞌin jipj lal , niná tjevelen mpes . ¿ Ncu selen ?
40015013	Jesús tjevele : — Yupj ma javelepj Mpapay Dios velá . Niná yupj javelepj lol jinwá Mpapay lal . Jupj ca mpoqjues lol niná . Nin liji pjü malala javelepj jis lal .
40015014	Ma nin nujola tꞌas yupj javelepj mpes . Yupj ma polel sin ꞌyüsa lajay Dios mpes . Yun tulucj jinwá yupj . Yun tulucj ma polel jacacan pꞌa wa . Yom jun tulucj cyacaná yom pꞌa wa jun tulucj , manas tsꞌentuna moꞌo palá jis ntüncüs ca — nin tjevele Jesús .
40015015	Pedro tjevele jupj lal : — Jipj tjevelen : lampe pyacj , malala . ¿ Tsjan qjuisin ꞌyüsa lejay jipj parábola niná lal ?
40015016	Jesús tjevele jupj lal : — ¿ Ncu ma wa nusin ꞌyüsa nun ?
40015017	Ve jalá na , jis col moꞌo jama pꞌin . Locopyaya naꞌaj la tsꞌi jis pwi mpe . Nin mpes nin velé nun malala tulucj Dios lal nun lojá mpes . ¿ Ncu ma nusin ꞌyüsa niná ?
40015018	Malala nyuca javelepj , malala nyuca yola wa . Malala javelepj mpes , malala yupj Dios lal .
40015019	Yupj malala yola , mpes nin pꞌin yola yupj . Malala yola , mpes wa sa ꞌünan la pꞌa . Malala yola , mpes wa neꞌaj jamanun sejatsꞌom tulucj . Mpes wa nequem lyawun̈ jis vayum tulucj jis lal . Yupj malala yola , mpes nin . Nin mpes wa niyom neꞌaj jamanun tsjücjüimpan , tjewyayin̈ tulucj . Nin mpes wa pequen̈ . Nin mpes wa la tsuwil . Nin mpes wa pajal malala javelepj la pꞌa poꞌó . Yupj malala yola , mpes nin lajay .
40015020	Niná lajay na , te jinwá yupj Dios lal . Malala tulucj Dios lal yupj ma lajay judiopan lajay jinwá , jis mas japatsj na — nin tjevele Jesús .
40015021	Jesús tjemey nepé . Campa way ꞌin tjemey judiopan patja mpe . Jupj tjemey ntꞌa Tiro poꞌo patja neꞌaj pꞌintsja , Sidón poꞌo patja neꞌaj pꞌintsja wa .
40015022	Neꞌas tjemey na , quepj tjacꞌ la nüjüsü jupj . Judío tuluctsja jupj , quepan . Jupj Canaán mpe ꞌeseptsja . Judiopan tulucj patja mpe tjacꞌ , neꞌaj pꞌin patja mpe . Niná quepj li piyutsja , tjevele Jesús lal : — Nejepa , jipj ne niná Yomen Dios tjevele ca jas majamas nosis ntꞌa . Jipj David püna tüpüꞌü popa pꞌiyá . Malala ntepalá . Ncapj tjepꞌyaꞌsa . Lapanenpan patja napj ncucus jos moꞌó . Newa pajal malala lajay ncucus lal — nin tjevele quepan .
40015023	Jesús ma lal tjevele jupj lal . Nin mpes Jesús discipulopan tjiquil jupj ntꞌa , la tjomon jupj lal : — Tjeꞌyaya jupj le moná . Jas tjejyama jupj . Newa la cjüipepé jacꞌ , newa li piyú .
40015024	Jesús tjevele yupj jis lal : — Mpapay Dios nin tjejyama judiopan ntꞌa pꞌin . Yupj ne len̈ jis tjevyala , oveja jinwá .
40015025	Jesús nin tjevele na , quepj ninana pꞌiyá tjacꞌ jupj ntꞌa . Palá nipiꞌtje Jesús wolapꞌaꞌá . Tjevele : — Nejepa , ncapj tjepꞌyaꞌsa .
40015026	Jesús tjevele quepj lal : — Judiopan Dios tsꞌuyupj . Napj ꞌüsüs lejay yupj mpes . Yupj yutsꞌaꞌá ma polel la ꞌayas la pꞌa . Nin pꞌiyá tsjictjacj jis ve ma polel la ꞌayas yupj jis tsjiyó — nin tjevele Jesús .
40015027	Quepj tjevele jupj lal : — Tꞌücꞌ tjevelen . Nin velé pꞌin , ve tsjictjacj nepenowá palá tinca wo jutsꞌaꞌá lyaja mpe . Niná ꞌücj wa jalá tsjiyó witjacj — tjevele jupj . ( Jupj quelel véletsja Jesús ꞌücj wa se pꞌaꞌsa jupj . )
40015028	Jesús jupj wola tjevele : — Jipj pajal pyon napj lal . Nin ca nsem jipj la tjemyon jinwá . Jesús nin tjevele na pꞌin , tjiꞌyüꞌsa quepj jucucus .
40015029	Jesús tjemey nepé . ꞌÜsǘ püné la nipj tjemey , ꞌüsǘ niná Galilea ló . Locopyaya tucucꞌ popa viyá tjemey , tsjicj way pꞌin . Neꞌaj ꞌetjele jupj .
40015030	Neꞌaj tjáꞌasa na , pajal pülücj tjiquil jupj ntꞌa . ꞌA jis tjimyula jupj ntꞌa . Lal tjiquil wa ma polel jil nepenowá . Nepénowa yun tulucj jis lal tjiquil wa . Nepénowa jis mas cjuwá jis lal tjiquil wa . Jis tsjam cjuwá nepenowá jis lal tjiquil wa . Nepénowa ma polel javelepj jis lal tjiquil wa . La pꞌa wa pajal pülücj malala jisas jis lal tjiquil wa yupj . Tüpüntüpj yupj ꞌamá ꞌalá Jesús wolapꞌaꞌá ; jupj jis tjiꞌyüꞌsa la tjiji yupj .
40015031	Neꞌaj ꞌa jis tjimyula tjunuc nin tepyala . Tjunuc ma polel javelepj ꞌücj javelepj jis tepyala . Tjunuc jis mas cjuwatsja , jis mas seyasa jis tepyala yupj . Tjunuc jis tsjam cjuwá , jis tsjam seyasa jis tepyala yupj . Ma polel jiltsja , ꞌücj jis la winin jis tepyala . Yun tulucj ꞌücj januc jis tepyala . Pjü jis tjiꞌyüꞌsa mpes gente neꞌaj tjatjá pajal nin yólatsja Jesús ꞌüsüs la tjiji mpes . Nin mpes ꞌüsüs pjac tjowelepj Dios poꞌó , jupj ne israelpan jis Dios .
40015032	Locopyaya Jesús tjevele ncul jupj discipulopan . Niná jupj tjevele yupj jis lal : — Nola napj yupj mpes . Tsꞌacꞌ contꞌe nasa quiꞌá jatja napj lal . Tecyawaja nasa yupj jis ve . Napj ma quelel sin jyam yupj , laja secj custjay . Jis capj ntꞌajas ca nacj jümücj ntꞌa .
40015033	Jupj discipulopan tjowelepj : — Wa cjuwá quiꞌá . Cjuwá caꞌaj mpe jis la tꞌas pansas yupj tꞌücꞌ jis la las mpes . Pajal pülücj way yupj .
40015034	Jesús jis la tjiꞌyüya : — ¿ Nol toꞌá nun pansas ? — Siete — tjowelepj yupj — . Cjul tsjictjacj pjaní way pꞌin tyaꞌacj wa .
40015035	Jesús jis tjijyüꞌta gente jis la ꞌosos ꞌamá ꞌalá .
40015036	Nin la tjajay na , jupj ntꞌya wa pansas sieteyá , cjul ntꞌya wa . Tjevele Dios lal tjüwüiꞌi jupj tjeꞌyaya jis la las . Tꞌücꞌ tjevele na , tjelepta pansas , la tücüeme wa cjulun . Niná jis tjeꞌyaya jupj discipulopan jis la ꞌayas neꞌaj jatjá . Yupj pjü jis tjaꞌayapj pansas popé , cjulun popé wa .
40015037	Pjü yupj tjalá . Pjü jis col pitꞌa tepyala . Tꞌücꞌ tjalá na , newa játjatsja pan popé , cjul popé wa . Mpes discipulopan quiliyú moꞌo tꞌolon pan tsjictjacj , cjul tsjictjacj wa , ma pjü tjalá . Quiliyú noypan siéteya tipitꞌa la tjajay pan mpes , cjul mpes wa .
40015038	Nasa tjalá niyom pajal pülücj . Cuatro miltsja yupj . Nequem pülücj tjalá wa . Tsjictjacj pülücj tjalá wa discipulopan jis tjaꞌayapj popé .
40015039	Tꞌücꞌ tjalá na , Jesús sin tjejyama yupj . Tjil na , barco wama tjemey . Magdalá poꞌo tjemey jupj , barco mpes .
40016001	Niyom tjiquil Jesús ntꞌa , nepénowa fariseopan , nepénowa saduceopan . Ma topon Dios mpe tjacꞌ jupj , mpes la tjomon jupj ca ꞌüsüs la mijis , gente pꞌin ma polel lajay jinwá . Nin mpes ca sin müꞌüsüs ncu Dios jas tjejyama jupj , tjowelepj yupj .
40016002	Jesús tjevele yupj pꞌiyá ꞌücj ca jus cülayecj pjacj ne jupj . Ninana tjevelá : “ Nun quelel solejé ncu cus cjol nsem yayá , nun ꞌücj lo palá nucú tsjun poꞌó . Nenéyawa je way tsjun poꞌó tꞌawaná . Mpes nun welé cus cjol nsem yayá .
40016003	Nenéyawa je way tsjun poꞌó püstapj , te ton̈ca ꞌotsꞌipj . Mpes nun welé majawus ca yacjaj . Nun ꞌücj lo palá nucú tsjun poꞌó . Niná ꞌücj lojí la pꞌin . Nun welé nun quelel nusin ꞌyüsa Dios poꞌó . Tꞌücꞌ tulucj . Ma nusin ꞌyüsa tsjan mpes ꞌüsüs tepyala quinam nosis ntꞌa .
40016004	Nun quina potjaqué malala pajal . Nun welé Dios jatjampan nun , newa nun ma quelel lojí jupj . Nun ma quelel lojí Dios jos jin . Nun lo moná napj ꞌüsüs la mejay , gente pꞌin ma polel lajay jinwá . Nin mpes ca nusin müꞌüsüs Dios nin tjejyama , welé nun . Ma ca la mejay napj . Pjaní way pꞌin ca la mijis Dios nun ca nucú . Püna Jonás lal la tjiji jinwá , nin wa ca la mijis napj lal . ( Jonás profeta waytsja jupj püná ) ” , nin tjevele Jesús . Niná tjevele na , tjemey yupj mpe .
40016005	Jesús ꞌüsǘ naꞌaj poꞌó tjemey jupj discipulopan jis lal . Pansas cjuwá tjil yupj , discipulopan . Yoꞌ tepeꞌe jis la cutj .
40016006	Jesús tjevele yupj jis lal : — ꞌIn tjajama . Po ma jisas tꞌas fariseopan jis levadura . Ma wa jisas tꞌas saduceopan jis levadura . Yupj jis levadura malala pajal .
40016007	Jupj discipulopan ma sin tjiꞌyüsa Jesús tjevelá . Yuwá pꞌin jis la tjüꞌüy tsjan mpes nin tjevele jupj . Tjowelepj : “ Cupj ma tequeꞌacj pansas . Nin mpes nin tjevele ca nacj . ”
40016008	Jesús seletsja nin tjowelepj yuwá . Mpes jupj tjevele yupj jis lal : — Nun tsjicj way pꞌin poné napj lal . ¿ Tsjan mpes nin nujola cjuwá pansas ? ¿ Tsjan mpes nin welé ?
40016009	¿ Ncu ma nusin ꞌyüsa napj ꞌücj wa nu ꞌya nun nujos ? ¿ Ncu ma nujola tepyala napj ꞌücj jis tjeꞌyá jis la las niyom cinco mil ? Pansas cinco pꞌin tyaꞌactsja ; napj la tjejay tꞌücꞌ tjalá yupj pjü . ¿ Ncu ma nujola tepyala yupj ma polel pjü tjalá ? Nun quiliyú moꞌo tꞌoꞌnó pan tsjictjacj yupj ma pjü tjalá . ¿ Ncu nuyoꞌ tepeꞌe nol quiliyú tipitꞌa pan tsjictjacj mpes ?
40016010	¿ Ncu ma nujola tepyala pꞌa jyawca na napj tjeꞌyá jis la las niyom cuatro mil ? Pansas siete pꞌin tyaꞌactsja ; napj la tjejay tꞌücꞌ tjalá yupj pjü . Niswa ma polel pjü tjalá yupj . Nun quiliyú moꞌo tꞌoꞌnó pan tsjictjacj yupj ma pjü tjalá . ¿ Ncu nuyoꞌ tepeꞌe nol quiliyú tipitꞌa pan tsjictjacj mpes ?
40016011	Napj ma nin veletsja pansas poꞌó . Ma nin nólatsja pansas mpes . ¿ Tsjan mpes ma nusin ꞌyüsa niná ? Napj nin tjevelé ꞌin tjajama . Po ma jisas tꞌas fariseopan jis levadura . Ma wa jisas tꞌas saduceopan jis levadura . Yupj jis levadura malala pajal — nin tjevele Jesús .
40016012	Jesús nin tjevele na , jupj discipulopan jus nlaytsja jupj ma véletsja levadura poꞌó , yupj jis pansas lajay mpes . Jupj nin véletsja fariseopan sin ꞌyüsa lajaytsja mpes , saduceopan sin ꞌyüsa lajaytsja mpes wa . Yupj sin ꞌyüsa lajay levadura jinwá . Yupj ꞌücj yus tsuwil la pꞌa wa .
40016013	Jesús neꞌas tjemey Cesarea Filipo poꞌo patja ntꞌa . Neꞌas tjemey na , jupj la tjiꞌyüya jupj discipulopan jis lal : — ¿ Pjacj ne napj jin javelepj gentas ? Napj pꞌiyá niná Yomen Dios jas tjejyamá .
40016014	Yupj tjowelepj : — Nepénowa javelepj jipj Juan el Bautista pꞌiyá . Nepénowa javelepj jipj Elías , püna tüpüꞌü pꞌiyá . Pꞌa wa javelepj jipj Jeremías , püna tüpüꞌü wa . Nepénowa javelepj jipj pꞌa profeta püna tüpüꞌá . Püna ꞌi tipüꞌí , niswa pütꞌ , nin javelepj gentas .
40016015	Jesús nin pꞌiyá la tjiꞌyüya wa discipulopan jis lal . — ¿ Ne nun ? — la tjiꞌyüya jupj — . ¿ Pjacj ne napj jin welé nun ?
40016016	Simón Pedro jupj wola tjevele : — Cristo jipj . Jipj ne Jepa Püné Dios tjevele ca jas majamas qjuis capj la pꞌacj . Jipj mpes ca ꞌüsüs mpatjaquecj . Jipj ne Dios Jatjam , Dios ne püꞌü lovin — tjevele jupj .
40016017	Jesús tjevele jupj lal : — Dios pajal ꞌüsüs la tjiji jipj mpes . Yom pꞌin ma jin tjiꞌyüsa la tjiji niná . Napj Mpapay tsjun poꞌo püꞌü , jupj ne jin tjiꞌyüsa la tjiji niná . Jipj Simón , Jonás jatjam jipj .
40016018	Pꞌa wa lyá le tꞌa jipj mpes quinam . Pedro lyá nsem wa quinam . Pe jinwá jipj , mpes nin lyá jipj quinam . Napj ꞌos wa pe püné jinwá . Pülücj ca mponecj napj lal , ca mpatjam Dios lal . Napj nin lejay ca nin nsem . Diablo jas tjiyocj tulucj ca nsem yupj jis lal . Newa ca mpatjam yupj napj lal .
40016019	Napj ca mya ꞌa jipj ca ꞌücj mvelen pꞌa jis lal napj mpes . Jipj velen napj mpes llave jinwá ca nsem . Nepénowa ca mponecj jipj velen . Yupj ca ꞌücj la winin Dios jyüꞌta ntꞌa . Nepénowa ma ca mponecj . Mpes ma ca polel la winin Dios jyüꞌta ntꞌa . Jipj ca ꞌücj mvelen ncu malala la tjajay napj lal japon . Jipj nin velen nosis ntꞌa , Dios ca nin pꞌiyá mveles wa tsjun poꞌó . Jipj ca ꞌücj mvelen wa ncu malala la tjajay tulucj . Jipj nin velen nosis ntꞌa , Dios ca nin pꞌiyá mveles wa tsjun poꞌó — nin tjevele Jesús Simón Pedro lal .
40016020	Tꞌücꞌ tjevele na , Jesús jis tjijyüꞌta jupj discipulopan ma jis la veles la pꞌa lal jupj niná Jepa Püné Dios tjevele ca jas majamas jis capj la pꞌacj judiopan .
40016021	Pedro nin tjevele Jesús niná Jepa Püné Dios tjevele ca jas majamas . Niná tjevele na , Jesús ꞌüsüs way tjevele jupj discipulopan jis lal tsjan ca mpalas jupj lal . Püna ma pjü tjevele . Quina ꞌüsüs way tjevele niná neneyawá . Tjevele Dios jostsja jupj ca mim Jerusalén ntꞌa , ca pajal malala mpalas jupj neꞌaj . Tjevele niyom nepénowa ca malala la mijicj jupj lal neꞌaj . Coꞌmüypan ca nin la mijicj , sacerdote noypan ꞌotsꞌipj , Moisés popel sin ꞌyüsa lajay ꞌotsꞌipj . Tjevele yupj ca müꞌüꞌnacj jupj . Tjüꞌünan na , ca jas müjünsüs tsꞌacꞌ contꞌe tepyala na . Niswa ca mpüꞌüm , tjevele jupj .
40016022	Pedro ma jostsja niná ca mpalas Jesús lal , mpes jas tjan tjemyana jupj , cus tjeveꞌle . Tjevele : — Ma ca nin mya palas jipj . Dios ca cyapj mpꞌaꞌsas .
40016023	Pedro nin tjevele na , Jesús la nujuya , jupj wola tjevele : — Jutja napj mpe . Satanás jinwá velen . Jipj jyas napj ca malala la mejay . Jipj ma jele Dios jola jinwá . Yom pꞌin jola jinwá jele jipj .
40016024	Niná tjevele na , Jesús tjevele wa jupj discipulopan pjü way jis lal : — Nun popa quelel ncapj cyon̈ca , ma ca nin la mijis jupj pꞌiyá jos jinwá . Nin ca la mijis napj lejay jinwá . Napj cruz poꞌó ca ma patsꞌ . Malala ca mpalas wa jupj , ncapj cyon̈ca mpes . Jupj ca jas müꞌüsüs napj mpes .
40016025	Nepénowa ca quelel jis capj mpꞌaꞌsacj yupj pꞌiyá . Ma ca jisas malala se palá , mpes ca mvelecj yupj japon tulucj napj lal . Yupj ma ca mpatjam Dios lal . Nepénowa ncaꞌlin̈ napj lal japon mpes . Más ꞌüsüs ca jis mpalas yupj la pꞌa jis lal . Yupj lovin ca mpatjam Dios lal .
40016026	Nepénowa pülücj jatatj nosis ntꞌa , mopꞌin ma polel patja Dios lal . Pjü way jatatj nosis ntꞌa ca nacj . Newa ma polel patja , mpes ꞌüsüs jis tepyala tulucj pülücj jatatj mpes . Ma polel jaylacj lajay mpatjam Dios lal .
40016027	Napj pꞌiyá niná Yomen Dios jas tjejyamá . Napj ca niswa ncuwis pꞌa jawas . Tjacuwis na , pjü ca nucucj napj pajal püné , Mpapay jinwá . Napj angelpan ca ncapj ncon̈cocj . Tjacuwis na , napj ca jis maꞌayá pjü gente yupj la tjajay mpes . Nepénowa ꞌüsüs la tjajay , mpes napj ca jis maꞌayá tsjan ꞌüsüs way . Nepénowa malala la tjajay , mpes ca jis capj ntül . Mpes más ꞌücj nin lajay Dios jos jin quinam .
40016028	Napj pꞌiyá niná Yomen Dios jas tjejyamá . Nun popa nepenowá ca nucú napj cuwis Jepa la ꞌosos , nun ma tacaꞌliqué na pꞌin . Newa potjaqué pꞌin , napj Jepa ca nsem . Tꞌücꞌ niná — tjevele Jesús .
40017001	Tsꞌacꞌ séisiya tjejyawca na , Jesús tjemey Pedro lal , Jacobo lal wa , Juan lal wa . Juan niná Jacobo jüpülüctsja . Yupj jis lal tjemey jocꞌ campanya ton̈ca ntꞌa , tucucꞌ pacá ntꞌa . Yupj yulupjana way pꞌin tjil .
40017002	Neꞌaj tjatja na , Jesús pꞌa casá justa tepyala tjunuc yupj . Jupj wola pajal jaw tepyala lotsꞌacꞌ jinwá . Jupj jas quip pajal pje way tepyala wa . Jas quip jaw tepyala wa , pajal pje way mpes .
40017003	Nin tepyala na , nepé lay tepyala wa Moisés . Elías lay tepyala wa . Yupj manas profetapan püna tapatjá . Jesús lal javeleptsja .
40017004	Pedro tjevele Jesús lal : — Nejepa , po ꞌüsüs quiꞌá jyatjaquecj . ¿ Ncu jyas tsꞌepjel cóntꞌeya sin müjünsǘ nun mpes ? Pjaní way jipj mpes ca nsem , pjaní wa Moisés mpes ca nsem , pjaní wa Elías mpes ca nsem .
40017005	Pedro newa véletsja na , len̈ way mol palá tjacꞌ wa yupj capá ntꞌa . Tꞌasiyú tón̈catsja . Jas jawtsja molon . Nepé vele pjactsja mol mpe . “ Niná napj Natjam — tjevele — . Quelel lejay jupj . Pajal ꞌücj najas jupj lal . Tjapjaꞌaqué jupj velá ” , nin tjevele mol mpe .
40017006	Niná tjepjyacan̈ na , discipulopan jis wala ꞌamá ꞌalá tjoꞌonsopj . Pajal lacj tjeyapj yupj .
40017007	Nin la tjajay na , Jesús tjacꞌ yupj ntꞌa . Po lis tjeꞌyotꞌa jupj . — Nusin tjüjünsǘ — tjevele — . Po ma locj tjeyá .
40017008	Viyá tjunuc na , len̈tsja la pꞌa . Jesús pꞌin jus tjunuc .
40017009	Yacjaya jocꞌ mpe palavin tjiquil . Yupj palavin jiquiltsja na , Jesús tjevele yupj jis lal : — Ma ca mvelé pꞌa jis lal nun tjunucú quinam . Napj pꞌiyá niná Yomen Dios jas tjejyamá . Napj ca ma patsꞌ , locopyaya ca nin müjünsǘ la pütꞌüs . Niswa nin tjijyünsǘ na , ꞌücj lo veles nun tjunucú jocꞌ moꞌó — niná nin tjijyüꞌta Jesús .
40017010	Jupj discipulopan tjowelepj jupj lal : — Cupj pyonecj jipj niná Jepa Püné Dios tjevele ca jas majamas . ¿ Tsjan mpes la pꞌa javelepj Elías mwalá way ca ncuwim niná Jepa Püné lal ? Nin javelepj Moisés popel sin ꞌyüsa lajay — nin tjowelepj yupj .
40017011	— Tꞌücꞌ way jupj mwalá way ncuwim Jepa Püné lal — tjevele Jesús — . Dios Popel tjevele jupj pjü ca ꞌücj la mijis Jepa Püné jacꞌ mpes .
40017012	Nasa tjacꞌ jupj . Yupj ma sin tjiꞌyüsa jupj ninana pꞌiyatsja Dios Popel tjevele ca ncuwim . Malala la tjajay jupj lal , yupj jisastsja jinwá . Nin pꞌiyá ca malala la mijicj napj lal , napj pꞌiyá niná Yomen Dios jas tjejyamá — nin tjevele Jesús .
40017013	Nin tjevele na , jupj discipulopan sin tjiꞌyüsa jupj véletsja Juan el Bautista poꞌó . Juan el Bautista pꞌiyatsja niná Dios tjevele ca mwalá ncuwim Jepa Püné lal .
40017014	Jocꞌ ꞌalá mpe tjiquil na , niswa tjiquil la pꞌa discipulopan tjatja ntꞌa . Neꞌaj gente pajal pülücj lejen̈tsja wa yupj jis lal . Neꞌas tjiquil na , yom pjaní tjacꞌ Jesús ntꞌa . Tüicꞌ jin tjáꞌasa Jesús wolapꞌaꞌá .
40017015	— Nejepa , cus tjepꞌyaꞌsa natjam — tjevele — . Pajal malala jos . Jun jyuꞌya jin liji jupj lovin . Po ꞌin malala tepyala jupj . La pülücj ꞌawa moꞌo tjeyaca jun jyuꞌya mpes . ꞌÜsüma tjeyaca wa la pülücj .
40017016	Napj jupj lal tjacuwis jipj discipulopan ntꞌa . Yupj ma polel ꞌyüꞌsa lajaytsja jupj — nin tjevele yomen Jesús lal .
40017017	Jesús tjevele yupj jis lal : — Nun ma poné napj lal . Malala nujola pajal . Pajal püs way li nuc nun ca mponé napj lal . Püs way tüpüꞌüs nun lal quinam . Lowa , lal nculá jupj jatjam .
40017018	Tjacꞌ na , Jesús cus tjeveꞌle lapanen , yom jatjam jos moꞌo jáꞌasatsja . Mpes pjeꞌá tjacꞌ tjamacjas jos mpe . Len̈ way ꞌücj jos jáꞌasatsja tjamacjas .
40017019	Yacjaya Jesús discipulopan tjiquil jupj ntꞌa , pꞌa len̈tsja na . La tjüꞌüy : — ¿ Tsjan mpes ma polel pjeꞌá jas tjejyamacj lapanen niná ?
40017020	Jupj jis wala tjevele : — Nun tsjicj way pꞌin poné napj lal . Nin mpes ma polel lojitsja nun . Tsjicj way pꞌin cüponé , mostaza setel tsjicj way jinwá , pjü way ꞌücj la cüjí . ꞌÜcj cüwelé mim jocꞌ ꞌalá . ꞌÜcj cüwelé : ‘ Jutja pꞌa ntꞌa ’ . Ne nin ca nsem nun tjowelé jinwá . Tꞌücꞌ way niná .
40017021	Nin pꞌin velé , lapanenpan nepenowá pajal costa way sin jam . Nintsja niná . Más ꞌücj lo moná Dios lal ca ꞌücj jas majamá . Tsꞌacꞌ pjaní ma ca nlajá , Dios lal ca mvelé pꞌin . Ma nin lojí , ma ca mim — nin tjevele Jesús .
40017022	Jesús newa wínetsja Galilea moꞌó jupj discipulopan jis lal . Jawas pjaní tjejyawca na , jupj tjevele yupj jis lal : “ Napj pꞌiyá niná Yomen Dios jas tjejyamá . Dios ca maꞌayas niyom ca malala la mijicj napj lal yupj jisas jinwá .
40017023	Ca ma ꞌüꞌnacj , locopyaya tsꞌacꞌ contꞌe na ca nin müjünsǘ la pütꞌüs niswá ” , nin tjevele jupj . Nin tjevele na , pajal ꞌaplijila jis tepyala jupj discipulopan .
40017024	Jesús tjemey Capernaum ntꞌa jupj discipulopan jis lal . Neꞌas tjemey na , niyom nepénowa tjiquil Pedro ntꞌa . Yupj niyom nenem impuesto jaylacj jataꞌepj Dios wo mpes . Yupj la tjüꞌüy Pedro lal : — ¿ Ncu ma impuesto jaylacj liji Jesús , jupj ne jin ꞌyüsa liji ?
40017025	— Jaylacj liji jupj — tjevele Pedro . Pedro wo ntꞌa tjemey , yupj tapatja ntꞌa . Tjacꞌ na , Jesús tjevele jupj lal , Pedro ma tjevele na pꞌin . Tjevele : — Jepapan nosis ntꞌa se jütütj impuesto jaylacj jataꞌepj gente jatatj mpes , yupj moma jatatj mpes wa — nin tjevele Jesús — . ¿ Ncu jele jepapan sejatjampan pꞌiyá jaylacj lajay niná ? ¿ Ncu jele pꞌa wa pꞌin jaylacj lajay impuesto mpes ? ¿ ꞌOyn jele jipj ? — tjevele Jesús .
40017026	Pedro jupj wola tjevele : — Pꞌa wa pꞌin jaylacj lajay niná yupj jataꞌepj . — Nin — tjevele Jesús — . Jepapan sejatjampan ma jaylacj lajay impuesto . ( Jupj quelel véletsja jupj ꞌücj wa ma jaylacj líjitsja . Jupj Dios Jatjam , ne nin . )
40017027	Jupj tjevele : — Mopꞌin ca jaylacj la mijicj . Ma jaylacj lijicj , yupj ca yola nsem cupj ma qjuisas Dios wo . Jutja jipj ꞌüsǘ püné ntꞌa . Jipj anzuelo ꞌüsüma tjevyala . Ca ntsꞌicjun cjulun . Mwalá way cjul tsꞌicjucj jipj , jupj lala maꞌaptan . Lala moꞌo maꞌajam ca tꞌemel cꞌa . Niná tꞌemel tꞌücꞌ nsem impuesto jaylacj mpes . Niná ca jis maꞌayan napj jaylacj lejay mpes , jipj jaylacj lejay mpes wa — nin tjevele Jesús Pedro lal . Ne nin la tjiji niná .
40018001	Yacjaya Jesús discipulopan tjiquil jupj ntꞌa . La tjüꞌüy pjacj yupj popa más püné ca nsem Dios jyüꞌta ntꞌa .
40018002	Jesús tjevele ncuwim tsjicj way . Jupj discipulopan culupwen ntꞌa tjijyünsa jupj .
40018003	Nin la tjiji na , Jesús tjevele : — Nun ma ꞌüsüs way nujola . Pꞌa casá nujola tꞌas , Dios jos jinwá . Tsjictjacj jinwá tꞌas nun . Nun ma lojí niná , nun Dios si jütüta popa nsem tulucj . Tꞌücꞌ way .
40018004	Nun popa pjaní pajal tsjicj jin jola jupj pꞌiyá , tsjicj niná jinwá , jupj más püné ca nsem Dios jyüꞌta ntꞌa .
40018005	Gente pülücj nin jinwá patja , yupj tsjicj niná jinwá . Najas nun ma nujola noypan nun pꞌiyá . Najas ꞌüsüs lojí yupj jilal napj mpes . ꞌÜsüs lojí na yupj jilal , tꞌücꞌ way ꞌüsüs lojí napj lal .
40018006	Malala lajay yupj jis lal , malala nin Dios lal . Tsjictjacj nepénowa japon napj lal . Pꞌa wa nin liji ne tsjictjacj nenem malala nyuca lajay , malala pajal ca nsem jupj lal , nin la tjiji mpes . Más ꞌüsüs way nsem jupj mpes , la pꞌa pe püné ꞌutsuꞌpa mwen poꞌó , ca ꞌüsǘ püné moꞌo la ntsꞌiyas jupj , mpaꞌis .
40018007	” Tꞌücꞌ way nepénowa malala nyuca lajay . Yupj lajay mpes la pꞌa quelel malala nyuca lajay wa . Malala ca jis mpalas pajal , yupj nin lajay . Pajal malala ca mpalas wa nosis ntꞌa yupj malala lajay mpes .
40018008	Po ma malala la müjí . Nun quelel malala lojí numos mpes , ma la müjí . Nujola tꞌas numos cjuwá jinwá . Numos tꞌü , naꞌaj la tocoyé jinwá nujola tꞌas . Más ꞌücj numos cjuwá , ne ca ꞌücj mpatjaqué Dios lal . Más malala numos matꞌe ca naꞌaj la ntsꞌiyacj nun ꞌawa püné ntꞌa , nun malala la tjüjí mpes . Neꞌaj pwe lovin . Nun quelel lowú , malala la müjí , ma la müjí . Nin pꞌiyá nujola tꞌas nutsjom cjuwá jinwá . Más ꞌücj nutsjom cjuwá , ne ca ꞌücj mpatjaqué Dios lal . Más malala nutsjom matꞌe ca naꞌaj la ntsꞌiyacj nun ꞌawa püné ntꞌa .
40018009	Nun quelel malala lojí nun nucú mpes pꞌin , ma ca nucú niná . Nujun tulucj jinwá nujola tꞌas nun . Nujun tꞌü , naꞌaj la tocoyé jinwá nujola tꞌas . Más ꞌücj nujun pjaní cjuwá , ne ca ꞌücj mpatjaqué Dios lal . Más malala nujun matꞌe ca naꞌaj la ntsꞌiyacj nun ꞌawa püné ntꞌa — nin tjevele Jesús jupj discipulopan jis lal .
40018010	Jesús tjevele wa : — Po ma nujola tꞌas tsjictjacj ꞌüsüs tulucj , yupj tsjicj way mpes . Dios sin jyama yupj jis angelpan , jis majamacj tsjictjacj . Niná angelpan Dios püꞌü ntꞌa patja . Januc Mpapay Dios lovin , jupj ne tsjun poꞌó püꞌü . Mpes nun ca jus cülayé Dios quelel liji tsjictjacj . [
40018011	Ma sa con̈ Dios , len̈ jinwá yupj Dios lal . Napj jis capj pꞌyacj mpes ca ꞌüsüs nsem yupj Dios lal ne ca mpatjam jupj lal . Napj pꞌiyá niná Yomen Dios jas tjejyamá — nin tjevele Jesús . ]
40018012	Jesús sin tjiꞌyüsa lis tjiji Dios quelel liji pjü gente . Ninana tjevelá : — Yom pjaní oveja ciéneya si manuna ca nacj , pajal pülücj . Oveja pjaní way tjemey , len̈ tjevyala . Mpes yom niná ca mim , ca la mpalas oveja len̈ tjevyalá . Oveja noventa y nuéveya neꞌaj lyawun̈ ca nacj jocꞌ ꞌalaꞌá , tsjutsj jalá ntꞌa . Pjü way lejen̈ mpe ca mim yomen . ¿ Ncu ma tꞌücꞌ way ca nin la mijis niná ?
40018013	Jupj jus tjinyuca na oveja len̈ tjevyalá , pajal ꞌücj jos nsem jupj . Tꞌücꞌ way niná . Más ꞌücj jos nsem oveja niná mpes , la pꞌa noventa y nueve jis lal . Noventa y nuéveya ma len̈ jis tjevyala yupj .
40018014	Nin wa Nupopay tsjun poꞌo püꞌü lal . Jupj ma jos tsjicj pjaní len̈ mvalas . Ma jos malala mpalas . Jupj jos pjü way ca jupj lal mpatjam — nin tjevele Jesús .
40018015	Jesús tjevele wa jupj discipulopan jis lal : — Napj mpes japon nun jis pülücpan napj mpes . Jipj pyülücj pjaní malala liji jipj lal ca nacj . Malala la tjiji na , jutja jus nucun jisapj pꞌin . ꞌÜsüs way tjevele jupj lal tsjan niná jupj malala lijá . Nun pꞌin nuseya matꞌe ca mvelé . Jupj ca jola mpalas jupj malala la tjiji ca nacj . ꞌÜsüs ca la mijis quinam , mpes nun nusey manas wa ca quelel la müjí niswá .
40018016	Jupj ma quelel pjoca jipj velen ca nacj , mpes jipj ca mim pꞌa wa lal jupj ntꞌa . ꞌÜcj wa matꞌe jis lal mim jupj ntꞌa . Yupj ca mpjacan̈ jipj pyülücj velá . Yupj ca ꞌücj mvelecj jipj tꞌücꞌ way velen . Dios tsꞌuyupan ma polel la pon pjaní pꞌin vele . ‘ Mátꞌeya javelepj yupj tjepjyacan̈ , ꞌücj jis la pon . Cóntꞌeya ꞌücj jis la pon wa . Manas jipj lal jil , yupj ca mvelecj wa malala la tjiji lal . Yupj ca mvelecj yupj jisas wa jupj ca ꞌücj la mijis . ’
40018017	Jupj newa ma quelel pjoca nin la tjejay na , jipj ca mvelen niná Dios tsꞌuyupj jis lal . ꞌA jis tjimyula na mvelen ca . Yupj pꞌiyá ca mvelecj jipj pyülücj lal , jupj malala nyuca liji mpes . Jupj ma quelel pjoca yupj javelepj , Dios tsꞌuyupj ca mvelecj ma yupj popa jupj quinam . Ma pyona jinwá ca nsem jupj jipj lal . Jipj jele nsem jupj pecj jinwá , impuesto jaylacj jataꞌepj jinwá .
40018018	Nun ꞌücj wa ca mvelé ncu malala nyuca la tjajay pꞌa wa . Nun nin welé nosis casá , nin pꞌiyá Dios ca mveles tsjun poꞌó . Nun ꞌücj wa ca mvelé ncu malala nyuca la tjajay tulucj . Nun nin welé nosis casá , nin pꞌiyá Dios ca mveles tsjun poꞌó . Tꞌücꞌ .
40018019	Nin pꞌiyá niná : nun pꞌin nuseya matꞌe nujola pyala nin pꞌiyá lo moná Dios lal , jupj ca nu maꞌayas nun lo moná . Mpapay Dios tsjun poꞌo püꞌü ca nu maꞌayas nun lo moná nosis casá .
40018020	Matꞌe , contꞌe ꞌa si mulú napj mpes , napj ꞌos wa yupj jis lal . Nin mpes ca ntꞌanquecj Dios lal la mon — nin tjevele Jesús yupj jis lal .
40018021	Yacjaya Pedro tjacꞌ Jesús ntꞌa . Tjevele Jesús lal : — Nejepa , ¿ la nol perdonar la mejay napj natjam , jupj malala la nijá ? ¿ Ncu la siéteya ꞌücj perdonar la mejay jupj ?
40018022	Jesús tjevele jupj lal : — La siéteya tulucj . Jipj lovin ca perdonar la mijin jipj jetjam — nin tjevele Jesús .
40018023	Jesús parábola tjevele wa Pedro lal . Jas tjiꞌyüsa la tjiji Dios jos ncupj lovin perdonar lijicj la pꞌa wa . Ninana nin tjevele : — Napj ca mvelé ꞌonin ne nin liji Dios jupj jyüꞌta lal . Jepa püné poꞌó ca mvelé napj . Dios liji wa jepa püné niná jinwá . Jepa püné quelel seletsja nol leveltsja jupj jomozopan jupj lal . Jostsja ca jaylacj la mijicj quinam .
40018024	Nin mpes jupj vele watsja jomozopan jis lal . Nasa nin lajaytsja na , mozo pjaní lal jiquil watsja jupj ntꞌa . Mozo niná level pünetsja . Peso millón quínceya leveltsja jupj lal .
40018025	Mozo ma polel jaylacj la tjiji , ma tjeꞌyaya . Nin mpes jepa tjijyüꞌta jupj jomozopan ca vender la mijicj mozo niná . Esclavo ca nsem jupj . Tjevele ca vender la mijicj wa jupj jatsꞌom , jupj jutsꞌuyupj ꞌotsꞌipj , pjü way jupj tyaꞌa watsja ꞌotsꞌipj . Tꞌemel ca jaylacj mpalas level mpes .
40018026	Mozo pajal la tjemyona jepa ma ca nin la mijis . Tüicꞌ jin tjáꞌasa jepa wolapꞌaꞌá . La tjemyona : ‘ ꞌIn la ntjinucú . Tülü way ca jaylacj la mejay pjü . ’
40018027	Nin tjevele na , jupj jepa pajal jólatsja jupj mpes . Tjevele ca perdonar la mijis level mpes . Tjevele ꞌücj la winin .
40018028	” Mpes tjemey mozo niná . Tjemey na , mozo niná tjinyuca mozo pꞌa wa . Niná leveltsja mozo mwalá way lal . Jupj level pjaní waytsja pꞌin . Mozo mwalá ntjüiꞌle jupj mwen poꞌó . Tjevele level lal : ‘ Jaylacj la mijin jipj level napj lal ’ ,
40018029	Jupj level tjevele : ‘ ꞌIn la ntjinucú . Tülü way ca jaylacj la mejay ’ .
40018030	Mozo mwalá ma jostsja . Jepapan ntꞌa tjemey . Tꞌya tjevele la pꞌa ma jaylacj la tjiji level . Tjiquil , ntjiꞌlin̈ level líjitsja mpes . Cawilta moꞌo tjoꞌonsopj jupj . Tjowelepj neꞌaj ca mpüꞌüm jupj , pjü way jaylacj la tjiji nas .
40018031	La pꞌa wa mozopan tjunuc nin tepyalá . Pajal ꞌaplijílatsja mozo mwalá ma perdonar la tjiji maꞌajapj . Tjil yupj jis jepa ntꞌa , pjü tjowelepj tepyalá .
40018032	Jepa püné tjevele ncuwim mozo mwalá . Tjevele jupj lal : ‘ Malala jipj pajal . Jipj pajal la tjemyon napj lal , mpes tjevelé ca perdonar la mejay jipj level mpes .
40018033	¿ Tsjan mpes ma nin pꞌiyá la tjejay jipj , mozo la pꞌa wa lal ? Napj nólatsja jipj mpes . ¿ Tsjan pjucj ma jéletsja mozo pꞌa wa mpes ? ’ nin tjevele jepá .
40018034	Jepa tsꞌi ꞌinyatsja pajal . Tjevele ca cus ntülücj mozo niná . Tjevele lovin ca cus ntülücj , pjü jaylacj la tjiji nas .
40018035	Nun ma quelel perdonar lojí nun sejatjampan , Mpapay Dios ca nin pꞌiyá la mijis nun jis lal — nin tjevele Jesús .
40019001	Jesús tecyawaja tjevele jupj quelel véletsja . Tꞌücꞌ tjevele na , tjemey jupj Galilea mpe . Niswa tjemey Judea ntꞌa . ꞌÜsǘ naꞌaj poꞌó wínetsja . Niná ꞌüsǘ Jordán lotsja .
40019002	Gente pülücj ꞌa jis tjimyula jupj ntꞌa jümücj ntꞌa , cus la con̈ . Nepénowa yupj malala jisastsja . Jesús jis tjiꞌyüꞌsa lis tjiji neꞌaj , jümücj ntꞌa .
40019003	Fariseopan nepenowá tjiquil wa Jesús ntꞌa . Quelel la ꞌüytsja jupj lal . Yupj ma jisastsja Jesús . Yólatsja yupj la ꞌüytsja pajal costa nsem jis wala la veles . Yólatsja jupj mveles malala ca nsem judiopan jis lal . Yupj la tjüꞌüy : — ¿ Ncu ꞌücj Dios lal yom se jamá jupj jatsꞌom , jupj jos mpes pꞌin ? Malala tulucj jupj jatsꞌom ca nacj .
40019004	Jesús jis wala tjevele : — ¿ Ncu ma moꞌo tjowelé Dios Popel nun ? Jupj Popel nin vele Dios pꞌiyá la tjiji gentas . ‘ La tjiji wa niyom , nequem , ꞌücj ca mwayin̈ yupj . ’
40019005	Dios tjevele : ‘ Yom ca mim popay mpe , jamay mpe , jatsꞌom lal lo pütꞌüs . Ca quelel la mijis jupj . Manas ca jüpꞌüy pjaní jinwá nsem yupj . ’
40019006	Nin mpes yupj matꞌe tulucj , tjewyayin̈ na . Pjaní pꞌin yupj Dios lal . Dios yugo sey pjucj poꞌó tipyünta jinwá la tjiji . Dios pꞌiyá nin la tjiji na , gente ma polel sin tjan sin majamacj — nin tjevele Jesús .
40019007	Fariseopan tjowelepj : — Moisés tjevele Dios tjijyüꞌta püná . Jupj tjevele yom ca papel mpaques , jatsꞌom pjeꞌá li tsꞌiyá na . Papel ca mveles quepan jupj jatsꞌom tulucj quinam . Moisés tjevele yom papel ca maꞌayas jupj , ca jas majamas jupj jatsꞌom . ¿ Tsjan mpes Moisés tjevele jupj ca ꞌücj la mijis niná ?
40019008	Jesús yupj jis wala tjevele : — Nun ma ꞌüsüs quelel lojitsja , Dios jos jin . Nin mpes Moisés nin tjevele ꞌücj jas majamá nun sejatsꞌompan . Dios nosis la tjiji na , jupj ma jostsja yom nin la qjuijis .
40019009	Napj najas más ꞌüsüs lojí püna la tjajay jis lal . Ma najas nun sejatsꞌom so jamá . Yom se jamá jatsꞌom , pꞌa lal woya ca nacj . Pꞌa lal woya na , Dios ca jola nsem yom niná ma jatsꞌom neꞌaj myaꞌna . Malala lajay pꞌin Dios lal . Jetsꞌom la pꞌa lal wine , nin mpes pꞌin ꞌücj se jam mim — nin tjevele Jesús .
40019010	Jupj discipulopan tjowelepj jupj lal : — Po ꞌin costa way niná la mijicj jipj tjevelen jinwá . Jipj velen yom ma polel pjeꞌá li tsꞌiyá jupj jatsꞌom , jupj jos na . Más ꞌücj ma ca mwayim ca nacj .
40019011	Jesús tjevele : — Costa way patja niyom sejatsꞌom tulucj . Dios jis capj pꞌyaꞌsa niyom nepenowá . Yupj ꞌücj wa patja sejatsꞌom tulucj . La pꞌa wa ma polel jis la jay niná .
40019012	Niyom nepenowá ma quelel wyayin̈ . Lovin nintsja yupj . Nepénowa malala jis tepyala jis jüpꞌüy , la pꞌa wa malala lis tjajay mpes , nin mpes ma polel wyayin̈ nepenowá . Nepénowa yupj jinwá tulucj . Yupj ꞌücj wyayin̈ . Yupj sin nin ma wyayin̈ , Dios mpes tsjiꞌ lajay mpes . Nepénowa ꞌücj nin lajay napj velé jinwá . ꞌÜcj nin lajay , ca nin la mijicj ninam — nin tjevele Jesús .
40019013	Nepénowa tjiquil Jesús ntꞌa tsjictjacj jis lal . Jisastsja tsjictjacj sey pjucj poꞌó ca po la moꞌotꞌes Jesús . Jisastsja wa jupj Dios lal mveles tsjictjacj mpes . Jesús discipulopan jis capj tjowelel tsjictjacj jis lal tjiquil mpes .
40019014	Mopꞌin ꞌüctsja Jesús lal yupj tjiquil . Jupj tjevele : “ Jis maꞌayá ca ncul tsjictjacj napj ntꞌa . Po ma jis müjüꞌtǘ ma ncul . Gente japon tsjictjacj japon jinwá , Dios ꞌücj si jütüta yupj . ”
40019015	Jesús nin tjevele na , tsjictjacj sey pjucj po la tjeꞌyotꞌa . Nin la tjiji na , tjemey neꞌaj patja mpe .
40019016	Yom pjaní tjacꞌ Jesús ntꞌa . Tjevele jupj lal : — Jipj sin ꞌyüsa lejay Dios mpes . ¿ Tsjan ꞌüsüs ca la mejay napj ne Dios ca maꞌayas napj ca ꞌücj mpüꞌüs lovin jupj lal ?
40019017	Jesús tjevele : — ¿ Tsjan mpes napj lal nla ꞌyüy tsjan ca la mijin pajal ꞌüsüs ? Pjaní way pꞌin ꞌüsüs . Jipj jyas mpüꞌüm jupj lal , nin la mijin jupj jyüꞌtá .
40019018	Yom tjevele : — Jupj pülücj tjijyüꞌta . ¿ Cana ca la mejay jupj tjijyüꞌtá ? Jesús tjevele jupj lal : — ‘ Ma ca müꞌüꞌnan la pꞌa . Niyom ma ca neꞌaj manucj sejatsꞌom tulucj . Nequem ma ca mal jis vayum tulucj jis lal . Ma ca mpequem . Ma la ntsawilin .
40019019	Ca ꞌüsüs la mijin pyapay lal , jemay lal , yupj noypan mpes jipj lal . Quelel lis mijin neꞌaj patjá . Jipj pꞌiyá quelel la ꞌejay jinwá , ca quelel lis mijin yupj ’ — nin tjevele Jesús .
40019020	Tjamacjas niná tjevele Jesús lal : — Pjü way niná tꞌücꞌ la tjejay jipj tjevelen jinwá . ¿ Ncu pjaní way ma lejay custjay ?
40019021	Jesús tjevele jupj lal : — Pjaní way ma lejay custjay Dios jos jinwá . Jipj ꞌüsüs way quelel lejay Dios jos jin , jipj ca vender la mijin jipj jitsꞌaꞌá pjü way . Tꞌemel así way ca jis maꞌayan tꞌemel cjuwá . Jutja , ca nin la mijin . Mpes pülücj ca ntꞌan tsjun poꞌó , Dios püꞌü ntꞌa . Nin la tjejay na , ncuwim napj ntꞌa , ca ncapj ncon̈con . Jipj ca jin müꞌüsüs napj lal — nin tjevele Jesús jupj lal .
40019022	Tjamacjas tjapjaca na niná Jesús tjevelá , ꞌaplijila tepyala . Tjemey jupj Jesús mpe . Pülücj tyáꞌatsja , mpes ma quelel así ꞌyáyatsja jupj jutsꞌaꞌá cjuwá jis lal .
40019023	Tjamacjas tjemey na , Jesús tjevele jupj discipulopan jis lal : — Nin lovin , pülücj jatatj jis lal . Pajal costa way Dios si jütüta popa se palá yupj . Tꞌücꞌ way niná .
40019024	Nin pꞌiyá nin velé . Pajal costa way camello jav jul casá jama . Camello ma polel nin liji niná . Más ꞌin costa way pülücj jatatj Dios si jütüta popa ca jis mpalas — nin tjevele Jesús .
40019025	Jupj discipulopan tjepjyacan̈ na niná , pajal yólatsja jupj tjevele mpes . Yupj tjowelepj : “ Pajal costa way Dios si jütüta popa se palá yupj . Pjü way ma ꞌüsüs se palá Dios lal ca nacj , ma mpatjam Dios lal . ”
40019026	Jesús yus tjinyuca , tjevele : — Gente yusapj pꞌin ma polel ꞌüsüs se palá Dios lal . Dios ꞌücj nin liji pjü way niná yupj mpes — tjevele .
40019027	Pedro jola tepyala tjamacjas ma quelel jámatsja jupj jutsꞌaꞌá mpe , ꞌücj la pütꞌüs Dios lal . Mpes Pedro tjevele Jesús lal : — Ncupj cutsꞌaꞌá jatja tjeleque jipj lal . Tjeleque cyapj la con̈ . ¿ Tsjan ca ntꞌanquecj niná la tjijicj mpes ?
40019028	Jesús tjevele jupj lal , la pꞌa wa discipulopan jis lal wa : — Napj pꞌiyá niná Yomen Dios jas tjejyamá . Pꞌa jawasa Dios ca pjü seyasa la mijis nosis ntꞌa . Seyasa liji na , napj Jepa ca moꞌos . Pajal püné ca nsem napj . Nun ncapj con̈có quinam , nun jepapan ca nsem ꞌotsꞌipj , nin tepyala na . Nun jepapan dóceya nsem , israelpan jis tribu dóceya jis la jütütj . Nun ca mvelé israelpan jis lal ncu malala la tjajay nosis ntꞌa . Nin ca nsem nun ncapj tocon̈có mpes . Tꞌücꞌ way .
40019029	Nin pꞌiyá ꞌüsüs lejay napj lovin ncapj tocon̈ jis lal . Nepénowa jil jis wa nepé ncapj jacon̈ mpes . Nepénowa jil jis pülücpan nepé . Jis papay , sejamay nepé jil nepenowá . Nepénowa jil jis tsꞌuyupan nepé . Nepénowa jil jis moma mpe , ncapj jacon̈ mpes . Napj pajal pülücj ca jis maꞌayá nin la tjajay mpes . Pjaní way pꞌin tjáꞌasa tjil ca nacj . Napj ciéneya ca jis maꞌayá yupj pjaní way tjaꞌayapj mpes . Lovin ca mpatjam Dios lal ꞌotsꞌipj , nin ca la mejay napj yupj mpes .
40019030	Nepénowa püna pꞌin topon napj lal , yupj tsjictjacj ca nsem napj Jepa ꞌos na . Nepénowa pꞌa jawasa ca mponecj , noypan ca nsem yupj . Nin ca nsem pülücj jis lal — nin tjevele Jesús .
40020001	Jesús parábola tjevele wa sin la ꞌüsüs jis la jay . Sin tjiꞌyüsa lis tjiji ꞌonin ca jis maꞌayas Dios Jesucristo cus tocon̈ jis lal . Ninana Jesús tjevelá : — Napj ca mvelé ꞌoyn nyuca liji Dios , jupj jyüꞌta ntꞌa . Yom poꞌo ca mvelé . Yom niná ꞌamá püné tyaꞌa , pülücj sine mpes . Dios liji yom niná liji jinwá . Niná yom mozopan jostsja jupj . Po ꞌin püstapj tjemey , la tepyala niyom nepenowá , jupj jomozopan nsem . Tjevele ca tsjiꞌ la mijicj jupj uva lejen̈ ntꞌa .
40020002	Yupj tjowelepj ꞌücj ca tsjiꞌ la mijicj tsꞌacꞌ pjaní tꞌemel mpes , tsꞌacꞌ pjaní tsjiꞌ lajay jaylacj mpes . ꞌÜctsja niná yom lal . Sin tjejyama tsjiꞌ la mijicj jupj uva lejen̈ ntꞌa .
40020003	Yacjaya yom tjemey jis wa nepénowa lejen̈ ntꞌa . Las nueve ca nactsja . Yom yus tjinyuca niyom nepénowa yupj lejen̈ pꞌintsja , ma tsjiꞌ lajaytsja .
40020004	Yom tjevele yupj jis lal : ‘ Nun pꞌiyá ca nlawú wa , ca tsjiꞌ la müjí napj uva lejen̈ ntꞌa . Napj tꞌücꞌ way ca jaylacj la mejay nun tsjiꞌ lojí mpes . ’
40020005	Mpes tjil yupj tsjiꞌ jis la jay . ” Yacjaya , culupwen ntꞌa tjáꞌasa na , yom tjemey wa niswá yupj jis wa lejen̈ ntꞌa . Nin pꞌiyá tjevele jupj niyom ma tsjiꞌ lajaytsja jis lal . Jupj nin pꞌiyá la tjiji wa las tres na , tꞌawaná . Sin tjejyama wa tsjiꞌ jis la jay neꞌaj .
40020006	Yacjaya tjemey wa niswá yomen . Neꞌaj jáꞌasa las cinco pyala na quinam . Jupj pꞌa wa yus tjinyuca ma tsjiꞌ lajay . Mpes jupj jis la tjiꞌyüya yupj jis lal : ‘ ¿ Tsjan mpes nun pꞌin lüjüquetsja , tsjiꞌ liji secj tsꞌacꞌ pjaní ? ’
40020007	‘ Len̈ pjacj mozo jostsja yacjaj ’ , nin tjowelepj yupj . Yom jis lal tjevele : ‘ Lowa wa nun , ca tsjiꞌ la müjí napj uva lejen̈ ntꞌa ’ .
40020008	” Nasa tꞌyaja na , yom uva jutsꞌaꞌá tjevele mozo pjaní lal . Mozo niná jépatsja la pꞌa wa mozopan jis lal . Yom tjevele jupj lal : ‘ Tjevele ncul uva lejen̈ ntꞌa tsjiꞌ lajay . Tꞌemel jis tjeꞌyaya yupj , tsjiꞌ la tjajay jaylacj . Mwalá way ca tꞌemel jis maꞌayan locopyaya sin tjejyam jis lal . Jis tjeꞌyan na , ca jis maꞌayan wa mwalá way sin tjejyam jis lal ’ , nin tjevele yom uva jutsꞌaꞌá .
40020009	” Niyom nepénowa tꞌawaná tjil , las cinco na , hora pjaní tsjiꞌ la tjajay . Mpes yupj mwalá way tjiquil , natj tꞌemel . Tsꞌacꞌ pjaní tsjiꞌ la tjajay jinwá natj yupj pjü .
40020010	Yacjaya niyom pꞌa wa tjiquil tꞌemel mpes . Niyom nenem mwalá way tsjiꞌ la tjajay tjil yupj , püstapj pꞌin . Tsꞌacꞌ pjaní tsjiꞌ la tjajay yupj , mpes yupj yólatsja yom uva jutsꞌaꞌá más ꞌin pülücj way jaylacj la mijis yupj jis lal . Nin tuluctsja . Tꞌemel tsꞌacꞌ pjaní tsjiꞌ lajay jaylacj natj wa yupj pjü . Nin pꞌiyá jaylactsja .
40020011	Mpes yupj jis tꞌemel natj na , malala poꞌo javeleptsja yom uva jutsꞌaꞌá lal .
40020012	‘ Jipj locopyaya sin tjejyam niná noyomes . Hora pjaní pꞌin tsjiꞌ la tjajay ’ , tjowelepj yupj . ‘ Cupj tsꞌacꞌ pjaní tsjiꞌ la tjijicj cupj . Pajal vyaja pwetsja tsjiꞌ la tjijicj cupj . Mopꞌin jipj nin pꞌiyá jis tjeꞌyan wa yupj ncupj qjuis tjeꞌyan jin pꞌiyá . Malala nin ’ , tjowelepj yupj .
40020013	” Uva jutsꞌaꞌá tjevele yupj popa pjaní lal : ‘ Najamica — tjevele jupj — , napj malala la tjejay tulucj nun jis lal . Jipj tjevelen ꞌücj ca tsjiꞌ la mijin tsꞌacꞌ pjaní , ne napj jaylacj lejaytsja jipj tsꞌacꞌ pjaní tsjiꞌ la tjejay mpes .
40020014	Ntꞌya jipj tꞌemel . Jutja quinam wya ntꞌa . Napj quelel jaylacj lejay watsja nin pꞌiyá locopyaya jas tjejyam lal ; jipj lal jaylacj la tjejay jin pꞌiyá , nin pꞌiyá jaylacj lejay jupj lal .
40020015	Tꞌemel niná napj ntꞌemel . Napj ꞌücj ꞌya napj ntꞌemel napj najas jinwá . ¿ Ncu tsꞌüis jipj napj ꞌüsüs la tjejay mpes ? ’ nin la tjiꞌyüya uva jutsꞌaꞌá .
40020016	Jesús tecyawaja tjevele parábola quinam . Tjevele : — Nin jinwá liji Dios . Nepénowa locopyaya topon napj mpes , noypan ca nsem yupj ca nacj napj Jepa ꞌos na . Nepénowa püna pꞌin topon , tsjictjacj ca nsem napj Jepa ꞌos na . Dios véletsja pülücj jis lal ca yupj ncul jupj ntꞌa , mopꞌin ma jiquil nepenowá . Dios pꞌiyá lis tꞌya pjacj mpatjam jupj lal . Pjaní way pꞌin lis tꞌya — nin tjevele Jesús .
40020017	Jesús newa jámatsja Jerusalén ntꞌa . Jámatsja na jümücj ntꞌa , Jesús jas tjan tjemey jupj discipulopan dóceya jis lal pꞌin . Tjevele yupj jis lal :
40020018	“ Jerusalén ntꞌa leque quinam . Napj pꞌiyá niná Yomen Dios jas tjejyamá . Dios ca jis maꞌayas niyom nepenowá malala la mijicj napj lal ; sacerdote noypan ca nin la mijicj , Moisés popel sin ꞌyüsa lajay ca nin la mijicj wa . Yupj ca mvelecj napj malala la tjejay . Ca mvelecj ca ncapj ntülücj , ma patsꞌ .
40020019	Mpes ca ma manucj judiopan tulucj ntꞌa . Judiopan tulucj ca la mpjütsꞌünücj , ca ma süpücj . Ca cruz poꞌo ca ma valacj napj , ma patsꞌ . Tsꞌacꞌ contꞌe na , ca nin müjünsǘ , mpüꞌüs niswá ” , nin tjevele Jesús .
40020020	Locopyaya , Zebedeo jatjampan sejamay tjacꞌ la veles Jesús lal . Jupj jatjampan tjiquil wa yupj sejamay lal . Sejamay tüicꞌ jin tjáꞌasa Jesús wolapꞌaꞌá , la tjemyona Jesús ca ꞌüsüs la mijis jupj mpes .
40020021	— ¿ Tsjan jyas ? — la tjiꞌyüya jupj . Yupj sejamay tjevele : — Najas natjampan jipj lal pꞌin majatjum , jipj Jepa jacꞌ na . Najas pjaní wa jipj liꞌinyampe maꞌajam , maꞌajapj maꞌajam wa jipj nancupwepe najas . Nin la mijin , ma ꞌen — tjevele .
40020022	Jesús tjevele yupj jis lal : — Nun ma solejé tsjan niná nun lo moná . Malala ca ma palas napj . ¿ Ncu ꞌücj wa nun lal ca malala nu mpalas nun , napj malala ne palá jinwá ? — ꞌÜcj wa niná cupj qjuis lal — nin tjowelepj yupj .
40020023	Jesús tjevele yupj jis lal : — Nin ca nsem nun lal . Ca malala nu mpalas , malala ne palá jinwá . Newa nin , napj ma polel velé nun ca majatjaqué napj lal , pjaní wa liꞌinyampe , pjaní wa nancupwepe . Mpapay nasa la tꞌya pjacj ca majatjum neꞌaj . ꞌÜcj la tjiji nasa yupj majatjum ntꞌa — nin tjevele Jesús yupj jis lal .
40020024	Jesús discipulopan pꞌa witjacj jus nlay niná la tjomon yupj . Jus nlay yupj la tjomon ca noypan nsem Jesús Jepa tepyala na . Mpes la pꞌa wa discipulopan diéziya tsꞌa tjiꞌin discipulopan matꞌe jis lal .
40020025	Mpes Jesús nin tjevele ca pjü ꞌa jis mulus . Tjiquil na , tjevele yupj jis lal : — Judiopan tulucj jis jepapan jajütütj la pꞌa wa , yupj noypan mpes . Yupj jis auxiliarpan yümücj se jütütj wa neꞌaj patjá .
40020026	Nin tulucj ca nsem nun jis lal . Nun pꞌin nujos noypan nsem nun , ca pajal ꞌüsüs la müjí la pꞌa mpes . Yupj jis mozo jinwá nsem nun . Nin lojí na , noypan nsem nun .
40020027	Nun nujos más ꞌüsüs ca nsem nun pjü jis lal , ca ꞌüsüs la müjí lovin la pꞌa jis lal . Yupj jis esclavo jinwá ca nsem nun . Nin lojí na , más ꞌüsüs nsem nun la pꞌa jis lal .
40020028	Nin pꞌiyá lejay napj . Napj pꞌiyá niná Yomen Dios jas tjejyamá . Napj tjacuwis jis capj la pꞌacj la pꞌa wa . Yupj ncapj japꞌacj mpes tjacuwis tulucj . Malala jis tepyala nosis casá patja , malala la tjajay mpes . Napj ma patsꞌ ca yupj mpes . Nin mpes yupj sin popa pülücj ca ꞌüsüs nsem Dios lal — nin tjevele Jesús jupj discipulopan jis lal .
40020029	Jesús neꞌas tjemey watsja Jericó poꞌó jupj discipulopan jis lal . Nasa jiltsja Jericó mpe . Gente pajal pülücj jupj lal jiltsja . Cus tocon̈ jümücj ntꞌa .
40020030	Niyom matꞌe jümücj la ntꞌa játjatsja . Yun tuluctsja yupj manas . Pꞌa wa jis wala tjowelepj Jesús neꞌaj wa ca mim . Mpes niná manas yümücj tjowelepj : — Qjuis Jepa , qjuis capj tjepꞌyaꞌsa . Dios jin tjejyama nosis ntꞌa . Jipj David püna tüpüꞌü popa pꞌiyá — nin tjowelepj yupj .
40020031	Pülücj way Jesús cus tocon̈ sin popé jis capj tjowelel la tupuyupj mpes . — Lyájasa tꞌas — tjowelepj yupj . Más yümücj la tupuyupj : — Qjuis Jepa , qjuis capj tjepꞌyaꞌsa . Dios jin tjejyama nosis ntꞌa . Jipj David püna tüpüꞌü popa pꞌiyá — tjowelepj yupj .
40020032	Jesús tyantaná . Tjevele ncul yupj . La tjiꞌyüya yupj jis lal : — ¿ Tsjan nujos napj la mejay nun mpes ?
40020033	— Po quelel nyucucj — tjowelepj yupj .
40020034	Jesús pajal jólatsja yupj mpes , malala jis tepyala mpes . Po la tjeꞌyotꞌa yun poꞌó . Yun po la tjeꞌyotꞌa na , len̈ way ꞌücj januc jis tepyala yupj . Yupj sa con̈ watsja Jesús quinam , sin la ꞌüsüs yupj jupj lal .
40021001	Neꞌaj way pꞌintsja quinam Jerusalén ntꞌa . Neꞌas tjil Betfagé poꞌó nepénowa tapatja ntꞌa . Jis wa neꞌaj lejen̈tsja tucucꞌ poꞌó , niná tucucꞌ Olivos ló . Neꞌas tjil na Betfagé ntꞌa , Jesús mwalá sin tjejyama jupj discipulopan mátꞌeya .
40021002	Tjevele yupj jis lal : “ Lowa yupj jis wa lejen̈ ntꞌa . Neꞌas tjalawú na , nun ca nucú soysoy tsyuꞌpa ton̈ca . Soysoy tsjicj neꞌaj ton̈ca jamay lal ca nucú wa . ꞌOsocté , ncumaná ma ꞌe manas .
40021003	Pꞌa wa ca nu la müꞌüyas tsjan mpes socté , monú soysoysos ca nacj . Nin vele niná , nun ca mvelé Nujepa jos yupj . Tjowelé na niná , jupj len̈ way ca mveles ꞌücj monú soysoysos ” , nin tjevele Jesús yupj jis lal .
40021004	Nin mpes nin tepyala profeta pjaní tjevele pajal püna . Ninana jupj tjevelá Dios mpes :
40021005	“ Tjowelé Jerusalén ntꞌa patja jis lal : ‘ Tjunuca nun . Nun jis jepa jacꞌ nun ntꞌa . ꞌÜsüs jupj . Lyájasa wine . Ma le palana . Soysoy casá jáꞌasa jama . Soysoy tsjicj casá jáꞌasa jupj . ’ ” Nin tjevele profeta . Tjevele Jesús ca nin la mijis .
40021006	Discípulo manas tjil Jesús tjevele jinwá . Nin la tjajay Jesús tjijyüꞌta jin .
40021007	Tucuman soysoy jamay soysoy tsjicj lal . Sin quip soysoy casá tjoꞌonsopj , casá lo ꞌosos Jesús . Casá jáꞌasa tjemey Jerusalén ntꞌa , pülücj patja ntꞌa .
40021008	Gente pülücj sa con̈tsja Jesús jümücj ntꞌa . Pülücj yupj sin popé jümücj poꞌo tapajatj yupj sin quip . Nepénowa manaca pjwel tapajatj jümücj poꞌó . Nin la tjajay ꞌüsüs lo pal jümücj poꞌó , Jesús jama ntꞌa .
40021009	Gente pülücj mwalá tjil jümücj ntꞌa . Pülücj wa cjüil tjil . Pjü way yümücj la tupuyupj Jesús ꞌüsüs . Tjowelepj : “ ꞌÜsüs pjac tjowelé Jesús poꞌó . Jupj niná Yomen Dios tjevele ca jas majamas . David püna tüpüꞌü popa pꞌiyá jupj . Dios pajal ꞌüsüs ca la mijis jupj mpes . Dios mpes vele jupj , Dios ne cupj qjuis Jepa Püné . Tsjun poꞌo patja ꞌüsüs pjac ca mvelecj wa Jesús poꞌó . ” Nin tjowelepj yupj jümücj ntꞌa .
40021010	Jesús neꞌas tjemey Jerusalén ntꞌa . Neꞌas tjemey na , pjü way Jerusalén moꞌo patja javeleptsja Jesús nasa tjacꞌ . Yupj jis la tjüꞌüy : — ¿ Pjacj niná , jepa püné jinwá tjacꞌ ?
40021011	Jesús cus tocon̈ tjowelepj : — Ninana Jesús . Profeta jupj . Nazaret mpe ꞌesepj jupj , Galilea mpe se jütütj mpe — nin tjowelepj yupj la pꞌa jis lal .
40021012	Jesús wama tjemey Dios wo ntꞌa Jerusalén poꞌó . Vender lajaytsja neꞌaj játjatsja . Jaylacj lajay neꞌaj jatja watsja . Jesús pjeꞌá sin tjejyama jis la winin pjü way . Ma jostsja nin lajay Dios wo ntꞌa . Nepénowa judiopan jis tꞌemel vender lajaytsja romanopan jis tꞌemel mpes . Judiopan jis tꞌemel mpes pꞌin ꞌücj jaylacj lajaytsja neꞌaj , Dios wo ntꞌa . Jesús yus tsꞌeptaná yupj jis mesa . Nepénowa sipipj vender lajaytsja . Jupj yus tsꞌeptaná wa yupj jis banco tsjictjacj .
40021013	Tjevele : “ Dios Popel vele wa Dios tjevele jupj wo poꞌó . ‘ Ninana nawá mpe javelepj napj lal — tjevele — . Nin ca ló nsem wosis ’ , tjevele jupj . Nun ma nujos niná . Nun la tjüjí pwecapan ꞌa si mulú quiꞌá ” , nin tjevele Jesús .
40021014	Jesús Dios wo ntꞌa jáꞌasatsja na , nepénowa yun tulucj tjiquil jupj ntꞌa . Nepénowa ma polel lyawun̈tsja tjiquil wa jupj ntꞌa . Jis tjiꞌyüꞌsa lis tjiji .
40021015	Sacerdote noypan tjunuc Jesús pajal ꞌüsüs la tjiji . Niyom Moisés popel sin ꞌyüsa lajay tjunuc wa . Tjepjyacan̈ wa tsjictjacj tjowelepj Jesús pajal ꞌüsüs . “ Dios ca cus mpꞌaꞌsas Jesús — nin la tupuyupj tsjictjacj — . Jupj David püna tüpüꞌü popa pꞌiyá ” , tjowelepj yupj . Sacerdote noypan tsꞌa ꞌintsja tsjictjacj nin tjowelepj mpes . Nin pꞌiyá niyom Moisés popel sin ꞌyüsa lajay . Tsꞌa ꞌintsja wa yupj .
40021016	Yupj la tjüꞌüy Jesús lal : — ¿ Ncu tjapjacꞌ tsjictjacj javelepj ? — Tjapjacas — tjevele Jesús — . Dios Popel vele : ‘ Dios la tjiji tsjictjacj ꞌücj wa jis la veles Dios ꞌüsüs ’ . ¿ Ncu lovin ma moꞌo tjowelé niná ? — nin la tjiꞌyüya Jesús yupj jis lal .
40021017	Nin tjevele na , tjemey Jerusalén mpe . Betania moꞌo tjemey ca majas püste mpes .
40021018	Püstapj na niswa tjacꞌ Jesús Jerusalén ntꞌa . Jümücj poꞌo jámatsja na , vecj péꞌetsja jupj .
40021019	Higuera tjinyuca jupj jümücj la ntꞌa . Higuera niná julupj ꞌüsüs lo pis . Jesús la tepyala julupj . Cjuwatsja jupj . Joló pꞌin tjinyuca . Mpes Jesús tjevele higuera lal : — Lovin ma ca mvalas jipj quinam . Niná tjevele na , len̈ way tsꞌüique higuera niná .
40021020	Jesús discipulopan tjunuc niná tepyalá . — Po ꞌin len̈ way tsꞌüique jupj , jipj tjevelen na — tjowelepj yupj .
40021021	Jesús tjevele yupj jis lal : — Nun poné na Dios lal , ꞌücj ca nin pꞌiyá la müjí , napj la tjejay jinwá . Nun newa poné ca nin mpalas nun welé jinwá , ꞌücj wa ca nin la müjí higuera lal , napj la tjejay jinwá . ꞌÜcj wa ca mvelé jocꞌ lal : ‘ Jutja jipj ꞌüsüma ntolo ꞌüsǘ püné moꞌó ’ . Nun poné ca nin mpalas , ca nin mpalas . Ninana ne tꞌücꞌ .
40021022	Nun Dios lal poné na , Dios ca nin la mijis nun lo moná jupj lal . Pjü lo moná , pjü ca nu maꞌayas — nin tjevele Jesús yupj jis lal .
40021023	Jesús niswa wama tjemey Dios wo moꞌó Jerusalén ntꞌa . Sin ꞌyüsa lis tjiji neꞌaj ꞌa jis tjimyula jis lal . Newa sin ꞌyüsa líjitsja na , niyom nepénowa tjiquil jupj ntꞌa . Yupj nepénowa sacerdote noypan , nepénowa coꞌmüypan judiopan jis lal . Yupj la tjüꞌüy Jesús lal : — ¿ Pjacj ꞌe tjeꞌaya ꞌücj nin lejay , jipj lejay jinwá ? ¿ Pjacj ꞌi tjüjütüta nin lejay jipj ? — nin la tjüꞌüy Jesús lal .
40021024	Jesús jis wala tjevele : — Napj ca nu la müꞌüy ꞌotsꞌipj . Pjaní way pꞌin nu la müꞌüy . Nun nawala tjowelé na niná , napj ca mvelé wa nun lal pjacj ntjijütüta nin lejay .
40021025	Ninana nu la ꞌyüy : ¿ Pjacj tjeꞌyaya Juan el Bautista ꞌücj bautizar la tjiji ? ¿ Ncu Dios pꞌin tjijyüꞌta ca nin la mijis ? ¿ Ncu gente pꞌin jisastsja ca nin la mijis jupj ? — nin jis la tjiꞌyüya Jesús . Yuwá tjowelepj sacerdote noypan , coꞌmüypan jis lal . Yuwá tjowelepj tsjan cüwelem jupj lal . Tjowelepj : “ Cupj ma polel velecj Dios tjijyüꞌta niná . Nin cüvelecj ca niná , Jesús ca qjuis la müꞌüyas tsjan mpes ma tepyonecj Juan tjevelá .
40021026	Ma wa polel velecj gente pꞌin jisastsja jin la tjiji Juan . Nin cüvelecj ca niná , la pꞌa wa judiopan ca tsꞌi miꞌinacj cupj qjuilal . Ca malala la qjuis mijicj ca nacj . Yupj pjü way japon Juan el Bautista vele watsja Dios mpes ” , niná tjowelepj yuwá .
40021027	Mpes yupj tjowelepj Jesús lal : — Cupj ma selecj pjacj tjeꞌyaya Juan el Bautista jupj ꞌücj bautizar la tjiji . Jesús tjevele yupj jis lal : — Nun ma nlal tjowelé , mpes napj ma wa ca mvelé nun nla tjüꞌüyá napj lal . Ma ca mvelé pjacj ntjijütüta napj nin lejay — nin tjevele jupj .
40021028	Jesús parábola tjevele wa sacerdote noypan jis lal , coꞌmüypan jis lal wa . Jupj tjevele niná sin la ꞌüsüs jis la jay yupj ma lajaytsja Dios jos jinwá . Ninana tjevelá : — Yom pjaní jatjampan mátꞌetsja jupj . Nun ca mvelé pjacj manas popé ꞌüsüs la tjiji . Yupj jis papay tjemey jatjam mwalá way ntꞌa . Tjevele : ‘ Jutja , ca tsjiꞌ la mijin uva lejen̈ ntꞌa yacjaj ’ .
40021029	‘ Ma najas ’ , tjevele jatjam . Yacjaya ꞌüsüs way jólatsja , mpes tjemey . Tsjiꞌ la tjiji popay tjevele jinwá .
40021030	Locopyaya popay tjemey jatjam maꞌajapj ntꞌa . Nin pꞌiyá tjevele jupj lal . Jatjam tjevele : ‘ ꞌÜcj napj jum tsjiꞌ lejay ’ . Newa ma tjemey jupj — nintsja parabolas .
40021031	Jesús jis la tjiꞌyüya sacerdote noypan jis lal , coꞌmüypan jis lal wa : — ¿ Pjacj manas popé nin la tjiji popay jostsja jinwá ? — Jupj jatjam mwalá way — tjowelepj yupj . Nin tjowelepj na , Jesús tjevele wa yupj jis lal : — Niyom impuesto jaylacj jataꞌepj malala yupj . Pwecapan yupj . Newa más ꞌüsüs se palá yupj nun jis lal . Dios si jütüta popa ꞌücj se palá yupj . Mwalá way Dios si jütüta popa se palá yupj , nun jis lal . Nin pꞌiyá nequem malala lajay . Dios si jütüta popa ꞌücj se palá yupj .
40021032	Juan el Bautista tjacꞌ nun ntꞌa . ꞌÜsüs la tjiji jupj . Nusin ꞌyüsa la tjiji ꞌoyn nyuca ꞌüsüs way la cüjí Dios jos jinwá . Nun ma toponé jupj tjevelá . Impuesto jaylacj jataꞌepj ꞌücj topon jupj tjevelá . Nequem malala lajay ꞌücj topon wa . Nun tjunucú yupj ꞌüsüs la tjajay yupj topon na . Newa ma ꞌüsüs quelel lojitsja nun . Newa ma quelel ponetsja jupj tjevelá — nin tjevele Jesús .
40021033	Jesús parábola pꞌa wa tjevele sacerdote noypan jis lal , coꞌmüypan jis lal wa . Niswa sin tjiꞌyüsa lis tjiji yupj malala la tjajay . Ninana Jesús tjevelá : — Tjapjaꞌaqué pꞌa wa parabolas . Yom ꞌamá püné tyáꞌatsja . Uva pülücj sínetsja jupj . ꞌÜcj la tjiji wa uva sine ntꞌa . Tꞌasiyú tjivyüꞌü jupj . Pe jul püné tyoca , uva ca neꞌaj jay majatsjacj , ca ꞌüsǘ mpalas . Tsꞌepjel jas tjijyünsa wa neꞌaj , jomozopan ca majamacj uva sine ntꞌa . Nin la tjiji na , yom jis tjeꞌyaya moꞌo jasin pꞌa witjacj , ꞌücj la mijicj lo valas . Yupj tjowelepj ca maꞌayacj jupj , tjevyala popé . Nin la tjiji na , tjemey yomen pajal campa .
40021034	Pꞌa jawas uva tjevyala na , uva jutsꞌaꞌá sin tjejyama jupj jomozopan uva lejen̈ ntꞌa . Sin tjejyama jis la taꞌes tjevyala popé .
40021035	Niyom neꞌaj tsjiꞌ la tjajay ma quelel jaꞌayaptsja tjevyala popé . Jis ntjiꞌlin̈ jupj jomozopan . Pjaní way moꞌo süp , jas tjajam jupj . Pjaní wa tjüꞌünan . Pꞌa wa pe mpes poꞌo la tsꞌi jupj , nasa tepeꞌe na .
40021036	Locopyaya uva jutsꞌaꞌá sin tjejyama pꞌa wa mozopan uva ntꞌa tsjiꞌ la tjajay ntꞌa . Pülücj sin tjejyama quinam . Niyom uva ntꞌa tsjiꞌ la tjajay malala lis tjajay wa yupj jis lal .
40021037	” Lovin ma tjaꞌayapj tjevyala popé , mpes jupj jas tjejyama wa jupj jatjam yupj ntꞌa . Jólatsja ca ꞌüsüs yola nsem jupj lal , jupj jatjam mpes .
40021038	Nin tuluctsja . Jatjam jus tjunuc na , yuwá tjowelepj : ‘ Uva lejen̈ ntꞌa jupj popay jutsꞌaꞌá . Jupj jutsꞌaꞌá ca nsem , popay tepeꞌe na . Mas , müꞌünacj jupj , ne ma ca ntaꞌes uva lejen̈ ntꞌa . Cupj pꞌiyá ca ntꞌanquecj momas ’ , tjowelepj .
40021039	Mpes ntjiꞌlin̈ wa jupj . Pjeꞌá la tsꞌi jupj sin mpe . Tjüꞌünan jupj — nintsja parabolas .
40021040	Jesús tjevele neꞌaj ꞌa jis tjimyula jis lal : — Uva jutsꞌaꞌá ca mim sine lejen̈ ntꞌa . Neꞌas tjemey na ¿ ncu nujola tsjan ca la mijis jupj neꞌaj tsjiꞌ lajay jis lal ?
40021041	— Ca jis capj ntülüs neꞌaj tsjiꞌ lajay . Ca jis müꞌüꞌnas niná niyom malala — nin tjowelepj ꞌa jis tjimyula popé — . Ca jis maꞌayas la pꞌa wa ca ꞌücj la mijicj lo valas neꞌaj . Yupj ca maꞌayacj tjevyala popé jupj jutsꞌaꞌá mpes — nin tjowelepj yupj .
40021042	Jesús tjevele sacerdote noypan jis lal , coꞌmüypan jis lal wa : — Dios Popel tjevele ca nin nsem , parábola jinwá . ¿ Ncu ma moꞌo tjowelé niná ? Nin tjevele jupj Popel : ‘ Niyom nepénowa quelel jajünsüptsja wosis pe mpes . Pe pjaní ma jisastsja wosis la jünsüs . Pe niná tꞌücꞌ way ꞌüsüstsja . Mpes qjuis Jepa Dios jas tjijyünsa wosis . Jupj mwalá way tjeꞌyonsa pe niná wosis si jünsa mpes . Pe niná más ꞌüsüs waytsja pjü pe witjacj jilal . Tsjomis pe niná casá tón̈catsja . Cupj selecj Dios pꞌiyá la tjiji niná . Jupj pajal ꞌüsüs way la tjiji . ’ Nin vele Dios Popel .
40021043	” Dios pajal ꞌüsüs la tjiji nun mpes . Nu tjeꞌyaya wa ꞌücj tsjiꞌ la tjüjí jupj mpes . Newa nun malala la tjüjí Dios jutsꞌaꞌá lal , uva lejen̈ ntꞌa tsjiꞌ la tjajay jinwá . Nin mpes Dios ma ca nu maꞌayas tsjiꞌ lojí jupj mpes quinam . La pꞌa wa ca tsjiꞌ la mijicj jupj mpes . Yupj ca ꞌüsüs la mijicj jupj jos jin .
40021044	Napj niná pe ꞌüsüs jinwá , napj tjevelé jinwá . Nun wosis su jünsǘ jinwá . Yom pe niná casá yaca , jupj malala ca mpalas pajal . Pe niná yom casá yaca na , más malala ca mpalas jupj . ꞌÜpjǘ jinwá ca mpalas jupj . Ca nin nsem ma quelel la najay jis lal — nin tjevele Jesús yupj jis lal .
40021045	Sacerdote noypan tjepjyacan̈ parabolas Jesús tjevelá . Fariseopan tjepjyacan̈ wa . Yupj jus nlaytsja Jesús véletsja yupj sin poꞌó .
40021046	Ma jisastsja Jesús tjevelá . Malala quelel lajaytsja Jesús lal . Ma la tjajay custjay . Lacj tjeyapj la pꞌa judiopan jis lal . La pꞌa judiopan yólatsja Jesús ꞌüsüs . Yupj yólatsja profétatsja jupj , Jesús .
40022001	Jesús pꞌa wa parábola tjevele sacerdote noypan jis lal , fariseopan jis lal wa .
40022002	Sin ꞌyüsa la síjitsja pajal malala la tjajay yupj Dios lal . Ninana tjevelá : “ Napj ca mvelé ꞌoyn nyuca liji Dios nosis casá . Jepa püné poꞌó ca mvelé . Dios ca la mijis niná jepa püné liji jinwá . Niná jepa püné , jatjam quelel wóyatsja quinam . Popay jostsja pülücj ncul , ca cus ncon̈cocj jatjam , woya na . Lovin nin lajaytsja jis la wayis neꞌaj . Mpes jepa püné pülücj la tjiji jis la las .
40022003	Pülücj jis lal tjevele ncul jis la las . Ve tjojon na , sin tjejyama jomozopan yupj ntꞌa . Tjowelepj ca ꞌücj ncul quinam . Mopꞌin ma quelel jiquiltsja yupj .
40022004	” Mpes jepa sin tjejyama jupj jomozopan pꞌa wa yupj ntꞌa . Jepa tjevele ca nin mvelecj niná : ‘ Nasa ꞌücj la tjejay nu lo las . Nasa tjüꞌünan vaca witjacj nu lo las . Tjüꞌünan wa vaca tꞌüntꞌün witjacj . Pjü way ꞌücj la tjejay quinam . Nculá , cus ncon̈có natjam , jupj woya na . ’
40022005	Mpes tjil jepa jomozopan . Yupj jis lal tjowelepj jepa tjevele jinwá . Mopꞌin gente niná ma quelel jiquiltsja jepa jatjam wóyatsja ntꞌa . Ma quelel pjyacan̈tsja jepa jomozopan tjowelepj . Tjil la pꞌin yupj quelel jiltsja ntꞌa . Pjaní wa jupj sine lejen̈ ntꞌa tjemey . Pꞌa wa tjemey vender la mijis .
40022006	Pꞌa witjacj jis ntjiꞌlin̈ jepa jomozopan . Tjowelepj jepa jomozopan malala . Jis tjüꞌünan yupj .
40022007	Jepa pajal tsꞌi tjiꞌina nin la tjajay mpes . Sin tjejyama jupj militarpan niná niyom ntꞌa . Jis tjüꞌünan yupj , jepa jomozopan tjüꞌünan mpes . Yupj jis wa tjüꞌüm wa .
40022008	” Locopyaya jepa tjevele ncul jomozopan pꞌa wa . Tjevele yupj jis lal : ‘ Ve tjojon quinam , natjam woya mpes . Pülücj jis lal tjevelé ncul jis la las , mopꞌin ma quelel jiquiltsja . Malala yupj , mpes ma ca nlajacj .
40022009	Lowa nun jümücj la püné ntꞌa . Gente ca yus nucú jümücj ntꞌa . Pjü nucú , pjü jis lal ca mvelé ncul jis la las ’ , nin tjevele jepa püné .
40022010	Mpes jupj jomozopan tjil jümücj ntꞌa . Pülücj tjunuc neꞌaj . Nepénowa ꞌüsüstsja , nepénowa malala . Pjü jis lal tjiquil jepa wo ntꞌa . Mpes pülücj wama tjil , cjuwá caꞌaj cücj pꞌa wa jupj wo moꞌó .
40022011	” Jepa tjacꞌ yus la nuc . Yupj pjü sin quip ꞌüsüstsja , woya ntꞌa játjatsja mpes . Jepa pꞌiyá jis tjeꞌyaya niná pülül ꞌüsüs . Yom pjaní pꞌin ma jas tücüiꞌpe pülül ꞌüsüs .
40022012	Jepa tjevele jupj lal : ‘ Najamica ¿ ꞌoyn nyuca wama tjacuy , cjuwá jin quip ꞌüsüs ? Cjuwá niná , ma polel wama cuy quiꞌá . ’ Myáycatsja yomen . Ma lal tjevele jepa lal .
40022013	” Mpes jepa tjevele jomozopan jis lal : ‘ ꞌUtsuꞌpa mos , tsjom ꞌutsuꞌpa wa . Pjeꞌá la ntsꞌiyá jupj , pajal püste ntꞌa . Gente neꞌaj jil pajal ca la mpuyucj . Yupj jis wis ca jas nquiꞌlicj wa ’ , nin tjevele jepa .
40022014	” Nin pꞌiyá ca la mijis Dios , jepa püné la tjiji jinwá . Pülücj jis lal véletsja ca ncul jupj ntꞌa , mopꞌin ma jiquil pülücj . Dios pꞌiyá lis tꞌya pjacj ca mpatjam jupj lal . Pjaní way pꞌin lis tꞌya jupj ” , nin tjevele Jesús .
40022015	Jesús tꞌücꞌ tjevele na , tjil fariseopan . Tsꞌa ꞌintsja pajal Jesús lal . Yuwá pꞌin tjowelepj tsjan la müꞌüyacj jupj lal , jupj ca malala cüveles yupj jis wala tjevele na . Jisastsja ca ꞌücj la tjilil jupj , cus la tül .
40022016	Mpes yupj sin tjajam sejamicapan nepenowá Jesús ntꞌa . Sejamicapan nin pꞌiyá yólatsja yupj jin pꞌiyá . La pꞌa niyom jis lal tjil . La pꞌa wa niná ꞌücj jisastsja Herodes jépatsja Israel moꞌó . ꞌÜctsja yupj jis lal romanopan mpes tsjiꞌ líjitsja jupj . Neꞌas tjil na Jesús ntꞌa , fariseopan sejamicapan tjowelepj Jesús lal : — Cupj selecj jipj tꞌücꞌ way velen . Sin ꞌyüsa lejay Dios jyüꞌtá tꞌücꞌ way . Ma nin jele ncu jisas jipj velen . Nin pꞌiyá velen pjü jis lal , noypan jis lal , tsjictjacj jis lal wa .
40022017	Mpes cupj quelel lya ꞌyüyacj ncu ꞌücj Dios lal jaylacj lijicj impuesto jepa romano tꞌeꞌenca mpes . ¿ Tsjan jele jipj ? — nin la tjüꞌüy yupj .
40022018	Jesús jus nleya yupj quelel malala lajaytsja jupj lal . Jupj tjevele yupj jis lal : — Nun welé nun quelel lojí Dios jos jin . Nun lu tsuwilí . ¿ Tsjan mpes nla ꞌüyá niná napj lal ? Napj selé nun ma quelel jus nlayé nla tjüꞌüyá mpes . Nun nujos napj malala velé .
40022019	Ncaꞌá nuc tꞌemel impuesto jaylacj — tjevele jupj . Mpes tucutj romano jis tꞌemel cꞌa .
40022020	Jesús la tjiꞌyüya yupj jis lal : — ¿ Pjacj wola tꞌemel wola poꞌó jáꞌasa ? ¿ Tsjan ló tꞌemel poꞌó tapac ? — tjevele jupj .
40022021	— Romanopan jis jepa jupj — tjowelepj yupj . Nin tjowelepj na , Jesús tjevele yupj jis lal : — Tjaꞌayá jepá jupj ꞌücj le moná nun lal . Tjaꞌayá Dios jupj ꞌücj le moná nun lal — tjevele .
40022022	Niná tjevele tjepjyacan̈ na , pajal yólatsja Jesús pajal ꞌüsüs tjevele mpes . Jupj ma malala tjevele , yupj jisastsja jinwá . Mpes tjil quinam Jesús jáꞌasa mpe .
40022023	Nin jawas pꞌiyá tjiquil wa saduceopan Jesús ntꞌa . Saduceopan japon tecyaꞌlin̈ ma ca sin müjünsücj , ma ca mpatjam niswá . Yupj tjowelepj Jesús lal :
40022024	— Püna Moisés tjevele tsjan niná Dios qjuisí jütüta . Tjevele yom pjaní popa tulucj peꞌe , jupj jatjam mwayim ca , tepeꞌe jatsꞌom lal . Ca popa jana nsem tepeꞌe jatsꞌom lal . Tepeꞌe jutsꞌuyupan jin pꞌiyá ca nsem yupj , nin tjevele Moisés .
40022025	Nin mpes cupj lya ꞌyüyacj . Püna niyom siéteya tapatja quiꞌá cupj qjuis lal . Pjü yupj jis sejatjampan yupj . Sejatjampan popa mwalá way tjowaya . Popa tulucj tepeꞌe jupj . Popa tuluctsja , mpes jupj tsüipe tjowaya tepeꞌe jatsꞌom lal .
40022026	Nin pꞌiyá tepyala jupj lal . Popa tulucj tepeꞌe wa jupj . Jupj tepeꞌe na , jupj jatjay tjowaya wa jatjam jatsꞌom lal . Nin pꞌiyá popa tulucj tepeꞌe jupj . Nin pꞌiyá tepyala pjü sejatjampan jis lal . Pjü way tjewyayin̈ quepj niná lal . Pjü way siéteya sin popa tulucj tecyaꞌlin̈ yupj .
40022027	Yupj pjü way tecyaꞌlin̈ na , tepeꞌe wa quepan . Popa tuluctsja jupj lovin .
40022028	¿ Pjacj jatsꞌom nsem jupj , tecyaꞌlin̈ sin müjünsücj na jis la pütꞌüs niswá ? Pjü way niyom siéteya tjewyayin̈ jupj lal , tapatja na pꞌin — nin tjowelepj yupj Jesús lal .
40022029	Jesús tjevele yupj jis lal : — Nun ma solejé Dios Popel tjevelá . Nin pꞌiyá ma solejé Dios pajal püné . Nin mpes ma nusin ꞌyüsa niná .
40022030	Tecyaꞌlin̈ sin müjünsücj ca , ca mpatjam niswá . Sin tjüjünsüpj na , ma nin pꞌiyá lajay , püna la tjajay jinwá . Nequem , niyom niswa patja na , ma ca mwayin̈ yupj . Angelpan Dios püꞌü ntꞌa patja jinwá ca nsem yupj .
40022031	Tꞌücꞌ way ca sin müjünsücj tecyaꞌlin̈ , ca mpatjam niswá . ¿ Ncu ma moꞌo tjowelé Dios tjevelá jupj Popel moꞌó ?
40022032	Ninana Dios tjevelá : ‘ Napj Dios Abraham lal , Isaac lal wa , Jacob lal wa ’ . Cupj selecj conas pajal püna tecyaꞌlin̈ . Selecj wa Dios tecyaꞌlin̈ jis Dios tulucj . Patja jis Dios jupj . Nin mpes selecj yupj conas patja quinam — nin tjevele Jesús saduceopan jis lal .
40022033	Pülücj way tjepjyacan̈ jupj tjevelá . Tjepjyacan̈ na , pajal yólatsja jupj pajal seletsja mpes . Pajal ꞌüsüs sin ꞌyüsa líjitsja Jesús .
40022034	Fariseopan tjepjyacan̈ wa Jesús pajal ꞌüsüs jis wala tjevele saduceopan . Saduceopan ma polel malala javeleptsja Jesús lal . Mpes fariseopan ꞌa jis tjimyula .
40022035	Niswa quelel januctsja ncu malala mveles Jesús . Yupj popa pjaní pajal seletsja Moisés popel . Mpes jupj tjevele Jesús lal :
40022036	— Dios pülücj way qjuis tjijyüꞌta . ¿ Cana más ꞌücj jis la jay pjü Dios tjijyüꞌta popé ?
40022037	Jesús tjevele jupj lal : — ‘ Pajal ca quelel la mijin Dios , jipj Jepa Püné jupj . Pajal ca tsjiꞌ la mijin jupj mpes lovin . Lovin ca jele mpalas jupj pajal ꞌüsüs . ’
40022038	Ninana Dios qjuisí jütüta , po jos nin lijicj cupj . Ninana lijicj más ꞌücj pjü way lijicj lal .
40022039	Dios jos pꞌa wa lijicj nin pꞌiyá . Tjevele : ‘ Ca quelel lis mijin wa neꞌaj patjá . Jipj quelel la ꞌejay jinwá ca quelel lis mijin yupj . ’
40022040	Dios po jos manas lijicj . Nin mpes tjijyüꞌta pjü way jupj tjijyüꞌtá Moisés popel moꞌó . Nin pꞌiyá tjowelepj wa profetapan , cupj ca nin la mijicj — ninana Jesús tjevele fariseo lal .
40022041	Fariseopan ꞌa mulú tjátjatsja na , Jesús tjevele yupj jis lal . Tjevele :
40022042	— Dios tjevele ca jas majamas yom pjaní jis capj la pꞌacj judiopan . ¿ Ncu solejé Dios tjevelá yom niná mpes ? ¿ Pjacj jupj cocoytsja pajal püna tüpüꞌá ? Fariseopan tjowelepj : — David ca jupj cocoy nsem , niná David jépatsja pajal püna .
40022043	— Tꞌücꞌ tjowelé — tjevele Jesús — . David jupj cocoy pajal püna tüpüꞌá . David tjevele wa ninana pꞌiyá jupj jépatsja . Nin tepyaca David Dios Popel moꞌó . Dios Cjües cus tjepꞌyaꞌsa tꞌücꞌ la veles Dios mpes . Ninana David tepyacá :
40022044	‘ Qjuis Jepa Dios tjevele Nejepa lal : “ Ntꞌiꞌisa jipj napj liꞌinyampe . Jipj ca müjüꞌtün napj lal . Napj ca la mpalan jipj enemigopan jis lal . Napj ca la mejay jipj enemigopan tsjyam ꞌalá jatja jinwá . Nin ca la mejay jipj mpes , jipj napj lal jacꞌ na . ” ’ David tjevele niná Dios tjevelá .
40022045	Dios nin tjevele David jepa lal . Cupj selecj Jepa niná Dios ca jas majamas pꞌiyá . ¿ ꞌOyn nyuca nacj David popa nacj jupj ? Niná Yomen Dios ca jas majamas , pajal püné jupj David lal — nin tjevele Jesús fariseopan jis lal .
40022046	Yupj pjü way salejeptsja Jesús tꞌücꞌ tjevele . Ma polel la veleltsja jupj lal . Nin jawas mpe ma quelel la ꞌüytsja Jesús lal . Lacj tjeyaptsja Jesús pajal ꞌüsüs tjevele mpes yupj jis lal .
40023001	Jesús nasa tecyawaja tjevele fariseopan jis lal . La pꞌa wa pajal pülücj ꞌa jis tjimyúlatsja Jesús ntꞌa . Jupj tjevele yupj jis lal quinam . Jupj discipulopan jis lal tjevele wa jupj . Ninana tjevele :
40023002	“ Ninana noyomes Moisés popel nusin ꞌyüsa lajay . Nu jajütütj tsjan la müjí , nin la müjí Dios jyüꞌta jin . Fariseopan nu jajütütj wa yupj jinwá . Yupj yola ꞌücj wa jajütütj la pꞌa wa Dios mpes .
40023003	Pjü way la müjí nun yupj javelepj jinwá . Ma ca la müjí yupj lajay jinwá . Yupj pꞌiyá ma nin lajay yupj jajütütj jinwá .
40023004	Yupj jajütütj pꞌa wa pajal ꞌüsüs jis la jay . Pajal costa way nin lajay yupj jajütütj jinwá . Newa yupj pꞌiyá ma jis capj japꞌacj ca nin la mijicj yupj jajütütj jinwá . Lovin ma yola pꞌa wa mpes . Nin fariseopan . Nin pꞌiyá Moisés popel sin ꞌyüsa lajay .
40023005	” Yupj ꞌüsüs jin lajay la pꞌa januc na . Yupj jisas pꞌin la pꞌa ca yola nsem Dios quelel lajay yupj . Nin mpes Dios Popel tsjictjacj jaꞌonsopj ꞌopopa tsjictjacj moꞌó . Jis wala poꞌó jatsupapj ꞌopopa tsjictjacj neneyawá , nenéyawa jis pjel poꞌó jatsupapj . Po jisas la pꞌa ca nucucj ꞌopopa tsjictjacj . Po jisas wa la pꞌa wa yola nsem yupj ꞌüsüs , mpes más ꞌin püné lajay ꞌopopa tsjictjacj . Nin pꞌiyá pajal campa lajay sin quip poꞌo velan̈ . Jisas ca pꞌa wa ca nucucj , ca yola nsem yupj quelel lajay Dios .
40023006	Pülücj ꞌa si mulú na jis la las , yupj quelel jatja noypan jatja ntꞌa . Judiopan ꞌa si mulú ntꞌa , quelel jatja coꞌmüypan jatja ntꞌa .
40023007	Pülücj lyawun̈ ntꞌa , po jisas la pꞌa wa ꞌüsüs javelepj yupj jis lal , ꞌüsüspan jis lal javelepj jinwá . ‘ Rabbí ’ javelepj jisas . Nin jisas fariseopan . Nin jisas wa Moisés popel sin ꞌyüsa lajay .
40023008	” Malala nin . Malala nin yupj jisas la pꞌa wa ca mvelecj ‘ Rabbí ’ yupj jilal . Dios ma jos la pꞌa wa ca mvelecj ‘ Rabbí ’ nun jilal . Pjaní pꞌin nusin ꞌyüsa liji , Dios jupj . Nun pjü way nun sejatjampan , nun jis toꞌopan .
40023009	Po ma tjowelé yom nosis casá püꞌü nupopay jupj , jupj pajal püné mpes . Pjaní pꞌin Nupopay . Dios pꞌin . Tsjun poꞌo püꞌü jupj .
40023010	Dios ma jos pꞌa wa javelepj nun ꞌücj sin ꞌyüsa lojí pꞌa wa . Pjaní pꞌin nusin ꞌyüsa liji . Jupj niná Dios tjevele ca jas majamas nucopj la pꞌacj .
40023011	Nun popa pajal püné , jupj mozo jinwá ca nsem pꞌa wa mpes .
40023012	Jupj püné jin jola jupj pꞌiyá , Dios ca tsjicj way la mijis jupj . Jupj tsjicj jin jola jupj pꞌiyá , Dios ca püné la mijis jupj ” , nin tjevele Jesús ꞌa jis tjimyula jis lal , jupj discipulopan jis lal wa .
40023013	Jupj tjevele wa : “ Malala ca nu mpalas , Moisés popel sin ꞌyüsa lojí . Malala ca nu mpalas wa nun fariseopan . Nun nujos la pꞌa wa ca yola nsem nun ꞌüsüs , nun lojí mpes . Ma tꞌücꞌ way ꞌüsüs nun . Pꞌa wa nepenowá jisas Dios yupj jis Jepa nsem . Jisas ca ꞌüsüs jis mpalas Dios lal . Nun ma nujos niná . Nun lojí pajal costa way cus la con̈ Dios . Nun pꞌiyá ma nujos ꞌüsüs nu pyala Dios lal . Nun lojí wa yupj ma wa polel ꞌüsüs se palá Dios lal .
40023014	” Ca malala nu mpalas nun , Moisés popel sin ꞌyüsa lojí . Malala ca nu mpalas wa nun fariseopan . Nun nujos la pꞌa wa ca yola nsem nun ꞌüsüs , nun lojí mpes . Ma tꞌücꞌ way ꞌüsüs nun . Nun pweꞌqué nequem jis wa , nequem jis vayum tecyaꞌlin̈ . Newa nun nujos la pꞌa ꞌüsüs jin yola nun poꞌó , mpes pülücj way welé Dios lal pülücj pjyacan̈ ntꞌa . Nun nin lojí mpes , Dios ca mveles nun más malala la tjüjí la pꞌa jilal . Más ca nucopj ntülüs pjü jilal .
40023015	” Malala ca nu mpalas nun , Moisés popel sin ꞌyüsa lojí . Malala ca nu mpalas wa nun fariseopan . Nun nujos la pꞌa wa ca yola nsem nun ꞌüsüs , nun lojí mpes . Ma tꞌücꞌ way ꞌüsüs nun . Nun po nujos judiopan tulucj fariseopan ca nsem wa , nun jinwá . Pajal tsjiꞌ lojí ca pjaní way fariseo mpalas . Pjaní way fariseo tepyala na , nun pülücj si ꞌüsǘ lojí jupj . Niná jas tjiꞌyüsa na , pajal malala jupj . Malala jupj Dios lal , nun jinwá . Más malala pyala jupj nun jis lal . ꞌAwa püné ntꞌa ca mim , mpem , pajal malala mpes .
40023016	” Malala ca nu mpalas nun . Nun ma polel sin ꞌyüsa lojí Dios mpes . Nun pꞌiyá ma nusin ꞌyüsa tsjan jos Dios . Nun nuyun tulucj jinwá . Nun welé gente Dios wo lal jurar lajay na , nun ma nin nujola ncu tꞌücꞌ javelepj yupj . Nin tulucj jurar lajay na oro lal , niná oro Dios wo ntꞌa jaꞌasá . Oro lal jurar lajay na , nun nujola más ꞌücj tꞌücꞌ javelepj yupj .
40023017	Nun ma nujola jinwá lojí . Nuyun tulucj jinwá nun . Dios wo más ꞌüsüs oro lal . Niná oro pajal ꞌüsüs Dios wo ntꞌa jáꞌasa mpes pꞌin . Nin mpes ꞌücj tulucj ma tꞌücꞌ javelepj yupj .
40023018	Nun welé wa gente jurar lajay mesa lal , mesa niná Dios jaꞌayapj ntꞌa , nun ma nin nujola ncu tꞌücꞌ javelepj yupj . Nin tulucj jurar lajay na mesa niná casá jaꞌayapj lal . Dios jaꞌayapj lal jurar lajay na , nun nujola más ꞌücj tꞌücꞌ javelepj yupj .
40023019	Nun ma nujola jinwá lojí . Nuyun tulucj jinwá nun . Mesa niná más ꞌüsüs mesa casá jaꞌayapj lal . Mesa casá jaꞌayapj pajal ꞌüsüs mesa niná casá jáꞌasa mpes pꞌin .
40023020	Nin mpes jurar lajay mesa niná lal , nin pꞌiyá niná yupj jurar lajay wa pjü way mesa casá jáꞌasa lal .
40023021	Nin pꞌiyá jurar lajay na Dios wo lal . Dios wo lal jurar lajay , nin pꞌiyá niná yupj jurar lajay wa Dios lal . Jupj püꞌü jupj wo moꞌó .
40023022	Nin pꞌiyá jurar lajay na tsjun poꞌó lal . Tsjun poꞌo lal jurar lajay , nin pꞌiyá niná yupj jurar lajay Dios jyüꞌta ntꞌa lal . Nin pꞌiyá niná yupj jurar lajay Dios lal . Jupj pꞌiyá jáꞌasa jupj jyüꞌta ntꞌa .
40023023	” Malala ca nu mpalas nun , Moisés popel sin ꞌyüsa lojí . Malala ca nu mpalas wa nun fariseopan . Nun nujos la pꞌa wa ca yola nsem nun ꞌüsüs , nun lojí mpes . Ma tꞌücꞌ way ꞌüsüs nun . Nun tsjicj way pꞌin lojí Dios jyüꞌta jin . Nun tsjutsj tsjictjacj siná popé ꞌoyá Dios mpes . Pjü way diez toꞌá popé , pjaní way ꞌoyá Dios mpes . Tsjutsj cilantro jinwá ꞌoyá wa Dios mpes , ajo jinwá ꞌoyá wa , comino ꞌoyá wa . ꞌÜcj wa nin lojí . Malala pꞌa wa ma lojí . Dios jos nun ca ꞌüsüs la müjí la pꞌa wa jis lal . Jupj jos nun ca jis capj mpꞌaꞌsá malala jis tepyala na yupj . Jos wa nun ca tꞌücꞌ la müjí nun welé jinwá . Ninana jupj Popel moꞌo tjijyüꞌta , ma la tjüjí nun . Jupj jos nun ca nin la müjí . Niná lojí na , mopꞌin ca maꞌayá wa nun toꞌá popé Dios mpes .
40023024	Nun ma polel sin ꞌyüsa lojí Dios mpes . Nun pꞌiyá ma nusin ꞌyüsa tsjan jos Dios . Nuyun tulucj jinwá nun . Niná nun lojí Dios mpes , tsjicj way pꞌin Dios lal . ꞌÜcj wa ma lojí niná . La pꞌa wa Dios tjijyüꞌta jupj po jos nun ca la müjí niná . Ninana nun ma quelel lojí .
40023025	” Malala ca nu mpalas nun , Moisés popel sin ꞌyüsa lojí . Malala wa ca nu mpalas nun fariseopan . Nun nujos la pꞌa wa ca yola nsem nun ꞌüsüs , nun lojí mpes . Ma tꞌücꞌ way ꞌüsüs nun . Nunpan pocillo te way jinwá . Pocillo pjeꞌá pꞌin so püꞌí jinwá lojí nun . Plato ꞌalaꞌá pꞌin so püꞌí jinwá lojí . Wa moꞌó pajal te custjay . Nin pꞌiyá nun . Lovin ꞌüsüs lojí la pꞌa januc na . Newa malala nun tꞌücꞌ way . Nun tsꞌüisiqué pajal . Nun malala quelel lojí , ne nin lojí wa niná .
40023026	Nun fariseopan ma nusin ꞌyüsa tsjan jos Dios . Nuyun tulucj jinwá nun . Nujola tꞌas ma ca malala la müjí . Nujisas tꞌas ca ꞌüsüs la müjí Dios jos jinwá . Ninana la tjüjí na , tꞌücꞌ way ca ꞌüsüs nsem nun . La pꞌa wa ca nucucj nun ꞌüsüs lojí .
40023027	” Malala ca nu mpalas nun , Moisés popel sin ꞌyüsa lojí . Malala ca nu mpalas wa nun fariseopan . Nun nujos la pꞌa wa ca yola nsem nun ꞌüsüs , nun lojí mpes . Ma tꞌücꞌ way ꞌüsüs nun . Nun ꞌamá jatoc ntꞌa jinwá . ꞌAmá jatoc ntꞌa ꞌüsüs justa pjeꞌá . Wa moꞌó ꞌüsüs tulucj . ꞌAmá ꞌalaꞌá neꞌaj patja tepeꞌe cjüele . Jüpꞌüy tjamaja neꞌaj püꞌü wa . ꞌAmá jatoc ntꞌa wine ma nyuca niná .
40023028	Nin pꞌiyá la pꞌa wa ma januc nun malala . Yupj januc nun ꞌüsüs lojí yupj ntꞌa . Yola nun ꞌüsüs Dios lal . Nin tulucj . Nun malala nujola pajal . Ma ꞌüsüs way lojí , nun welé jinwá . Nun ma ꞌüsüs way quelel lojí Dios jos jinwá .
40023029	” Malala ca nu mpalas nun , Moisés popel sin ꞌyüsa lojí . Malala ca mpalas wa nun fariseopan . Nun nujos la pꞌa wa ca yola nsem nun ꞌüsüs , nun lojí mpes . Ma tꞌücꞌ way ꞌüsüs nun . Wosis tsjicj way su jünsǘ profetapan püna tapatja mpes , toc patja casá . ꞌÜcj lojí wa püna toctsja ntꞌa , ꞌüsüs witjacj jis pꞌüy patja ntꞌa .
40023030	Nun welé : ‘ Judiopan püna tapatja tjüꞌünan profetapan . Cupj yupj jinwá tulucj . Ncupj püna cüpatjaquectsja , ma ca cüꞌüꞌnactsja profetapan ’ , nin welé nun .
40023031	Nun pꞌiyá welé nun yupj popa pꞌiyá . Yupj popa pꞌiyá nun , mpes nin pꞌiyá lojí , yupj la tjajay jinwá . Püna tapatja jis tjüꞌünan profetapan .
40023032	Ma pjü jis tjüꞌünan custjay . Mpes ncawajas la müjí nun quinam . Nun ncawajas la müjí püna tapatja malala nyuca lajaytsja .
40023033	” Malala nun , latsj jinwá . Nun cascabel sin popa jinwá . Pajal lu tsuwilí . Tꞌücꞌ way Dios ca mveles nun malala la tjüjí . Ca mveles nun ca nlawú ꞌawa püné ntꞌa , mpem , malala nyuca la tjüjí mpes . Tꞌücꞌ way ca nin mpalas .
40023034	Nin mpes napj profetapan pꞌa wa ca sin majam nun ntꞌa , ca mvelecj yupj napj mpes . Ca sin majam niyom nepenowá , yupj pajal sin ꞌyüsa Dios mpes . Ca sin majam wa niyom nepenowá , yupj ꞌücj nusin ꞌyüsa lajay Dios mpes . Yupj ꞌüsüs ca nsem , mopꞌin nin , nun ma ca nujos nsem yupj . Nun ca jis müꞌüꞌná yupj nepenowá , ca jis mvalá yupj cruz poꞌó . Nun pajal ca moꞌo nsüpǘ nepenowá . Judiopan ꞌa si mulú ntꞌa ca nin la müjí . Ca pjeꞌá la ntsꞌiyá yupj nun potjaqué mpe . Pꞌa ntꞌa jil na , pjeꞌá la ntsꞌiyá wa yupj nepé .
40023035	Nin ca la müjí nun , mpes Dios pajal ca nucopj ntülüs . Püna tapatja malala la tjajay mpes wa ca nucopj ntülüs nun . Püna tapatja tjüꞌünan ꞌüsüs witjacj , yupj ꞌüsüstsja Dios lal . Mwalá way Abel tjüꞌünan . Jupj ꞌüsüs waytsja Dios lal . Locopyaya pülücj way jis tjüꞌünan . Judiopan tjüꞌünan wa Zacarías , Berequías jatjam . Nun tjüꞌünan jupj Dios wo ntꞌa . Mesa Dios mpes jaꞌayapj ntꞌa neꞌaj pꞌin tepeꞌe jupj .
40023036	Dios ca jis capj ntülüs judiopan quina patjá pjü niná mpes . Püna tapatja la tjajay mpes wa ca jis capj ntülüs quina patjá . Tꞌücꞌ way niná .
40023037	” Nun Jerusalén moꞌo potjaqué , profetapan su ꞌüꞌná lovin . Pe lo tsꞌiyaná Dios sin tjejyama sin poꞌó , su ꞌüꞌná yupj . La pülücj napj quelel lejaytsja ca nun ꞌa nusí mulus napj ntꞌa . Castlyaj jupj tsjictjacj se tꞌolona , nin pꞌiyá quelel lejaytsja nun jilal . Nun ma jisastsja lovin .
40023038	Nusin tjüꞌüsüs niná . Dios ma nucopj cyon̈ca quinam nun potjaqué ntꞌa .
40023039	Napj ca mis quinam nun mpe . Nun ma quelel la nojí naya pꞌin , ma ca nus nucú . Pꞌa jawas pꞌa casá nujola ca nsem nun . Nun ca mvelé napj nin poꞌó : ‘ Dios pajal ꞌüsüs ca la mijis jipj mpes . Dios mpes velen jipj , Dios ne cupj qjuis Jepa Püné . ’ Niná tjowelé na , ca niswa ncuwis nun ntꞌa . Tꞌücꞌ way ca nin nsem ” , nin tjevele Jesús Moisés popel sin ꞌyüsa lajay jis lal , fariseopan jis lal wa .
40024001	Jesús tjemey quinam Dios wo mpe . Jámatsja na , jupj discipulopan tjiquil jupj ntꞌa . Jisastsja jupj ca nucus wosis nepenowá neꞌaj . Dios wo pjaní waytsja , wosis nepénowa Dios wo tꞌasiyú tjelejen̈ ꞌotsꞌipj . Pjü way Dios mpestsja . Pajal ꞌüsüs way yustaptsja yupj .
40024002	Jesús tjevele yupj jis lal : — Napj nyuc wosis witjacj ꞌüsüs way yustapj . Tjunuca wa nun . Pjü way niná ca malala mpalas . Pꞌa jyawca na judiopan jis enemigopan ca ncul . Yupj ca sin mojoyecj pjü way niná wosis . Pjü pwen ca palá la ncoyecj , wo la tjajay mpes . Pjü ca naꞌaj la ncoyecj , mpes pe pjaní ma ca pꞌa casá maꞌajam nsem . Niná tꞌücꞌ way — nin tjevele Jesús jupj discipulopan jis lal .
40024003	Yacjaya Jesús tjemey jocꞌ ꞌalaꞌá , tucucꞌ Olivos ló ntꞌa . Jupj ꞌetjele neꞌaj . Neꞌaj pꞌintsja Dios wo ton̈ca ntꞌa . Jupj neꞌaj tjáꞌasa na , jupj discipulopan tjiquil jupj ntꞌa yusapj . La tjüꞌüy jupj lal : — ¿ ꞌOna ca nin mpalas Dios wo ntꞌa , jipj tjevelen jin ? ¿ Tsjan ca la mijis Dios qjuisin ꞌyüsa la mijis jipj len̈ way ncuwim niswá ? ¿ Tsjan ca la mijis Dios qjuisin ꞌyüsa la mijis len̈ way ncawajas nosis casá pyalá ?
40024004	Jesús jis wala tjevele : — ꞌIn tjajama . Pülücj ca ncul , ca la ntsawilicj gente jis lal . Po ma toponé yupj javelepj .
40024005	Yupj pjaní pjaní ca mvelecj yupj pꞌiyá Jepa niná Dios tjevele ca jas majamas jis capj la pꞌacj judiopan . Pülücj ca mponecj yupj javelepj . Po ma toponé nun .
40024006	Nun ca jus nlayé wa militarpan pülücj la palan pꞌa ntꞌa . Ca jus nlayé wa quelel la palan pꞌa jyawca na . Po ma locj tjeyá niná tepyala na . Tꞌücꞌ way ca malala mpalas nosis ntꞌa . Custjay ma pjü tecyawaja niná malala tepyalá .
40024007	Napj quelel cuwis na , ca pülücj la mpaꞌnacj . Nepénowa patja ntꞌa la mpaꞌnacj ca pꞌa ntꞌa patja jis lal . Ca jis müꞌüꞌnacj . Jepapan ca sin majamacj jis militarpan jis la palan pꞌa jepapan jis militarpan jis lal . Nepénowa patja ntꞌa ca pjü cjuwá nsem jis la las ꞌotsꞌipj . Pajal ca jus nquitsꞌis nosis pülücj jun taꞌá ꞌotsꞌipj .
40024008	Pjü niná ca nin mpalas napj quelel cuwis na . Más malala ca mpalas wa nosis casá , napj cuy secj na pꞌin .
40024009	” Niná pyala na , Dios ma jisas ca nu ntjiꞌlin̈ nun nepenowá , ca malala la numijicj . Ca nin la mijicj nun ncapj con̈có mpes . Ca müꞌüꞌnacj nun nepenowá .
40024010	Niná pyala na , nepénowa napj lal japon ma ca quelel ncapj ncon̈cocj . Yuwá pꞌin pajal tsꞌa ꞌin ca nsem . Ca malala mvelecj yupj sejatjampan sin poꞌó jepa wolapꞌaꞌá , mpes jepapan ca jis ntjiꞌlin̈ napj lal japon nepenowá .
40024011	La tsuwilpan pülücj ca ncul nun ntꞌa ꞌotsꞌipj . Ca mvelecj yupj javelepj napj velé , mopꞌin la tsuwil yupj . Pülücj ca mponecj yupj javelepj .
40024012	Mpes napj lal japon pülücj ca malala nyuca la mijicj . Más malala ca la mijicj püna lal . Nin mpes ma ca quelel la sajay yupj sejatjampan . Nin ca mpalas yupj jis lal .
40024013	Newa ma pjü way nun sin popé ca malala la mijicj yupj lajay jinwá . Nun nepénowa ca ncapj ncon̈có custjay . Newa ncapj con̈có , Dios ca la mijis nun ꞌücj ca mpatjaqué jupj lal .
40024014	Pꞌa wa ca mpalas wa napj quelel cuwis na . Nepénowa ca mal jun taꞌá nosis ntꞌa . Nin pꞌiyá ca mvelecj nun welé jinwá . Ca mvelecj pjü jis lal pajal ꞌüsüs tepyala Dios ꞌüsüs la tjiji mpes . Ca mvelecj Dios ca müjüꞌtüs quinam nosis ntꞌa . Jun taꞌá way patjá ca jus nlayecj wa niná , yupj javelepj mpes . Niná tjowelepj na jun taꞌá , ca pjü way ncawajas nosis ntꞌa pyalá — nin tjevele Jesús .
40024015	Jesús tjevele wa yupj jis lal : — Nun ca nucú pajal malala nyuca la mijicj Dios wo ntꞌa . Nin mpes Dios wo pajal te jinwá ca mpalas Dios lal , yupj malala la tjajay mpes . Yupj malala lajay mpes wa , len̈ ca nsem neꞌaj Dios wo ntꞌa . Nin pꞌiyá ca mpalas Daniel tjevele jinwá pajal püna . Profétatsja jupj , Daniel . Nun moꞌo welé na niná , nusin tjüꞌüsüs tsjan mpes napj nin velé niná . Niná tjunucú na
40024016	más ꞌücj Judea moꞌo patja tsꞌequenen̈ , jocꞌ moꞌo ca mal . Pajal malala ca mpalas Judea ntꞌa .
40024017	Judío pjaní jupj wo jay ntojom ca nacj , niná pyala na Dios wo ntꞌa . Más ꞌücj jupj len̈ way tsꞌüequené . Ma ca pjeꞌá la ntsꞌiyas jupj jutsꞌaꞌá jupj wo nepé .
40024018	Jupj sine lejen̈ moꞌo ntojom ca nacj niná pyala na Dios wo ntꞌa . Más ꞌücj jupj len̈ way tsꞌüequené . Ma ca wo ntꞌa mim jas quip lo taꞌes .
40024019	” Niná pyala na , pajal malala ca nsem nequem way jatja jis lal , nequem tsjictjacj jatatj jis lal ꞌotsꞌipj . Pajal malala ca mpalas Judea moꞌó .
40024020	La tjomoná Dios lal ma ca nin mpalas jive na . Más costa tsꞌüequenequé jive na . La tjomoná wa ma ca nin mpalas sábado na . Judiopan ma tsjiꞌ lajay sábado na . Más costa nsem tsꞌüequenequé sábado na .
40024021	Pajal malala ca la mijicj judiopan jis lal . Más malala ca la mijicj püna la tjajay lal . Niná tꞌücꞌ la tjajay na , ma ca nin pꞌiyá la mijicj lovin . Judiopan pajal ꞌaplijila ca nsem .
40024022	” Mpes Dios la tjiji ma ca tsꞌacꞌ pülücj nsem niná . Jupj ma ca jis maꞌayas yupj pjü malala la mijicj , yupj jisas jinwá . Dios ma la qjuijistsja niná , pjü way ꞌacaꞌlin̈tsja nosis casá . Dios ma jos ca pjü ncaꞌlin̈ . Jupj la tꞌya nepenowá , jupj lal ca mpatjam . Yupj mpes ma ca maꞌayas tsꞌacꞌ pülücj ca malala mpalas .
40024023	” Malala tepyala na Judea moꞌó , nepénowa ca mvelecj Cristo tjacꞌ quinam . Ca mvelecj : ‘ Tjunuca nun . Quiꞌá jáꞌasa niná Yomen Dios jas tjejyama qjuis capj la pꞌacj . ’ Nin ca mvelecj ca nacj . ‘ Noꞌompe jáꞌasa ’ , ca mvelecj ca nacj . Nin javelepj nun jis lal , po ma toponé yupj javelepj .
40024024	La tsuwilpan nepénowa ca ncul . Nepénowa ca mvelecj yupj pꞌiyá Cristo . Nepénowa ca mvelecj yupj javelepj Dios mpes . La tsuwil pꞌin yupj . Yupj ca quelel yus ntsawilicj pjü way . Ca quelel yus ntsawilicj wa Dios lis tꞌya jis lal . Nin mpes pꞌa casá ca la mijicj yupj , gente pꞌin ma polel lajay jinwá . Jisas la pꞌa yola yupj noypan yupj nin lajay mpes . Dios lis tꞌya ma ca mponecj yupj jilal .
40024025	Napj nasa tjevelé ca nin mpalas . Mpes nujola tapalas niná .
40024026	” Ma toponé yupj javelepj . La pꞌa ca mveles Cristo neꞌaj jáꞌasa ca nacj , jis wa cjuwá ntꞌa . Po ma nlawú neꞌaj . Ca mveles Cristo pjoꞌna pülücj patja ntꞌa ca nacj . Po ma toponé niná .
40024027	Napj cuwis na ca pjü jus nlayecj . Menmené la mena ntꞌa pjü se jawca liji , tsiquin moꞌó ꞌotsꞌipj , tꞌyaja moꞌó ꞌotsꞌipj . Nin pꞌiyá ca nsem napj tjacuwis na . Ca pjü nucucj . Napj pꞌiyá niná Yomen Dios jas tjejyamá .
40024028	Vaca tepeꞌe jüpꞌüy püꞌü ntꞌa , neꞌaj ꞌa jis mulus montes . Nin pꞌiyá ca nsem napj quelel cuwis na — nin tjevele Jesús .
40024029	Ninana Jesús tjevele wa jupj discipulopan jis lal : — Malala ca mpalas nosis ntꞌa napj tjevelé jinwá . Niná tꞌücꞌ tepyala na , ‘ len̈ way lotsꞌacꞌ püste ca mpalas . Mümüy püste ca mpalas wa . Pjulacj ca palá jis ntüncüs tsjun mpe . La pꞌa wa noypan tsjun poꞌó ca jus nquitsꞌis . ’
40024030	” Niná tepyala na , napj ca lay ma palas tsjun poꞌó . Nin mpes ca sin müꞌüsüs la mejay napj tjacuwis quinam . Napj pꞌiyá niná Yomen Dios jas tjejyamá . Pjü gente nosis casaꞌá pajal ca la mpuyucj . Ca nucucj napj tjacuwis mol casaꞌá . Cuwis na , ꞌücj ca müjütütj napj . Nosis casá patja ca jus nlayecj napj pajal ꞌüsüs , pajal püné .
40024031	Trompeta la mpjusá . Yümücj pjac nsem pajal , ca pjü ncul napj ntꞌa napj lal japon . Napj lis tꞌya yupj , ca napj lal mpatjam . Napj ca sin majam napj angelpan yupj ntꞌa , pjü jis lal la cuwis . Pjü nosis mpe jis lal ncul yupj . Pajal campa patja jis lal ncul wa yupj — nin tjevele Jesús .
40024032	Jesús sin tjiꞌyüsa lis tjiji jupj jos jupj lal japon la nucucj jupj ncuwim . Ninana tjevelá : — Nusin tjüꞌüsüs parábola niná mpes . Nujola tꞌas tsꞌoway poꞌó . Lo quelel cyojo na , pjwel ꞌuꞌu way jupj . Jis lo tecyojo na , nun solejé len̈ way quelel jive .
40024033	Nin pꞌiyá nun ca nucú malala ca mpalas nosis casá , napj tjevelé jinwá . Nun niná tjunucú na , nun ca jus nlayé len̈ way ca ncuwis napj .
40024034	Pjü niná napj tjevelé , pjü ca mpalas . Judiopan newa mpatjam pjü tepyala na . Tꞌücꞌ way niná .
40024035	Tsjun poꞌó ca ncawajas , nosis ca ncawajas wa . Napj velé jin ma ncawajas ca lovin . Pjü tjevelé , pjü ca mpalas .
40024036	” Napj ma ca mvelé ꞌona ca nin mpalas niná napj velé . Pjü ma salejepj tsjan jawas ca nsem . Ma wa salejepj angelpan tsjun poꞌó . Ma wa selé napj . Napj ne Dios Jatjam . Mpapay pꞌin selé .
40024037	Napj pꞌiyá niná Yomen Dios jas tjejyamá . Napj ca ncuwis niswá . Napj quelel cuwis na , nosis casá patja ma ca la ma nucucj . Ma ca yola mpalas len̈ way ca jis capj ntül malala lajay . Nin pꞌiyatsja püná , Noé tüpüꞌü na . Püna tapatja ma topon Dios ca jis capj ntülüs .
40024038	Custjay ma nin pyálatsja pꞌin , yupj ma japontsja ca malala mpalas . Newa jalatsja , newa myüꞌün̈tsja . Newa wyayin̈tsja yupj . Lovin nin pꞌiyá lajaytsja . Nin pꞌiyatsja Noé barco wama tjemey jawas .
40024039	Ma jus nlaytsja ca len̈ way malala mpalas . Yacjaya pajal püné tjive . Tꞌyüna ꞌüsǘ , jis tjyama pjü way . Tecyaꞌlin̈ . Nin pꞌiyá ca nsem napj cuwis na . Ma ca yola jis mpalas napj cuwis . Napj pꞌiyá niná Yomen Dios jas tjejyamá .
40024040	Napj cuwis na , napj ca jis man nepenowá napj ntꞌa . Nepénowa ma ca jis man . Niyom matꞌe ꞌa mulú meꞌelecj yupj jasin ntꞌa ca nacj , napj cuwis na . Pjaní way ca man . Pjaní wa ca neꞌaj ntojom .
40024041	Nequem matꞌe jun pjaní ntꞌa ncjocjocj ca nacj , napj cuwis na . Pjaní way ca man napj . Pjaní wa ca neꞌaj ntojom .
40024042	” Lovin nujola tapalas napj ca ncuwis . Nun ma solejé tsjan jawas ncuwis . Napj nun jis Jepa .
40024043	Nin pꞌiyá jupj wo ꞌesepj ma seletsja tsjan hora jactsja pwequepj püste na . Mpes ma tjejyama jupj wo . Wo ma tjejyama mpes , pwequepj wama tjacꞌ , tüpweca . Jupj jus cülayes catsja ꞌona jactsja pwequepj , jupj cüjamas catsja wosis . Ma ca wama cuytsja pwequepj . Nin pꞌiyá nun lal . Nujola tapalas nun ma solejé ꞌona ncuwis .
40024044	Mpes lovin ca la ma nucú napj . Lovin la müjí napj nu tjijyütütj . Napj cuwis na , nun ma ca jus nlayé niná jawas jyawca na ncuwis . Nun ca nujola nsem napj ma ca ncuwis custjay — nin tjevele Jesús .
40024045	Jesús pꞌa parábola tjevele wa yupj jis lal . Sin tjiꞌyüsa lis tjiji ca ꞌüsüs tsjiꞌ la mijicj jupj mpes jupj len̈ na . Ninana jupj tjevelá : — ¿ Ncu namozopan ꞌüsüs way nun ? Napj ca mvelé mozo ꞌüsüs way poꞌó . Niná mozo la tjiji jupj patrón tjijyüꞌtá . ꞌÜsüs way si ꞌüsütsja jupj . Mpes jupj patrón la tjiji mozo niná jepa tepyala la pꞌa mozopan jis lal . Tjevele ca jis maꞌayas jis ve yupj jalá na .
40024046	Jupj patrón len̈ na , jomozo niná newa ꞌüsüs liji . Jupj patrón wo ntꞌa tjacꞌ na , ca nucus jupj jomozo pjü la tjiji jupj tjevelá . Nin mpes ꞌüsüs ca mpalas mozo niná .
40024047	Jupj patrón ca mveles mozo niná ca pjü majamas jupj jutsꞌaꞌá popé . Tꞌücꞌ niná .
40024048	” Mozo niná malala la qjuijis , pꞌa casá ca nsem jupj lal . Jupj patrón püs way len̈ ca nacj . Mpes jupj mozo jola ca nacj : ‘ Napj patrón ma ꞌucuy quinam ’ .
40024049	Malala liji jupj ca nacj . Si süpǘ mozopan pꞌa wa . Wine wa jis tjemyona jis lal . Pajal püné lyaja jupj yupj jis lal ca nacj . Myona wa yupj jis lal ca nacj .
40024050	Pꞌa jawas ncuwim jupj patrón . Mozo ma li nucú na ca ncuwim . Ma ca jus nlayes jupj ca ncuwim quinam .
40024051	Jupj patrón pajal ca cus ntülüs jupj , malala la tjiji mpes . Ca cus ntülüs jupj , la pꞌa malalapan si tülǘ jinwá . La pꞌa malalapan jisastsja la pꞌa wa ca nin yola yupj ꞌüsüs , yupj lajay mpes . Newa ꞌüsüs tulucj yupj . Yupj jis lal mpüꞌüm mozo malala . Neꞌaj pajal ca la mpuyucj . Jis wis ca jas nquiꞌlicj . Nin pꞌiyá ca malala nu mpalas nun , nun malala la cüjí napj len̈ na — nin tjevele Jesús jupj discipulopan jis lal .
40025001	Jesús parábola pꞌa wa tjevele jupj discipulopan jis lal . Sin tjiꞌyüsa lis tjiji yupj ca ꞌücj la mijicj jupj jacꞌ mpes . Ninana Jesús tjevelá : — Napj ca mvelé tsjan ca mpalas nosis casá napj quelel cuwis na . Nin ca nsem Dios jyüꞌta mpes . Pülücj way quelel patja Dios lal . Yupj tsjücjüimpan diéziya jinwá . Tsjücjüimpan niná sejamica tjowaya . Yupj quelel jiltsja wa sejamica voyum wo ntꞌa , nlajacj yupj jis lal . Nin mpes tjil tsjücjüimpan jümücj ntꞌa la nyüjüsün̈ sejamica voyum . Quelel jiltsja jupj lal , jupj wo ntꞌa . Pǘstetsja . Candil jatatsja yupj , jis jaw jis la jay .
40025002	Tsjücjüimpan cínquiya ma yola jinwá lajaytsja yupj . Cínquiya ꞌüsüs way yólatsja .
40025003	Ma yola witjacj candil jatatj watsja yupj . Mopꞌin ma tucutj aceite , candil pwe mpes .
40025004	ꞌÜsüs yola witjacj jatatj watsja candil witjacj . Aceite tucutj wa jis botella moꞌó .
40025005	Sejamica voyum püs way len̈tsja . Mpes tsjücjüimpan pjü ja sívetsja . Pjü way tjijinan̈ .
40025006	” Püste culupwen ntꞌa nepé vele pjactsja : ‘ Quiꞌá jacꞌ jupj , yomen . Nculá la müjüsüqué jupj . ’
40025007	Mpes pjü way yola tepyala pjü tsjücjüimpan . ꞌÜcj la tjajay yupj jis candil witjacj mwalaquem mpes .
40025008	Ma yola witjacj tjowelepj ꞌüsüs yola jis lal : ‘ Aceite qjuis tjaꞌayá ncupj , nun toꞌá popé . Cupj qjuis candil cyaꞌlin̈ quinam . ’
40025009	ꞌÜsüs yola witjacj tjowelepj : ‘ Ma polel nu ꞌyayacj nun . Ma tꞌücꞌ way ton̈ca quinam nun mpes , ncupj mpes wa . Lowa nun aceite vender lajay ntꞌa . Ca jaylacj la müjí nun mpes . ’
40025010	” Mpes yupj tjil , aceite jaylacj la tjajay . Tjil na , neꞌaj tjacꞌ sejamica voyum . Tsjücjüimpan ꞌüsüs yola witjacj nasa jus tjümǘ yupj jis candil witjacj . La nuctsja jupj . Mpes yupj tjil sejamica voyum lal , jupj wo ntꞌa . Wama tjil jis la las tjewyayin̈ jis lal . Wama tjil na , jun tꞌyoꞌna jun vilicj .
40025011	” Yacjaya tjiquil wa tsjücjüimpan ma yola witjacj . Neꞌaj lejen̈tsja pjeꞌá . Tjowelepj : ‘ Jun tjecjyoltse quinam . Nasa tjiquilaca ncupj . ’
40025012	Sejamica voyum tjevele : ‘ Napj ma nujus nyuc nun , pjacj cuscú . Tꞌücꞌ way . ’ Yupj ma polel wama jiltsja — tjevele Jesús .
40025013	— Nin pꞌiyá ca nsem napj cuwis na — tjevele — . Mpes lovin nujola tapalas napj ca ncuwis . ꞌÜcj la müjí ca ꞌüsüs nsem nun Dios lal , napj cuwis na . Nun ma solejé ꞌona ncuwis — nin tjevele Jesús jupj discipulopan jis lal .
40025014	Jesús niswa tjevele jupj jostsja jupj discipulopan ca ꞌüsüs la mijicj jupj len̈ na . Tjevele : — Napj yom campa jama jinwá lejay . Niná yom tjevele ncul jupj jomozopan . Tjevele jupj jostsja jupj tꞌemel más pülücj way mpalas jupj len̈ na . Mpes pjü jis tjeꞌyaya tꞌemel . Tjevele ca jaylacj la mijicj tꞌemel lal . Yupj jaylacj la tjajay ca vender la mijicj más ꞌin pülücj jaylacj . Mpes más pülücj mpalas tꞌemel . Pjü tꞌemel niná jis patrón jutsꞌaꞌá nsem .
40025015	Yom niná seletsja mozo pjaní ꞌüsüs vender líjitsja . Tꞌemel pülücj tjeꞌyaya jupj . Seletsja la pꞌa wa ꞌotsꞌotsꞌ way vender lajaytsja . Tꞌemel más ꞌin pjaní way jis tjeꞌyaya yupj . Mpes tjeꞌyaya mozo pjaní peso cinco mil . Tjeꞌyaya mozo pꞌa wa peso mil matꞌe . Tjeꞌyaya wa mozo pꞌa wa peso mil pꞌin . Tꞌemel jis tjeꞌyaya na , tjemey jupj quelel jámatsja ntꞌa .
40025016	Len̈ way tjemey mozo mwalá way . Jaylacj la tjiji jupj patrón tjevele jinwá . Niná vender la tjiji . Nin mpes pꞌa wa peso cinco mil ntꞌya , vender la tjiji mpes .
40025017	Pꞌa wa mozo peso mil matꞌe tyáꞌatsja . Nin pꞌiyá la tjiji jupj , cinco mil tyáꞌatsja la tjiji jinwá . Nin mpes pꞌa wa peso mil matꞌe ntꞌya , vender la tjiji mpes .
40025018	Mozo pꞌa wa peso mil pꞌin tyáꞌatsja . Jupj ma jaylacj la tjiji jupj patrón tjevele jinwá . Jusapj tjemey jupj . ꞌAmá tyoca , jul tjepjyaꞌna jupj patrón tꞌemel .
40025019	” Locopyaya pajal püs tepyala na , mozopan jis patrón tjacꞌ niswá . Jupj la tjiꞌyüya jupj mozopan jis lal nol natj tꞌemel , jupj tꞌemel mpes , jupj jis tjeꞌyaya mpes .
40025020	Mozo mwalá way tjacꞌ . Tequeꞌe niná peso cinco mil jupj patrón tjeꞌyayá . Tequeꞌe wa pꞌa wa cinco mil jupj ntꞌya vender la tjiji mpes . Jupj tjevele jupj patrón lal : ‘ Tjinyuca maꞌa . Pꞌa wa cinco mil netj napj jipj mpes . ’
40025021	” Jupj patrón ꞌücj jostsja jupj lal . Tjevele : ‘ Namozo ꞌüsüs way jipj . Napj tjevelé jinwá la tjejay jipj . Nin mpes ca ꞌüsüs la mejay napj jipj mpes . Más püné ca nsem jipj quinam . Jipj ꞌüsüs la tjejay tꞌemel tsjicj way lal . Pülücj way napj natsꞌaꞌá ca majaman jipj quinam . Was , ꞌücj jyas nsem quinam napj lal ’ , nin tjevele jupj patrón .
40025022	” Nin pꞌiyá tjacꞌ wa mozo pꞌa wa , jupj ne peso mil matꞌe tyáꞌatsja . Jupj tjevele jupj patrón lal : ‘ Jipj ntjeꞌan peso mil matꞌe . Tjinyuca maꞌa . Pꞌa wa mil matꞌe netj napj jipj mpes . ’
40025023	” Jupj patrón tjevele jupj lal : ‘ Namozo ꞌüsüs way jipj . Napj tjevelé jinwá la tjejay jipj . Nin mpes ca ꞌüsüs la mejay napj jipj mpes . Más püné ca nsem jipj quinam . Jipj ꞌüsüs la tjejay tꞌemel tsjicj way lal . Pülücj way napj natsꞌaꞌá ca majaman jipj quinam . Was , ꞌücj jyas nsem quinam napj lal ’ , nin tjevele jupj patrón .
40025024	” Locopyaya pꞌa wa mozo tjacꞌ , jupj ne peso mil tyáꞌatsja . Jupj tjevele jupj patrón lal : ‘ Napj seletsja tsꞌüis jipj . Tjevyala jequetj jipj ma jisin mpe . Wya ntꞌa ꞌyonson jipj ma tsjiꞌ la tjejay mpe .
40025025	Nin mpes napj lecj tjeyá jipj lal . Tjum , tjepjyalen jipj tꞌemel ꞌamá jul . Tjinyuca maꞌa . Quiꞌá jáꞌasa jipj tꞌemel . ’
40025026	” Jupj patrón tjevele jupj mozo lal : ‘ Malala nyuca jele jipj . Pajal ꞌe pjasá . Jipj tjevelen jipj selen tsꞌüisis napj . Jipj tjevelen napj tjevyala jequetj napj ma jisin mpe . Tjevelen napj nawá ntꞌa ꞌyonsó napj ma tsjiꞌ la tjejay mpe .
40025027	Jipj tjevelen selen niná . ¿ Tsjan mpes ma prestar la tjejay ntꞌemel banco ntꞌa , más ꞌin pülücj mpalas tꞌemel ? Jipj nin la cüjaytsja , napj cütꞌanquetsja napj ntꞌemel napj tjacuwis na . Cütꞌanqué watsja pꞌa wa tꞌemel , napj ntꞌemel prestar la tjejay mpes ’ , nin tjevele jupj patrón .
40025028	” Jupj patrón tjevele wa jomozopan pꞌa wa jis lal : ‘ Noꞌoté napj ntꞌemel jupj mpe . Tjaꞌayá tꞌemel niná namozo pꞌa , jupj ne peso cinco mil ntꞌya . Jupj ꞌüsüs la tjiji mpes jupj peso cinco mil nenem diez mil tepyala quinam .
40025029	ꞌÜcj wa pꞌa wa tꞌemel ꞌya jupj . Nepénowa ꞌüsüs lajay napj jis tjeꞌyá mpes . Mpes más pülücj ca jis maꞌayá yupj . Ca yupj pülücj way ca ntaꞌacj . Nepénowa nin tulucj . Liji secj yupj napj jis tjeꞌyá mpes . Mpes napj ca ntꞌanqué yupj jatatj . Püna pjaní way jatatsja , cjuwá ca nsem quinam . ’
40025030	Jupj patrón tjevele wa jupj jomozopan jis lal : ‘ Pjeꞌá la ntsꞌiyá nun niná mozo malala . Naꞌaj la ntsꞌiyá jupj püste ntꞌa . Neꞌaj gente ca la mpuyucj . Jis wis nquiꞌlicj nepé vyaja mpes ’ , nin tjevele yupj jis patrón . Nin pꞌiyá ca nsem namozopan jis lal , jupj jomozopan jinwá — nin tjevele Jesús .
40025031	Jesús tjevele wa tsjan ca mpalas gente jis lal , jupj nasa tjacꞌ na . Ninana tjevelá : — Napj pꞌiyá niná Yomen Dios jas tjejyamá . Napj niswa ca ncuwis nosis ntꞌa . Napj nasa tjacuwis na , pajal püné nsem napj , Mpapay Dios jinwá . Pjü Dios angelpan ca ncapj ncon̈cocj . Tjacuwis na , Jepa Püné ca nsem napj . Ca moꞌos , müjütütj . Pajal ꞌüsüs majawaques neꞌaj Dios mpes .
40025032	Pjü gente pjü jun taꞌá patja mpe ca ꞌa jis mulus napj ꞌos ntꞌa . Oveja jyama liji jinwá ca la mejay napj yupj jis lal . Oveja jyama nyuca cabro lejen̈ wa oveja jis lal . Mpes sin tjan jyünsa oveja witjacj , sin tjan jyünsa wa cabrú . Nin pꞌiyá ca la mejay napj ꞌüsüs lajay jis lal . Sin tjan ca jis müjünsǘ yupj la pꞌa wa mpe .
40025033	ꞌÜsüs lajay ca jis müjünsǘ napj liꞌinyampe . Malala lajay ca jis müjünsǘ napj nancupwepe .
40025034	” Napj Jepa Püné nsem pjü jis lal . Ca mvelé napj liꞌinyampe lejen̈ jis lal : ‘ Nculá nun . Mpapay la tjiji pajal ꞌüsüs nu tepyala nun . Newa ꞌüsüs jotjaqué . Nun ca jepapan nsem , napj jinwá . Pajal püna Dios ꞌücj la tjiji ca nin nu mpalas nun . Nosis la tjiji na , ꞌücj la tjiji niná nun mpes . Nun jupj tsꞌuyupan , mpes nin la tjiji nun mpes .
40025035	Nun ca jus cülayé niná , nun ꞌüsüs la tjüjí mpes . Napj vecj ni püꞌitsja na , nun ntaꞌayá tjelyá . Napj ꞌüsǘ nívetsja na , nun ꞌüsǘ tocoꞌá tjümüꞌüs . Napj pꞌa nepé tjacuwis na , nun ntjaꞌayá la pütꞌüs la jas nun ntꞌa .
40025036	Napj pülül cjuwatsja na , nun ntaꞌayá pülül . Malala najastsja na , nun ntjajamá napj . Cawilta moꞌo tjoꞌos na , nun tjuculá nus la nuc . ’ Nin ca mvelé ꞌüsüs lajay jis lal .
40025037	” Niná tjevelé na , ꞌüsüs lajay ca nla müꞌüyacj napj lal : ‘ Qjuis Jepa , ¿ ꞌona jis tjinyucucj vecj ꞌi püꞌitsja ? Ma selecj ꞌona tjeꞌyayacj tjelyan . ¿ ꞌOna jis tjinyucucj ꞌüsǘ ꞌívetsja ? Ma selecj ꞌona tequeꞌacj tjümüs .
40025038	¿ ꞌOna jis tjinyucucj jipj pꞌa nepé tjacuy ? Ma selecj ꞌona tjeꞌyayacj la pütꞌüs la jas jipj . ¿ ꞌOna jis tjinyucucj jipj pülül cjuwá ? Ma selecj ꞌona tjeꞌyayacj pülül .
40025039	¿ ꞌOna jis tjinyucucj malala jyastsja ? ¿ ꞌOna jis tjinyucucj jipj cawilta moꞌo jactsja ? ¿ Ncu tjeleque jis la nuc niná tepyala na ? ’ ꞌÜsüs lajay nin ca nla müꞌüyacj napj lal .
40025040	” Napj Jepa Püné ca nsem pjü jis lal . Napj ca mvelé yupj jis lal : ‘ Nun ꞌüsüs la tjüjí mpülücj pjaní lal , nin pꞌiyá niná nin la tjüjí wa napj lal . Mpülücj niná más ꞌin tsjicj waytsja pjü jis lal ca nacj . Nin pꞌiyá pajal ꞌüsüs napj lal nun ꞌüsüs la tjüjí jupj lal . Tꞌücꞌ niná . ’
40025041	” Nancupwepe lejen̈ jis lal ca mvelé wa . Ca mvelé : ‘ Lowa napj mpe . Dios nasa tjevele ca nucopj ntülüs , malala la tjüjí mpes . ꞌAwa püné ntꞌa lowa , neꞌaj ca mpem lovin . Neꞌaj pwe quinam cus la tül diablú , jis capj la tül wa ángel malalapan . Yupj diablo jomozopan .
40025042	ꞌÜcj napj nucopj tyül , nun malala la tjüjí mpes . Napj vecj ni püꞌitsja na , nun ma ntaꞌayá tjelyá . Napj ꞌüsǘ nívetsja na , nun ꞌüsǘ ma tocoꞌá la müs .
40025043	Napj pꞌa mpe tjacuwis na , nun ma ntjaꞌayá la pütꞌüs la jas nun ntꞌa . Napj pülül cjuwatsja na , nun ma ntjaꞌayá pülül . Malala najastsja , cawilta moꞌo tjoꞌos ꞌotsꞌipj , mopꞌin ma quelel ntjajamá . ’ Nin ca mvelé yupj jis lal .
40025044	” Niná tjevelé na , ninana ca yupj mvelecj : ‘ Qjuis Jepa , ¿ ꞌona jis tjinyucucj jipj vecj ꞌi püꞌitsja ? ¿ ꞌOna jis tjinyucucj jipj ꞌüsǘ ꞌívetsja ? ¿ ꞌOna jis tjinyucucj pꞌa mpe tjacuy ? ¿ ꞌOna jis tjinyucucj jipj pülül cjuwatsja ? ¿ ꞌOna ma quelel ꞌe jamactsja , jipj malala jyastsja na , jipj cawilta moꞌo jactsja wa na ? ’ Nin ca mvelecj yupj napj lal .
40025045	” Napj ca mvelé yupj jis lal : ‘ Nun ma ꞌüsüs la tjüjí mpülücj pjaní lal , nin pꞌiyá niná nun ma wa ꞌüsüs la tjüjí napj mpes . Mpülücj niná más ꞌin tsjicj waytsja pjü jis lal ca nacj . Nin pꞌiyá malala niná , nun ma ꞌüsüs la tjüjí jupj mpes . Tꞌücꞌ way . ’ Nin ca mvelé yupj jis lal .
40025046	” Niná tjevelé na , yupj ca mal napj jis capj tyül ntꞌa . Yupj neꞌaj mpatjam lovin . Nin tulucj ꞌüsüs witjacj jis lal . ꞌÜsüs Dios lal ne ca yupj mpatjam Dios lal lovin — nin tjevele Jesús .
40026001	Jesús tecyawaja tjevele quinam tsjan ca mpalas jupj niswa jacꞌ na . Niná tꞌücꞌ tjevele na , tjevele wa jupj discipulopan jis lal :
40026002	“ Tsꞌacꞌ matꞌe na fiesta ca nsem , niná fiesta ‘ Dios Qjuis Capa Nipj Tjemey ’ ló cupj qjuis lal . Nun solejé niná . Fiesta lajay na , yupj ca ma tjililin̈ , ca ma manucj ma ꞌünan ntꞌa . Cruz poꞌo ca ma valacj napj . Napj pꞌiyá niná Yomen Dios jas tjejyamá ” , nin tjevele Jesús .
40026003	Nasa jupj véletsja na niná , sacerdote noypan ꞌa jis tjimyula watsja Moisés popel sin ꞌyüsa lajay jis lal , coꞌmüypan judiopan sin popé jis lal ꞌotsꞌipj . Neꞌaj ꞌa jis tjimyula sacerdote más püné wo ntꞌa . Niná sacerdote más püné Caifás lotsja .
40026004	Yuwá pꞌin tjowelepj ꞌonin ne ꞌücj ntjiꞌlin̈ Jesús , la pꞌa wa ma jus cülayecj . Yupj quelel tjiꞌlin̈tsja jupj , la ꞌünan .
40026005	Yupj tjowelepj : “ Ma ntjiliquem ca jupj judiopan fiesta lajay na . Cupj niná la qjuijicj , yupj tsꞌi miꞌinacj ca pajal . ꞌA jis mulus ca , la mpaꞌnacj ca cupj qjuis lal . Yupj po jisas Jesús ” , nin tjowelepj yupj .
40026006	Jesús Betania moꞌo tjemey , neꞌaj pꞌin Jerusalén ntꞌa . Simón wo ntꞌa tjemey . Niná Simón malala jostsja püná . Jupj polocꞌ mójotsja . Jesús Simón wo ntꞌa tjáꞌasa na ,
40026007	quepj tjacꞌ jupj ntꞌa ꞌüsüs lo jay jupj mpes . Botella pajal ꞌüsüs jústatsja tequeꞌe jupj . Niná botella pe mpestsja , pe alabastro ló . Perfume botella jul tón̈catsja , perfume pülücj jaylactsja . Niná perfume Jesús jay pjucj poꞌó tꞌyu . ꞌÜsüs cjúmsutsja . Jesús neꞌaj jáꞌasatsja na , lyájatsja na , nin la tjiji jupj .
40026008	Jupj discipulopan tjunuc quepj nin la tjiji niná . Tjunuc na , tsꞌa tjiꞌin yupj . — Malala nin — tjowelepj yupj — . Pjü way jay pjucj poꞌó tꞌyu . Tjapjaja perfume .
40026009	ꞌÜcj vender la qjuijis jupj . Ca pülücj jaylacj nactsja . Tꞌemel ꞌücj así cüꞌayas tꞌemel cjuwá jis lal — nin tjowelepj discipulopan .
40026010	Jesús jus nleya yupj malala tjowelepj quepj la tjiji mpes . Jupj la tjiꞌyüya jupj discipulopan jis lal : — ¿ Tsjan mpes so velelé quepan ? Pajal ꞌüsüs la tjiji jupj napj mpes .
40026011	Cjuwá jis lal mpatjaqué nun lovin . Napj ma ca mpüꞌüs nun jis lal lovin .
40026012	Ma patsꞌ ca napj . Nin mpes perfume tꞌyu jupj nay pjucj poꞌó . ꞌÜcj la ntjiji yupj ca ntoquecj napj mpes .
40026013	Napj lal japon ca mal nosis jun taꞌá . Neꞌaj ca mvelecj la pꞌa jis walapꞌaꞌá Dios ꞌüsüs la tjiji gente mpes . Jun taꞌá yupj jil ntꞌa , ca mvelecj wa quepj niná ꞌücj la tjiji napj mpes . Ma ca yoꞌ mpaꞌis . Tꞌücꞌ way — nin tjevele Jesús .
40026014	Locopyaya Judas Iscariote tjemey sacerdote noypan ntꞌa . Judas apostolpan dóceya sin pópatsja .
40026015	Jupj tjevele ꞌücj wa jis lal ca mim la tjilil Jesús . — ¿ Nol maꞌayá nun , napj nin lejay mpes ? — nin la tjiꞌyüya jupj . Yupj tjaꞌayapj jupj tꞌemel cꞌa tréinteya , plata waytsja yupj , tꞌemel cꞌa .
40026016	Yupj jaylacj la tjajay na , tjemey . La nuctsja ꞌona ꞌücj jis lal la winin la tjilil Jesús .
40026017	Tsꞌacꞌ mwalá way tjejyawca fiesta mpes . Niná fiesta lajay na , pan levadura cjuwá jalá . Fiesta “ Dios Qjuis Capa Nipj Tjemey ” lotsja . Nin jawas Jesús discipulopan tjiquil jupj ntꞌa . La tjüꞌüy : — ¿ Caꞌaj jyas cupj ꞌücj lijicj ca nlajan fiesta mpes ?
40026018	Jupj tjevele : — Lowa pülücj patja ntꞌa . Yom napj velé ntꞌa ca nlawú . Nun ca mvelé : ‘ Jesús tjevele len̈ way ca mpaꞌis . Jupj ca nlajas jipj wya ntꞌa jupj discipulopan jis lal fiesta mpes . Ca quiyola mpalas Dios jis capj tjepꞌyaꞌsa judiopan pajal püna . ’ Nin ca mvelé nun jupj lal .
40026019	Mpes tjil discipulopan . Nin la tjajay Jesús tjevele jinwá . ꞌÜcj la tjajay jis la las fiesta mpes .
40026020	Püste na Jesús jáꞌasatsja , lyájatsja jupj discipulopan dóceya jis lal .
40026021	Jalatsja na , jupj tjevele : — Nun popa pjaní malala nyuca la mijis napj lal . Jupj ca jis lal ncuwim napj enemigopan , ca yupj ma tjililin̈ . Tꞌücꞌ way ca nin mpalas — tjevele .
40026022	Mpes pajal ꞌaplijila jis tepyala . Pjaní pjaní tjowelepj : — Jipj napj Nejepa . ¿ Ncu napj ca nin la cüjay ?
40026023	Jesús tjevele : — Nun popa pjaní tjelyaja wa napj mplato mpe , la pꞌa wa jinwá , mopꞌin nin , jupj quelel malala liji napj lal . Jupj ca jis lal ncuwim napj enemigopan ma tjililin̈ .
40026024	Napj pꞌiyá niná Yomen Dios jas tjejyamá . Pajal püna profetapan tapac ca nin ma palas napj . Yupj tapac jin pꞌiyá ca nsem . Ma patsꞌ ca napj , yupj tapac jinwá . Mopꞌin pajal malala nin , jupj ca jis lal ncuwim napj enemigopan , ca ma tjililin̈ . Pajal malala ca mpalas jupj , jupj malala la niji mpes . Pajal malala ca mpalas jupj , mpes más ꞌücj ca nactsja jupj lovin ma pǘꞌütsja — nin tjevele Jesús .
40026025	Judas pꞌiyá nasa quelel jámatsja jis lal jacꞌ Jesús enemigopan . Judas la tjiꞌyüya wa quinam : — Rabbí , ¿ ncu napj ca nin la cüjay ? Jesús jupj wola tjevele : — Nin .
40026026	Yupj jalatsja na , Jesús ntꞌya pan pjaní . Tjevele Dios lal tjüwüiꞌi pan tjeꞌyaya mpes . Nin la tjiji na , vitvitj la tücüeme , jis tjeꞌyaya discipulopan . Jis tjeꞌyaya na , tjevele : — Noꞌoté , nlajá . Niná pan napj mpꞌüy jinwá .
40026027	Tjalá na , jupj ntꞌya wa pocillo , uva ꞌüsǘ moꞌo tón̈catsja . Tjevele Dios lal tjüwüiꞌi wa uva ꞌüsǘ tjeꞌyaya mpes . Pocillo jis tjeꞌyaya jupj discipulopan , vitvitj jis la müs pjü . — Tjümüsiqué napj pocillo mpe nun pjü way — tjevele jupj — .
40026028	Niná uva ꞌüsǘ napj naꞌas jinwá . Ma patsꞌ ca napj nun mpes , la pꞌa pülücj mpes wa . Napj ca ꞌas ma palas , mpes Dios ca perdonar lis mijis napj lal japon . Ma ca jola nsem yupj malala la tjajay . Mpapay tjevele tꞌücꞌ ca nin la mijis yupj mpes napj ntipüꞌí na .
40026029	Napj lovin ma ca müꞌüs uva ꞌüsǘ niswá quinam . Pꞌa jawas cupj ꞌa mulú mpatjaquecj Mpapay jyüꞌta ntꞌa . Nin jawas tjejyawca na , niswa ca müꞌüs napj nun jis lal . Tꞌücꞌ way — nin tjevele Jesús .
40026030	Yacjaya tjenejetsꞌen̈ Dios poꞌó . Lovin nin lajaytsja fiesta mpes . Tjenejetsꞌen̈ na , tjil . Jocꞌ Olivos ló ntꞌa tjil .
40026031	Tjil na , Jesús tjevele jupj discipulopan jis lal : — Püste na , nun pjü ca ntsꞌequenequé , malala ne palá na . Nasapj moꞌos . Pajal püna profeta tepyaca ca nin mpalas . Niná tepyacá : ‘ Napj ca müꞌünan oveja jyama , mpes jupj oveja witjacj sin tjan ca mal ’ . Nin tjevele profeta ca nin mpalas .
40026032	Newa nin ca ꞌüsüs la mejay nun mpes . Napj ca nin müjünsǘ la pütꞌüs niswá . Niswa püꞌüs na , ca mis Galilea ntꞌa . Napj mwalá way ca mis nun jis lal , cupj ca la müjüsüquecj neꞌaj — nin tjevele Jesús jupj discipulopan jis lal .
40026033	Pedro jupj wola tjevele : — Pjü ca ntsꞌequenen̈ ca nacj , malala ꞌe palá na . Napj ma nin la mejay . Lovin ma ca malala la mejay jipj lal .
40026034	Jesús tjevele Pedro lal : — Yacjaj püste pꞌiyá la con ca mvelen ma nus nyuc . Castlyaj cocoy ma la tipiya pꞌin , ca nin la mijin jipj . Tꞌücꞌ way niná — tjevele Jesús .
40026035	Pedro tjevele ma ca nin la mijis . — Napj ꞌücj wa ni püꞌí jipj lal — tjevele — . Lovin ma ca mvelé ma jis nyuc . Nin pꞌiyá tjowelepj wa pjü discipulopan .
40026036	Jesús pjeꞌá tjemey jupj discipulopan jis lal sine lejen̈ ntꞌa . Getsemaní ló neꞌaj . Neꞌas tjemey na jupj tjevele yupj jis lal : “ Neꞌaj pꞌin ca mis , ca mvelé Mpapay Dios lal . Nínawa majatjaqué velé na jupj lal ” , tjevele .
40026037	Discipulopan contꞌe jis lal tjemey jupj jámatsja ntꞌa . Pedro pjaní watsja . Zebedeo jatjampan mátꞌeya tjil watsja . Pajal ꞌaplijila tepyala Jesús . Pajal jola tepyala malala ca mpalas mpes .
40026038	Tjevele yupj jis lal : “ Nasa ni püꞌí jin najas , pajal ꞌaplijila mpes . Qjuive la tjunucú . Po ma müjünaqué , ma nyucun nsem nasapj ” , nin tjevele Jesús yupj conas lal .
40026039	Jupj tsjicj way pꞌin mwalá tjemey jusapj . Palá nipiꞌtje ꞌamá ꞌalá . Tjevele Popay Dios lal : “ Mpapay , ¿ ncu ꞌücj wa jipj lal napj ma ni püꞌí ? Jipj ꞌücj polel lejay niná , najas ma ca nin ma palas . Newa najas ca jipj jyas jinwá nsem . Ma napj najas jinwá tꞌas ” , nin tjevele Jesús jupj Popay lal .
40026040	Tꞌücꞌ tjevele na , tjemey niswá discipulopan cóntꞌeya tjatja ntꞌa . Tjinyuca tjijinan̈ yupj quinam . “ ¿ Ncu nun ma polel nucunú napj lal hora pjaní way pꞌin ? — nin tjevele Jesús yupj jis lal — .
40026041	Ma müjünaqué . La tjomoná Dios lal ma ca malala la müjí , nun quelel malala lojí na . Napj selé nun quelel lojí napj najas jinwá . Mopꞌin pajal costa nun jis lal , nun niyom pꞌin ” , nin tjevele Jesús .
40026042	Tjevele na , tjemey niswá . Tjevele Popay Dios lal : “ Mpapay , ꞌücj tulucj ma ni püꞌí . Jipj jyas nin ne palá . Ntipüꞌí na pꞌin ca ꞌücj nsem . Najas ca nin nsem , jipj jyas jinwá ” , tjevele .
40026043	Jupj niswa tjemey jupj discipulopan cóntꞌeya tapatja ntꞌa . Niswa yus tjinyuca tjijinan̈ yupj . Pajal ja sívetsja .
40026044	Mpes niswa tjemey la veles jupj Popay Dios lal . La con quinam tjevele Dios lal . Nin pꞌiyá tjevele jupj .
40026045	Tꞌücꞌ tjevele na , tjemey niswá jupj discipulopan ntꞌa . La tjiꞌyüya : “ ¿ Ncu potjaqué , jünaqué custjay ? Quina ca mpalas napj tjevelé jinwá . Najamica pjaní jis lal ncuwim napj enemigopan , ca ma tjililin̈ . Malala lajay ca malala la ma jicj , yupj jisas jinwá . Napj pꞌiyá niná Yomen Dios jas tjejyamá .
40026046	Nusin tjüjünsǘ . Mas quinam la müjüsüquecj yupj . Nasa jacꞌ quinam yom malala la niji . Jis lal jacꞌ napj enemigopan ” , nin tjevele Jesús .
40026047	Jesús niná véletsja na , neꞌaj tjacꞌ Judas . Jupj apostolpan dóceya popa watsja . Se cón̈catsja Jesús . Niyom pajal pülücj tjiquil Judas lal quinam . Pjü way polomay jatatsja , yo pjwel jatatj watsja moꞌo la süp Jesús . Sacerdote noypan sin tjajam yupj la tjilil Jesús . Coꞌmüypan judiopan sin popé sin tjajam wa yupj .
40026048	Judas jis lal tjacꞌ la tjilil Jesús . Jupj nasa tjevéletsja ca sin ꞌyüsa la mijis cana Jesús . Tjevele : “ Pjaní lal ca la nlapan napj . Niná ne Jesús . Ntjüiliqué jupj . ”
40026049	Mpes neꞌaj tjemey Judas , Jesús ntꞌa pꞌin . Neꞌas tjemey , ꞌüsüs tjevele jupj lal , quelel la tjiji jinwá . Tjevele : — Nejepa , tjacuwis quinam .
40026050	Jesús tjevele jupj lal : — Najamica , napj selé tsjan mpes tjacuy . Jesús nin tjevele na , pꞌa wa niyom neꞌas tjiquil . Ntjiꞌlin̈ Jesús , jis la man jupj jepapan ntꞌa .
40026051	Nin la tjajay na , Jesús discípulo pjaní polomay ntꞌya , syultsꞌa jupj vaina mpe . Jay tjejyoꞌo yom pjaní . Yom niná mozo waytsja , sacerdote más püné mpes . Pjotsꞌ taná tjejyoꞌo jupj .
40026052	Jesús tjevele discípulo lal : — Vaina moꞌo jas tjejyama jipj polomay . Polomay mpes la palan , cyaꞌlin̈ wa polomay mpes .
40026053	Napj ma ca la mpalan yupj jis lal . Napj ꞌücj la cümon Mpapay ncapj la pꞌacj . Napj la cümon Mpapay lal , jupj ca ángel militarpan pülücj sin cüjamas napj ntꞌa , la cüpaꞌnactsja napj enemigopan jis lal . Más ꞌin pülücj yupj setenta mil lal . ¿ Ncu ma jin ꞌyüsa niná ?
40026054	Ma ca nin la mejay . Niná la cüjay napj , ma ca cüpalas Dios Popel tjevele jinwá . Dios Popel tjevele yupj ca nin la mijicj napj lal — nin tjevele Jesús jupj discípulo lal .
40026055	Nin tjevele na , tjevele wa jupj ntjiꞌlin̈ jis lal : — ¿ Tsjan mpes polomay tꞌo , yo pjwel tꞌo wa la tjilil napj ? Niná lojí pwequepj la tjilil . Pjü jyawca Dios wo ntꞌa tjoꞌostsja napj . Napj sin ꞌyüsa la tjejay neꞌaj . Lovin ma ntjutjililiqué neꞌaj tjoꞌos na .
40026056	Niná pjü tepyala ca nin mpalas profetapan tapac pajal püna . Yupj tapac , Dios Popel jupj — tjevele Jesús . Nin tjevele na , pjü tsꞌequenen̈ jupj discipulopan . Jesús neꞌaj tón̈catsja tjil .
40026057	Nasa ntjiꞌlin̈ Jesús . Yupj tjaman jupj Caifás ntꞌa . Caifás sacerdote más pünetsja . Nasa ꞌa jis tjimyula neꞌaj Moisés popel sin ꞌyüsa lajay . Coꞌmüypan judiopan sin popé ꞌa jis tjimyula wa neꞌaj , Caifás wo ntꞌa .
40026058	Pedro Jesús cjüil tjemey campapé . Neꞌas tjemey wa jupj sacerdote más püné wo ntꞌa . Tjüwücj jun vilicj poꞌó tjacꞌ Pedrú . Tjüwücj ntꞌa wama tjemey wa . ꞌEtjele jupj militarpan nepénowa jis lal . Quelel nyúcatsja tsjan ca mpalas Jesús .
40026059	Neꞌaj jatja watsja sacerdote noypan . Neꞌaj jatja watsja judiopan jis jepapan . Yupj ꞌa mulú jajütütj judiopan . Yupj pjü la tjüꞌüy tjunuc pjacj malala mveles Jesús poꞌó . La tapal watsja pjacj ca la ntsawilis Jesús poꞌó . Po quelel javeleptsja ꞌücj cus la tül jupj . Quelel jaꞌünantsja jupj .
40026060	Pülücj tjiquil yupj jis walapꞌaꞌá la tsuwil Jesús poꞌó . Newa la tsuwilpan ma nin pꞌiyá javeleptsja . Mpes jepapan ma polel cus tül Jesús yupj tjowelepj mpes . Pjaní pꞌin tꞌya tjevele mpes , ma polel cus tül jupj . Yacjaya niyom matꞌe tjiquil yupj jis walapꞌaꞌá .
40026061	Niyom matꞌe tjowelepj : — Yom niná tjevele jupj ꞌücj malala liji Dios wo . Tjevele tsꞌacꞌ contꞌe na tꞌücꞌ ca jas müjünsüs niswá .
40026062	Niná tjowelepj na , sacerdote más püné jas tjijyünsa , tüwütüwǘ ton̈ca . La tjiꞌyüya Jesús lal : — ¿ Ncu ma ca qjuis lal mvelen ncu tꞌücꞌ way nin tjevelen ? Yupj javelepj yupj salejepj jipj malala tjevelen — nin tjevele sacerdote más püné .
40026063	Newa lyájasa tón̈catsja Jesús . Sacerdote más püné tjevele jupj lal : — Napj ꞌi jütütj jipj ca tꞌücꞌ mvelen . Dios pjoca jipj velen . Jupj püꞌü lovin . Ca cyapj ntülüs jipj li tsuwil . Qjuis wala tjevele ncu jipj niná Jepa Püné Dios tjevele ca jas majamas qjuis capj la pꞌacj . ¿ Ncu Dios Jatjam jipj ?
40026064	— Nin — tjevele Jesús — . Napj niná pꞌiyá jipj velen jin . Pjü way nun jis lal velé wa , nun ca nucú napj tꞌücꞌ way velé . Napj pꞌiyá niná Yomen Dios jas tjejyamá . Pꞌa jyawca na ca nus nucú napj ca moꞌos Dios liꞌinyampe . Neꞌaj ca moꞌos , ncupj ꞌa mulú ca müjüꞌtücj . Jupj pajal jas tjiyocj pjü jis lal . Nun ca nucú wa napj ncuwis nosis ntꞌa mol mpes — nin tjevele Jesús .
40026065	Jupj nin tjevele na , sacerdote más püné la tücüeme jupj jas quip pꞌiyá . Nin lajay judiopan , pꞌa wa malala vele na Dios poꞌó . Jupj tjevele jepapan pꞌa wa jis lal : — Pajal malala tjevele Jesús Dios poꞌó . Ma qjuisas la pꞌa wa mveles Jesús malala la tjiji . Nun pꞌiyá tjapjaꞌaqué Jesús malala tjevele .
40026066	¿ Ncu pajal malala la tjiji Jesús ? — Pajal malala la tjiji — tjowelepj — . Cupj ca cus ntülücj , mpaꞌis , jupj malala la tjiji mpes .
40026067	Nin tjowelepj na , cus tjupjutsꞌ Jesús , wola poꞌó . Yupj jis mas jus tjolototj , poꞌo jatültsja jupj . Pꞌa wa mos la pacatj mpes wola poꞌó tül jupj .
40026068	Tjowelepj jupj lal : — Qjuis lal tjevele pjacj wyala poꞌó tyüla . Dios ca jin ꞌyüsa la mijis . Jipj niná Yomen Dios jas tjejyama qjuis capj la pꞌacj — nin tjowelepj la tjüpjütsꞌün jupj mpes .
40026069	Newa wosis tꞌasiyú tjüwücj moꞌo jáꞌasatsja Pedrú , sacerdote más püné wo ntꞌa . Neꞌaj jáꞌasatsja na , tsjücjüim tjacꞌ jupj ntꞌa . Tsjücjüim niná mozo waytsja neꞌaj . Jupj tjevele Pedro lal : — Jipj se con̈ watsja Jesús , jupj ne Galilea mpe ꞌeseptsja .
40026070	Pedro tsyüpünǘ pjü jis walapꞌaꞌá . — Ma nin ꞌyüsa tsjan mpes velen jipj — tjevele .
40026071	Pedro nin tjevele na , tjemey tjüwücj jun vilicj poꞌó . Neꞌaj ton̈ca na , tsjücjüim pꞌa wa jus tjinyuca . Niná tsjücjüim tjevele neꞌaj lejen̈tsja jis lal : — Yom niná se cón̈catsja Jesús , Jesús Nazaret mpe ꞌeseptsja .
40026072	Pedro tsyüpünǘ niswá . Tjevele : — Dios pjoca napj velé . Tꞌücꞌ way ma si nuc jupj — tjevele .
40026073	Niyom pꞌa wa neꞌaj tjelejen̈ custjay . Yacjaya yupj tjiquil Pedro ntꞌa . Tjowelepj : — Tꞌücꞌ way jipj Jesús discipulopan popa . Jipj Galilea mpe ꞌesepj jin pꞌiyá velen .
40026074	Nin tjowelepj na , Pedro tjevele : — Dios ꞌücj ca ncapj ntülüs napj li tsuwil . Tꞌücꞌ way ma si nuc yom niná . Nin tjevele na , len̈ way la tipiya castlyaj cocoy .
40026075	La tipiya na , Pedro jola tepyala Jesús tjevelá . “ La con ca mvelen ma nus nyuc . Castlyaj cocoy la puyú secj pꞌin , ca nin la mijin ” , tjevele Jesús . Pedro jola tepyala na , tjemey wo nepé . Pajal la tipiya jupj . Pajal jólatsja malala la tjiji .
40027001	Püstapj na sacerdote noypan ꞌa mulú játjatsja niswá coꞌmüypan jis lal . Tjüjütütj ca müꞌüꞌnacj Jesús , püste na tjowelepj jin pꞌiyá .
40027002	Mpes Jesús mos tsupaptsja . Tjaman jupj Pilato ntꞌa , ca cus ntülüs jupj . Pilato jepa püné auxiliar waytsja jupj . Romano waytsja , judío tulucj . Israel moꞌo patja jis tjijyüꞌta jupj .
40027003	Judas pꞌiyá jis lal tjacꞌ Jesús enemigopan , jis la tjilil jupj . Locopyaya Judas jus nleya jepapan quelel jaꞌünantsja Jesús . Ca cus ntülücj Jesús , jupj malala la tjiji mpes , tjowelepj . Niná jus nleya na , jupj jola tepyala pajal malala la tjiji Jesús lal . ꞌAplijila tepyala pajal . Mpes jupj tjemey niswá sacerdote noypan ntꞌa , coꞌmüypan ntꞌa wa . ꞌA mulú játjatsja yupj . Judas tequeꞌe , tjeꞌyaya niná tꞌemel cꞌa tréinteya , nawajaꞌa tjaꞌayapj . Ma jostsja quinam jupj .
40027004	— Malala nyuca la tjejay napj — tjevele jupj — . Napj nun jis lal tjum jupj ntꞌa , la tjilil jupj . Nun nasa quelel müꞌüꞌná jupj . Jupj malala la tjiji tulucj , nujisas mpes pꞌin quelel ꞌüꞌná jupj — tjevele . Yupj jupj wola tjowelepj : — Jipj pꞌiyá nin la tjejay . Ma nin qjuiyola jipj la tjejay mpes — nin tjowelepj yupj .
40027005	Mpes Judas ꞌamá ꞌalá la tsꞌiya niná tꞌemel Dios wo moꞌó . Tjemey jupj . Tjemey na , jupj pꞌiyá mwen tsyuꞌpa tjevyala , tepeꞌe .
40027006	Judas tjemey na , sacerdote noypan tapay tꞌemel jupj naꞌaj la tsꞌiya . Yupj yuwá pꞌin tjowelepj : “ Malala Dios lal ꞌyonsocj tꞌemel niná pꞌa wa tꞌemel lal Dios wo moꞌó . Niná tꞌemel mpes jaylacj la tjijicj yom mpaꞌis . Ma polel la taꞌes niná ” , tjowelepj yupj .
40027007	Yuwá tjowelepj tsjan la qjuijicj tꞌemel mpes . Yólatsja ꞌücj jaylacj jis la jay ꞌamá tsjoꞌoy tsꞌyawa jutsꞌaꞌá . ꞌAmá niná panteón nsem pꞌa mpe neꞌespan mpes . Mpes nin la tjajay tꞌemel lal .
40027008	Nin mpes ꞌamá niná “ ꞌAmá ꞌAs ” ló tepyala . Nin ló neꞌaj custjay .
40027009	Nin tepyala na , tꞌücꞌ tepyala Jeremías tjevele pajal püna . Profétatsja jupj , Jeremías . Jupj tjevele : “ Yupj natj tꞌemel cꞌa treinteyá . Pjaní waytsja yupj jis lal . Israelpan tjowelepj ꞌücj jaylacj jis la jay niná jupj mpes , ne nin la tjajay .
40027010	Tꞌemel mpes jaylacj la tjajay momas , tsjoꞌoy tsꞌyawa jutsꞌaꞌá . Nejepa Dios ntjijütüta ca nin la mejay tꞌemel mpes . ” Nin tjevele Jeremías pajal püna .
40027011	Nasa tjaman Jesús jepa romano ntꞌa , jupj ca mveles ncu ca cus ntülüs . Jepa niná la tjiꞌyüya jupj lal : — ¿ Ncu judiopan jis jepa püné jipj ? — Nin napj — tjevele Jesús .
40027012	Sacerdote noypan tjatꞌ tjowelepj Jesús poꞌó jepa romano wolapꞌaꞌá . Coꞌmüypan tjatꞌ tjowelepj wa . Newa ma tjevele Jesús ncu tꞌücꞌ tuluctsja .
40027013	Jepa romano Pilato lotsja . Jupj la tjiꞌyüya Jesús lal : — ¿ Tsjan mpes ma qjuis wala velen ncu tꞌücꞌ malala la tjejay , yupj javelepj jinwá ? ¿ Ncu ma tjapjacꞌ yupj tjowelepj jipj jin poꞌó ? Tjowelepj la pülücj malala la tjejay jipj .
40027014	Jesús newa ma lal tjevele jupj . Pues ma tjevele ncu tꞌücꞌ waytsja yupj tjowelepj . Pilato ma jas tjiꞌyüsa tsjan mpes Jesús ma tjevele . Nin jólatsja jupj .
40027015	Jepa romano janmacj jas tjejyama yom pjaní cawilta mpe fiesta niná tepyala na . Judiopan la tꞌaptsja pjacj pjeꞌá nyacas cawilta mpe .
40027016	Nin jawas cawilta moꞌo jáꞌasatsja wa yom malala la tjijá . Barrabás lotsja jupj . Pjü salejeptsja jupj malala la tjiji .
40027017	Pilato quelel se jamatsja Jesús . Mpes judiopan pülücj ꞌa jis tjimyula na , jupj la tjiꞌyüya yupj jis lal . — ¿ Cana nujos napj ca jas majam cawilta mpe ? — la tjiꞌyüya jupj — . ¿ Ncu nujos Barrabás ca mim ? ¿ Ncu nujos Jesús ca mim ? Nepénowa javelepj jupj niná Yomen Dios jas tjejyama nucopj la pꞌacj — nin tjevele Pilato .
40027018	Jupj seletsja jyaman̈ waytsja judío noypan Jesús lal . Jupj seletsja nin mpes tjaman Jesús jupj ntꞌa , jupj ca cus ntülüs .
40027019	Pilato neꞌaj tjáꞌasatsja jupj silla casá , niná casá tjáꞌasatsja la veles ncu cus lo tül . Neꞌaj tjáꞌasatsja na , Pilato jatsꞌom taná tjevele jupj lal : “ Yom niná malala la tjiji tulucj . Po ma mvelen ca cus ntülücj jupj . Püste malala tjinyuc jupj mpes . Pajal lecj tjeyá malala tjinyuc mpes . ” Nin tjevele Pilato jatsꞌom .
40027020	Judiopan pꞌa casá yólatsja . Sacerdote noypan nasa tjoweleptsja neꞌaj ꞌa jis tjimyula jis lal . Coꞌmüypan tjowelepj wa yupj jis lal . Topon yupj tjowelepj . Nin mpes yupj japontsja más ꞌücj la mon ca cus ntülüs Jesús , mpaꞌis .
40027021	Pilato la tjiꞌyüya yupj jis lal : — ¿ Pjacj yupj popa ca jas majam nun ntꞌa ? ¿ Tsjan nujos nun ? — Qjuisas ca jas majaman Barrabás — tjowelepj .
40027022	Pilato la tjiꞌyüya : — ¿ Tsjan ca la mejay Jesús lal , ne ma se jam ? Nepénowa javelepj jupj niná Yomen Dios jas tjejyama nucopj la pꞌacj . Pjü yupj tjowelepj : — Cruz poꞌo tjevyala jupj , mpaꞌis .
40027023	— ¿ Tsjan mpes ca müjütütj cruz poꞌo lo valas jupj ? — tjevele Pilato — . Ma malala la tjiji jupj . Niná tjevele na , pajal yümücj la tupuyupj : — Cruz poꞌo mvalan jupj , mpaꞌis .
40027024	Pilato jola tepyala yupj ma quelel pjyacan̈tsja jupj tjevelá . Mopꞌin jisastsja Jesús mpaꞌis . Pilato jus nleya wa tsꞌa ꞌintsja yupj , jupj ma la tjiji yupj la tjomon jinwá . Nasa quelel la palantsja yupj . Nin mpes ꞌüsǘ tepyula , mos tepeꞌe pjü jis walapꞌaꞌá . Pajal pülüctsja judiopan neꞌaj . Pilato tjevele yupj jis lal : — Napj ma nin lejay mpaꞌis niná yomen . Nun pꞌin nujos mpes ca mpaꞌis .
40027025	Pjü way yupj jupj wola tjowelepj : — ꞌÜcj ca qjuis capj ntülüs Dios , ncupj müꞌüꞌnacj Jesús . ꞌÜcj wa jis capj ntülüs cupj qjuis tsꞌuyupan — nin tjowelepj yupj .
40027026	Niná tjowelepj na , Pilato jas tjejyama Barrabás cawilta mpe , yupj jisastsja jinwá . Tjijyüꞌta jupj militarpan moꞌo nsüpücj Jesús . Tjijyüꞌta ca cruz poꞌó mvalacj jupj , la ꞌünan .
40027027	Niná tjijyüꞌta na jepa romano , militarpan tjaman Jesús jepa romano wo moꞌó . Tjowelepj ncul wa la pꞌa wa militarpan jupj wo ntꞌa tsjiꞌ lajaytsja . Tjiquil , tꞌasiyú tjelejen̈ Jesús .
40027028	Yümücj jas tjüꞌipj jupj jas quip . Jas tjüꞌipj na , jas tjüwüꞌün militar jas quip je . Nin la tjajay la pjütsꞌün Jesús mpes . Jepa jas quip jin justa la tjajay .
40027029	Yo pjwel jam jus tjulujupj jay pjucj poꞌó la ꞌonsos . Jesús jay tjoꞌonsopj , corona jay jáꞌasa jinwá . Visyú tjaꞌayapj jupj mos liꞌinyampe , jepa püné tꞌeꞌenca jinwá . Nin la tjajay na , pajal la tjüpjütsꞌün jupj mpes . Jis ticꞌ jin tjelejen̈ jupj wolapꞌaꞌá . Tjowelepj : — Qjuisas ꞌücj jyas mpüꞌüm . Jipj jepa püné judiopan jis lal .
40027030	La pülücj cus tjupjutsꞌ Jesús . Natj wa visyú jupj mos mpe , moꞌo süptsja jupj visyú mpes . Tsjay la pülücj süptsja jupj .
40027031	Tꞌücꞌ la tjüpjütsꞌün na , jas tjüꞌipj jas quip je . Niswa jas tücüipap jupj jas quip . Nin la tjajay na , jupj lal tjil , cruz poꞌo jis la valas jupj .
40027032	Jesús lal tjil na , militarpan tjunuc yom pjaní neꞌaj jámatsja . Simón lotsja jupj , Cirene mpe ꞌeseptsja jupj . Tjüjütütj tjyama cruzus Jesús mpes , ne nin la tjiji jupj .
40027033	Neꞌas tjil cruz poꞌo lo valas ntꞌa . Gólgota lotsja neꞌaj . “ Gólgota ” mpes ꞌücj la veles “ Jay Pjucj Cjüele ” cupj qjuis tin .
40027034	Uva ꞌüsǘ tjaꞌayapj Jesús lo müs . Uva ꞌüsǘ niná leméliyu la süpjütsja , pajal nepé vyaja lo tsꞌuc . Pajal ꞌónatsja . Jesús tsjicj way tjümüꞌü , tjinyuca . Jus nleya leméliyu la süpjütsja , ne ma tjümüꞌü .
40027035	Cruz poꞌo tjovalapj jupj clavo mpes . Nin la tjajay na , Jesús jas quip jis tjaꞌayapj yuwá . Militarpan tjepjelan̈ tjunuc pjacj ntaꞌes jupj jas quip .
40027036	ꞌAtjalapj yupj neꞌaj , tjajamapj Jesús , jupj jomicapan ma ca ncul , ma ca cus ntsꞌoptecj cruz mpe .
40027037	Nasa tüpüntüpj tabla tsjicj cruz poꞌó Jesús jay ntꞌa . Tabla niná poꞌo tapac tsjan mpes cus tül Jesús . Ninana tapac : NINANA JESÚS , JEPA PÜNÉ JUDIOPAN JIS LAL .
40027038	Yupj tjovalapj wa pwecapan matꞌe pꞌa wa cruzus poꞌó . Pjaní wa tjovalapj Jesús liꞌinyampe . Pjaní wa tjovalapj Jesús nancupwepé .
40027039	Judiopan nepénowa cruz ton̈ca jin tjil . Yupj sey pjucj la süpjüntsja jupj mpes . Ma topon ꞌüsüstsja jupj . Pajal malala poꞌo tjowelepj jupj .
40027040	Tjowelepj : — Jipj tjevelen jipj ꞌücj malala la mijin Dios wo . Tsꞌacꞌ contꞌe na niswa ca jas müjünsün , tjevelen jipj . Mpes ꞌücj wa cyapj la pꞌacj jipj pꞌiyá . Jipj Dios Jatjam , ꞌücj palá ncuwim cruz mpe — nin tjowelepj yupj .
40027041	Sacerdote noypan la tjüpjütsꞌün wa Jesús , yupj jinwá . Nin pꞌiyá tjowelepj wa Moisés popel sin ꞌyüsa lajay . Nin pꞌiyá coꞌmüypan . Niná tjowelepj :
40027042	— Jupj jis capj tjepꞌyaꞌsa la pꞌa wa . Ma polel cus la pꞌacj jupj pꞌiyá . Jupj ne pꞌiyá Jepa Püné judiopan mpes , qjuisas ca palá ncuwim . Jupj nin la qjuijis , cupj cüponecj catsja jupj mpes .
40027043	Jupj tepyona Dios ca ꞌüsüs la qjuijis jupj mpes . Dios quelel liji jupj , más ꞌücj Dios ca cus mpꞌaꞌsas quinam . Jupj tjevele jupj pꞌiyá Dios Jatjam — nin tjowelepj yupj .
40027044	Pwecapan cruz poꞌo tjelejen̈ Jesús lal , nin pꞌiyá tjowelepj yupj . Yupj pajal malala tjowelepj Jesús lal , la pꞌa jinwá .
40027045	Lotsꞌacꞌ culupwen ntꞌa tjáꞌasa na , püste tepyala pjü nosis casá . Hora contꞌe te tón̈catsja .
40027046	Las tres tepyala na , Jesús pajal yümücj la tipiya , tjevele Dios lal : — Elí , Elí , ¿ lama sabactani ? — tjevele jupj . ( Ninana jupj tjevele ꞌücj wa la veles : “ Napj Ndios , napj Ndios , ¿ tsjan mpes ꞌos tjay jipj ? ” Nin velecj niná cupj qjuis tin . )
40027047	Pꞌa wa neꞌaj pꞌin tjelejen̈ , tjepjyacan̈ wa jupj tjevelá . Tjepjyacan̈ na , ma sin tjiꞌyüsa tsjan mpes nin tjevele . Yupj tjowelepj : — Jupj Elías lal vele ncuwim . Jos ca cus mpꞌaꞌsas . Elías profeta püna tüpüꞌü jupj .
40027048	Jesús nin tjevele na , yupj popa pjaní len̈ way tsꞌüequené , esponja tequeꞌe . Esponja uva ꞌüsǘ ꞌona moꞌo tsꞌyuca , tsyuꞌpa yo poꞌó , mpe tecyacaná . Tjeꞌyaya ca müꞌüm Jesús .
40027049	Pjü way la pꞌa wa tjowelepj : — Po ma maꞌayan müꞌüm niná . Cupj quelel nyucucj ncu Elías ncuwim cus la pꞌacj .
40027050	Jesús yümücj tjevele niswá . Nin la tjiji na , tepeꞌe jupj .
40027051	Pülül pꞌompꞌom jálatsja Dios wo moꞌó , pülül niná wo tꞌem pjaní jinwatsja . Jesús tepeꞌe na , pülül niná nayapé palavin la tücüeme . Dios la tjiji la tücüeme . Nosis jus tiquitsꞌe ꞌotsꞌipj . Pe witjacj la tjeleptan ꞌotsꞌipj .
40027052	Jesús tepeꞌe na , pülücj janucun jis tepyala püna tecyaꞌlin̈ sin popé . Dios sa con̈ witjactsja yupj . ꞌAmá toc tapatja ntꞌa la tjelepta .
40027053	Pjeꞌá tjiquil toc pátjatsja mpe . Jesús jas tjijyünsa na la pütꞌüs niswa , yupj tjil wa Jerusalén moꞌó . Pülücj yus tjunuc yupj .
40027054	Jepa militar tjejyámatsja Jesús , jupj jomicapan ma ncul cus ntsꞌoptecj cruz mpe . Pꞌa wa militarpan jupj lal lejen̈ watsja , militar püné lal . Tjunuc nosis jus tiquitsꞌe . Tjunuc wa pjü niná tepyala Jesús tepeꞌe na . Niná tjunuc na , pajal lacj tjeyaptsja . Tjowelepj : — Tꞌücꞌ way jupj Dios Jatjam waytsja .
40027055	Nequem pülücj way neꞌaj lejen̈tsja , campa way ꞌin cruz ton̈ca mpe . Tjunuc wa tepyalá . Jesús jomicapan waytsja yupj . Cus tocon̈ Jesús , Galilea mpe tjacꞌ na . Tjojon jupj mpes , pjü ꞌücj la tjajay wa jupj tüpüꞌü ntꞌa .
40027056	Yupj popa pjaní María lotsja . Magdalá mpe ꞌeseptsja jupj . Pꞌa wa María ló watsja jupj . Jupj Jacobo jamaytsja , José jamaytsja . Quepj pꞌa wa Zebedeo jatjampan sejamay .
40027057	Nasa quelel tꞌyaja na , yom pꞌa wa tjacꞌ . Yom niná pülücj tyáꞌatsja . Arimatea mpe ꞌeseptsja , judiopan patja ntꞌa . José lotsja . Jesús discípulo watsja .
40027058	José tjemey Pilato ntꞌa . La tjemyona Jesús jüpꞌüy la toc . Pilato tjijyüꞌta ca nin nsem . Tjijyüꞌta militarpan ca maꞌayacj Jesús jüpꞌüy .
40027059	Mpes José palá ntꞌya Jesús jüpꞌüy . Tjivyüꞌünǘ pülül pje mpes . Salá waytsja pülül .
40027060	Tipyünta Jesús jüpꞌüy pe jul moꞌó , neven ntꞌa , tepeꞌe ꞌücj la püntüs ntꞌa . Püna pꞌin tjijyüꞌta la toc jomwen jul , jupj pꞌiyá tepeꞌe tulucj pꞌin . Nin lajaytsja judiopan . José jostsja jomwen jul toc ton̈ca jupj peꞌe na . Tepeꞌe neꞌaj tipyünta tulucj custjay . Jesús jüpꞌüy neꞌaj tipyünta na , pe püné jas tentené jun la tꞌolon jomwen jul . Jun tꞌyoꞌna na , tjemey .
40027061	María newa neꞌaj jáꞌasatsja pe jul wolapꞌaꞌá . Niná María , Magdalá mpe ꞌeseptsja . Pꞌa quepj tjáꞌasa watsja María lal . María ló watsja jupj .
40027062	Ya sacerdote noypan tjil Pilato ntꞌa . Fariseopan tjil wa yupj jis lal . Nin jawas ma polel tsjiꞌ lajaytsja ; tꞌan̈ pꞌin ꞌücj la tjajay ma ca tsjiꞌ la mijicj nin jawas ma tsjiꞌ lajay na . Tjil na ,
40027063	tjowelepj Pilato lal : — Cupj qjuiyola tepyala Jesús tjevelá . Tjevele jupj ca jas müjünsüs mpüꞌüm niswá tsꞌacꞌ contꞌe tepyala na . Jupj la tsyawilitsja lovin .
40027064	Mpes cupj qjuisas jipj ca müjüꞌtün militarpan majamacj jomwen jul , Jesús jüpꞌüy püꞌü ntꞌa . Qjuisas newa majamacj neꞌaj , tsꞌacꞌ contꞌe tepyala nas . Militarpan len̈ neꞌaj , jupj discipulopan ꞌücj wa ncul , mpequen̈ jupj jüpꞌüy . Ca mvelecj jupj jas tjijyünsa . Nyucunú quinam , ca mvelecj . Ca yus ntsawilicj judiopan . Judiopan topontsja Jesús lal , jupj nyucunutsja na . Tꞌücꞌ ca mponecj quinam , jupj jüpꞌüy len̈ cüvalas — nin tjowelepj yupj Pilato lal .
40027065	Pilato jis lal tjevele : — Mwü . Napj militarpan ca mal nun jis lal , ca majamacj nujisas jinwá . Nin la müjí Jesús jomicapan ma ca wama mal jomwen jul moꞌó . Pjü ꞌücj polel lojí , pjü la müjí .
40027066	Mpes tjil yupj . ꞌÜcj la tjajay jomwen jul ntꞌa . Jun tꞌyóꞌnatsja jomwen jul , pe püné mpes . Hilo tsjicj way poꞌo tüpüntüpj pe wolapꞌaꞌá ꞌotsꞌipj , ca jus nlayecj ncu wama jil gentas . Militarpan jis tjüjünsüpj tjil , militarpan jis la jamas neꞌaj .
40028001	Tecyawaja sábado quinam , nasa domingo tepyala . ꞌÜcj tsjiꞌ lajaytsja quinam . Tjejyawca na , tjil nequem jomwen jul la nuc , Jesús jüpꞌüy tüpüntüpj ntꞌa . Quepj pjaní María , Magdalá mpe ꞌesepj . Maꞌajapj María ló watsja .
40028002	Pajal jus tiquitsꞌe nosis . Dios ángel pjaní tjacꞌ tsjun mpe , nin mpes nin tepyala niná . Tjemey jupj jomwen jul ntꞌa . Jas tentené pe püné jun vilicj mpe . Jun cjol tepyala . ꞌEtjele ángel pe casaꞌá .
40028003	Pasal jas jawtsja jupj , menmené jinwá . Jas quip pje waytsja pajal , mol pje jinwá .
40028004	Militarpan tjelejen̈ neꞌaj custjay . Tjajamapj jomwen jul ntꞌa . Ángel tjunuc na , ticyücüyün̈ yupj , lacj tjeyapj mpes . Jis capj tꞌyaja pjü .
40028005	Nequem ma sin tjiꞌyüsa tsjan tepyalá . Mpes ángel tjevele yupj jis lal : — Po ma locj tjeyá quinam . Napj selé nun lo palá Jesús . Jupj ne cruz poꞌo tepeꞌe .
40028006	Len̈ quinam jupj . Jas tjijyünsa . Nyucunú tepyala niswá , jupj tjevele jinwá . Nculá nun . Tjunuca jupj tüpüꞌü ntꞌa .
40028007	Nun tjunucú na , len̈ way lowa jupj discipulopan ntꞌa . Tjowelé yupj jis lal jupj jas tjijyünsa quinam . Nyucunú pꞌin quinam . Mwalá way jama nun jis lal Galilea ntꞌa . Galilea ntꞌa ca jus nucú jupj niswá . Nin ca mvelé nun yupj jis lal . Tꞌücꞌ ca mpalas napj tjevelé jinwá — nin tjevele ángel yupj jis lal .
40028008	Mpes len̈ way tjil nequem jomwen jul mpe , ángel tjijyüꞌta jinwá . Newa lacj jeyaptsja . Pajal ꞌücj jisastsja wa . Tsꞌequenen̈ la veles discipulopan jis lal . Quelel javeleptsja ángel tjevelá .
40028009	Newa tsꞌequenen̈ na , Jesús lay jis tepyala yupj jis lal . Tjacꞌ la nüjüsü . — ¿ Min nucopj tjejyawca ? — tjevele jupj . Nequem tjil jupj ntꞌa , palá nipiꞌtjin̈ jupj wolapꞌaꞌá . Ntjiꞌlin̈ jupj tsjom . Yólatsja jupj pajal püné , mpes nin la tjajay .
40028010	Jesús tjevele yupj jis lal : — Po ma locj tjeyá quinam . Lowa , mvelé mpülücpan jis lal . Najas ca mal Galilea ntꞌa . Neꞌaj ca nus nucucj . Nin ca mvelé yupj jis lal — tjevele .
40028011	Nequem nasa tjil jomwen jul mpe . Tjil na , militarpan neꞌaj tjátjatsja custjay , yupj ne jajamaptsja jomwen jul . Yupj sin popa nepenowá tjil Jerusalén moꞌó . Tjowelepj sacerdote noypan jis lal . Pjü tjowelepj tepyalá .
40028012	Sacerdote noypan ꞌa jis tjimyula judío coꞌmüypan jis lal . Ma jisastsja la pꞌa wa judiopan ca jus nlayecj Jesús jas tjijyünsa . Mpes yuwá pꞌin tjowelepj ꞌoyn nyuca la qjuijicj la pꞌa ma ca jus nlayecj . Tꞌemel pülücj jis tjaꞌayapj militarpan niná la tsuwil mpes .
40028013	Ninana yupj tjowelepj militarpan jis lal : “ Nun ca mvelé jupj discipulopan tjiquil püste na . Ca mvelé tepequen̈ jupj jüpꞌüy nun tjüjünaqué na .
40028014	Pꞌa witjacj niná cüvelecj jepa romano lal , cupj ꞌücj ca la mijicj ma nucopj tyüla jupj ” , nin tjowelepj yupj .
40028015	Niná ꞌüctsja militarpan jis lal . Mpes natj tꞌemel . Yupj la tsawil , sacerdotepan tjüjütütj jinwá . Judiopan topon militarpan tjowelepj . Ninana tintsja yupj tꞌya tjowelepj , newa javelepj niná Jesús poꞌó .
40028016	Jesús discipulopan ꞌónceya tjil Galilea ntꞌa , jupj tjijyüꞌta jinwá . Tjil jocꞌ pjaní ntꞌa , jupj nasa tjevele yupj ca mal neꞌaj .
40028017	Neꞌaj jus tjunuc Jesús . Salejeptsja jupj Dios Jatjam , mpes palá nipiꞌtjin̈ jupj wolapꞌaꞌá . Yupj sin popa nepenowá sey cꞌa jinwatsja custjay . ꞌOtsꞌotsꞌ way pꞌin topon niná ne tꞌücꞌ way Jesús .
40028018	Jesús neꞌas tjemey yupj ntꞌa . Tjevele yupj jis lal : — Napj ꞌücj jyütütj pjü way tsjun poꞌó . Pjü wa nosis casá ꞌücj jyütütj wa . Mpapay ntjeꞌaya ca nin nsem .
40028019	Mpes lowa nun pjü nosis casá . Pjü ꞌa mulú patja jis lal ca mvelé napj mpes . Sin ꞌyüsa lis müjí , mpes yupj napj discipulopan ca jis mpalas . Bautizar ca lis müjí Dios Mpapay mpes , Dios Jatjam mpes wa , Dios Cjües mpes wa .
40028020	Ca sin müꞌüsüs la müjí ca nin la mijicj pjü way napj nu tjijyütütj . Tꞌücꞌ way napj pꞌiyá ca nucopj ncon̈ lovin , nosis cyawaja nas — nin tjevele Jesús jupj discipulopan jis lal .
41001001	Po quina papel ca mpac Jesucristo poꞌó , jupj ne Dios Jatjam . Papel niná ca mveles tsjan niná pajal ꞌüsüs tepyala jupj la tjiji mpes .
41001002	Püna Isaías la pꞌa jis lal tjevele Dios tjevelá . Profétatsja jupj püná . Jupj papel tepyaca Dios tjevelá Jatjam lal . Ninana tepyacá : “ Napj yom pjaní jas majam ca . Jupj ca mim napj mpes . Jupj mveles ca napj mpes . Jupj mwalá way ca mim jipj lal . Pꞌa jawas jipj ca mim . Yom niná ca mveles gente jilal . Mpes yupj ca jisas nsem jipj jay yupj ntꞌa .
41001003	Yom niná wa cjuwá ntꞌa ca mim jupj . Pajal ca quelel mveles gente jilal napj mpes . Mpes yümücj ca mveles : ‘ Qjuis Jepa Püné ca ncuwim . Nujola tꞌas ca nin la müjí quinam jupj jos jin . Malala nujola nun jümücj la luꞌulú jinwá . Po ma malala nujola tꞌas quinam . ꞌÜsüs nujola tꞌas , qjuis Jepa Püné jos jinwá ’ , nin ca mveles jupj . ” Dios tjevele jupj ca nin mveles ; Isaías tepyaca Dios tjevelá .
41001004	Mpes pꞌa jawas yom neꞌaj tjacꞌ wa cjuwá ntꞌa . Juan el Bautista lotsja jupj . Gente jis walapꞌaꞌa tjevele más ꞌücj ꞌaplijila nsem yupj , malala nyuca la tjajay mpes . Más ꞌücj ca Dios jos jin la mijicj quinam . Juan tjevele jupj ca ꞌüsüma jis mpaꞌtas , mpes bautizar jis mpalas ca . Tjevele ca sin müjünsüs niswá . Mpes pjü ca jus nlayecj yupj quelel ꞌüsüs la mijicj quinam , Dios jos jinwá . Nin mpes Dios ca perdonar lis mijis malala nyuca la tjajay . Nin tjevele Juan yupj jis lal .
41001005	Pülücj way tjiquil jupj ntꞌa . Judea mpe tjiquil wa , neꞌaj judiopan pjaní pjaní patja ntꞌa . Jerusalén mpe tjiquil wa , neꞌaj pülücj patja judiopan . Yupj tjiquil , tjowelepj jupj lal malala nyuca la tjajay . Niná tjowelepj na , Juan bautizar lis tjiji ꞌüsǘ moꞌó . Jordán ló ꞌüsǘ neꞌaj .
41001006	Juan jas quip camello tsꞌüilin waytsja jupj . Col tsyúꞌpatsja pjolocꞌ mpes . Tsꞌelel lyájatsja jupj . Tsꞌas jocꞌ ꞌalape píjisa watsja . Lovin nin tüpüꞌü .
41001007	Gente jilal tjevele : “ Pꞌa jawas pꞌa wa ncuwim . Más püné jupj napj lal . Napj pajal tsjicj jupj lal . Po ꞌüsüs napj lal tsjiꞌ lejay jupj mpes . Napj jupj caite syoc la pꞌin ꞌücj napj lal .
41001008	Napj bautizar la nusejay ꞌüsǘ mpes la pꞌin . Yom pꞌa wa niná más ꞌüsüs ca la mijis . Jupj ca nu maꞌayas Dios Cjües . ”
41001009	Pꞌa jawas Jesús Nazaret mpe tjacꞌ jupj , Galilea se jütütj mpe . Juan el Bautista ntꞌa tjemey . Juan el Bautista bautizar la tjiji Jesús ꞌüsǘ püné moꞌó , niná ꞌüsǘ Jordán ló .
41001010	Jesús ꞌüsǘ mpe jas tjijyünsa na , jupj tjinyuca tsjun poꞌó tsjicj way la tücüeme , jun cjol tepyala . Nepé palá tjacꞌ Dios Cjües . Sipipj jinwá justa tjacꞌ jupj Jesús ntꞌa . Niná tjinyuca Jesús .
41001011	Tsjun poꞌo nepé vele pjactsja wa : “ Jipj napj Natjam . Quelel la ꞌejay pajal napj . Pajal ꞌücj najas jipj lal . ”
41001012	Dios Cjües jas tjejyama Jesús campa way ꞌin , wa cjuwá ntꞌa . Mpes tjemey jupj .
41001013	Tsꞌacꞌ cuarenta tüpüꞌü neꞌaj . Animal pülücj lyawun̈tsja la pꞌin neꞌaj . Neꞌaj tjacꞌ Satanás Jesús ntꞌa . Malala tjevele Jesús lal . Jostsja ca Jesús malala nyuca la mijis . Ángel witjacj tjiquil Jesús ntꞌa , cus tjapꞌacj jupj .
41001014	Jepa cawilta moꞌo tjeꞌyonsa Juan el Bautista . Nin tepyala na , Galilea moꞌo tjemey Jesús . Neꞌaj pülücj jis walapꞌaꞌa tjevele Dios pajal ꞌüsüs la tjiji gente mpes .
41001015	Jesús tjevele : “ Quina ca nin mpalas , Dios ca müjüꞌtüs nosis ntꞌa . Len̈ way ca nin nsem . ꞌAplijila tꞌas malala nyuca la tjüjí . ꞌÜsüs la müjí quinam Dios jos jinwá . Mponé Dios tjevelá , jupj tjevele jupj pajal ꞌüsüs liji nun mpes . ”
41001016	Jesús ꞌüsǘ püné la ntꞌa tjemey jupj . Galilea ló ꞌüsǘ niná . Yom mátꞌeya yus tjinyuca . Pjaní Simón lotsja jupj . Maꞌajapj Andrés lotsja jupj . Jupj Simón tsüípetsja . Po quina ataraya püné la tsꞌitsja ꞌüsǘ moꞌó . Lovin cjul pjeꞌá la coytsja yupj , lovin nin la tjajaytsja , tapatja .
41001017	Jesús tjevele yupj jilal : “ Ncapj ncon̈có nun . Napj ca nusin ꞌyüsa la mejay ꞌücj la veles la pꞌa jilal Dios mpes . Nin mpes ca nepénowa cus ncon̈cocj wa jupj . ” Nin tjevele Jesús .
41001018	Len̈ way tüpüntüpj yupj jis ataraya , tjil Jesús lal .
41001019	Jesús tsjicj way tjemey na , la pꞌa wa yus tjinyuca jupj . Pjaní Jacobo lotsja jupj . Pꞌa wa Juan lotsja jupj . Jupj Jacobo tsüípetsja . Yupj Zebedeo jatjampan waytsja . Barco wama tjátjatsja yupj jis papay lal , jupj jomozopan jis lal wa . Ataraya püné ꞌücj la tjajaytsja yupj .
41001020	Jesús ma la tjinyuca . Jis lal tjevele ncul yupj , ca cus ncon̈cocj . Mpes tjil jis papay tjáꞌasa mpe , jupj jomozopan mpe wa . Tjil Jesús lal .
41001021	Capernaum ntꞌa tjil yupj , pülücj patja ntꞌa . Sábado na tjil judiopan ꞌa si mulú ntꞌa . Jesús sin ꞌyüsa la síjitsja yupj quinam .
41001022	Pajal nin yólatsja yupj Jesús tjevele mpes . Jesús Moisés popel sin ꞌyüsa lajay jin tuluctsja . ꞌÜcj jis la jütütj jinwá tjevele jupj .
41001023	Yom tjáꞌasa neꞌaj , wosis ntꞌa judiopan ꞌa si mulú ntꞌa . Lapanen jupj jos moꞌo tüpǘꞌütsja . Yom niná yümücj tjevele Jesús lal :
41001024	— Jipj Jesús Nazaret mpe ꞌesepj . ¿ Tsjan pjucj tjacuy cupj ntꞌa ? ¿ Ncu pjü malala qjuis la jay tjacuy jipj ? Napj selé pjacj ne jipj . Dios jutsꞌaꞌá way jipj . Pajal ꞌüsüs way jipj .
41001025	Jesús yümücj tjevele lapanen lal : — ¡ Lyájasa tꞌas ! ¡ Jutja jupj jos mpe ! — tjevele .
41001026	Yom pajal jun jyuꞌya tepyala lapanen la tjiji . Lapanen yümücj la tipiya . Jupj jos mpe tjemey .
41001027	Pjü way po yólatsja ꞌüsüs tepyala mpes . Mpes yuwá tjowelepj yupj : “ ¿ ꞌOyn ne nin vele jupj ? Seyasa way qjuisin ꞌyüsa liji Jesús . Jepa jinwá qjuisin ꞌyüsa la qjuisiji . Jyüꞌta wa lapanenpan jilal , ne nin lajay jupj vele jin . ”
41001028	Pjü jilal tjowelepj Jesús la tjijá . Mpes Galilea moꞌó len̈ way pjü tjepjyacan̈ Jesús poꞌó .
41001029	Judiopan ꞌa si mulú ntꞌa , niná wo mpe tjemey quinam Jesús . Jacobo , Juan jilal tjemey jupj . Simón , Andrés jis wa ntꞌa tjil yupj . Wama tjil yupj .
41001030	Neꞌaj Simón pwisam pǘꞌütsja , malala jostsja jupj . Po ꞌin si ꞌáwatsja jupj . Neꞌaj patja tjowelepj Jesús lal malala jostsja niná .
41001031	Jesús tjemey jupj ntꞌa . Mos ntjüiꞌle , jas tjijyünsa jupj . Mpes ꞌücj jáꞌasatsja jupj quinam . Si ꞌawa tjiꞌyüꞌsa quinam . Len̈ way niná ve jis tjeꞌyaya , tjalá yupj .
41001032	Püste tepyala na , la pꞌa wa tjiquil , jis tucuman pjü way malala jisas Jesús ntꞌa . Nepénowa lapanenpan yupj jisas moꞌo pátjatsja yupj .
41001033	Pjü way neꞌaj pꞌin patja ꞌa jis tjimyula wo jun vilicj ntꞌa .
41001034	Pülücj malala jisas jis tjiꞌyüꞌsa lis tjiji Jesús . Pjeꞌá sin tjejyama lapanenpan pülücj . Mpes yupj tjil . Yupj salejeptsja pjacj ne jupj , Jesús . Mpes Jesús ma jis tjeꞌyaya jis la veles .
41001035	Püstapj tsyülümǘ Jesús , ma tjejyawca na pꞌin . Jas nisa jupj . Tjemey jusapj , pjü len̈ ntꞌa . Dios lal tjevele neꞌaj .
41001036	Yacjaya Simón , jupj jomicapan jis lal la tapaltsja Jesús .
41001037	Jupj la nyüjüsün̈ na , tjowelepj jupj lal : — Pülücj la ꞌe pal jipj .
41001038	Jesús tjevele : — La pꞌa ntꞌa ꞌalas , neꞌaj pꞌin nepénowa patja ntꞌa . Napj ca mvelé wa yupj jis walapꞌaꞌá Dios tjevelá . Napj tjacuwis lo veles Dios tjevelá .
41001039	Pues jun taꞌá tjemey Galilea moꞌó , Jesús . Wa witjacj judiopan ꞌa si mulú ntꞌa tjemey lovin . Pjü jis walapꞌaꞌa tjevele Dios tjevelá . Nepénowa lapanenpan pátjatsja yupj jisas moꞌó . Mpes Jesús pjeꞌá lis tecyoye tjil lapanenpan .
41001040	Yom pjaní tjacꞌ Jesús ntꞌa . Malala jostsja pajal . Jupj jüpꞌüy tjamaja lovin , palá tinca jupj jüpꞌüy popé . Jesús ntꞌa tjacꞌ na , tüicꞌ jin tjüjünsü jupj . La tjemyona : — Jipj polel ni ꞌüꞌsa lejay . Jipj jyas na ca nin nsem .
41001041	Jesús pajal jólatsja jupj mpes . Mpes pjwel la tepyacta , po la tjeꞌyotꞌa yom malala jos . Tjevele : — Najas . ꞌI tjüꞌüꞌsüs quinam .
41001042	Len̈ way jüpꞌüy tjiꞌyüꞌsa .
41001043	Tjiꞌyüꞌsa na pꞌin , Jesús jas tjejyama jupj sacerdote ntꞌa . Tülü way tjijyüꞌta ma ca nin mveles nin tepyalá . Tjevele :
41001044	— Po ma mvelen la pꞌa lal quinam jipj ꞌi tjüꞌüꞌsa . Jutja sacerdote ntꞌa . Jupj ca jis nucus . Ca la mpalas nucus ncu malala lo nuc jipj pꞌyüy poꞌó . Ca mveles ꞌüsüs quinam . Niná la tjejay na , Dios mpes maꞌayan , jipj ꞌi tjüꞌüꞌsa mpes . Pajal püna Moisés tjijyüꞌta tsjan ca maꞌayacj , jis pꞌüy jis tjiꞌyüꞌsa na . Jupj tjijyüꞌta jin ca la mijin . Pjü la tjejay na , la pꞌa ca jus nlayecj jipj tꞌücꞌ way ꞌi tjüꞌüꞌsa quinam — nin tjevele Jesús .
41001045	Yom tjemey wa mpe . Ma la tjiji Jesús tjevele jin . Pjü way jilal tjevele Jesús tjiꞌyüꞌsa la tjiji jupj . Pülücj way jilal tjevele jupj . Nin mpes Jesús ma polel jámatsja pülücj patja ntꞌa . Mpes gente len̈ ntꞌa tüpüꞌü jupj . Mopꞌin pülücj tjiquil pülücj patja mpe Jesús ntꞌa .
41002001	Pꞌa jawas Jesús tjemey niswá Capernaum ntꞌa . Pjü way tjepjyacan̈ Jesús neꞌaj tüpüꞌü wa moꞌó .
41002002	Jupj lal pülücj ꞌa jis tjimyula wa moꞌó . Pꞌa wa ma polel wama jiltsja yupj . Pülücj way lejen̈tsja jun vilicj ntꞌa ꞌotsꞌipj . Jesús yupj jilal tjevele Dios tjevelá .
41002003	Nin líjitsja na , niyom yulupjana tjiquil . Yom ma polel ꞌutaná tucuman hamaca lal .
41002004	Ma polel wama tjil yupj malala jos lal , mpes wo jay tjujulul Jesús casaꞌá . Jul ꞌücj la tjajay na , malala jos palá tüpüntüpj hamaca mpes .
41002005	Jesús jus nléyatsja yupj topon jupj polel ꞌyüꞌsa liji jupj . Nin mpes malala jos lal tjevele : — Napj perdonar la ꞌejay malala nyuca la tjejay Dios lal . Ma nin nola quinam .
41002006	Niyom Moisés popel sin ꞌyüsa lajay neꞌaj tjatja , tjepjyacan̈ Jesús tjevelá . Malala jin yólatsja Jesús tjevelá . Yólatsja :
41002007	“ ¿ Tsjan pjucj niná nin vele ? Jupj tjevelá malala Dios lal . Jupj ma polel perdonar liji malala nyuca liji . Dios pꞌin nin liji . ”
41002008	Nin yólatsja na pꞌin , Jesús seletsja nin yólatsja yupj . Mpes Jesús tjevele yupj jilal : — ¿ Tsjan mpes nin nujola napj tjevelé malala Dios lal ? Nin tulucj .
41002009	Napj ꞌücj velé : ‘ Napj perdonar la ꞌejay malala la tjejay Dios lal ’ . Napj ꞌücj wa velé : ‘ Jin tjijyünsa , ca mim ’ . ¿ Cana más ꞌin costa la veles ?
41002010	Nin pꞌiyá ca mvelé wa malala jos lal , mpes nun ca jus nlayé napj ꞌücj perdonar lejay nosis ntꞌa . Napj pꞌiyá niná Yomen Dios jas tjejyamá — nin tjevele Jesús . Nin mpes Jesús tjevele malala jos lal :
41002011	— Jin tjijyünsa . Hamaca ntꞌya , ntꞌan , jutja wya ntꞌa .
41002012	Len̈ way jas nisa jupj . Hamaca ntꞌya . Tjemey quinam pjeꞌá . Pjü way jus tjunuc . Pajal yólatsja yupj ꞌüsüs tepyala mpes . ꞌÜsüs tjowelepj Dios poꞌó . Tjowelepj : — Lovin ma tjinyucuctsja cupj nin tepyalá . Yacjaj pꞌin tjinyucucj .
41002013	ꞌÜsǘ püné la ntꞌa tjemey Jesús niswá . Pajal pülücj ꞌa jis tjimyula jupj ntꞌa , ne jupj sin tjiꞌyüsa lis tjiji .
41002014	Yacjaya tjemey Jesús . Jámatsja na , Leví jus tjinyuca . Alfeo jatjam waytsja jupj , Leví . Impuesto jaylacj tꞌeꞌéncatsja jupj jepa mpes jümücj casá tjelyawun̈ jilal . Wa ntꞌa impuesto tꞌeꞌenca ntꞌa tjáꞌasa . Jesús tjevele jupj lal : “ Ncapj tecyon̈ca jipj . Najas ncapj cyon̈ lovin . ” Mpes jas nisa jupj , cus tecyon̈ca quinam jupj .
41002015	Locopyaya Jesús Leví wo ntꞌa jáꞌasatsja . Neꞌaj tjelyaja jupj discipulopan jilal . Neꞌaj tjiquil wa , tjalá watsja niyom pülücj . Nepénowa impuesto jataꞌepj tapatja , Leví jinwá . Yupj pequen̈tsja püna pꞌin . Pꞌa witjacj ma tꞌücꞌ la tjajay Moisés popel tjijyüꞌtá . Yupj sin popa pülücj cus tocon̈ Jesús quinam .
41002016	Niyom pꞌa wa tjunuc Jesús tjelyaja yupj jilal . Yupj ne Moisés popel sin ꞌyüsa lajaytsja . Fariseopan waytsja yupj . Niná tjunuc na , yupj jis la tjüꞌüy Jesús discipulopan jilal : — ¿ Tsjan mpes lyaja Jesús impuesto jatꞌanquepj jis lal , malala nyuca lajay jilal ꞌotsꞌipj ?
41002017	Jesús tjapjaca jis la tjüꞌüy jupj discipulopan jilal . Tjevele yupj jilal : — ꞌÜcj jisas ma jisas doctor . Malala jisas pꞌin doctor jisas . Napj doctor jinwá malala lajay jis lal . Napj niná nin lejay Dios jos jinwá . Napj tjacuwis la veles malala lajay jis lal . Napj velé yupj jis lal Dios jos yupj ꞌaplijila nsem malala nyuca la tjajay mpes . Dios jos yupj ꞌüsüs la mijicj quinam jupj jos jinwá . Niná napj ma velé ꞌüsüs lajay jis lal — nin tjevele Jesús .
41002018	Juan discipulopan ma jalatsja neneyawá ; quelel javeleptsja pꞌin Dios lal . Nin lajay watsja fariseopan . Mpes nepénowa tjiquil Jesús ntꞌa , tjowelepj : — Juan discipulopan ma jalá neneyawá ; quelel javelepj pꞌin Dios lal . Nin pꞌiyá lajay wa fariseopan jis discipulopan . ¿ Tsjan mpes jipj discipulopan ma nin lajay ?
41002019	Jesús jis wala tjevele : — Yom judío woya na , jupj jomicapan jiquil wa cus la con̈ jupj . Pasal ꞌücj jisas , jalá jupj lal . Nin pꞌiyá napj discipulopan jis lal . Napj yupj jis lal ꞌos . ꞌÜcj javelepj napj lal . Nin mpes ꞌücj jisas jatja yupj . ꞌÜcj yupj jalá .
41002020	Pꞌa jyawca na , pꞌa casá ca nsem . La pꞌa ca ncul , ca ma tjililin̈ . Len̈ ca nsem napj . Nin jawas tjejyawca na , napj discipulopan ma ca nlajacj neneyawá , ca mvelecj pꞌin Dios lal — nin tjevele Jesús .
41002021	Jupj tjevele wa jupj lal japon ma polel nin pꞌiyá lajay püna tapatja la tjajay jinwá . — Nin pꞌiyá ma polel jul sa lul jis pülül pül pülül seyasa mpes — tjevele — . Nin lajay na , pülül seyasa laꞌí pyala tepeꞌe na . Mpes pülül pül way ca la ntsüꞌüm , ca püné way la jul nsem .
41002022	Nin pꞌiyá wa , judiopan uva ꞌüsǘ seyasa jatatj na . Uva ꞌüsǘ seyasa ma ca moꞌo ntꞌucj pjolocꞌ pül way moꞌó . Nin lajay niná , pjolocꞌ pül ca mpjoltem ꞌüsǘ myolca mpes . Tjopjolta na , uva ꞌüsǘ ca jus ncocom . Malala ca mpalas wa pjolocꞌ . Nin mpes ma lajay niná . Uva ꞌüsǘ seyasa jatatj na , pjolocꞌ seyasa moꞌo ca ntꞌucj — nin tjevele Jesús .
41002023	Sábado pjaní Jesús trigo lejen̈ culupwen nipj tjemey . Sábado tsꞌacꞌ niná judiopan ma tsjiꞌ lajay . Jupj discipulopan tjil wa jupj lal . Jiltsja na , trigo nepénowa sey jatꞌanqueptsja yupj .
41002024	Fariseopan yólatsja malala niná yupj la tjajay . Mpes tjowelepj Jesús lal : — ¿ Tsjan pjucj nin lajay jipj discipulopan , trigo jatꞌanquepj ? Dios Popel vele ma polel tsjiꞌ lijicj sábado na .
41002025	Jesús jis wala tjevele : — Dios Popel vele wa David la tjijá pajal püna . ¿ Ncu lovin ma moꞌo tjowelé niná ? ( David israelpan jis jepa waytsja püná . ꞌÜsüstsja jupj Dios lal . ) Tsꞌacꞌ pjaní jupj vecj péꞌetsja . Noyomes jupj cus tocon̈ wa , vecj tecyaꞌlin̈ wa yupj . Ve cjuwatsja yupj .
41002026	Mpes jupj wama tjemey Dios wo ntꞌa . Pan ntꞌya , tjelyaja . Jis tjeꞌyaya wa niyom cus tocon̈ . Pan niná israelpan tjaꞌayapj Dios mpes . Dios Popel tjevele sacerdotepan pꞌin ꞌücj jalá pan niná . Pꞌa wa ma polel jalá yupj . David sacerdote tuluctsja , mopꞌin nin , Dios ma tsꞌi tjiꞌina jupj tjelyaja mpes . David nin la tjiji Abiatar sacerdote más pünetsja na .
41002027	Jesús tjevele wa : — Dios gente jis tjeꞌyaya ma tsjiꞌ lajay sábado na . Niná jis tjijyüꞌta ꞌüsüs jis la pal la pꞌin . Dios ma nin liji pajal costa nsem gente ꞌüsüs lajay sábado na .
41002028	Napj pꞌiyá niná Yomen Dios jas tjejyamá . Napj ꞌücj wa jyütütj tsjan ꞌücj lajay sábado na , tsꞌacꞌ ma tsjiꞌ lijicj na — nin tjevele Jesús .
41003001	Pꞌa jyawca na Jesús wama tjemey judiopan ꞌa si mulú ntꞌa . Yom neꞌaj tjáꞌasa wa moꞌó , mos cꞌa waytsja jupj . Ma polel le páctatsja jupj .
41003002	Niyom pꞌa wa neꞌaj tjatja wa . Pajal jus tjunuc Jesús , quelel januctsja ncu ꞌyüꞌsa liji sábado na , tsꞌacꞌ niná ma tsjiꞌ lajay . Jisastsja Jesús ca malala la mijis , mpes ꞌücj jatꞌ mvelecj ca Jesús malala .
41003003	Jesús tjevele yom mos ma polel le pacta lal : — Jin tjijyünsa jipj . Yupj lejen̈ culupwen ntꞌa was jipj .
41003004	Tjevele wa niyom pꞌa wa jilal : — ¿ Cana más ꞌücj lejay sábado na , tsꞌacꞌ ma tsjiꞌ lijicj na ? ¿ Ncu más ꞌücj ꞌüsüs lejay , ncu más ꞌücj malala lejay ? ¿ Ncu más ꞌücj se pꞌacj ꞌücj la pütꞌüs jupj , ncu más ꞌücj ꞌyünan jupj ? — nin tjevele Jesús . Lyájasa tjelejen̈tsja yupj .
41003005	Jesús po ma jostsja yupj malala yólatsja ; yupj ma quelel sin ꞌyǘsatsja Dios jos jin . ꞌAplijila tepyala Jesús yupj malala yólatsja mpes . Tjevele yom mos cꞌa lal : — Myas la tepyacta . La tepyacta jupj mos quinam . Tjiꞌyüꞌsa jupj quinam .
41003006	Fariseopan tjil quinam yupj . Tjil Herodes jomicapan ntꞌa . Yuwá tjowelepj ꞌoyn nyuca la ꞌünan Jesús .
41003007	Locopyaya Jesús tjemey ꞌüsǘ püné ntꞌa jupj discipulopan jilal . Pülücj way Galilea poꞌo patja witjacj tjil wa Jesús lal .
41003008	Pajal pülücj jus nlay Jesús ꞌüsüs la tjíjitsja . Mpes tjiquil wa yupj jupj ntꞌa . Tjiquil Judea mpe , Jerusalén mpe wa , Idumea mpe wa , ꞌüsǘ püné naꞌaj poꞌó mpe wa . ( Jordán ló niná ꞌüsǘ püné . ) Tiro neꞌaj pꞌin mpe tjiquil wa nepenowá . Sidón neꞌaj pꞌin mpe tjiquil wa nepenowá .
41003009	Pülücj way jis tjiꞌyüꞌsa lis tjiji Jesús . Mpes la pꞌa malala jisastsja pjü cus tjeletjatj jupj . Pülücj waytsja yupj . Nin mpes Jesús jupj discipulopan jilal tjevele : “ Barco ncaꞌá ma ꞌe nun . Pülücj ncapj jaletjatj yupj . ”
41003010	
41003011	Neꞌaj lapanenpan tapatja gente nepénowa jisas moꞌó . Jesús jus tjunuc na , palá nipiꞌtjin̈ yupj . Yümücj tjowelepj yupj : — Jipj Dios Jatjam .
41003012	Jesús jis tjijyüꞌta : — Po ma tjowelé la pꞌa jilal pjacj ne napj .
41003013	Jesús neven popa viyavin tjemey . Neꞌaj ꞌetjele na , niyom nepénowa lis tꞌya jupj . Tjevele ncul yupj , mpes tjiquil .
41003014	Dóceya lis tꞌya , tjevele jupj apostolpan ca nsem yupj . Tjevele ca jupj lal mpatjam , ne jupj ca sin majamas pꞌa ntꞌa . Neꞌaj pülücj jis walapꞌaꞌa ca mvelecj Dios tjevelá .
41003015	Tjevele ꞌücj ca jis müjüꞌtücj lapanenpan , mpes ca mal gente jisas mpe .
41003016	Ninana niyom dóceya jis lá : Simón pjaní wa ( Jesús pꞌa ló la tꞌya Simón mpes . Pedro ló la tꞌya wa . )
41003017	Jacobo pjaní wa , jupj tsüipe Juan ló pjaní wa , yupj ne Zebedeo jatjampan ( Jesús la pꞌa jis lá lis tꞌya wa yupj . Yümücj tjowelepj lovin , mpes Boanerges jis lá tjevele Jesús . Tꞌiꞌila pjac jin javelepj velecj cupj , cupj qjuis tin . )
41003018	Andrés pꞌa wa , Felipe pꞌa wa , Bartolomé pꞌa wa , Mateo pꞌa wa , Tomás pꞌa wa , Jacobo pꞌa wa , jupj ne Alfeo jatjam ; Tadeo pꞌa wa , Simón pꞌa wa ( Simón le palánatsja jepa lal , jepa israelpan popa tulucj . Nin mpes “ Israel Mpes Jola ” lotsja wa jupj . )
41003019	Judas Iscariote pꞌa wa . Pꞌa jawas Judas Iscariote Jesús enemigo tepyala . Jis capj tjepꞌyaꞌsa Jesús enemigopan jis la tjilil jupj .
41003020	Yacjaya Jesús wama tjemey wosis neꞌaj ton̈ca moꞌó . Niswa pülücj tjiquil , ꞌa jis tjimyula jupj ntꞌa . Mpes Jesús ma polel lyájatsja , ma wa tjalá jupj discipulopan .
41003021	La pꞌa tjowelepj niná Jesús pülücpan jis lal , jupj jamay lal wa . Mpes tjil yupj , Jesús lal la cuwis . Yuwá javeleptsja : “ Malala jola jin liji jupj ” .
41003022	Niyom Moisés popel sin ꞌyüsa lajay malala wa tjowelepj Jesús poꞌó . Jerusalén mpe tjiquil yupj . Tjowelepj : “ Beelzebú püꞌü jupj jos moꞌó , se pꞌaꞌsa jupj . Nin mpes ꞌücj pjeꞌá jas tjejyama lapanen . Beelzebú diablo pꞌin . Jepa püné jupj lapanenpan jis lal . ”
41003023	Yupj nin tjowelepj mpes Jesús yupj jis lal tjevele ncul . Parábola tjevele jupj , sin ꞌyüsa lis tjiji mpes . Tjevele : “ Satanás ma polel pjeꞌá se jamá jupj pꞌiyá .
41003024	Yuwá nyucunun̈ jepa pjaní jyüꞌta ntꞌa , jis enemigopan ꞌücj ca malala lis mijicj yupj .
41003025	Nin pꞌiyá wosis pjaní ntꞌa patja jis lal . Yuwá nyucunun̈ , jis enemigopan ꞌücj ca malala lis mijicj yupj .
41003026	Nin wa Satanás lal . Jupj pjeꞌá se jamá jupj si jütüta sin popé , jupj enemigopan ꞌücj ca malala la mijicj jupj . Jupj nin la qjuijis , jupj nucunú watsja jupj mpes pꞌiyá . Nin la qjuijis , len̈ way ca polel malala mpalas jupj .
41003027	” Napj tsyupapj jupj , diablú . Nin mpes ꞌücj lo ꞌüꞌsüs lejay jupj malala la tjijá . Diablo yom jas tjiyocj jinwá . Pꞌa wa ma polel wama la winin la pecj yom jas tjiyocj wo moꞌó . Mwalá way ca ntsuꞌpas yom jas tjiyocj . Locopyaya ꞌücj lo tjilil yom jas tjiyocj jutsꞌaꞌá .
41003028	” Nin mpes nin velé Dios ma ca perdonar la numijis nun , nin tjowelé mpes . Tꞌücꞌ way velé napj . Pjü way malala nyuca lajay , pjü way ꞌücj perdonar liji Dios . Pjü malala javelepj Dios poꞌó , jupj ꞌücj perdonar liji wa .
41003029	Pjaní pꞌin ma perdonar liji . Malala javelepj Dios Cjües poꞌó , Dios ma perdonar lis mijis . Yupj lovin malala nsem Dios lal . ”
41003030	Nin tjevele Jesús . Niyom nepénowa tjowelepj lapanen jupj jos moꞌo püꞌü , mpes nin tjevele .
41003031	Jesús jamay neꞌaj tjacꞌ , jupj jüpülücpan tjiquil wa . Wama ma polel jiltsja yupj , mpes pjeꞌá lejen̈tsja yupj . Quelel javeleptsja Jesús lal . Mpes neꞌaj tjatja sin popa pjaní jas tjajam wa moꞌó , lal ncuwim Jesús .
41003032	Gente pülücj Jesús tꞌasiyú játjatsja , tjowelepj Jesús lal : — Jemay tjacꞌ , pyülücpan tjiquil wa , pjeꞌá jatja quinam . Quelel jis januc yupj .
41003033	Jesús jis wala tjevele : — ¿ ꞌOyn nujola nun ? ¿ Pjacj napj namay ? ¿ Pjacj napj mpülücpan ?
41003034	Tꞌasiyú jatja yus tjinyuca Jesús , tjevele : — Nun napj namay jin pꞌiyá napj lal . Nun napj mpülücpan jin pꞌiyá .
41003035	Dios jos jin lojí , nun napj natjaypan jinwá , napj ntaꞌapan jinwá , napj namay jinwá nun napj lal — nin tjevele Jesús .
41004001	Jesús tjemey ꞌüsǘ püné la ntꞌa . Sin ꞌyüsa la síjitsja neꞌaj . Pajal pülücj ꞌa jis tjimyula jupj ntꞌa . Mpes barco wama tjemey , ꞌetjele jupj , más ꞌücj la veles yupj jis walapꞌaꞌá . Pajal pülücj ꞌüsǘ la ntꞌa lejen̈tsja jis la pjac .
41004002	Pajal pülücj sin tjiꞌyüsa lis tjiji jupj . Lovin parábola tjevele jupj , sin la ꞌüsüs jis la jay . Niná Jesús tjevelá :
41004003	“ Tjapjaꞌaqué nun . Yom setel sine wínetsja . Naꞌaj li tsꞌiyá sínetsja jupj .
41004004	Mpes sine na , setel nepénowa palá tinca jümücj casá . Tsipyaya tjiquil , tjalá setel niná .
41004005	Setel nepenowá pe casá palá tinca . ꞌOtsꞌotsꞌ way ꞌamá ꞌalatsja neꞌaj . Len̈ way tecyojo , ꞌamá tsjicj way pꞌin jáꞌasatsja , ne nin .
41004006	Nin mpes malala tepyala jupj . Tjejyawca na , tsꞌiquenan̈ . Tsꞌiquenan̈tsja jis tsꞌil ꞌamá casá way ton̈ca mpes .
41004007	Setel nepénowa jam ntꞌa palá tinca . Jam jis tꞌyüna watsja . Pajal qjuisiyama tepyala , mpes jupj sínetsja ma si tꞌünǘ . Ma tjevyala jupj .
41004008	Setel nepénowa ꞌamá ꞌüsüs casá palá tinca . Tecyojo , jis tꞌyüna . ꞌÜsüs tjevyala . Nepénowa setel tréinteya tjevelan̈ , nepénowa sesenta , nepénowa cien ” , nin tjevele Jesús .
41004009	Tjevele wa : “ Najas pjü tjapjaꞌaqué , pjü nusin tjüꞌüsüs napj tjevelé ” .
41004010	Pjü way tjil na , Jesús discipulopan dóceya jupj lal játjatsja custjay . La pꞌa nepenowá jupj lal játjatsja wa . La tjüꞌüy Jesús lal tsjan mpes parábola mpes sin tjiꞌyüsa lis tjiji . Más ꞌin costa la ꞌüsüs niná .
41004011	Jesús tjevele : “ Dios ma se ꞌaya pjü sin ꞌyüsa ꞌoyn nyuca jyüꞌta jupj . Jupj nu ꞌyaya nun ca nusin müꞌüsüs niná . Nin tulucj yupj jis lal . Dios si jütüta sin popa tulucj yupj . Parábola mpes pꞌin sin ꞌyüsa lejay yupj .
41004012	Mpes tꞌücꞌ ca nsem niná Dios Popel tjevelá : ‘ Lovin ca nucucj , newa ma ca jus nlayecj tsjan nucucj yupj . Lovin ca mpjacan̈ , newa ma ca sin müꞌüsüs . Yupj newa ma quelel sa con̈ Dios , mpes Dios ma polel perdonar la siji . Nin mpes ma se ꞌaya sin ꞌyüsa yupj . ’ ”
41004013	Jesús tjevele wa : “ ¿ Ncu ma nusin ꞌyüsa parábola niná ? Ma nusin ꞌyüsa niná , pꞌa wa ma wa ca nusin müꞌüsüs nun .
41004014	Yom setel la tsꞌiya , nin pꞌiyá niná jupj pülücj jis lal vele Dios tjevelá .
41004015	Gente nepénowa setel jümücj casá palá tinca jinwá yupj . Yupj pjyacan̈ Dios tjevelá . Locopyaya Satanás jacꞌ la taꞌes yupj tjepjyacan̈ . Nin mpes yoꞌ peꞌe Dios tjevelá .
41004016	Gente la pꞌa , setel pe casá palá tinca jinwá yupj . Yupj pjyacan̈ Dios tjevelá . Japon yupj . ꞌÜcj jisas se palá tjepjyacan̈ mpes .
41004017	Tsjutsj jis tsꞌil ꞌamá casá way ton̈ca jinwá yupj . Tsjicj way pꞌin japon . Locopyaya malala se palá ca nacj . La pꞌa malala la sajay napj lal japon mpes ca nacj . Nin tepyala na , len̈ way pꞌa casá yola se palá yupj . Ma quelel sa con̈ quinam Dios .
41004018	Gente la pꞌa setel jam ntꞌa palá tinca jinwá yupj . Pjyacan̈ wa Dios tjevelá . Japon yupj .
41004019	Mopꞌin pajal nin yola nosis casá lajay mpes . Tꞌemel pülücj jisas yupj . Yola tꞌemel pajal ꞌüsüs ; tꞌücꞌ tulucj niná . Jisas ca pülücj ntaꞌacj nosis casá . Mpes lovin ma lajay Dios tjevele jin .
41004020	Gente la pꞌa wa setel ꞌamá ꞌüsüs casá palá tinca jinwá yupj . Pjyacan̈ Dios tjevelá , jisas wa niná . Yupj nin lajay Dios tjevele jin . Yupj ꞌüsüs pajal ; setel sine , cyojo , vyala jinwá yupj . Nepénowa treinta velan̈ jinwá yupj . Nepénowa sesenta velan̈ jinwá yupj . Nepénowa cien velan̈ jinwá yupj ” , nin tjevele Jesús Dios Popel pjyacan̈ mpes .
41004021	Jesús tjevele yupj jilal : “ Nenéyawa nun sin popa pjaní ꞌiyó je si müjü , queꞌe jupj . Nin liji na , ma tsjoꞌoy ꞌalá pyünta . Ma cjan ꞌalá pyünta . Campanya pyünta pjü ꞌücj jis la nuc .
41004022	Nin pꞌiyá , Dios ma mpjaꞌnes jupj quelel sin ꞌyüsa liji . Püna ma jis tjeꞌyaya sin la ꞌüsüs , niná quelel sin müꞌüsüs la mijis jupj . Püna ma sin tjiꞌyüsa , niná ca jus nlayecj . Niná ꞌücj ca jus nucucj nsem .
41004023	Najas pjü tjapjaꞌaqué , pjü nusin tjüꞌüsüs napj velé .
41004024	” Po nujola tꞌas pjoꞌoqué mpes . Nun quelel nin lojí Dios velá , jupj pülücj ca nusin ꞌyüsa la mijis . Más ꞌüsüs la mijis ca jupj nun la tjüjí lal .
41004025	Nun quelel nusin ꞌyüsa Dios velá , mpes más pülücj ca nusin ꞌyüsa la mijis Dios . Nin pꞌiyá pjü jis lal . Dios jisas , mpes ca sin müꞌüsüs . Nepénowa ma quelel sin ꞌyüsa Dios velá . Pjyacan̈ pꞌin . Mpes ca ma polel sin ꞌyüsa Dios velá . Sey cꞌa ca la mijis jupj ” , nin tjevele Jesús .
41004026	Jesús tjevele wa : “ Napj ca nusin müꞌüsüs la mejay ꞌoyn nyuca liji Dios nosis casá . Yom setel sine jinwá liji . Yom setel witjacj la tsꞌiya .
41004027	Setel cyojo , si tꞌünǘ . Jaw na , püste na , newa si tꞌünǘ . Yom jya na nin pꞌiyá , si jünsa na nin pꞌiyá . Yom niná ma selé ꞌonin ne nin lovin si tꞌünǘ .
41004028	Jupj sin nin cyojo ꞌamá mpe , lejen̈ yupj . Mwalá way ꞌelyon pyala . ꞌElyon tepyala na , tsꞌituju . Pꞌa jawas wolas velan̈ .
41004029	Wolas tsꞌitsꞌe na , ꞌücj jatꞌanapj quinam . Mpes jatꞌanapj , jacutj yupj . Nin pꞌiyá ca nsem gente jis lal ” , nin tjevele Jesús .
41004030	Jesús tjevele wa : “ ¿ Tsjan ca mpalas Dios si jütüta jis lal ? Parábola ca mvelé , mpes ca nusin ꞌyüsa la mejay tsjan ca mpalas .
41004031	Mostaza setel jinwá ca nsem . Mostaza setel más tsjicj way pjü setel jilal .
41004032	Sine na , tꞌyüna jupj . Más püné tꞌyüna la pꞌa tsjutsj jilal . Campanya ton̈ca . Jis pjel campa se palá . Mpes tsipyaya jiquil , ꞌücj lejen̈ jupj pjwel casá , tsjojoca ntꞌa . Nin pꞌiyá ca nsem Dios si jütüta jis lal ” , nin tjevele Jesús .
41004033	Pꞌa wa parábola witjacj tjevele Jesús yupj jilal . Parábola mpes sin tjiꞌyüsa la tjiji Dios tjevelá . ꞌÜcj sin ꞌyǘsatsja , nin pꞌin tjevele jupj .
41004034	Parábola pꞌin tjevele jupj , pülücj ꞌa jis tjimyula jis lal . Jusapj tjáꞌasa na jupj discipulopan jis lal , sin tjiꞌyüsa lis tjiji tsjan quelel véletsja parábola mpes .
41004035	Yacjaya , tꞌyaja na , Jesús tjevele jupj discipulopan jilal : — Mas ꞌüsǘ püné naꞌaj poꞌó .
41004036	Mpes len̈ way tjil jupj lal . Tjil pülücj ꞌa jis tjimyula mpe . Así ꞌücj liji secj tjemey Jesús . Barco la pꞌa wa tjil wa yupj jilal .
41004037	Pajal jas tjelyapjünǘ lüpjǘ ꞌüsǘ püné ntꞌa . ꞌÜsǘ la tjepjetpjetsꞌé tepyala . ꞌÜsǘ wama tjemey barco moꞌó , ne quelel pítꞌatsja barcas . Campwila quelel jámatsja .
41004038	Jesús barco cjüipꞌaꞌa pǘꞌütsja , jyatsja . Pülül jay pálatsja jupj . Jupj discipulopan jas tiquilquil . Tjowelepj : — Qjuis Jepa , qjuis qjues ntꞌancam , ncaꞌlequecj ca ncupj . ¡ Qjuiyola ma jele jipj !
41004039	Jas nisa Jesús . Cus tjeveꞌle lüpjǘ . Cus tjeveꞌle wa ꞌüsüs . Mpes lüpjǘ ꞌütꞌün nasa tepyala . ꞌÜsǘ ꞌütꞌün nasa wa .
41004040	Jesús jis la tjiꞌyüya jupj discipulopan jilal : — ¿ Tsjan mpes locj jeyatsja nun ? ¿ Ncu ma poné custjay napj polel nucopj pꞌyacj ?
41004041	Yupj pajal lacj tjeyaptsja . Yuwá tjowelepj : — ¡ Tꞌücꞌ way yom niná pasal püné way ! ꞌÜcj si jütüta lüpjǘ , ꞌüsǘ ꞌotsꞌipj , ne nin lajay jupj jyüꞌta jin .
41005001	Yupj tjil ꞌüsǘ püné naꞌaj poꞌó . Gadara lotsja neꞌaj .
41005002	Barco mpe pjeꞌá tjemey Jesús ꞌamá ntꞌa . Yom tjacꞌ la nüjüsü jupj panteón mpe . Lapanenpan pülücj pátjatsja jupj jos moꞌó .
41005003	Yom niná lovin tüpǘꞌütsja panteón moꞌó . Pajal jas tjiyoctsja jupj . La pꞌa ma polel tsupaptsja jupj , ꞌüpǘ tꞌanca jupj lovin . Nin pꞌiyá cadena lal , tꞌanca wa jupj .
41005004	La pülücj jupj mos tꞌasiyú tsupaptsja , tsjom tꞌasiyú tsupaptsja wa acero mpes , cadena mpes wa . Lovin tꞌanca jupj cadenas . Lovin tjiꞌyula aceras . Mpes lovin polel jámatsja la pꞌa tsupaptsja na .
41005005	Lovin tjuwine panteón ntꞌa , jocꞌ moꞌó ꞌotsꞌipj . Neꞌaj tjuwine jaw na , püste na ꞌotsꞌipj . Newa la tipiya , jupj jüpꞌüy newa tꞌyüjü wa jupj , pe mpes .
41005006	Jupj jus tjinyuca Jesús campa mpe , ne tsꞌüequené Jesús ntꞌa . Jesús wolapꞌaꞌa tüicꞌ jin tjüjünsü jupj .
41005007	Yümücj la tipiya : — ¿ Tsjan mpes napj ntꞌa tjacuy ? Jesús jipj . Dios Jatjam jipj , Dios ne más püné pjü jilal . Najas mvelen Dios lal ma ca malala la mijin napj lal — lapanen nin tjevele .
41005008	Yom jactsja na pꞌin , Jesús tjevele nas yom lal : — Lapanen jipj . ¡ Jutja jipj jupj jos mpe !
41005009	Jesús la tjiꞌyüya : — ¿ Tsjan lyá jipj ? Jupj tjevele : — Pülücj napj nlá . Cupj cjay pülücj .
41005010	Jupj pajal la tjemyona Jesús lal ma ca sin majamas lapanenpan quepem .
41005011	Neꞌaj neven ntꞌa malana pülücj tjelyawun̈tsja , tjalatsja .
41005012	Lapanenpan la tjomon Jesús lal : — Qjuis tjijyüꞌta nlaca malana ntꞌa . Qjuis maꞌayan nlaca malana jisas moꞌó .
41005013	Jesús tjevele ꞌücj jis la winin yupj ntꞌa . Mpes lapanenpan tjil yom jos mpe . Tjil malana jisas moꞌó . Jisas moꞌo tjil na , malana tsꞌequenen̈ neven palavin . Mil matꞌe waytsja yupj . ꞌÜsǘ püné moꞌo tjil . Jis qjues tꞌanca yupj , tecyaꞌlin̈ .
41005014	Malana jajamapj niná tjunuc na , tsꞌequenen̈ yupj . Pülücj patja ntꞌa tjowelepj nin tepyalá . Wa pjaní pjaní lejen̈ ntꞌa tjowelepj wa yupj . Mpes pülücj tjil jis la nuc niná tepyalá .
41005015	Jesús ntꞌa tjil na , jus tjunuc yomen lapanenpan pülücj pátjatsja jupj jos moꞌó püna pꞌin . Neꞌaj tjáꞌasa . Sa capyatsja jupj , ꞌücj jólatsja quinam . Lacj tjeyapj yupj nin tepyala mpes .
41005016	Pꞌa witjacj tjunuctsja Jesús tjiꞌyüꞌsa la tjiji yomen . Mpes yupj tjowelepj la pꞌa jis lal tsjan tepyala yom lal , lapanenpan jupj jos moꞌo tapatja pꞌiyá . Tjowelepj wa tsjan tepyala malana jilal .
41005017	Nin mpes neꞌaj tapatjá pajal la tjomon Jesús lal jupj ca mim yupj nepé .
41005018	Mpes Jesús barco wama tjemey . Custjay ma tjemey na pꞌin , niná yomen , lapanenpan jupj jos mpe tjil pꞌiyá , jupj tjevele Jesús lal . La tjemyona Jesús lal jupj ca maꞌayas jupj lal ca mim , cus la con̈ .
41005019	Jesús ma tjeꞌyaya tjemey jupj lal . Tjevele : — Jutja jipj wya ntꞌa . Wya ntꞌa patja jis lal mvelen jipj Jepa Dios pajal ꞌüsüs la tjiji jipj mpes . Mvelen ca jupj jólatsja malala ꞌe tepalá — nin tjevele Jesús jupj lal .
41005020	Mpes yom tjemey quinam . Decápolis ntꞌa pülücj jilal tjevele Jesús pajal ꞌüsüs way la tjiji jupj mpes . Yupj pjü way pajal yólatsja Jesús pajal ꞌüsüs la tjiji mpes .
41005021	Jesús ꞌüsǘ naꞌaj poꞌó tjemey niswá barco mpes . Neꞌaj tjil na , barco mpe tjemey . Pülücj ꞌa jis tjimyula Jesús ntꞌa , ꞌüsǘ la ntꞌa tón̈catsja na .
41005022	Yom pjaní Jairo ló tjacꞌ wa . Jupj jépatsja judiopan ꞌa jis tjimyula ntꞌa . Jus tjinyuca na Jesús , tüicꞌ jin tjüjünsü jupj Jesús wolapꞌaꞌá .
41005023	Pajal la tjemyona Jesús lal : — Ncucus tsjicj quelel peꞌe . Was nawá ntꞌa . Najas po la moꞌotꞌen ncucus , ne müꞌüꞌsüs ca jupj , ca jupj mpüꞌüm .
41005024	Mpes Jesús tjemey jupj lal . La pꞌa wa pülücj cjüil tjil . Cus tjeletjatj Jesús .
41005025	Quepj malala jostsja neꞌaj wínetsja . Año dóceya newa ꞌos tepyálatsja , ma tjiꞌyüꞌsa jupj .
41005026	Lovin leméliyu jaylacj la tjíjitsja jupj doctor lal . Malala tepyala pꞌin leméliyu mpes . Pjü jupj tꞌemel tecyawaja . Lovin ma tjiꞌyüꞌsa , más ꞌin malala jos tepyala pꞌin .
41005027	Jupj wola tjowelepj Jesús polel jis müꞌüꞌsüs la mijis malala jisas . Mpes Jesús cjüil tjemey . Po la tjeꞌyotꞌa Jesús jas quip .
41005028	Jupj jólatsja : “ Jesús jas quip po le ꞌotj pꞌin , ma ꞌüꞌsüs ca napj ” , nin jólatsja jupj .
41005029	Len̈ way tjiꞌyüꞌsa jupj . ꞌOs tjapjaja quinam . Tjiꞌyüꞌsa jin jostsja jupj .
41005030	Nin tepyala na , Jesús seletsja tjiꞌyüꞌsa la tjiji jupj . Mpes la nujuya , jis la tjiꞌyüya ꞌa jis tjimyula jis lal : — ¿ Pjacj po la tjeꞌyotꞌa nin quip ?
41005031	Jesús discipulopan tjowelepj Jesús lal : — Jipj selen pülücj tꞌasiyú lejen̈ jipj ntꞌa , cyapj jaletjatj . ¿ Tsjan mpes jis la tjiꞌyüy pjacj jin po la tjeꞌyotꞌa ?
41005032	Jesús yus nyúcatsja custjay . Quelel jus nléyatsja custjay pjacj po la tjeꞌyotꞌa jupj .
41005033	Quepj seletsja jupj tjiꞌyüꞌsa quinam , mpes tjemey Jesús ntꞌa , tüicꞌ jin tjüjünsü jupj Jesús wolapꞌaꞌá . Ticyücüyütsja , pajal lecj tjeyatsja mpes . Jesús lal tjevele pjü way jupj la tjijá .
41005034	Jesús tjevele : — Jipj tepyon napj polel ꞌi ꞌüꞌsa lejay . Nin mpes ꞌi tjüꞌüꞌsa jipj . ꞌÜsüs way mim quinam jipj . Lovin ca ꞌücj winim quinam jipj .
41005035	Newa jupj lal véletsja na , niyom nepenowá tjiquil Jairo wo mpe , jupj ne jépatsja judiopan ꞌa si mulú ntꞌa . Tjowelepj : — Jipj cyucus tepeꞌe . Más ꞌücj ma le mon quinam qjuis Jepa lal .
41005036	Jesús tjapjaca jepa lal tjoweleptsja . Tjevele jepa lal : — Po ma lecj tjeyá . Tepyona pꞌin napj polel cyapj pꞌyacj .
41005037	Jesús jostsja la pꞌa ma ca mal quinam jupj lal . Nepénowa cus tocon̈ pꞌin . Pedro pjaní waytsja , Jacobo pjaní waytsja , Juan pꞌa watsja . Juan Jacobo tsüipe waytsja .
41005038	Tjil na jepa wo ntꞌa , Jesús yus tjinyuca gente pülücj neꞌaj , yümücj pjac la tjajaytsja . Yümücj la tupuyuptsja .
41005039	Jesús wama tjemey , jis la tjiꞌyüya : — ¿ Tsjan mpes yümücj pjac lojí ? ¿ Tsjan mpes pajal lu puyú ? Tsjicj tepeꞌe tulucj . Tjejyá pꞌin .
41005040	Yupj tjuwiꞌin̈ jupj tjevele mpes . Jesús pjü pjeꞌá sin tjejyama . Tsjicj popay , jamay jis lal tjemey tsjicj pǘꞌütsja ntꞌa . Jupj discipulopan neꞌaj cus tocon̈ , yupj tsjicj püꞌü ntꞌa tjil wa .
41005041	Jesús ntjüiꞌle tsjicj mos . Tjevele tsjicj lal : — Talita , cumi . ( Cupj velecj : “ Tsjicj , jipj lal velé napj , jin tjijyünsa ” . )
41005042	Len̈ way jas tjijyünsa jupj . Tjuwine jupj quinam ( Año doce tyáꞌatsja jupj . ) Yupj neꞌaj tjelejen̈ pajal yólatsja pajal ꞌüsüs tepyala mpes .
41005043	Jesús jis tjijyüꞌta tsjicj popay lal , jamay lal wa , ma jis la veles la pꞌa jilal niná tepyalá . Jilal tjevele wa maꞌayacj la las tsjiquis .
41006001	Nepé tjemey quinam Jesús . Püna tüpüꞌü ntꞌa tjemey jupj discipulopan jilal .
41006002	Sábado tjejyawca na , judiopan ꞌa si mulú ntꞌa tjemey . Sin tjiꞌyüsa lis tjiji neꞌaj . Tjepjyacan̈ sin popa pülücj pajal yólatsja jupj ꞌüsüs tjevele mpes . Tjowelepj yuwá : — ¿ Caꞌaj tjemey yom niná jas la ꞌüsüs niná ? ¿ Tsjan mpes pajal selé jupj ? ¿ ꞌOyn nyuca pajal ꞌüsüs liji , yom pꞌin ma polel lijá ?
41006003	Silla líjitsja , cjan líjitsja pǘꞌütsja jupj . Jupj María jatjam pꞌin . Jupj püné tulucj . Selecj wa jupj jatjaypan jis lá : Jacobo pjaní wa , José pꞌa wa , Judas pꞌa wa , Simón pꞌa wa . Jupj toꞌopan quiꞌá patja wa cupj qjuis lal — nin tjowelepj yuwá . Mpes ma jisastsja Jesús . Tsꞌa tjiꞌin jupj lal .
41006004	Nin mpes yupj jilal tjevele jupj : — Nun ma jisas napj velé , napj nun jis lal tüpüꞌüs mpes . Nin lovin profetapan jis lal . Pꞌa ntꞌa patja jisas profeta vele Dios mpes . Jupj püꞌü ntꞌa pꞌin ma quelel japon jupj ꞌüsüs . Jupj jüpülücpan pꞌin ma yola jupj ꞌüsüs . Nin pꞌiyá jupj wo ntꞌa — tjevele Jesús .
41006005	Mpes Jesús ma polel ꞌüsüs la tjiji neꞌaj , Dios pꞌin ꞌücj liji jinwá . Yupj ma topon püné waytsja jupj , ne nin . Malala jisas nepenowá po la tjeꞌyotꞌa la pꞌin . Jis tjiꞌyüꞌsa lis tjiji .
41006006	Neꞌaj tapatja ma topon Jesús pajal ꞌüsüs líjitsja . Jesús jólatsja yupj pajal sey cꞌa , yupj ma topon mpes . Locopyaya pꞌa ntꞌa tjemey . ꞌA mulú patja ntꞌa wínetsja , sin ꞌyüsa la síjitsja . Tꞌücꞌ sin ꞌyüsa lis tjiji na , pꞌa ntꞌa tjemey lovin .
41006007	Jesús discipulopan dóceya jilal tjevele jis la cuwis . Sin tjejyama , matꞌe matꞌe ca mal , ca tsjiꞌ la mijicj jupj mpes . Jis tjeꞌyaya ꞌücj pjeꞌá la tsꞌi lapanenpan .
41006008	Yupj jis lal tjevele wa ꞌoyn nyuca la mijicj yupj , tjil na . Ninana Jesús tjevelá yupj jis lal : “ Nun lowú na tsjiꞌ la müjí napj mpes , ma ca ntꞌa nun pꞌa jawasa nujisas mpes . Tjacjaj pꞌin ꞌücj tꞌo nun , lowú na . Po ma ve tꞌo , yacjaya nu lo las . Ma tjamá ꞌopos . Po ma tꞌo tꞌemel .
41006009	ꞌÜcj caite nun jis tsjom pwiꞌtjí , nin pꞌin ma mátꞌeya nun sin quip nlawú .
41006010	Wa pjaní ntꞌa ꞌyaya nu la pütꞌüs nun , janmacj jupj wo ntꞌa tapatjaqué , yupj patja nepé lowú nas .
41006011	Nepénowa ma ca jisas nsem nun tjuculá yupj ntꞌa . Ma ca quelel mpjacan̈ nun welé napj mpes . Mpes yupj mpe lowa . Nun lowú na nepé , nun jis tsjam sin tjowowojó , ca palá jis ntüncüs pjüpjüs . Mpes ca sin müꞌüsüs la müjí Dios ma japon jinwá yupj quinam . Dios ca pajal jis capj ntülüs , malala la tjajay jis capj tyüla na . Más ca jis capj ntülüs yupj , Sodoma ntꞌa tapatja jilal . Más ca jis capj ntülüs yupj , Gomorra ntꞌa tapatja jilal . Tꞌücꞌ way niná ” , nin tjevele Jesús .
41006012	Mpes Jesús discipulopan dóceya tjil yupj . Tjowelepj pülücj jis walapꞌaꞌá más ꞌücj yupj ca ꞌaplijila nsem malala nyuca la tjajay mpes . Tjowelepj más ꞌücj ca ꞌüsüs la mijicj quinam Dios jos jin .
41006013	Lapanenpan jilal tjüjütütj wa jis la winin gente jisas mpe . Malala jisas aceite sey tjocjolol wa jis la ꞌüꞌsüs .
41006014	Herodes jepa pünetsja Galilea moꞌó . Jupj wola tjowelepj wa Jesús pajal ꞌüsüs la tjiji mpes . Pjü neꞌaj tapatja jus nlaytsja Jesús poꞌó , mpes nin . Yupj nepénowa javeleptsja : “ Jesús Juan el Bautista pꞌiyá . Jas tjijyünsa , niswa la pütꞌüs jupj . Nin mpes ꞌücj ꞌüsüs liji Jesús , yom pꞌin ma polel liji jinwá . ”
41006015	La pꞌa wa tjowelepj : “ Elías jupj ” . Pꞌa witjacj tjowelepj : “ Profeta jupj , profetapan püna tapatja jinwá ” .
41006016	Herodes wola tjowelepj na Jesús poꞌó , jupj tjevele : “ Jesús ne Juan el Bautista pꞌiyá . Napj tjijyütütj jupj mwen taná la jocj , tepeꞌe jupj . Quina jas tjijyünsa , püꞌü niswá ” , nin tjevele Herodes .
41006017	Püna tjijyüꞌta jis la tjilil Juan , ne nin . Tjijyüꞌta la tsupapj , la ꞌonsos jupj cawilta moꞌó . Nin la tjiji Herodías mpes . Herodías Herodes vosastsja . Herodes jatjay Felipe jatsꞌom waytsja jupj , Herodías . Locopyaya Herodes tjowaya wa jupj lal .
41006018	Juan lovin véletsja Herodes lal : “ Malala Dios lal jipj vyasas myanun . Jetjay jatsꞌom jupj . ”
41006019	Nin mpes Herodías lovin tsꞌi ꞌinyatsja Juan el Bautista lal . Quelel ꞌyǘꞌnatsja jupj , newa ma polel líjitsja niná .
41006020	Herodes tjejyama Juan el Bautista , ne nin . Lecj tjeyatsja Juan el Bautista lal . Jupj seletsja Juan ꞌüsüs waytsja . Seletsja Juan ꞌüsüs waytsja Dios lal . Nenéyawa Juan tjevele Herodes lal . Herodes ꞌücj jos tjapjaca Juan tjevelá , lovin ma jas tjiꞌyüsa tjapjacá .
41006021	Pꞌa jyawca na , Herodías ꞌücj malala la tjiji . Herodes pꞌa año tepyala na , pülücj la tjiji jis la las . Jis lal tjevele ncul jupj auxiliar noypan , jepa militarpan ꞌotsꞌipj , niyom noypan Galilea mpe neꞌespan ꞌotsꞌipj .
41006022	Herodías jucucus wama tjacꞌ , bailar la tjiji jis la nuc . Herodes pasal ꞌücj jostsja tjinyuca mpes , la pꞌa ꞌücj jisastsja wa . Mpes Herodes tjevele jupj lal : — La monan napj lal jipj jyas jin . Jipj le mon mya ꞌa ca .
41006023	Tꞌücꞌ way velé napj , Dios pjoca . Jipj le mon , mya ꞌa . La mitad way nas napj jyütütj popé ꞌücj ꞌe ꞌa — nin tjevele Herodes .
41006024	Pjeꞌá tjemey jamay ntꞌa . Jupj lal la tjiꞌyüya : — ¿ Namay , tsjan jyas napj le mon ? Jamay tjevele : — Mvelen ca jipj jyas Juan el Bautista jay pjucj — nin tjevele jupj jamay .
41006025	Len̈ way tjemey Herodes ntꞌa , tjevele : — Najas ncaꞌan ma ꞌen Juan el Bautista jay pjucj plato püné moꞌó quinam — nin tjevele jupj .
41006026	Herodes pajal ꞌaplijila tepyala jupj tjevele mpes . Ma quelel líjitsja niná , tsjücjüim la tjemyona mpes la tjiji pꞌin . Jupj nasa tjevele jupj ꞌücj la ꞌayas jupj la tjemyoná . Tjevele wa Dios tjapjaca . Pjü neꞌaj tjepjyacan̈ jupj tjevelá . Yupj nasa tjiquil watsja , Herodes pülücj jis la las la tjiji mpes . Nin mpes ma quelel véletsja ma ca maꞌayas niná .
41006027	Mpes len̈ way tjijyüꞌta jomozo Juan el Bautista mwen taná la jocj , ncaꞌas jay pjucj . Mpes jomozo tjemey cawilta ntꞌa . Juan el Bautista mwen taná tjejyoꞌo .
41006028	Jupj jay pjucj tequeꞌe plato püné moꞌó , tjeꞌyaya tsjücjüim . Tsjücjüim jupj jay pjucj tjeꞌyaya jamay .
41006029	Juan el Bautista discipulopan jus nlaytsja niná tepyalá , mpes tjiquil . Juan el Bautista jüpꞌüy tjajam , tüpüntüpj pe jul moꞌó , neven ntꞌa , tepeꞌe ꞌücj la püntüs ntꞌa .
41006030	Apostolpan tjiquil Jesús sin tjejyama mpe . Tjowelepj Jesús lal tsjan la tjajay yupj tjil ntꞌa . Tjowelepj wa tsjan sin tjiꞌyüsa la tjajay .
41006031	Gente pülücj jiquiltsja Jesús ntꞌa . Newa tjiquil nepenowá , newa tjil nepenowá . Mpes ma polel jalatsja yupj . Jesús tjevele jupj apostolpan jilal : — Napj lal ꞌalas . Ca nlaca jis wa cjuwá ntꞌa , neꞌaj tsjicj way ca mpatjaquecj .
41006032	Mpes yusapj tjil barco mpes , jis wa cjuwá ntꞌa tjil .
41006033	Pasal pülücj yus tjunuc tjil yupj . Neꞌas jus tjunuc Jesús jupj discipulopan jilal . Mpes tsꞌequenen̈ ꞌüsǘ tꞌasiyú . Pasal pülücj nin la tjajay , tjil yupj tapatja mpe . Mwalá way neꞌas tjil Jesús lal .
41006034	Jesús neꞌas tjemey na , gente pasal pülücj yus tjinyuca , játjatsja jus la nuc . Pajal jólatsja yupj mpes . Oveja yusapj jinwatsja yupj , len̈tsja pjacj jis cüjamas . Mpes pülücj sin tjiꞌyüsa lis tjiji .
41006035	Pajal tꞌawaná nasa . Mpes Jesús discipulopan tjiquil jupj ntꞌa , tjowelepj : — Tꞌawaná quinam . Wa cjuwá quiꞌá .
41006036	Mpes pjü sin tjejyama , neꞌaj ca mal jis wa pjaní pjaní lejen̈ ntꞌa , jis wa nepénowa lejen̈ ntꞌa wa . Ca ve jaylacj la mijicj jis la las — nin tjowelepj yupj .
41006037	Jesús jis wala tjevele : — Nun pꞌiyá jis tjaꞌayá , nlajacj yupj . Yupj tjowelepj : — ¿ ꞌOyn la qjuijicj la qjuijim nenem cupj ? ¿ Ncu jyas cupj ca nlaca ca pan jaylacj la mijicj ? Yom pjaní mes ocho tsjiꞌ liji jaylacj nsem niná , ne pjü tꞌücꞌ nlajacj .
41006038	Jesús jis la tjiꞌyüya : — ¿ Pan nol toꞌá ? Lowa nucú — tjevele . Tjunuc na , tjowelepj : — Pan cinquiyá , cjul mátꞌeya tyaꞌacj cupj .
41006039	Jesús tjevele yupj jilal jis müjüꞌtücj pjü way ꞌa mulú ꞌa mulú majatjum tsjutsj lejen̈ ntꞌa .
41006040	Mpes pjü ꞌatjalapj yupj . Cien cien ꞌa mulú játjatsja nepenowá . Cincuenta cincuenta ꞌa mulú játjatsja nepenowá .
41006041	Jesús ntꞌya pan cínquiya , ntꞌya wa cjul mátꞌeya . Tjinyuca tsjun poꞌó , tjevele Dios lal tjüwüiꞌi ve tjeꞌyaya mpes . Tꞌücꞌ tjevele na , la tjelepta taná pansas . Jis tjeꞌyaya jupj discipulopan jis la ꞌayas neꞌaj tjatjá . Nin pꞌiyá la tjiji cjulun lal .
41006042	Yupj pjü tꞌücꞌ tjalá . Pjü jis col tipitꞌa tepyala .
41006043	Ma polel pjü tjalá . Mpes discipulopan quiliyú noypan dóceya tipitꞌa la tjajay yupj pansas lal , cjulun lal wa .
41006044	Jesús pajal ꞌüsüs la tjiji , mpes niyom cinco mil tꞌücꞌ tjalá jupj jis tjeꞌyaya popé .
41006045	Pjü tꞌücꞌ tjalá na , Jesús jis tjijyüꞌta jupj discipulopan barco moꞌo jis la winin . Sin tjejyama ꞌüsǘ püné naꞌaj poꞌó , Betsaida ntꞌa , jupj quelel jámatsja ntꞌa . Jesús jostsja yupj mwalá way ca mal jupj lal , jupj la pꞌa sin tjejyama nas . Mpes tjil yupj .
41006046	Pjü sin tjejyama na , neven poꞌó tjemey , Dios lal la veles .
41006047	Püste tepyala na , jupj discipulopan barco moꞌo játjatsja ꞌüsǘ püné culupwen ntꞌa . Jesús jusapj jáꞌasatsja ꞌamá ntꞌa .
41006048	Yus tjinyuca yupj pajal tsjiꞌ la tjajaytsja tjil . Lüpjǘ püné jis wala séjetsja , ne nin . Pǘstetsja custjay . Nasa quelel jyawca na , Jesús tjacꞌ yupj ntꞌa . ꞌÜsǘ casá wínetsja jupj . Barco la quin quelel jámatsja jupj .
41006049	Discipulopan jus tjunuc , ma jus nlaytsja Jesustsja jupj . Tepeꞌe cjües wine pꞌin , nin yólatsja yupj . La tupuyupj
41006050	jus tjunuc na . Pasal lacj tjeyaptsja . Len̈ way Jesús tjevele : “ ꞌÜcj nujisas tꞌas . Napj ne pꞌin winis . Po ma locj tjeyá nun . ”
41006051	Jesús barco wama tjemey yupj tjatja ntꞌa . Wama tjemey na , lüpjǘ ꞌütꞌün tepyala . Jupj discipulopan pajal yólatsja ꞌüsüs tepyala mpes .
41006052	Tꞌan̈ pꞌin tjunuc Jesús ꞌüsüs la tjiji pan lal . Newa ma sin tjiꞌyüsa tsjan mpes ꞌücj nin la tjiji jupj . Ma polel sin ꞌyǘsatsja Jesús poꞌó .
41006053	ꞌÜsǘ naꞌaj poꞌó neꞌas tjil , Genesaret lotsja neꞌaj . Barco tsupapj , ma la winin barcas .
41006054	Barco pjeꞌá tjil na pꞌin , gente pülücj jus tjunuc Jesús .
41006055	Mpes jun taꞌá tsꞌequenen̈ tjil yupj , malala jisas tucuman hamaca mpes Jesús ntꞌa . Jupj pꞌa ntꞌa tjemey na , la pꞌa wa jis wala tjowelepj caꞌaj tjemey , ne malala jisas tjajam wa neꞌaj jupj ntꞌa .
41006056	Lovin nintsja . Jupj tjemey ntꞌa , jis wa nepénowa lejen̈ ntꞌa , pülücj patja ntꞌa wa , jis wa pjaní pjaní lejen̈ ntꞌa wa , lovin tucuman malala jisas jupj ntꞌa . Pülücj ꞌa si mulú ntꞌa tüpüntüpj yupj . Pajal la tjomon Jesús lal jupj ca jis maꞌayas malala jisas po la ꞌotj jupj jas quip la ntꞌa . Quelel po la ꞌotsja jupj jas quip la ntꞌa la pꞌin , jis la ꞌüꞌsüs . Pjü way jas quip po la tjoꞌotj , pjü way jis tjiꞌyüꞌsa yupj .
41007001	Niyom nepénowa tjiquil Jerusalén mpe , ꞌa jis tjimyula Jesús ntꞌa . Nenem nepénowa fariseopan , nepénowa Moisés popel sin tjiꞌyüsa lajaytsja la pꞌa jilal .
41007002	Yus tjunuc Jesús discipulopan nepenowá jalatsja na . Ma jis mas tapatsj , judiopan püna la tjajay jinwá . Yupj sin tjalá . Mpes niyom nenem yólatsja malálatsja discipulopan Dios lal . Yólatsja te jinwatsja yupj .
41007003	( Fariseopan quelel jalá na , yupj jis mas japatsj , ca jis mas ꞌüsüs nsem niswá Dios lal . Nin pꞌiyá lajaytsja pjü judiopan . Judiopan püna tapatja nin lajaytsja , mpes newa nin lajay yupj .
41007004	Ve jaylacj lajay na jis la las , niná jis wa ntꞌa jacutj . Quelel jalá na , jis mas japatsj mwalá way pꞌin . Ma jis mas japatsj , ma jalá . La pꞌa nin pꞌiyá lajay wa , püna tapatja nin la tjajay mpes . Pocillo japatsj wa püna tapatja la tjajay jinwá . Nin pꞌiyá jarro japatsj wa , tsjoꞌoy nin pꞌiyá , jalá ntꞌa nin pꞌiyá . )
41007005	Nin mpes Jesús lal tjowelepj fariseopan , Moisés popel sin ꞌyüsa lajay jupj lal tjowelepj wa . La tjüꞌüy : — ¿ Tsjan mpes jipj discipulopan ma lajay judiopan püna la tjajaytsja jinwá ? Jipj discipulopan quelel jalá na , ma jis mas japatsj judiopan lajay jinwá .
41007006	Jesús jis wala tjevele : — Nun welé nun pꞌiyá ꞌüsüs lojí , newa nun ꞌüsüs lojí tulucj . Püna Isaías tꞌücꞌ way tepyaca nun poꞌó . Profétatsja jupj , Isaías . Dios mpes tjevele jupj . Tepyaca Dios tjevelá . Dios tjevele : ‘ Gente niná ꞌüsüs javelepj napj nin poꞌó , newa ma quelel la najay .
41007007	Yupj javelepj napj püné , newa ma lajay napj najas jinwá . Yupj sin ꞌyüsa lajay gente jajütütj pꞌin , napj velé jin sin ꞌyüsa lajay tulucj ’ , nin tjevele Dios nun poꞌó .
41007008	” Ma lojí quinam Dios tjijyüꞌta jin . Nin lojí judiopan püna tapatja lajaytsja jinwá pꞌin . Nin lojí jarro poꞌí na . Nin pꞌiyá lojí pocillo lal . La pꞌa pülücj nin pꞌiyá lojí wa .
41007009	Ma lojí Dios tjijyüꞌta jin . Nin pꞌin lojí judiopan püna tapatja lajaytsja jinwá . Nun nujola pasal ꞌüsüs nin lojí .
41007010	Püna Moisés tjevele : ‘ ꞌÜsüs la müjí nun jis papay lal , nun sejamay lal wa . Nujola nsem noypan yupj nun jis lal . Nun ma ca mvelé nujisas malala jis mpalas nun jis papay , nun sejamay . Nun popa nin cüweles , nun ca müꞌüꞌná jupj , malala tjevele mpes ’ , Moisés nin tjevele püná .
41007011	Nun ma nin pꞌiyá jüꞌtǘ , Dios tjevele jin . Tꞌemel cjuwá nun jis papay , nun sejamay ca nacj . Nun cjuwá tulucj . Nun welé ꞌücj ma ꞌoyá yupj jisas . Nun welé nun popa pjaní ꞌücj vele yupj jis lal : ‘ Ninana napj natsꞌaꞌá ma ca nu maꞌayá . Nasa tjeveletsja ninana ca maꞌayá Dios mpes ’ , nin welé jupj ꞌücj ca mveles .
41007012	Nujisas jupj ma ꞌüsüs la mijis popay mpes , jamay mpes wa .
41007013	Nun lojí judiopan püna la tjajay jinwá pꞌin . Mpes ma nin lojí Dios tjevele jinwá . La pꞌa pülücj nin pꞌiyá malala lojí — nin tjevele Jesús .
41007014	Pülücj way játjatsja Jesús neꞌaj pꞌin . Niswa tjevele ncul yupj jupj ntꞌa . Tjiquil na , jupj tjevele yupj jis lal : — Pjü way tjapjaꞌaqué . Nusin tjüꞌüsüs napj velé .
41007015	Nun lojá na , ma malala nsem nun Dios lal , niná tjalajá mpes . Lampe pyacj mpes pꞌin , malala nsem nun Dios lal .
41007016	Najas pjü tjapjaꞌaqué , pjü nusin tjüꞌüsüs napj tjevelé — nin tjevele Jesús .
41007017	Locopyaya Jesús tjemey pülücj ꞌa jis tjimyula mpe . Wama tjemey jupj tüpüꞌü ntꞌa . Jupj discipulopan tjowelepj jupj lal ma sin tjiꞌyüsa parábola niná .
41007018	Jesús tjevele : — ¿ Ncu ma wa nusin ꞌyüsa nun ? Nun lojá na , ma malala nsem nun Dios lal niná tjalajá mpes .
41007019	Ve tjalajá na , nucol moꞌo jama pꞌin . Locopyaya naꞌaj lo tsꞌiyá nun jis pꞌüy mpe . Newa nin nujola nun , püna nujólatsja jinwá . ( Mpes Jesús tjevéletsja pjü ꞌücj la las , pjü ꞌücj lyajacj . Ma ca malala nsem cupj Dios lal cupj lyajacj mpes . )
41007020	Tjevele : — Lampe pyacj mpes pꞌin , malala nsem nun Dios lal .
41007021	Nin lovin . Malala yola , malala lajay . Yupj pꞌiyá malala , ne nin . Malala yola , mpes nin pꞌin yola yupj . Nin mpes wa niyom jamanun tsjücjüimpan tjewyayin̈ tulucj . Nin mpes wa pequen̈ . Nin mpes wa sa ꞌünan la pꞌa . Malala yola , mpes wa neꞌaj jamanun sejatsꞌom tulucj . Mpes wa nequem lyawun̈ jis vayum tulucj jis lal . Yupj malala yola , mpes nin .
41007022	Nin mpes wa tsꞌisin̈ . Nin mpes wa jisas ca malala mpalas la pꞌa . Malala yupj , mpes nin . Nin mpes wa la tsuwil . Nin mpes wa yupj jisas jin lajay . Nin mpes wa tsꞌa ꞌin ꞌüsüs tepyala la pꞌa wa lal . Nin mpes wa pajal malala javelepj la pꞌa poꞌó . Nin mpes wa yola yupj pꞌiyá pajal püné way . Nin mpes wa ma yola jin lajay yupj .
41007023	Malala yola , mpes nin lajay . Malala yupj Dios lal nin lajay mpes pꞌin — nin tjevele Jesús .
41007024	Jesús nasa tjemey nepé . Campa ꞌin tjemey judiopan patja mpe . Jupj tjemey ntꞌa Tiro poꞌo patja neꞌaj pꞌintsja , Sidón poꞌo patja neꞌaj pꞌintsja wa . Wa pjaní wama tjemey . Jostsja gente ma ca jus nlayecj neꞌaj jáꞌasatsja . Newa nin , jus nlaytsja neꞌaj tjacꞌ jupj .
41007025	Quepj pjaní jus nleya na Jesús poꞌó , len̈ way tjacꞌ jupj . Lapanen pǘꞌütsja quepj jucucus jos moꞌó . Mpes tjacꞌ jupj Jesús ntꞌa , tüicꞌ jin tjüjünsü Jesús wolapꞌaꞌá .
41007026	Griego waytsja quepan , judío tulucj . Sirofenicia mpe ꞌeseptsja . Pajal la tjemyona Jesús lal jupj ca pjeꞌá jas majamas lapanen jupj jucucus jos mpe .
41007027	Jesús jupj wola tjevele : — Judiopan Dios tsꞌuyupj . Napj ꞌüsüs lejay yupj mpes . Yupj yutsꞌaꞌá ma polel la ꞌayas la pꞌa . Nin pꞌiyá tsjictjacj jis ve ma polel la ꞌayas yupj jis tsjiyó . Más ꞌücj tsjictjacj jalá pjü jisas — nin tjevele Jesús .
41007028	Quepj tjevele : — Tꞌücꞌ tjevelen . Nin pꞌin velé , ve tsjictjacj nepenowá palá tinca tsjictjacj jalá mpe . Niná ꞌücj wa jalá tsjiyó witjacj . ( Jupj quelel véletsja Jesús ꞌücj wa se pꞌaꞌsa jupj . )
41007029	Jesús tjevele jupj lal : — ꞌÜsüs way tjevelen jipj . Mpes jutja jipj wya ntꞌa . Lapanen nasa tjemey cyucus jos mpe .
41007030	Mpes quepj tjemey quinam jupj wo ntꞌa . Jucucus jus tjinyuca cjan casá pǘꞌütsja . Len̈ quinam lapanen .
41007031	Tiro poꞌo patja nepé tjemey Jesús . Sidón culupwen nipj tjemey wa quinam . Tjemey ꞌüsǘ püné ntꞌa , niná ꞌüsǘ Galilea ló . Neꞌas tjemey Decápolis poꞌo patja ntꞌa .
41007032	Neꞌaj tüpüꞌü na , jupj ntꞌa tucuman wa yomen pjotsꞌ la toptsja . Ma wa polel ꞌüsüs véletsja yomen . La tjomon Jesús lal jupj ca po la moꞌotꞌes yom niná , müꞌüꞌsüs ca .
41007033	Jesús jas tjan tjemyana jupj . Mos tsꞌipal pjotsꞌ jul la tjeꞌyotꞌa jupj . Jupj mos tsꞌipal pꞌiyá tipyutsꞌa wa , po la tjeꞌyotꞌa yom pwelam .
41007034	Tsjun poꞌó tjinyuca . Yümücj tjeqjuesca . Tjevele : “ ¡ Efata ! ” ( Cupj velecj : “ Tjapjaca ” . )
41007035	Mpes yom ꞌücj pjócatsja tepyala . ꞌÜsüs polel véletsja quinam .
41007036	Jesús jis tjijyüꞌta pjü way jilal ma jis la veles la pꞌa jilal nin tepyalá . Mopꞌin nin tjowelepj . Newa jis tjijyüꞌta ma lo veles , newa nin la pülücj nin tjowelepj la pꞌa jilal nin tepyalá .
41007037	Pasal yólatsja Jesús ꞌüsüs la tjiji mpes . Tjowelepj : “ Pjü way ꞌüsüs la tjiji . Jis pjatsꞌ la topj , si ꞌüꞌsa la siji , pjyacan̈ yupj . Maysa javelepj , si ꞌüꞌsa la siji wa , ne ꞌücj javelepj . ”
41008001	Pꞌa jawas pülücj ꞌa jis tjimyula niswá Jesús ntꞌa . Cjuwatsja tsjan ca nlajacj yupj . Mpes Jesús tjevele jupj discipulopan jilal jis la cuwis . Tjevele :
41008002	— Nola napj yupj mpes . Tsꞌacꞌ contꞌe nasa quiꞌá jatja napj lal . Tecyawaja nasa yupj jis ve .
41008003	Ma quelel sin jyam yupj , laja secj pꞌin . Nepénowa campa patja . Jil na , sin napnapj way ca nsem , jis capj ntꞌajas — nin tjevele Jesús .
41008004	Jupj discipulopan wola tjowelepj : — Jipj selen jis wa cjuwá quiꞌá . Cjuwá caꞌaj mpe jis la tꞌas pansas tꞌücꞌ jis la las yupj .
41008005	Jesús jis la tjiꞌyüya yupj : — ¿ Nol toꞌá nun pansas ? — Siete — tjowelepj yupj .
41008006	Jesús jis tjijyüꞌta gentas jis la ꞌosos ꞌamá ꞌalá . Ntꞌya pansas sieteyá . Tjevele Dios lal tjüwüiꞌi pansas mpes . Tꞌücꞌ tjevele na , tjelepta pansas . Niná jis tjeꞌyaya jupj discipulopan jis la ꞌayas neꞌaj jatjá . Nin la tjajay yupj .
41008007	Cjul tsjictjacj pjaní way pꞌin játjatsja wa yupj . Mpes Jesús tjevele wa Dios lal tjüwüiꞌi cjulun mpes . Jis tjeꞌyaya discipulopan . Tjevele ca jis maꞌayacj gentas .
41008008	Nin la tjajay , mpes pjü way tjalá gentas . Pjü jis col tipitꞌa tepyala . Tꞌücꞌ tjalá na , newa játjatsja pan popé , cjul popé wa . Mpes discipulopan quiliyú moꞌo tꞌolon pan tsjictjacj , cjul tsjictjacj wa , yupj ma pjü tjalá . Quiliyú siéteya tipitꞌa la tjajay pan mpes , cjul mpes wa .
41008009	Nasa tjalá niyom cuatro mil , pajal pülücj . Tꞌücꞌ tjalá na , Jesús sin tjejyama yupj , mpes tjil .
41008010	Jesús barco wama tjemey jupj discipulopan jilal . Tjil Dalmanuta ntꞌa .
41008011	Fariseopan tjiquil Jesús ntꞌa quinam . La tjüꞌüy jupj lal tsjan mpes ꞌücj la tjiji jupj la tjijá . Ma topon Dios mpe tjacꞌ , mpes la tjomon jupj ca ꞌüsüs la mijis , gente pꞌin ma polel lajay jinwá . Nin mpes ca sin müꞌüsüs ncu Dios jas tjejyama jupj , tjowelepj yupj .
41008012	Jesús yümücj tjeqjuesca , ꞌaplijílatsja yupj pajal sey cꞌatsja mpes . Tjevele : “ Nun quina potjaqué , lo moná napj ca ꞌüsüs la mejay , gente pꞌin ma polel lajay jinwá . ¿ Tsjan mpes lo moná nun niná ? Tꞌücꞌ way velé , ma ca nin la mejay . ”
41008013	Jesús tjemey quinam yupj mpe . Barco wama tjemey niswá jupj discipulopan jilal , ne tjil . Quelel jiltsja ꞌüsǘ püné naꞌaj poꞌó niswá .
41008014	Jesús discipulopan pan pülücj ma tucutj . Yoꞌ tepeꞌe . Pan pjaní jatatsja pꞌin .
41008015	Jesús tjevele yupj jilal : — ꞌIn tjajama . Po ma nujos tꞌas fariseopan jis levadura . Ma wa nujos tꞌas Herodes levadura . Yupj jis levadura malala pajal .
41008016	Jupj discipulopan ma sin tjiꞌyüsa Jesús tjevelá . Yuwá pꞌin jis la tjüꞌüy tsjan mpes nin tjevele jupj . Tjowelepj : “ Pan cjuwá cupj , mpes nin tjevele niná ” .
41008017	Jesús seletsja nin tjowelepj yuwá . Mpes jupj tjevele yupj jis lal : — ¿ Tsjan mpes nun weletsja cjuwá pansas ? ¿ Ncu ma nusin ꞌyüsa custjay ? ¿ Ncu ma polel nusin ꞌyüsa ?
41008018	Nun jis jun janapj nun . ¿ Ncu ma nusin ꞌyüsa tsjan nucú ? Nun jis pjatsꞌ janapj nun . ¿ Ncu ma sin ꞌyüsa pjoꞌoqué mpes ? ¿ Ncu ma nujola pyala napj la tjejay ?
41008019	Pan cínquiya tjelepj napj , jis tjeꞌyá niyom cinco mil tjalá . Nun quiliyú moꞌo tꞌolonó pan tsjictjacj yupj ma pjü tjalá . ¿ Ncu nujola tepyala nol quiliyú tipitꞌa la tjüjí pan tsjictjacj mpes ? — Doce — tjowelepj yupj .
41008020	Jesús tjevele : — Pꞌa jyawca na pan siete tjelepj napj , jis tjeꞌyá niyom cuatro mil tjalá . Nin pꞌiyá nun quiliyú moꞌo tꞌolonó pan tsjictjacj yupj ma pjü tjalá . ¿ Ncu nujola tepyala nol quiliyú tipitꞌa la tjüjí pan tsjictjacj mpes ? — Siete — tjowelepj yupj .
41008021	Mpes Jesús jis la tjiꞌyüya : — ¿ Ncu ma nusin ꞌyüsa custjay , napj najas nusin müꞌüsüs mpes ?
41008022	Betsaida ntꞌa tjil yupj . Neꞌaj tjáꞌasa yom ma polel nyúcatsja ; la pꞌa witjacj tucuman jupj Jesús ntꞌa . La tjomon Jesús lal po la moꞌotꞌes ma nyucá , müꞌüꞌsüs ca jupj .
41008023	Mpes Jesús jupj mos ntjüiꞌle , lal tjemey campa ꞌin yupj jis wa lejen̈ mpe . Ma nyuca jun moꞌo tipyutsꞌa Jesús , po la tjeꞌyotꞌa jupj jun . La tjiꞌyüya : — ¿ Ncu nyuc quinam ?
41008024	Jupj jay pjucj jas tjijyünsa , tjinyuca , tjevele : — Napj nyuc gente lyawun̈ . Newa yo jinwá yustapj jin nyuc .
41008025	Mpes Jesús jupj jun po la tjeꞌyotꞌa niswá . Po la tjeꞌyotꞌa na , yom ꞌücj tjinyuca . Jun tjiꞌyüꞌsa tepyala . Pjü way pasal ꞌüsüs nyúcatsja quinam .
41008026	Jesús jas tjejyama jupj wo ntꞌa . Tjijyüꞌta : — Ma ca mim yupj jis wa lejen̈ ntꞌa . Ma ca mvelen yupj jilal niná tepyalá .
41008027	Jesús wínetsja jupj discipulopan jilal Cesarea Filipo neꞌaj pꞌin tapatja ntꞌa . Neꞌaj pjaní way patja ntꞌa jis wa tjelejen̈ Cesarea Filipo tꞌasiyú . Pülücj pátjatsja Cesarea Filipo ntꞌa . Jesús pjaní pjaní tjemeytsja la nuc pjaní way patja ntꞌa . Neꞌaj tjelyawun̈ na , Jesús jis la tjiꞌyüya jupj discipulopan jilal : — ¿ Pjacj ne napj jin javelepj gentas ?
41008028	Wola tjowelepj : — Nepénowa javelepj jipj ne Juan el Bautista pꞌiyá . Nepénowa javelepj jipj Elías , püna tüpüꞌü pꞌiyá . La pꞌa wa javelepj jipj pꞌa profeta püna tüpüꞌá . Püna ꞌi tipüꞌí , niswa pütꞌ , nin javelepj gentas .
41008029	Jesús nin pꞌiyá la tjiꞌyüya discipulopan jis lal : — Ne nun , ¿ pjacj ne napj jin welé nun ? Pedro wola tjevele : — Cristo jipj . Jipj ne Jepa Püné Dios tjevele ca jas majamas qjuis capj la pꞌacj . Jipj mpes ca ꞌüsüs mpatjaquecj .
41008030	Jesús jis tjijyüꞌta ma la veles niná la pꞌa jilal .
41008031	Jesús sin tjiꞌyüsa la tjiji quinam jupj discipulopan . Tjevele jupj pꞌiyá niná Yomen Dios jas tjejyamá . Tjevele Dios jostsja ca pajal malala mpalas jupj . Tjevele coꞌmüypan ma ca jisas nsem jupj . Nin pꞌiyá ca nsem sacerdote noypan , nin pꞌiyá Moisés popel sin ꞌyüsa lajay . Ma ca jisas nsem jupj , tjevele . Tjevele la pꞌa ca müꞌüꞌnacj jupj . Tjüꞌünan na , ca jas müjünsüs tsꞌacꞌ contꞌe na . Ca mpüꞌüm niswá , nin tjevele .
41008032	ꞌÜsüs way sin tjiꞌyüsa la tjiji niná . Pedro ma jostsja niná ca mpalas Jesús lal , mpes jas tjan tjemyana jupj , cus tjeveꞌle . Tjevele : — Ma ca nin mya mpalas . Dios ca cyapj mpꞌaꞌsas .
41008033	Jesús la nujuya , yus tjinyuca discipulopan . Cus tjeveꞌle Pedrú , tjevele : — Jutja napj mpe . Satanás jinwá velen . Jipj ma jele Dios jola jinwá . Yom pꞌin jola jinwá jele jipj — nin tjevele Jesús .
41008034	Jesús nin tjevele na , tjevele jis la cuwis pjü neꞌaj tjelejen̈ , tjevele yupj jilal , jupj discipulopan jilal tjevele wa : — Nun popa quelel ncapj cyon̈ca , ma ca nin la mijis jupj jos jinwá . Nin ca la mijis napj lejay jinwá . Napj cruz poꞌó ca ma patsꞌ . Malala ca mpalas wa jupj , ncapj cyon̈ca mpes . Jupj ca jas müꞌüsüs napj mpes .
41008035	Nepénowa ca quelel jis capj mpꞌaꞌsacj yupj pꞌiyá . Ma ca jisas malala se palá , mpes ca mvelecj napj lal japon tulucj . Mopꞌin ma ca mpatjam Dios lal . Pꞌa casá nsem nepénowa jis lal . Nepénowa ncaꞌlin̈ napj lal japon mpes . Ncaꞌlin̈ ca nacj napj mpes javelepj mpes . Nin mvelecj Dios ꞌüsüs liji gente jis lal napj mpes . Más ꞌüsüs ca jis mpalas yupj la pꞌa jis lal . Yupj lovin ca mpatjam Dios lal .
41008036	” Nepénowa pülücj jatatj nosis casá , mopꞌin ma polel patja Dios lal . Pjü way jatatj nosis ntꞌa ca nacj . Newa ꞌüsüs way tulucj pjü niná , yupj ma polel patja mpes .
41008037	Yupj ma polel jaylacj lajay mpatjam Dios lal .
41008038	” Napj pꞌiyá niná Yomen Dios jas tjejyamá . Po ma nu tjemaycas napj mpes . Po ma nu tjemaycas napj velé mpes . Quina patja ma jisas Dios . Pajal malala nyuca lajay . Nun nu tjemaycas yupj ca jus nlayecj nun ncapj con̈có , ne mayca wa ca nsem napj nun mpes , niswa tjacuwis na . Niswa tjacuwis na , pjü ca nucucj pajal püné napj , Mpapay jinwá . Ncuwis Dios angelpan jis lal .
41009001	Jesús tjevele wa yupj jilal : — Tꞌücꞌ way velé nun jilal . Nun nepénowa ca nucú Dios ca müjüꞌtüs nosis ntꞌa . Custjay ma tacaꞌliqué na pꞌin , nun ca nucú niná . Newa potjaqué na pꞌin , pajal ꞌüsüs ca mpalas Dios pajal püné mpes .
41009002	Tsꞌacꞌ séisiya tjejyawca na , Jesús tjemey Pedro lal , Jacobo lal wa , Juan lal wa . Yupj jis lal tjemey jocꞌ campanya ton̈ca ntꞌa , tucucꞌ pacá ntꞌa . Yupj yulupjana way pꞌin tjil . Neꞌaj tjatja na , Jesús pꞌa casá justa tepyala tjunuc yupj .
41009003	Jupj jas quip pajal pje tepyala , jas jaw jinwá . Ma polel pülül la patsj ne pajal pje way cüpalas Jesús jas quip pje way tepyala jinwá .
41009004	Nepé lay tepyala wa Elías . Moisés lay tepyala wa . Yupj manas profetapan püna tapatjá . Tjoweleptsja Jesús lal .
41009005	Pedro tjevele Jesús lal : — Rabbí , po ꞌüsüs quiꞌá jyatjaquecj . Tsꞌepjel cóntꞌeya ca sin müjünsücj . Pjaní jipj mpes ca nsem , pjaní Moisés mpes ca nsem , pjaní Elías mpes ca nsem .
41009006	Ma seletsja tsjan más ꞌücj la veles , mpes niná tjevele . Pajal lacj jeyaptsja yupj .
41009007	Jupj nin tjevele na , mol lay tepyala , palá tjacꞌ yupj jis capá ntꞌa . Tꞌasiyú tón̈catsja . Nepé vele pjactsja : “ Niná napj Natjam . Quelel lejay jupj . Tjapjaꞌaqué jupj velá ” , nin tjevele mol mpe .
41009008	Nin tjepjyacan̈ na pꞌin , tꞌasiyú tjunuc yupj . Jesús jusapj tón̈catsja . Len̈tsja Moisés , Elías len̈ wa .
41009009	Yacjaya jocꞌ mpe palavin tjiquil . Palavin jiquiltsja na , Jesús jis tjijyüꞌta ma jis la veles la pꞌa jilal tsjan tjunuc yupj . Tjevele jupj pꞌiyá niná Yomen Dios jas tjejyamá . Mpaꞌis ca , ca jas müjünsüs la pütꞌüs niswá , tjevele . Jas tjijyünsa na , ꞌücj jis la veles tjunuc mpes jocꞌ moꞌó ; nin tjevele Jesús yupj jis lal .
41009010	Mpes ma tjowelepj niná la pꞌa jilal . Yuwá pꞌin jis la tjüꞌüy tsjan mpes Jesús tjevele mpaꞌis ca , jas müjünsüs la pütꞌüs niswá .
41009011	Tjowelepj Jesús lal : — Cupj pyonecj jipj niná Jepa Püné Dios tjevele ca jas majamas . ¿ Tsjan mpes niyom nepénowa javelepj Elías mwalá way jacꞌ ? Nin javelepj Moisés popel sin ꞌyüsa lajay .
41009012	Jesús wola tjevele : — Tꞌücꞌ way Elías mwalá way jacꞌ Jepa Püné lal . Dios Popel vele jupj pjü ꞌücj liji Jepa Püné jacꞌ mpes . Mopꞌin nin , Dios Popel vele pasal malala ca ma palas . Nosis casá patja malala ca mvelecj napj nin poꞌó . ¿ Ncu solejé tsjan mpes Dios Popel nin vele ?
41009013	Nasa tjacꞌ Elías . Malala la tjajay jupj lal , yupj jisastsja jinwá . Dios Popel tjevele ca nin la mijicj jupj lal , ne nin la tjajay — nin tjevele Jesús .
41009014	Jocꞌ ꞌalá mpe tjiquil na , niswa tjil la pꞌa discipulopan ntꞌa . Tjunuc gente pülücj tꞌasiyú lejen̈tsja yupj jilal . Niyom nepénowa la veleltsja yupj jilal . Yupj ne Moisés popel sin ꞌyüsa lajay witjacj .
41009015	Pjü way neꞌaj ꞌa jis tjimyula ma salejeptsja Jesús ncuwim quinam . Mpes tjacꞌ na , po yólatsja jupj tjacꞌ mpes . Tsꞌequenen̈ la tjalapan jupj lal .
41009016	Jesús jis la tjiꞌyüya discipulopan : — ¿ Tsjan niná nun tjoweletsja niyom nenem jilal , lo velelé ?
41009017	Yom pꞌa wa wola tjevele Jesús lal ꞌa jis tjimyula popé : — Natjam lal tjacuwis jipj ntꞌa . Lapanen püꞌü jupj jos moꞌó . Natjam ma polel vele liji jupj , lapanen .
41009018	Nenéyawa tjüiꞌle jupj . Ntjüiꞌle na , ꞌamá poꞌo tyüla liji jupj . Natjam lampe pꞌyoya , wüis si quilila . Pajal cyacꞌaja . Napj la tjemyon jipj discipulopan jilal yupj ca pjeꞌá la ncoyecj lapanen . Ma polel nin la tjajay yupj .
41009019	Jesús tjevele yupj jilal : — Nun ma poné napj lal . Pajal püs way li nuctsja nun ca mponé napj lal . Püs way tüpüꞌüs nun lal quinam . Lowa , jupj jatjam lal nculá .
41009020	Nin la tjajay , lal tjiquil . Lapanen Jesús jus tjinyuca na , tjamacjas jun jyuꞌya , ticyücüyǘ la tjiji jupj . Tyüla jupj , la tsꞌyüpjütǘ . Lampe pꞌyóyatsja .
41009021	Jesús la tjiꞌyüya tjamacjas popay lal : — ¿ Ncu püs way nin pyálatsja ? Jupj wola tjevele : — Mwalá way tepyala jupj tsjictsja na .
41009022	La pülücj jupj tyüla nas ꞌawa moꞌó , ꞌüsǘ moꞌó ꞌotsꞌipj , lapanen nin liji . Quelel ꞌyüꞌna jupj . Jipj polel qjuis capj pꞌyacj ca nacj . Jele tꞌas malala qjuis tepyala mpes . Qjuis capj tjepꞌyaꞌsa .
41009023	Jesús tjevele : — ¿ Tsjan mpes velen napj polel nucopj pꞌyacj ca nacj ? Jipj napj lal pyon , pjü ꞌücj la pal .
41009024	Mpes len̈ way yümücj tjevele : — Napj pyon . ¡ Ncapj tjepꞌyaꞌsa , más ꞌüsüs ca mpon !
41009025	Pülücj tsꞌequenen̈tsja yupj ntꞌa jis la nuc tepyalá . Mpes Jesús cus tjeveꞌle lapanen . Tjevele : — Tjamacjas niná ma pjoca , ma wa vele , jipj nin lejay . ꞌI jütütj , jutja jupj jos mpe . Lovin ma ca mim jupj jos moꞌó niswá — nin tjevele jupj lapanen lal .
41009026	Nin tjevele na , lapanen yümücj la tipiya . Tjamacjas jun jyuꞌya , pajal ticyücüyǘ la tjiji jupj . Tjemey jupj . Tjamacjas tepeꞌe jinwá pǘꞌütsja jupj . Pülücj tjowelepj nasa tepeꞌe .
41009027	Tepeꞌe tulucj jupj . Jesús jupj mos mpes ntjüiꞌle , jas tjijyünsa . Tón̈catsja jupj quinam .
41009028	Yacjaya Jesús wama tjemey . Jupj discipulopan wama tjil wa , la tjüꞌüy jupj lal la pꞌa len̈tsja na : — ¿ Tsjan mpes ma polel pjeꞌá jas tjejyamacj lapanen niná ?
41009029	Jis wala tjevele : — Lapanenpan nepenowá pajal costa way sin jomá . Nintsja niná . Más ꞌücj lo moná Dios lal ca ꞌücj jas majamá ; tsꞌacꞌ pjaní ma ca nlajá , Dios lal ca mvelé pꞌin . Ma nin lojí , ma ca mim — nin tjevele Jesús .
41009030	Locopyaya tjemey Jesús , jupj discipulopan jis lal . Galilea culupwen nipj tjil yupj . Jesús jostsja la pꞌa ma ca jus nlayecj neꞌaj lyawun̈tsja yupj .
41009031	Sin tjiꞌyüsa la tjíjitsja jupj discipulopan , ne nin . Yupj jis lal tjevele : “ Napj pꞌiyá niná Yomen Dios jas tjejyamá . Dios ca maꞌayas niyom ca malala la mijicj napj lal yupj jisas jinwá . Ca ma ꞌüꞌnacj ; locopyaya , tsꞌacꞌ contꞌe na ca nin müjünsüs la pütꞌüs niswá ” , nin tjevele jupj .
41009032	Yupj ma sin tjiꞌyüsa jupj tjevelá . Lacj tjeyapj , mpes ma queleltsja la ꞌüy tsjan mpes nin tjevele .
41009033	Neꞌas tjil quinam Capernaum ntꞌa , pülücj patja ntꞌa . Wama tjatja na Jesús la tjiꞌyüya jupj discipulopan jilal : — ¿ Tsjan mpes lo veleletsja nunwa tjalawú na ?
41009034	Lyájasa tjatja yupj . Jis tjemyácatsja yupj . Ma quelel javeleptsja tsjan tjowelepj yupj jümücj casá tjelyawun̈ na . Nin tjowelepj cana yupj popé más püné . Niná mpes la tjowelel discipulopan .
41009035	Jesús ꞌetjele quinam . Tjevele jis la cuwis jupj discipulopan . Tjevele : — Nujisas noypan ca nsem nun , más ꞌücj po ꞌin tsjictjacj jin nujola tꞌas nun pꞌiyá . Nun pjü jis mozopan nu tepyala na , noypan ca nsem nun .
41009036	Jupj nin tjevele na , tsjicj tecyumaná , discipulopan culupwen ntꞌa tjijyünsa jupj . Col tjevyala tsjiquis . Jesús tjevele yupj jilal :
41009037	— Gente pülücj nin jinwá patja , yupj tsjicj niná jinwá . Najas nun ma nujola noypan way nun pꞌiyá . Najas ꞌüsüs lojí yupj jilal napj mpes . ꞌÜsüs lojí na yupj jilal , tꞌücꞌ way ꞌüsüs wa lojí napj lal . ꞌÜsüs lojí na napj lal , tꞌücꞌ way ꞌüsüs wa lojí Dios lal ; jupj nin tjejyama quiꞌá .
41009038	Juan tjevele Jesús lal : — Nejepa , jus tjinyucucj yom pꞌa wa lapanenpan pjeꞌá li tsꞌiyatsja jupj . Jipj lyá tjevele mpes lapanenpan pjeꞌá la tsꞌiya . Tjevelecj jupj lal ma nin ca la mijis jupj , ma ncuwa popa ne .
41009039	Jesús tjevele : — Po ma müjüꞌtǘ jupj ma ca nin la mijis . Jupj napj nlá vele ꞌüsüs la mijis , yom pꞌin ma polel liji jinwá . Yom nin lijá , ma malala mveles ca napj nin poꞌó yacjaya .
41009040	Jupj pꞌa casá jola tulucj cupj qjuilal , qjuis capj pꞌyaꞌsa jupj .
41009041	Nepénowa ca nucopj mpꞌaꞌsacj ca nacj nun ncapj con̈có mpes . ꞌÜsǘ ca nu maꞌayacj müsiqué pꞌin ca nacj , ꞌüsǘ nu vya na . Tꞌücꞌ way velé napj , Dios ca ꞌüsüs la mijis yupj jis lal nin la tjajay mpes pꞌin .
41009042	” Tsjictjacj nepénowa japon napj lal . Pꞌa wa nin la qjuijis ne tsjictjacj nenem malala nyuca la qjuijicj , malala pajal ca nsem jupj lal , nin la tjiji mpes . Más ꞌücj nactsja la pꞌa wa pe püné ntsuꞌpacj jupj mwen poꞌó , ca ꞌüsǘ püné moꞌo la ntsꞌiyacj , mpaꞌis .
41009043	” Po ma malala la müjí . Nun quelel malala lojí nun jis mas mpes , ma la müjí . Nun jis mas cjuwá jinwá jin nujola tꞌas . Nun jis mas taná tꞌü jinwá jin nujola tꞌas . Más ꞌücj nun jis mas cjuwá , mpatjaqué Dios lal . Más malala nsem nun jis mas matꞌe nlawú ꞌawa püné ntꞌa . Neꞌaj len̈ pjacj se watꞌata ꞌowus .
41009044	‘ Pajal malala neꞌaj . Lotsjotsj lovin yupj jis pꞌüy jalá . ꞌAwa pwe lovin neꞌaj . ’
41009045	” Nun quelel lowú , malala la müjí , ma la müjí . Nun jis tsjam cjuwá jinwá jin nujola tꞌas . Nun jis tsjam taná tꞌü jinwá jin nujola tꞌas . Más ꞌücj nun jis tsjam cjuwá , mpatjaqué Dios lal . Más malala nsem nun jis tsjam matꞌe nlawú ꞌawa püné ntꞌa .
41009046	‘ Pajal malala neꞌaj . Lotsjotsj lovin yupj jis pꞌüy jalá . ꞌAwa pwe lovin neꞌaj . ’
41009047	” Nun quelel malala lojí nun nucú mpes pꞌin , ma ca nucú niná . Nun jis jun tulucj jinwá jin nujola tꞌas . Nun jis jun pjeꞌá la tsꞌi jinwá nujola tꞌas . Más ꞌücj nun jun pjaní mpatjaqué Dios püꞌü ntꞌa . Más malala nsem nun jis jun matꞌe nlawú ꞌawa püné ntꞌa .
41009048	‘ Pajal malala neꞌaj . Lotsjotsj lovin yupj jis pꞌüy jalá . ꞌAwa pwe lovin neꞌaj . ’
41009049	Pjü neꞌaj ca malala jis mpalas ꞌawa mpes .
41009050	” Sal ꞌüsüs way . ( Sal mpes tsꞌyuca pwisis , ma malala mpalas , ma mojo jupj . ) Nin tulucj sal ma wüjü na . Sal ma wüjü na , ma polel wüjü lajay jupj . Najas sal ꞌüsüs jinwá nsem nun nosis casá . ꞌÜsüs ca la müjí napj najas jin . Mpes ma ca pjü malala jis mpalas nosis casá patja . Po ma la tjoweꞌlé nunwá . Quelel lis müjí nun jis pülücpan .
41010001	Jesús tjemey quinam . Tjemey Judea ntꞌa . Tjemey ꞌüsǘ püné naꞌaj poꞌó , ꞌüsǘ niná Jordán lotsja . Gente pülücj tjiquil niswá jupj ntꞌa . Sin tjiꞌyüsa lis tjiji , jupj lovin nin la tjiji jinwá .
41010002	Fariseopan nepénowa tjiquil wa Jesús ntꞌa , la ꞌüytsja jupj lal . Ma jisastsja Jesús . Yólatsja costa way nsem jis wala la veles . Jisastsja jupj mveles malala ca nsem judiopan jis lal . La tjüꞌüy : — ¿ Ncu ꞌücj Dios lal yom se jamá jupj jatsꞌom , jatsꞌom ma ncuwim niswá ?
41010003	Jesús jis wala tjevele : — ¿ Ncu solejé tsjan tjijyüꞌta Moisés püná ?
41010004	Tjowelepj : — Jupj tjevele yom ma jos na jupj jatsꞌom , ꞌücj papel mpaques , maꞌayas jupj . Papel ca mveles quepj niná jupj jatsꞌom tulucj quinam .
41010005	Jesús tjevele : — Nun ma quelel lojitsja Dios jos jin . Nin mpes Moisés tjevele yom ca nin la mijis jatsꞌom se jamá na .
41010006	” Dios nosis la tjiji na , jupj ma jostsja yom nin liji . ‘ La tjiji wa niyom , nequem , ꞌücj ca mwayin̈ yupj . ’
41010007	Dios tjevele : ‘ Yom ca mim popay mpe , jamay mpe , jatsꞌom lal lo pütꞌüs .
41010008	Ca quelel la mijis jupj . Manas ca jüpꞌüy pjaní jinwá nsem yupj . ’ Nin mpes yupj matꞌe tulucj , tjewyayin̈ na . Yupj jüpꞌüy pjaní pꞌin nsem Dios lal .
41010009	Dios yugo sey pjucj poꞌo tipyünta jinwá la tjiji . Dios pꞌiyá nin la tjiji na , gente ma polel sin tjan sin majamacj — Jesús nin tjevele .
41010010	Yacjaya Jesús discipulopan yusapj játjatsja wa moꞌó Jesús lal . Yupj jisastsja jupj ca ꞌüsüs mveles niná , tsjan mpes yom ma polel se jamá jatsꞌom .
41010011	Jesús tjevele : — Yom se jamá jatsꞌom , pꞌa lal woya ca nacj . Pꞌa lal woya na , Dios ca mveles yom niná ca ma jatsꞌom neꞌaj myaꞌna jupj . Pꞌa lal woya , malala liji jatsꞌom mwalá way lal .
41010012	Nenéyawa quepj jama voyum mpe . Niná quepan pꞌa yom lal woya . Jupj pꞌa voyum lal mpüꞌüm , mopꞌin Dios ca mveles quepj niná ma voyum lal wine . Malala lajay pꞌin Dios lal — nin tjevele Jesús .
41010013	Nepénowa tucuman yupj jis tsjictjacj Jesús ntꞌa . Jisastsja Jesús tsjictjacj sey pjucj po la moꞌotꞌes , mveles ca ꞌüsüs jis mpalas tsjictjacj Dios mpes . Jesús discipulopan jis capj tjowelel yupj , tsjictjacj jis lal tjiquil mpes .
41010014	Jesús tjapjaca yupj tjowelepj . Po ma jostsja tjowelepj . Tjevele : “ Jis maꞌayá ca ncul tsjictjacj napj ntꞌa . Po ma jis müjüꞌtǘ ma ncul . Gente japon tsjictjacj japon jinwá , Dios ꞌücj si jütüta yupj .
41010015	ꞌÜcj tsjictjacj jilal Dios si jütüta . Gente ma jisas Dios si jütüta yupj , tsjictjacj jinwá , ma ca Dios popa jis mpalas yupj . Tꞌücꞌ niná ” , Jesús nin tjevele .
41010016	Tsjictjacj pwena tjeꞌyonsa jupj quinam . Sey pjucj po la tjeꞌyotꞌa , tjevele ꞌüsüs jis mpalas Dios mpes .
41010017	Jesús tjemey quinam . Jámatsja na yom tsꞌüequené , tjacꞌ , tüicꞌ jin tjüjünsü Jesús wolapꞌaꞌá . Tjevele : — ꞌÜsüs way jipj . ꞌÜsüs sin ꞌyüsa lejay . Najas mvelen napj lal tsjan más ꞌücj la mejay napj ne ca Dios la mijis ꞌücj mpüꞌüs lovin jupj lal .
41010018	Jesús jupj wola tjevele : — ¿ Tsjan mpes tjevelen napj ꞌüsüs way ? Dios pꞌin ꞌüsüs way jupj .
41010019	Jipj selen Dios tjijyüꞌta jupj Popel moꞌó . Tjijyüꞌta ma müꞌüꞌnan la pꞌa . Tjijyüꞌta niyom ma ca neꞌaj jis manucj sejatsꞌom tulucj . Tjijyüꞌta nequem ma ca mal yupj jis vayum tulucj jilal . Ma mpequem . Ma la ntsawilin . Ma la ntsawilin la tꞌanques la pꞌa jutsꞌaꞌá . ꞌÜsüs la mijin pyapay , jemay jilal . Jele nsem noypan way yupj jipj lal .
41010020	Ninana yomen wola tjevele : — Lovin la tjejay niná jupj tjijyüꞌtá . Napj tsjictsja na pꞌin lovin nin la tjejay .
41010021	Jesús jus tjinyuca jupj . Quelel la tjiji jupj , mpes tjevele : — Pjaní way ma la tjejay jipj custjay . Pjü way vender la mijin jipj jitsꞌaꞌá . Tꞌemel niná jis maꞌayan tꞌemel cjuwá mpes . Nin la tjejay na tsjay pülücj ca ntaꞌan Dios püꞌü ntꞌa . Nin la tjejay na ncuwim . Nin ca la mijin napj lejay jinwá . Napj cruz poꞌó ca ma patsꞌ . Malala ca mya palas wa , ncapj cyon̈ mpes . Ca jin müꞌüsüs napj mpes .
41010022	Yom niná tjapjaca na , pasal ꞌaplijila tepyala jupj . Tjemey . Pajal pülücj tyáꞌatsja , ne ma quelel líjitsja jupj Jesús tjevelá .
41010023	Mpes Jesús yus tjinyuca jupj discipulopan . Tjevele yupj jilal : — Pajal costa way pülücj jatatj Dios si jütüta popa se palá yupj .
41010024	Jupj discipulopan pasal yólatsja niná tjevele mpes . Jupj niswa tjevele : — Gente nepénowa japon ꞌüsüs mpatjam yupj jatatj mpes ; pülücj jatatj yupj . Costa way Dios si jütüta popa se palá yupj .
41010025	Pasal costa way camello jav jul casá jama . Camello ma polel nin liji niná . Más ꞌin costa way pülücj jatatj Dios si jütüta popa se palá yupj .
41010026	Jupj discipulopan pajal nin yólatsja quinam niná tjevele mpes . Tjowelepj yuwá : “ Pajal costa way Dios si jütüta popa se palá yupj . Pjü way ma ꞌüsüs se palá Dios lal ca nacj , ma mpatjam Dios lal . ”
41010027	Jesús yus tjinyuca , tjevele : — Gente yusapj pꞌin ma polel ꞌüsüs se palá Dios lal . Dios ꞌücj nin liji yupj mpes . Pjü way ꞌücj liji Dios .
41010028	Pedro Jesús lal tjevele : — Cupj cutsꞌaꞌá jatja tjeleque jipj lal . Tjeleque cyapj la con̈ .
41010029	Jesús tjevele : — Nun nutsꞌaꞌá jatja tjalawú napj lal , ꞌüsüs pajal napj lal . Po ꞌüsüs ca nsem nun mpes , nin la tjüjí mpes . Nepénowa quelel pjü lajay napj najas jinwá , quelel javelepj pꞌa jilal napj ꞌüsüs la tjejay gente mpes . Nin mpes jil nepenowá yupj jis wa mpe . Jil jis pülücpan mpe ca nacj . Nepénowa jil yupj jis papay mpe , sejamay mpe ꞌotsꞌipj . Nepénowa jil yupj sin popa mpe . Nepénowa jil yupj jis mama mpe .
41010030	Tꞌücꞌ way pasal pülücj ca jis maꞌayas Dios yupj nin la tjajay mpes . Nin ca jis maꞌayas nosis casá patja na . Ca jis maꞌayas jis wa pülücj . Ca jis maꞌayas jis pülücpan pülücj , sejamay pülücj ꞌotsꞌipj , sin popa pülücj ꞌotsꞌipj . Ca jis maꞌayas wa momas pülücj . Newa nin , gente la pꞌa malala nyuca lis mijicj , yupj ncapj jacon̈ mpes . Tsjicj way pꞌin malala se palá yupj . Niswa tjacuwis na , lovin ca mpatjam Dios lal , nin ca jis maꞌayas .
41010031	Nepénowa püna pꞌin topon napj lal , tsjictjacj ca nsem napj jepa ꞌos na . Nepénowa pꞌa jawasa ca mponecj , noypan ca nsem yupj . Nin ca nsem pülücj jis lal — nin tjevele Jesús .
41010032	Jiltsja quinam Jerusalén ntꞌa . Jesús mwalá way jámatsja . Discipulopan ma sin ꞌyǘsatsja tsjan mpes jupj neꞌaj jámatsja . La pꞌa wa yupj jis lal jiltsja , lacj jeyaptsja ca malala mpalas Jesús . Jupj discipulopan dóceya jis lal sin tjan tjemey niswá . Jilal tjevele tsjan ca mpalas jupj lal .
41010033	Tjevele : “ Jerusalén ntꞌa leque quinam . Napj pꞌiyá niná Yomen Dios jas tjejyamá . Dios ca jis maꞌayas niyom nepénowa malala la mijicj napj lal ; sacerdote noypan ca nin la mijicj , Moisés popel sin ꞌyüsa lajay ca nin la mijicj wa . Yupj ca mvelecj napj malala la tjejay . Ca mvelecj ca ncapj ntülücj , ma patsꞌ . Mpes ca ma manucj judiopan tulucj ntꞌa .
41010034	Yupj ca la mpjütsꞌünücj napj lal . Napj nin poꞌó ca mputsꞌacj , ca ma süpücj wa . Ca ma ꞌüꞌnacj . Tsꞌacꞌ contꞌe tepyala na ca nin müjünsǘ , mpüꞌüs niswá ” , tjevele jupj .
41010035	Discipulopan mátꞌeya tjiquil Jesús ntꞌa ; Jacobo pjaní , Juan pjaní wa , yupj Zebedeo jatjampan . Tjowelepj : — Jesús , qjuisas jipj ca nin la mijin cupj qjuisas .
41010036	Jesús jis la tjiꞌyüya : — ¿ ꞌOyn jisas la mejay napj nun mpes ?
41010037	Tjowelepj : — Jipj ca Jepa Püné nsem pꞌa jawasiyá . Cupj quelel jyatjaquecj jipj lal , pjaní jipj liꞌinyampe , pjaní wa jipj nancupwepe .
41010038	Jesús tjevele : — Nun ma solejé tsjan niná nun lo moná . Malala ca ma palas . ¿ Ncu ꞌücj wa nun jilal ca malala nu mpalas , malala ne palá jinwá ? Malala ca nsem pajal .
41010039	Tjowelepj : — ꞌÜcj wa niná cupj qjuilal . Jesús tjevele yupj jis lal : — Nin ca nsem nun lal . Ca malala nu mpalas , malala ne palá jinwá . Malala ca nsem pajal .
41010040	Newa nin , napj ma polel velé nun ca majatjaqué napj lal , pjaní liꞌinyampe , pjaní wa nancupwepe . Dios la tꞌya pjacj majatjum ca neꞌaj . ꞌÜcj la tjiji nasa yupj mpes — nin tjevele Jesús .
41010041	La pꞌa discipulopan diéziya tjepjyacan̈ yupj nin la tjomon Jesús lal . Mpes tsꞌa tjiꞌin Jacobo lal , Juan lal wa .
41010042	Mpes Jesús tjevele ca pjü ꞌa jis mulus jupj ntꞌa . Tjevele : — Judiopan tulucj jis jepapan jajütütj la pꞌa wa , yupj noypan mpes . Yupj nin yola ꞌücj nin lajay jepapan . Nin pꞌiyá yupj jis auxiliarpan yümücj se jütütj wa neꞌaj patjá .
41010043	Nin tulucj ca nsem nun jis lal . Nun pꞌin nujos noypan nsem nun , ca pajal ꞌüsüs la müjí la pꞌa mpes . Yupj jis mozo jinwá nsem nun . Nin lojí na , noypan nsem nun .
41010044	Nujisas nun más ꞌüsüs way nsem pjü way jilal , ca ꞌüsüs la müjí lovin pjü way jis lal . Pjü jis esclavo jinwá ca nsem nun . Nin lojí na , más ꞌüsüs nsem nun la pꞌa jis lal .
41010045	Nin lejay napj . Napj pꞌiyá niná Yomen Dios jas tjejyamá . Napj tjacuwis jis capj la pꞌacj la pꞌa . Yupj ncapj japꞌacj mpes tjacuwis tulucj . Malala jis tepyala nosis casá patjá , malala la tjajay mpes . Napj ma patsꞌ ca yupj mpes . Nin mpes yupj popa pülücj ca ꞌüsüs nsem Dios lal — nin tjevele Jesús .
41010046	Neꞌas tjil Jericó ntꞌa , pülücj patja ntꞌa . Yacjaya Jesús tjemey jupj discipulopan jis lal Jericó mpe . Gente la pꞌa pülücj jis capj tocon̈ jümücj ntꞌa . Yom ma polel nyúcatsja neꞌaj jáꞌasatsja jümücj ntꞌa . Bartimeo lotsja . Timeo jatjam waytsja jupj . Lovin tꞌemel la tjemyónatsja .
41010047	La pꞌa wa jupj wola tjowelepj Jesús neꞌaj jámatsja . Mpes pajal yümücj la tipiya : — Jesús , ncapj tjepꞌyaꞌsa . Dios jin tjejyama nosis ntꞌa . Jipj David püna tüpüꞌü popa pꞌiyá .
41010048	Pülücj cus tjowelel jupj . Tjowelepj : — ¡ Lyájasa tꞌas ! Más yümücj la tipiya : — Ncapj tjepꞌyaꞌsa . Dios jin tjejyama nosis ntꞌa . Jupj David püna tüpüꞌü popa pꞌiyá .
41010049	Jesús tyantaná . Tjevele : — Mvelé ncuwim napj ntꞌa . Mpes tjowelepj ma nyuca lal : — ꞌÜcj jyas tꞌas . Jin tjijyünsa . Jupj jos jipj jay jupj ntꞌa .
41010050	Mpes jupj cobija palá la tsꞌiya . Len̈ way jas tjijyünsa , tjemey Jesús ntꞌa .
41010051	Jesús la tjiꞌyüya : — ¿ Tsjan jyas napj lejay jipj mpes ? Ma nyuca tjevele : — Nejepa , po quelel nyuc napj .
41010052	Jesús tjevele : — Jipj tepyon napj polel ꞌi ꞌüꞌsa lejay mpes nasa ꞌi tjüꞌüꞌsa jipj . ꞌÜcj mim quinam . Len̈ way ꞌücj nyuca tepyala . Cus tecyon̈ca Jesús jümücj ntꞌa .
41011001	Neꞌaj way pꞌintsja quinam Jerusalén ntꞌa . Neꞌas tjil Betfagé ntꞌa nepénowa tapatja ntꞌa , Betania ntꞌa wa nepénowa tapatja ntꞌa . Jis wa neꞌaj lejen̈tsja tucucꞌ poꞌó , niná tucucꞌ Olivos ló . Neꞌaj tjil na Betfagé ntꞌa , Betania ntꞌa wa , Jesús discipulopan mátꞌeya sin tjejyama ,
41011002	tjevele : “ Lowa yupj jis wa lejen̈ ntꞌa . Neꞌas tjalawú na soysoy tsjicj ca nucú . Mwen tsyuꞌpa ton̈ca jupj . Casá ꞌosos secj jupj custjay . ꞌOsocté , ncumaná ma ꞌe jupj .
41011003	Pꞌa wa ca nu la müꞌüyas ca nacj tsjan mpes socté jupj . Wola mvelé Nujepa jos jupj . Len̈ way ca jas majamas , ca ncunucj jupj niswá , ca mvelé nun . ”
41011004	Mpes tjil yupj . Jus tjunuc soysoy tsjicj , tsyuꞌpa tón̈catsja jümücj ntꞌa . Wa jun vilicj ntꞌa tón̈catsja jupj . Soc jupj .
41011005	Nepénowa lejen̈tsja neꞌaj , mpes yupj soysoy soc na , la pꞌa jis la tjüꞌüy : “ ¿ Tsjan mpes nin lojí ? ¿ Tsjan mpes socté soysoysos ? ”
41011006	Nin pꞌiyá jis wala tjowelepj Jesús tjevele jinwá . Mpes la pꞌa tjowelepj ꞌücj jis la winin .
41011007	Tjaman soysoysos Jesús ntꞌa . Sin quip pjeꞌapa la tsjinan soysoy lüicj casá . Jesús casá ꞌetjele quinam .
41011008	Gente pülücj yupj sin quip pjeꞌapa tapajatj jümücj poꞌó . La pꞌa wa manaca pjwel tꞌü manaca lejen̈ ntꞌa . Tucutj , jis tapajatj jümücj poꞌó . Nin la tjajay ꞌüsüs lo pal jümücj poꞌó Jesús jama ntꞌa .
41011009	Gente pülücj Jesús mwalá way jiltsja . Pülücj cjüil jiltsja wa . Yümücj tjowelepj : “ ꞌÜsüs pjac tjowelé Jesús poꞌó . Dios pajal ꞌüsüs ca la mijis jupj mpes . Dios mpes vele jupj , Dios ne cupj qjuis Jepa Püné .
41011010	Pasal püna David israelpan jis jépatsja , cupj ne jupj popa pꞌiyá . Jesús ca müjüꞌtüs quinam , David tjijyüꞌta jinwá . Tsjun poꞌo patja ꞌüsüs pjac ca mvelecj wa Jesús poꞌó . ” Nin tjowelepj .
41011011	Jesús neꞌas tjemey quinam Jerusalén ntꞌa . Dios wo ntꞌa tjemey . La tepyala tjinyuca jupj ncu ꞌüsüs lajaytsja neꞌaj . Tꞌawaná tepyala mpes tjemey niswá Betania ntꞌa , nepénowa patja ntꞌa . Jupj discipulopan dóceya jilal tjemey jupj .
41011012	Yaya tjil Betania mpe . Jesús vecj péꞌetsja .
41011013	Higuera tjinyuca jupj , campa way tón̈catsja ꞌin . Higuera niná julupj ꞌüsüs lo pistsja . Lo jánatsja . Mpes Jesús tjemey jupj ntꞌa . La tepyala julupj . Cjuwatsja jupj . Lo pꞌin tjinyuca . Ma neꞌas custjay lo valas .
41011014	Mpes Jesús tjevele higuera lal jupj lovin ma ca mvalas niswá . Jupj discipulopan tjepjyacan̈ nin tjevelá .
41011015	Neꞌas tjil na Jerusalén ntꞌa , Jesús tjemey Dios wo ntꞌa . Vender lajaytsja neꞌaj , jaylacj lajaytsja wa neꞌaj . Jesús pjeꞌá sin tjejyama pjü way . Ma jostsja nin lajay Dios wo ntꞌa . Nepénowa judiopan jis tꞌemel vender lajaytsja romanopan jis tꞌemel mpes . Judiopan jis tꞌemel mpes pꞌin ꞌücj jaylacj lajaytsja neꞌaj , Dios wo ntꞌa . Jesús yus tsꞌeptaná yupj jis mesa . Nepénowa sipipj vender lajaytsja . Jupj yus tsꞌeptaná wa yupj jis banco tsjictjacj .
41011016	Ma jis tjeꞌyaya jis la winin neꞌaj vender lajay tucutj na .
41011017	Nin la tjiji na , jupj sin tjiꞌyüsa lis tjiji neꞌaj . Tjevele : “ Dios Popel vele Dios tjevelá jupj wo mpes . Vele : ‘ Ninana nawá ntꞌa javelepj napj lal . Gente pjü way ꞌücj javelepj napj lal neꞌaj . Nin ca ló nsem wosis ’ , Dios Popel nin vele . Nun ma nujos niná . Nun la tjüjí pwecapan ꞌa si mulú quiꞌá . ”
41011018	Sacerdote noypan tjepjyacan̈ Jesús tjevelá , niyom Moisés popel sin ꞌyüsa lajay tjepjyacan̈ wa yupj . Jus nlaytsja gente pjü way neꞌaj pajal yólatsja Jesús ꞌüsüs sin tjiꞌyüsa lis tjiji mpes . Sacerdote noypan nin yólatsja gente lovin ca jisas nsem Jesús . Ma jisastsja . Nin pꞌiyá yola watsja Moisés popel sin ꞌyüsa lajay . Mpes yuwá tjowelepj ꞌoyn la qjuijicj cüꞌüꞌnacj Jesús .
41011019	Tꞌyaja na Jesús tjemey Jerusalén mpe jupj discipulopan jis lal .
41011020	Yaya püstapj jiltsja na , higuera jus tjunuc niswá . Tsꞌüique tepyala , tepeꞌe jupj , tjunuc .
41011021	Pedro jola tepyala Jesús tjevelá higuera lal . Tjevele Jesús lal : — Rabbí , tjinyuca . Tꞌan̈ tjevelen higuera lal lovin ma ca mvalas niswá . Nasa tsꞌüique jupj .
41011022	Jesús tjevele : — Najas mponé Dios lal .
41011023	Nun popa pyona Dios lal , ꞌücj wa vele jocꞌ niná lal : ‘ Jutja . Ntolo ꞌüsǘ püné moꞌó . ’ Jupj newa pyona ca nin mpalas jupj tjevele jinwá , nin ca nsem jupj tjevelá . Tꞌücꞌ niná .
41011024	Mpes nun jilal velé , lo moná na Dios lal , más ꞌücj mponé jupj nasa nin la tjiji nun mpes . Nin toponé na , tꞌücꞌ way jupj ca la mijis nujisas .
41011025	” Dios nun jis Papay tsjun poꞌó . Nun welé na jupj lal , nujola pyala ca nacj nun tsꞌu ꞌinyá pꞌa lal . Niná nujola tepyala na , perdonar la müjí jupj . Mpes Dios ca perdonar la numijis wa nun malala nyuca la tjüjí .
41011026	Nun ma quelel perdonar la sojí , nun jis Papay Dios ma wa ca perdonar la numijis .
41011027	Neꞌas tjil niswá Jerusalén ntꞌa . Tjil Dios wo ntꞌa . Niyom nepénowa tjiquil Jesús ntꞌa , yupj nepénowa sacerdote noypan , nepénowa Moisés popel sin ꞌyüsa lajay , nepénowa coꞌmüypan .
41011028	Jesús lal tjowelepj : — ¿ Pjacj ꞌe tjeꞌyaya ꞌücj nin lejay , jipj lejay jinwá ? ¿ Pjacj ꞌi tjüjütüta nin lejay jipj ? — nin la tjüꞌüy Jesús lal .
41011029	Jesús tjevele : — Napj ca nu la müꞌüy ꞌotsꞌipj . Pjaní way pꞌin nu la müꞌüy . Niná nawala tjowelé na , napj ca mvelé wa nun lal pjacj ntjijütüta nin lejay .
41011030	Juan el Bautista bautizar lis tjiji gentas . ¿ Pjacj tjeꞌyaya ne ꞌücj nin la tjiji ? ¿ Ncu Dios pꞌin tjijyüꞌta ca nin la mijis ? ¿ Ncu gente pꞌin jisastsja ca nin la mijis ? Nawala mvelé nun .
41011031	Yuwá tjowelepj yupj tsjan cüwelem Jesús lal . Tjowelepj : “ Ma polel mvelecj Dios tjijyüꞌta niná . Nin cüvelecj niná , Jesús ca qjuis la müꞌüyas tsjan mpes ma tepyonecj jupj lal .
41011032	Ma wa polel velecj gente pꞌin jisastsja nin la tjiji jupj . ” ( Yupj lacj jeyaptsja la pꞌa wa judiopan jilal . Pjü way yupj topon Juan el Bautista tjevele Dios tjevelá . )
41011033	Mpes tjowelepj Jesús lal : — Ma selecj pjacj tjeꞌyaya Juan el Bautista ꞌücj bautizar la tjiji . Jesús tjevele yupj jis lal : — Nun ma nlal tjowelé , mpes napj ma wa ca mvelé nun jis lal nun nla tjüꞌüyá napj lal . Ma ca mvelé pjacj ntjijütüta napj nin lejay .
41012001	Jesús pꞌa parábola tjevele yupj jilal . Sin ꞌyüsa lis tjiji malala pajal Dios lal judiopan ma jisastsja jupj Jatjam . Tjevele : “ Yom pjaní uva pajal pülücj sine jupj . Tꞌasiyú tjivyüꞌü sine ntꞌa . Pe jul püné tyoca , ca neꞌaj jay majatsjacj uvas , uva ꞌüsǘ mpalas ca . Tsꞌepjel jas tjijyünsa wa neꞌaj , jomozopan ca neꞌaj majatjum , majamacj , mpes la pꞌa ma mpequen̈ neꞌaj . Yom tecyawaja la tjiji na , jis tjeꞌyaya moꞌo jasin pꞌa witjacj . Yupj ꞌücj la mijicj lo valas , ca maꞌayacj jupj tjevyala popé . Nin la tjiji na , campa tjemey .
41012002	” Pꞌa jawasa uva tjevyala na , uva jutsꞌaꞌá jas tjejyama jupj mozo uva lejen̈ ntꞌa . Jas tjejyama la taꞌes tjevyala popé .
41012003	Neꞌaj tsjiꞌ lajay ma quelel jaꞌayaptsja tjevyala popé . Yupj ntjiꞌlin̈ mozo niná , moꞌo süp jupj . Jas tjajam , jas pjan tjemey .
41012004	Locopyaya uva jutsꞌaꞌá jas tjejyama pꞌa mozo uva ntꞌa tsjiꞌ lajay ntꞌa . Yupj jay süp jupj jay pjucj , malala tjowelepj wa jupj lal .
41012005	Nin la tjajay na , uva jutsꞌaꞌá jas tjejyama pꞌa wa mozo . Yupj tjüꞌünan jupj . Yom uva jutsꞌaꞌá la pꞌa pülücj sin tjejyama . Yupj süp nepenowá . Tjüꞌünan nepenowá .
41012006	” Yom uva jutsꞌaꞌá ma jas tjejyama custjay jupj jatjam . Pajal quelel la tjiji jupj . Locopyaya jas tjejyama jupj . Yom jólatsja yupj ca püné jin yola jupj jatjam , ꞌüsüs la mijicj jupj lal .
41012007	Nin tuluctsja . Niyom neꞌaj la ꞌel yuwá tjowelepj : ‘ Niná uva jutsꞌaꞌá jatjam . Uva lejen̈ ntꞌa jupj jutsꞌaꞌá ca nsem , popay tepeꞌe na . Mas , müꞌüꞌnacj ca jupj . Mpes uva lejen̈ ntꞌa cupj cutsꞌaꞌá nsem ’ , nin tjowelepj yupj .
41012008	Mpes ntjiꞌlin̈ jupj . Tjüꞌünan jupj . Pjeꞌá la tsꞌi jupj uva sin mpe ” , nintsja parabolas .
41012009	Jesús jis la tjiꞌyüya : “ ¿ Ncu solejé tsjan la mijis yom niná ? Ca mim uva lejen̈ ntꞌa , müꞌüꞌnas ca neꞌaj tsjiꞌ lajay . Uva sin lejen̈ ca jis maꞌayas la pꞌa ꞌücj la mijicj lo valas .
41012010	Dios Popel nin pꞌiyá vele . Napj selé nun moꞌo tjowelé Dios Popel . Vele : ‘ Niyom nepénowa quelel jajünsüptsja wosis pe mpes . Pe pjaní ma jisastsja wosis la jünsüs . Pe niná tꞌücꞌ way ꞌüsüstsja . Mpes qjuis Jepa Dios jas tjijyünsa wosis . Jupj mwalá way tjeꞌyonsa pe niná wosis si jünsa mpes . Pe niná más ꞌüsüs waytsja pjü pe witjacj jilal . Tsjomis pe niná casá tón̈catsja .
41012011	Cupj selecj Dios pꞌiyá la tjiji niná . Jupj pajal ꞌüsüs way la tjiji . ’ Dios Popel nin vele ” , nin tjevele Jesús .
41012012	Yupj salejeptsja Jesús nin tjevele parábola niná yupj sin poꞌó . Mpes quelel tjiꞌlin̈tsja Jesús . Ma nin la tjajay custjay . Lacj jeyaptsja la pꞌa wa judiopan jis lal . Mpes tjil pꞌin yupj .
41012013	Yuwá tjowelepj tsjan más ꞌücj ca la müꞌüyacj Jesús lal , jupj ca malala jis wala cüveles . Jisastsja yupj ꞌücj ca jatꞌ mvelecj jupj poꞌó . Nin mpes sin tjajam fariseopan nepenowá , niyom la pꞌa jis lal , la müꞌüyacj Jesús lal . Niyom la pꞌa nenem ꞌücj jisastsja Herodes jépatsja Israel moꞌó . Romanopan mpes tsjiꞌ líjitsja Herodes .
41012014	Yupj tjil Jesús ntꞌa . Tjowelepj : — Cupj selecj tꞌücꞌ way velen . Jipj ma nin jele ncu la pꞌa wa jisas jipj velen . Nin pꞌiyá velen pjü jilal , noypan jilal , tsjictjacj jilal wa . Sin ꞌyüsa lejay Dios jyüꞌtá tꞌücꞌ way . Nin mpes qjuisas mvelen ncu ꞌücj Dios lal impuesto jaylacj lijicj jepa romano tꞌeꞌenca mpes . ¿ Ncu ꞌücj jaylacj lijicj ? ¿ Ncu ꞌücj tulucj jaylacj lijicj ?
41012015	Jesús seletsja yupj quelel malala lajaytsja jupj lal . Jis la tjiꞌyüya : — ¿ Tsjan mpes nla ꞌüyá niná napj lal ? Napj selé nun ma quelel jus nlayé nla tjüꞌüyá mpes . Nujisas napj malala mvelé . Lowa , tꞌemel cꞌa pjaní ncaꞌá ma ꞌayá la nuc .
41012016	Tꞌemel cꞌa pjaní tucutj . Jesús jis la tjiꞌyüya : — ¿ Pjacj wola tꞌemel wola poꞌó jáꞌasa ? ¿ Tsjan ló tꞌemel poꞌó tapac ? Wola tjowelepj : — Jepa romano jupj .
41012017	Jesús tjevele : — Tjaꞌayá jepá jupj ꞌücj le moná nun lal . Tjaꞌayá Dios jupj ꞌücj le moná nun lal . Yupj pajal yólatsja Jesús pajal ꞌüsüs tjevele mpes .
41012018	Niyom pꞌa wa tjiquil Jesús ntꞌa . Saduceopan waytsja yupj . Yupj javelepj tecyaꞌlin̈ ma ca sin müjünsücj , ma ca mpatjam niswá .
41012019	Saduceopan quelel jatꞌ la velestsja wa Jesús poꞌó , mpes tjowelepj jupj lal : — Püna Moisés papel tepyaca tsjan qjuisí jütüta Dios . Ninana pjaní way jupj tepyacá : yom peꞌe jatsꞌom popa tulucj , más ꞌücj yom jüpülücj mwayis ca tepeꞌe jatsꞌom lal . Ca popa jana nsem tepeꞌe jatsꞌom lal . Tepeꞌe tsꞌuyupj jin pꞌiyá ca nsem .
41012020	” Nin mpes cupj lya ꞌyüyacj . Püna niyom siéteya tapatja , pjü yupj jis sejatjampan yupj . Mwalá way tjowaya , popa tulucj tepeꞌe jupj .
41012021	Tepeꞌe na , jupj tsüipe tjowaya tepeꞌe jatsꞌom lal . Nin pꞌiyá popa tulucj tepeꞌe jupj . Jupj tepeꞌe na , jupj jatjay tjowaya wa jüpülücj jatsꞌom lal . Nin pꞌiyá tepyala jupj lal . Popa tulucj tepeꞌe .
41012022	Nin pꞌiyá jis tepyala yupj jis pülücpan pjü . Pjü tjewyayin̈ quepj niná lal . Pjü tecyaꞌlin̈ . Popa tuluctsja lovin . Pjü tecyaꞌlin̈ na , quepj niná tepeꞌe wa .
41012023	” ¿ Pjacj jatsꞌom nsem jupj , tecyaꞌlin̈ sin müjünsücj na jis la pütꞌüs niswá ? Pjü way niyom siéteya tjewyayin̈ jupj lal , tapatja na pꞌin — nin tjowelepj Jesús lal .
41012024	Jesús wola tjevele : — Nun ma nusin ꞌyüsa Dios Popel . Ma wa solejé Dios pasal püné way , pjü ꞌücj liji jupj . Nin mpes ma nusin ꞌyüsa niná .
41012025	Tecyaꞌlin̈ sin müjünsücj na jis la pütꞌüs , ma ca mwayin̈ yupj . Angelpan Dios püꞌü ntꞌa patja jinwá ca nsem yupj . Angelpan ma wyayin̈ .
41012026	” Tꞌücꞌ way tecyaꞌlin̈ ca sin müjünsücj , mpatjam niswá . Napj selé nun moꞌo tjowelé Moisés tepyacá . Tepyaca püna tepyalá , yo tsjicj pwetsja na , Dios neꞌaj tjáꞌasa mpes . Tepyaca Dios jupj lal tjevelá . Dios tjevele : ‘ Napj ne Dios Abraham lal , Isaac lal wa , Jacob lal wa ’ , nin tjevele Dios .
41012027	Dios tecyaꞌlin̈ jis Dios tulucj . Patja jis Dios jupj . Tꞌücꞌ way ma solejé nun — Jesús nin tjevele saduceopan jilal .
41012028	Yom pjaní tjacꞌ , tjapjaca Jesús tjevéletsja saduceopan jilal . Yom niná Moisés popel sin ꞌyüsa lajay sin popa . Jus nléyatsja ꞌüsüs way jis wala tjevele Jesús . Mpes jupj tjevele Jesús lal : — Dios pülücj way qjuis tjijyüꞌta . ¿ Cana más ꞌücj jis la jay pjü Dios tjijyüꞌtá popé ?
41012029	Jesús wola tjevele : — Napj ca mvelé cana más ꞌücj Dios lal ca cupj la mijicj . Jupj tjevele : ‘ Nun israelpan , tjapjaꞌaqué . Dios cupj qjuis Jepa Püné . Dios pjaní way jupj .
41012030	Pajal ca quelel la mijin qjuis Jepa Dios . Pajal ca tsjiꞌ la mijin jupj mpes lovin . Lovin ca jele mpalas jupj pajal ꞌüsüs . Ca jupj jos jin la mijin . ’
41012031	” Pꞌa wa ꞌüsüs wa Dios lal ca cupj la mijicj . Jupj tjevele : ‘ Ca quelel lis mijin wa neꞌaj patjá . Jipj quelel la ꞌejay jinwá ca quelel lis mijin yupj . ’ Manas Dios qjuis tjijyüꞌta jupj po jos nin lijicj . Ninana lijicj más ꞌüsüs jupj lal pjü way lijicj lal — nin tjevele Jesús .
41012032	Mpes yom niná tjevele : — ꞌÜsüs tjevelen . Tꞌücꞌ tjevelen Dios pjaní way jupj . Len̈ pꞌa wa Dios .
41012033	ꞌÜsüs way nin , cupj ꞌyayacj Dios mpes . ꞌÜsüs way animal ꞌyayacj Dios mpes , sacerdote sa ꞌüm . Mopꞌin más ꞌücj Dios lal pajal quelel lijicj jupj . Más ꞌücj lovin ca qjuiyola mpalas jupj pajal ꞌüsüs . Más ꞌücj pajal tsjiꞌ la mijicj jupj mpes lovin . Más ꞌücj ca jupj jos jin la mijicj . Más ꞌücj nin pꞌiyá quelel la sijicj neꞌaj patjá , cupj pꞌiyá quelel lijicj jinwá .
41012034	Yom niná ꞌüsüs way tjevele jin jólatsja Jesús . Mpes Jesús tjevele jupj lal : — Len̈ way Dios si jütüta popa nsem jipj — nin tjevele Jesús . Nin tjevele na , yupj jus nlaytsja Jesús lovin ꞌüsüs jis wala tjevele . Mpes lovin ma la tjüꞌüy Jesús lal niswá . Lacj jeyaptsja Jesús lovin ꞌüsüs tjevele mpes .
41012035	Jesús sin tjiꞌyüsa lis tjíjitsja custjay Dios wo ntꞌa . Yupj jis lal tjevele : — Dios tjevele jupj ca jas majamas Jepa Püné jis capj la pꞌacj judiopan . Moisés popel sin ꞌyüsa lajay javelepj Jepa niná David popa jupj . ¿ Tsjan mpes nin javelepj yupj ?
41012036	David pꞌiyá tjevele yom niná jupj Jépatsja . Dios Cjües cus tjepꞌyaꞌsa la veles niná . David nin tjevele : ‘ Qjuis Jepa Dios tjevele Nejepa lal : “ Ntꞌiꞌisa napj liꞌinyampe . Jipj ca müjüꞌtün napj lal . Napj ca la mpalan jipj enemigopan jis lal . Napj ca la mejay jipj enemigopan tsjyam ꞌalá jatja jinwá . Nin ca la mejay jipj mpes , jipj napj lal jacꞌ na . ” ’ David tjevele niná Dios tjevelá .
41012037	David tjevele niná yomen jupj Jepa wa jupj . Cupj selecj Jepa niná nin pꞌiyatsja Dios ca jas majamas pꞌiyá . ¿ ꞌOnin nacj ne David popa nacj jupj ? — nin tjevele Jesús . Pülücj way tjepjyacan̈tsja Jesús tjevelá . ꞌÜcj jisastsja tjevele mpes .
41012038	Jesús sin tjiꞌyüsa lis tjíjitsja custjay . Tjevele : “ Moisés popel sin ꞌyüsa lajay malala yupj . Po ma nin pꞌiyá la müjí , yupj lajay jinwá . Yupj jisas la pꞌa yola noypan yupj , mpes sin quip campa sin quipe yupj . Pülücj lyawun̈ ntꞌa po jisas la pꞌa ꞌüsüs javelepj yupj jilal , ꞌüsüspan jilal javelepj jinwá .
41012039	Judiopan ꞌa si mulú ntꞌa , silla más ꞌücj ntꞌa la ꞌosos jisas , cocoypan pꞌin jatja ntꞌa . Pülücj ꞌa si mulú na jis la las , más ꞌüsüs ntꞌa quelel jatja lovin , noypan jatja ntꞌa . Nin lajay Moisés popel sin ꞌyüsa lajay .
41012040	Yupj pequen̈ nequem jis wa , nequem jis vayum tecyaꞌlin̈ . Newa jisas la pꞌa ꞌüsüs jin yola yupj . Mpes püs way javelepj Dios lal pülücj pjyacan̈ ntꞌa . Nin lajay Moisés popel sin ꞌyüsa lajay , mpes Dios ca mveles más malala la tjajay yupj la pꞌa jilal . Más ca jis capj ntülüs yupj pjü jilal ” , nin tjevele Jesús .
41012041	Caja nepénowa játjatsja Dios wo ntꞌa , tꞌemel moꞌo la ꞌonsos Dios mpes . Jesús neꞌaj pꞌin ꞌetjele , yus tjinyuca gente pülücj tjoꞌonsopj tꞌemel caja moꞌó . Pülücj jatatj pülücj tjiquil wa , tꞌemel pülücj tjaꞌayapj yupj .
41012042	Tjinyuca wa quepj pjaní , tꞌemel cꞌa mátꞌeya pꞌin moꞌo tjeꞌyonsa jupj . Centavo pjaní jaylactsja pꞌin . Quepj niná voyum tepeꞌe jupj . Pjü cjuwatsja jupj .
41012043	Jesús tjevele jupj discipulopan jilal jis la cuwis . Tjevele : “ Quepj niná más pülücj moꞌo tjeꞌyonsa la pꞌa jilal . Tꞌücꞌ niná . Voyum tepeꞌe jupj . Pjü cjuwá jupj .
41012044	La pꞌa pülücj jatatj popé tjaꞌayapj yupj . Quepj niná pjü cjuwá jupj . Pjü tyáꞌatsja moꞌo tjeꞌyonsa . Cjuwá quinam . Ma polel jaylacj liji la las quinam . Mpes tꞌücꞌ way pülücj moꞌo tjeꞌyonsa jupj la pꞌa jilal . ”
41013001	Jesús Dios wo mpe tjemeytsja na , jupj discípulo pjaní tjevele jupj lal : — Tjinyuca . Tsjay ꞌüsüs way wosis witjacj quiꞌá . Noypan yupj . Tsjay ꞌüsüs way pwen wosis jas tjüjünsüpj mpes , noypan yupj .
41013002	Jesús tjevele : — Napj nyuc wosis witjacj nenem . Tjunuca wa nun . Pasal ꞌüsüs way yupj . Pjü way niná ca malala mpalas . Pꞌa jyawca na judiopan jis enemigopan ca ncul . Yupj ca sin mojoyecj pjü way niná wosis . Pjü pwen ca palá la ncoyecj , wa la tjajay mpes . Pjü ca naꞌaj la ncoyecj , mpes pe pjaní ma ca pꞌa casá maꞌajam nsem . Niná tꞌücꞌ way — nin tjevele Jesús jupj discipulopan jis lal .
41013003	Yacjaya Jesús tjemey jocꞌ ꞌalaꞌá , tucucꞌ Olivos ló ntꞌa . Jupj ꞌetjele neꞌaj . Neꞌaj pꞌintsja Dios wo ton̈ca ntꞌa . Jupj neꞌaj tjáꞌasa na , jupj discipulopan nepénowa tjiquil jupj ntꞌa yusapj . Yupj sin popa pjaní Pedro waytsja , Jacobo pꞌa wa , Juan pꞌa wa , Andrés pꞌa wa . Jupj lal tjowelepj :
41013004	— Jipj tjevelen cupj qjuilal malala ca mpalas Dios wo . ¿ ꞌOna ca nin mpalas ? ¿ Tsjan ca mpalas mwalá way pꞌin , ca jus nlayecj len̈ way malala mpalas ca Dios wo ?
41013005	Jesús jis wala tjevele : — ꞌIn tjajama . Pülücj ca ncul , ca la ntsawilicj gente jis lal . Ma toponé yupj javelepj .
41013006	Yupj pjaní pjaní ca mvelecj yupj pꞌiyá Cristo . Ca mvelecj Dios sin tjejyama yupj . Pülücj ca mponecj yupj javelepj . Po ma toponé nun .
41013007	” Nun ca jus nlayé wa militarpan pülücj la palan pꞌa ntꞌa . Ca jus nlayé wa quelel la palan pꞌa jyawca na ꞌotsꞌipj . Po ma locj tjeyá niná tepyala na . Tꞌücꞌ way malala ca mpalas nosis ntꞌa . Custjay ma pjü tecyawaja niná malala tepyalá .
41013008	Ca pülücj la mpaꞌnacj . Nepénowa patja ntꞌa la mpaꞌnacj ca pꞌa ntꞌa patja jis lal . Ca jis müꞌüꞌnacj . Jepapan ca sin majamacj jis militarpan jis la palan la pꞌa jepapan militar jilal . ꞌAmá jus nquitsꞌis pülücj jun taꞌá . Nepénowa patja ntꞌa ca pjü cjuwá nsem jis la las ꞌotsꞌipj . Pjü niná ca nin mpalas napj quelel cuwis na . Más malala ca mpalas nosis ntꞌa napj cuy secj na .
41013009	” ꞌIn tjajama . La pꞌa ca nu ntjiꞌlin̈ nun . Ca nu manucj jepapan ntꞌa , nucopj la tül . Judiopan ꞌa si mulú ntꞌa ca nu nsüpücj . Nun ncapj con̈có , mpes ca nlüjüqué jepapan jis walapꞌaꞌá , yupj nepenowá neꞌaj pꞌin se jütütj , yupj nepenowá jepa noypan . Nun ca mvelé yupj jilal ꞌonin ne ꞌücj potjaqué napj mpes .
41013010	Ma tjacuwis na pꞌin , napj lal japon ca mvelecj la pꞌa jilal pꞌa ntꞌa . Ca mvelecj napj ꞌüsüs la tjejay gente mpes . Pjü nosis ntꞌa , pülücj se jütütj ntꞌa ca nin la mijicj .
41013011	” La pꞌa wa ca nu ntjiꞌlin̈ , ca nu manucj jepapan ntꞌa . Nin lajay na , ma ca nujola mwalá way pꞌin tsjan ca mvelé nun yupj jilal . Dios Cjües ca nusin müꞌüsüs la mijis tsjan más ꞌücj mvelé . Nun ma ca mvelé nun nujola jin . Nun welé na , Dios Cjües jos jin ca mvelé . Mpes nun welé na , Dios Cjües pꞌiyá ca mveles yupj jis lal .
41013012	” Neꞌaj patja nun jis enemigopan ca nsem neneyawá , nun ncapj con̈có mpes . Nepénowa malala ca mvelecj jis pülücpan sin poꞌó , mpes jepapan ca jis müꞌüꞌnacj yupj jis pülücpan . Nepénowa ca malala mvelecj wa sejatjampan sin poꞌó . Ca jisas wa nsem jepapan jis müꞌüꞌnacj yupj . Nepénowa ca tsꞌi miꞌinacj jis papay lal , sejamay lal wa . Ca malala mvelecj yupj sin poꞌó jepapan jis lal . Mpes ca jis müꞌüꞌnacj jis papay , sejamay ꞌotsꞌipj . Nin ca la mijicj ncapj jacon̈ jis lal .
41013013	Pjü ma ca jisas nsem nun , nun ncapj con̈có mpes . Po ma nin nujola tꞌas . Nun poné napj mpes lovin , nun ca ꞌücj mpatjaqué Dios lal .
41013014	” Ca nucú gente pasal malala la mijicj Dios wo moꞌó . Pasal malala Dios lal yupj ca nlüjün̈ neꞌaj . Nin mpes Dios wo pajal te jinwá ca mpalas Dios lal , yupj malala la tjajay mpes . Nin mpes wa len̈ ca nsem neꞌaj . Nin tepyala na , más ꞌücj Judea moꞌo patja ntsꞌequenen̈ , jocꞌ moꞌo ca mal . ( Niná moꞌo welé na , nusin tjüꞌüsüs tsjan mpes napj nin velé niná . )
41013015	Judío pjaní jupj wo jay ton̈ca ca nacj niná pyala na Dios wo ntꞌa . Más ꞌücj jupj len̈ way tsꞌüequené . Ma ca wo moꞌó mim la taꞌes jupj jutsꞌaꞌá .
41013016	Jupj sine lejen̈ moꞌo ton̈ca ca nacj , niná pyala na Dios wo moꞌó . Más ꞌücj jupj len̈ way tsꞌüequené . Ma ca wo ntꞌa mim jas quip lo taꞌes .
41013017	Niná pyala na , pajal malala ca nsem nequem way jatja jis lal , nequem tsjictjacj jatatj jis lal ꞌotsꞌipj . Pajal malala ca mpalas Judea moꞌó .
41013018	” La moná Dios lal ma nin ca mpalas jive na . Más costa way tsꞌüequenequé jive na .
41013019	Pajal malala ca la mijicj judiopan jis lal . Más malala ca la mijicj püna la tjajay lal . Niná tꞌücꞌ la tjajay na , ma ca nin pꞌiyá la mijicj lovin . Judiopan pajal ꞌaplijila ca nsem .
41013020	Mpes nun jis Jepa Dios la tjiji ma ca tsꞌacꞌ pülücj nsem niná . Püs way malala se palá , pjü ncaꞌlin̈ . Dios ma jos pjü ncaꞌlin̈ . Jupj lis tꞌya nepénowa , yupj jupj lal ca mpatjam . Yupj mpes ma tjeꞌyaya tsꞌacꞌ pülücj ca malala mpalas .
41013021	” Nin tepyala na Judea moꞌó , nepénowa ca mvelecj Cristo tjacꞌ quinam . Ca mvelecj : ‘ Tjunucú . Quiꞌá jáꞌasa niná Jepa Püné Dios jas tjejyama qjuis capj la pꞌacj . ’ Nin ca mvelecj ca nacj . ‘ Tjunucú . Noꞌompe jáꞌasa ’ , ca mvelecj ca nacj . Nin javelepj na nun jis lal , po ma toponé yupj javelepj .
41013022	La tsuwilpan nepénowa ca ncul . Nepénowa ca mvelecj yupj pꞌiyá Cristo . Nepénowa mvelecj ca yupj pꞌiyá javelepj Dios mpes . La tsuwil pꞌin yupj . Yupj ca quelel yus ntsawilicj pjü way . Ca quelel yus ntsawilicj wa Dios lis tꞌya jis lal . Nin mpes pꞌa casá ca la mijicj yupj , gente pꞌin ma polel lajay jinwá . Jisas la pꞌa mponecj yupj tꞌücꞌ javelepj yupj , niná ꞌücj lajay mpes . Dios lis tꞌya ma ca mponecj yupj javelepj .
41013023	Mpes pasal ꞌin tjajama . Ma nin tepyala na pꞌin , nin tjevelé niná ca nin mpalas .
41013024	” Malala ca mpalas nosis ntꞌa . Niná tꞌücꞌ tepyala na , lotsꞌacꞌ püste ca mpalas . Mümüy püste ca mpalas wa .
41013025	Pjulacj ca palá jis ntüncüs tsjun mpe . La pꞌa wa noypan tsjun poꞌó ca jus nquitsꞌis .
41013026	” Niná tepyala na , gente ca nucucj napj cuwis mol moꞌó . Napj pꞌiyá niná Yomen Dios jas tjejyamá . Cuwis na , püné nsem napj pajal , pjü ꞌücj la cüjay . Napj ntꞌa pajal majawaques ca Dios mpes .
41013027	Napj ca sin majam napj angelpan napj lal japon ntꞌa , pjü jis lal la cuwis . Napj lis tꞌya yupj , ca napj lal mpatjam . Mpes angelpan jun taꞌá ca mal nosis ntꞌa , tsjun poꞌó ꞌotsꞌipj . Pjü nosis mpe jis lal ncul yupj . Pajal campa patja jis lal ncul wa yupj — nin tjevele Jesús .
41013028	— Nusin tjüꞌüsüs parábola niná mpes . Nujola tꞌas tsꞌoway poꞌó . Lo quelel cyojo na , pjwel ꞌuꞌu way jupj . Jis lo tecyojo na , nun solejé len̈ way quelel jive .
41013029	Nin pꞌiyá , nun ca nucú malala ca mpalas nosis casá , napj tjevelé jinwá . Nun niná tjunucú na , nun ca jus nlayé len̈ way ncuwis napj .
41013030	Pjü niná napj tjevelé , pjü ca mpalas . Judiopan newa mpatjam pjü tepyala na .
41013031	Tsjun poꞌó ca ncawajas , nosis ca ncawajas wa . Napj velé jin ma ncawajas ca la pꞌin . Pjü tjevelé pjü ca mpalas .
41013032	” Napj ma ca mvelé ꞌona ca nin mpalas niná napj velé . Pjü ma salejepj tsjan jawas ca nsem . Ma wa salejepj angelpan tsjun poꞌó . Ma wa selé napj . Napj ne Dios Jatjam . Mpapay pꞌin selé .
41013033	Nujola tꞌas ca nin mpalas napj tjevelé jin . ꞌIn tjajamá . Ma solejé tsjan jawas nin ca mpalas .
41013034	” Napj nin pꞌiyá lejay yom campa jama jinwá . Mwalá way jupj vele jomozopan jilal tsjan la mijicj yupj , jupj len̈ na . Vele wa jun vilicj ton̈ca lal ꞌüsüs way ꞌin majamas wosis . Tꞌücꞌ tjevele na , jama jupj .
41013035	Más ꞌücj yom jomozopan lovin ꞌüsüs lajay jupj tjevele jin . Yupj ma salejepj ꞌona ncuwim . Tꞌyaja na ncuwim ca nacj . Püste na ncuwim ca nacj . Castlyaj li piyú na ncuwim ca nacj . Quelel jyawca na ncuwim ca nacj . Len̈ way ncuwim ca nacj . Mpes más ꞌücj lovin la nucucj . Napj yom niná jinwá . Nun napj nomozopan jinwá . Ma solejé ꞌona ncuwis . Mpes lovin ꞌin tjajamá . Más ꞌücj lovin ca la ma nucú .
41013036	
41013037	Niná nin velé nun mpes , nin velé wa pjü mpes . ꞌIn tjajama . Más ꞌücj lovin ca la ma nucú .
41014001	Tsꞌacꞌ matꞌe na judiopan fiesta ca la mijictsja . Fiesta niná “ Dios Qjuis Capa Nipj Tjemey ” ló jupj . Pan levadura cjuwá jalá fiesta mpes . Sacerdote noypan ꞌa jis tjimyula Moisés popel sin ꞌyüsa lajay jis lal . Yuwá tjowelepj ꞌonin ne ꞌücj ntjiꞌlin̈ Jesús , la pꞌa wa ma jus cülayecj . Quelel tjiꞌlin̈tsja jupj , la ꞌünan .
41014002	Tjowelepj : “ Ma ntjiliquem ca jupj judiopan fiesta lajay na . Cupj niná la qjuijicj , yupj tsꞌi miꞌinacj ca pajal . ꞌA jis mulus ca , la mpaꞌnacj ca cupj qjuilal , ” nin tjowelepj yupj .
41014003	Jesús Betania ntꞌa tjemey wa . Neꞌaj Simón wo wama tjáꞌasa la las . ( Simón malala jostsja püná . Pjolocꞌ mójotsja jupj . ) Neꞌaj tjáꞌasa na , quepj tjacꞌ Jesús ntꞌa ꞌüsüs lo jay jupj mpes . Botella pajal ꞌüsüs justa tequeꞌe jupj . Niná botella pe mpestsja , pe alabastro ló . Nardo botella moꞌo tón̈catsja . Perfúmetsja jupj , pülücj jaylacj . Botella jay tjiꞌyula , perfume Jesús jay pjucj poꞌo tꞌyu jupj .
41014004	Nepénowa tjunuc quepj la tjijá . Tjunuc na , tsꞌa tjiꞌin . Yuwá tjowelepj : — Malala la tjiji . Pjü way tꞌyu . Tjapjaja perfume .
41014005	Yom año pjaní tsjiꞌ liji jaylactsja . Más ꞌücj vender la qjuijis , tꞌemel ꞌücj así cüꞌayas tꞌemel cjuwá mpes . Pajal cus tjowelel quepan nin la tjiji mpes .
41014006	Jesús ma nin pꞌiyá jólatsja yupj jinwá . Jupj tjevele : — Po ma cus tjoweꞌlé jupj . ¿ Tsjan mpes nin welé jupj lal ? Pasal ꞌüsüs la tjiji jupj napj mpes .
41014007	Cjuwá jis lal ca mpatjaqué nun lovin . Nujisas na , nun polel jis capj pꞌoꞌsá . Napj ma ca mpüꞌüs nun jilal lovin .
41014008	Niná polel líjitsja napj mpes , mpes nin la tjiji jupj . Pꞌa jawas ca ma patsꞌ . Nin mpes perfume tꞌyu jupj nay pjucj poꞌó . ꞌÜcj la ntjiji yupj ca ntoquecj napj mpes .
41014009	Napj lal japon ca mal nosis jas tüpwes . Neꞌaj ca mvelecj la pꞌa jis walapꞌaꞌá napj ꞌüsüs la tjejay gente mpes . Jun taꞌá yupj jil ntꞌa , ca mvelecj wa quepj niná ꞌüsüs la tjiji napj mpes . Ma ca yoꞌ mpaꞌis . Tꞌücꞌ way — nin tjevele Jesús .
41014010	Locopyaya Judas Iscariote tjemey sacerdote noypan ntꞌa . Jesús discipulopan dóceya sin pópatsja jupj . Tjevele ꞌücj ca jis lal mim la tjilil Jesús .
41014011	Yupj ꞌücj jisas tepyala . Tjowelepj tꞌemel ca maꞌayacj jupj nin liji na . Mpes Judas la nuctsja ꞌona ꞌücj jis lal la winin la tjilil Jesús .
41014012	Tsꞌacꞌ mwalá way tjejyawca fiesta mpes . Niná fiesta lajay na , pan levadura cjuwá jalá . Fiesta niná “ Dios Qjuis Capa Nipj Tjemey ” nin ló . Nin jawas oveja tsjicj jaꞌünan jis la las fiesta mpes . Jesús discipulopan la tjüꞌüy jupj lal : — ¿ Caꞌaj jyas cupj ca nlaca ꞌücj la mijicj ca nlajan fiesta mpes ?
41014013	Discipulopan mátꞌeya sin tjejyama ꞌücj la mijicj . Yupj jilal tjevele : — Jerusalén ntꞌa nlawú . Neꞌas tjalawú na , nun la müjüsüqué yomen jarro tꞌya , ꞌüsǘ moꞌo ton̈ca . Cjüil lowa .
41014014	Jupj jama ntꞌa wama mim . Neꞌaj wo lal tjowelé : ‘ Yom qjuisin ꞌyüsa liji qjuisin tjejyama jipj ntꞌa . Jupj tjevele cupj ca lya müꞌüyacj caꞌaj jáꞌasa jupj ca nlajas ntꞌa . Jupj quelel lyaja neꞌaj jupj discipulopan jilal fiesta mpes , fiesta “ Dios Qjuis Capa Nipj Tjemey ” ló . ’
41014015	Mpes neꞌaj wo ꞌesepj nun jis lal ca mim cuarto püné ntꞌa , wo casá ton̈ca . Jupj nasa ꞌücj la tjiji cuartas quinam . Pjü qjuisas neꞌaj jatja cupj mpes . Neꞌaj ca ꞌücj la müjí cupj nlajacj mpes — Jesús nin tjevele .
41014016	Mpes discipulopan mátꞌeya nenem tjil . Pjü Jesús tjevele jin tepyala . Mpes ꞌücj la tjajay jis la las fiesta mpes .
41014017	Püste tepyala na , Jesús tjemey cuarto niná ntꞌa jupj discipulopan dóceya jilal .
41014018	Neꞌaj játjatsja , jalatsja . Jesús tjevele : — Nun popa pjaní malala nyuca la mijis napj lal . Quina lyaja napj lal . Jupj ca jis lal ncuwim napj enemigopan , ca yupj ma tjililin̈ . Tꞌücꞌ way nin ca ma palas — tjevele .
41014019	Mpes yupj ꞌaplijila jis tepyala . Pjaní pjaní la tjüꞌüy : — ¿ Ncu napj ca nin la cüjay ?
41014020	Jesús tjevele : — Jupj napj discipulopan dóceya popa pjaní . Jupj pan moꞌo tsꞌyuca wa , lyaja wa napj mplato mpe , la pꞌa wa jinwá . Jupj ca jis lal ncuwim ma tjililin̈ .
41014021	Napj pꞌiyá niná Yomen Dios jas tjejyamá . Pajal püna profetapan tapac ca nin ma palas napj . Yupj tapac jin pꞌiyá ca nsem . Ma patsꞌ ca napj , yupj tapac jinwá . Mopꞌin pajal malala nin , jupj ca jis lal ncuwim napj enemigopan , ca ma tjililin̈ . Pasal malala ca mpalas jupj , jupj malala la niji mpes . Pajal malala ca mpalas jupj , mpes más ꞌücj ca nactsja jupj lovin ma pǘꞌütsja — nin tjevele Jesús .
41014022	Yupj jalatsja na , Jesús ntꞌya pan pjaní . Tjevele Dios lal tjüwüiꞌi pan tjeꞌyaya mpes . Nin la tjiji na vitvitj la tücüeme , jis tjeꞌyaya jupj discipulopan . Jis tjeꞌyaya na , tjevele : — Noꞌoté , nlajá . Niná pansas napj mpꞌüy jinwá .
41014023	Tjalá na , jupj ntꞌya wa pocillo , uva ꞌüsǘ moꞌo tón̈catsja . Tjevele Dios lal tjüwüiꞌi uva ꞌüsǘ tjeꞌyaya mpes . Pocillo jis tjeꞌyaya jupj discipulopan . Pjü vitvitj tjimyüꞌün̈ .
41014024	Jis tjeꞌyaya na , tjevele : — Niná uva ꞌüsǘ napj naꞌas jinwá . Ma patsꞌ ca napj nun mpes , la pꞌa pülücj mpes wa . Napj ca ꞌas ma palas . Mpapay tjevele tꞌücꞌ ca perdonar lis mijis napj ntipüꞌí na .
41014025	Napj lovin ma ca müꞌüs uva ꞌüsǘ niswá quinam . Pꞌa jawasa mpatjaquecj Dios jyüꞌta ntꞌa . Nin jawas tjejyawca na , niswa ca müꞌüs napj . Tꞌücꞌ way velé — tjevele jupj .
41014026	Yacjaya tjenejetsꞌen̈ Dios poꞌó . Lovin nin lajaytsja fiesta mpes . Tjenejetsꞌen̈ na , tjil . Jocꞌ Olivos ló ntꞌa tjil .
41014027	Jesús tjevele yupj jilal : — Nun pjü way ca ntsꞌequenequé malala ne palá na . Nasapj moꞌos . Püna profeta tepyaca ca nin mpalas . Tepyaca : ‘ Napj ca müꞌünan oveja jyama , mpes jupj oveja witjacj sin tjan ca mal . ’
41014028	Newa napj ca ꞌüsüs la mejay nun mpes . Napj ca niswa nin müjünsǘ la pütꞌüs . Niswa püꞌüs na , ca mis Galilea ntꞌa . Napj mwalá way ca mis nun jis lal , cupj ca la müjüsüquecj neꞌaj — nin tjevele Jesús yupj jis lal .
41014029	Pedro tjevele : — Pjü ca ntsꞌequenen̈ ca nacj . Napj lovin ma ca nin la mejay .
41014030	Jesús tjevele : — Yacjaya püste pꞌiyá jipj pꞌiyá ca mvelen ma nus nyuc . Castlyaj cocoy la pjaní pꞌin la tipiya na , jipj la con ca mvelen ma nus nyuc .
41014031	Pedro tjevele tꞌücꞌ way ma ca nin la mijis . — Napj ꞌücj wa ni püꞌí jipj lal . Lovin ma ca mvelé ma jis nyuc — nin tjevele Pedro . Nin pꞌiyá tjowelepj wa pjü discipulopan .
41014032	Locopyaya yupj pjeꞌá tjil . Sine lejen̈ ntꞌa tjil , Getsemaní ló neꞌaj . Jesús tjevele jupj discipulopan jilal : “ Mis mvelé Mpapay Dios lal . Nínawa majatjaqué velé na jupj lal . ”
41014033	Jupj discipulopan cóntꞌeya jis lal tjemey neꞌaj pꞌin . Pedro pjaní wa , Jacobo pꞌa wa , Juan pꞌa wa . Jesús pasal jólatsja , pasal ꞌaplijila tepyala .
41014034	Tjevele : “ Nasa ni püꞌí jin najas , pasal ꞌaplijila mpes . Quive la ntjunucú . Po ma müjünaqué , ma nyucun nsem nasapj . ”
41014035	Jusapj tsjicj way pꞌin tjemey . Palá tipiꞌtje , tjevele Dios lal jupj jostsja ma ca malala la mijicj jupj . La tjiꞌyüya ncu ꞌücj ma ca nin mpalas . Tjevele :
41014036	“ Mpapay , pjü polel lejay jipj . Najas jipj la mijin ne yupj ma malala la ma jicj . Newa najas ca jipj jyas jinwá nsem . Ma napj najas jinwá tꞌas ” , nin tjevele Jesús jupj Popay lal .
41014037	Tꞌücꞌ tjevele na , Jesús tjacꞌ jupj discipulopan ntꞌa . Yus tjinyuca tjijinan̈ yupj . Tjevele Pedro lal : “ Simón , ¿ ncu tjejyan ? ¿ Ncu ma polel nyucuntsja hora pjaní pꞌin ?
41014038	Ma müjünaqué . La moná Dios lal ma ca malala la müjí , nun quelel malala lojí na . Napj selé nun quelel lojí napj najas jinwá . Mopꞌin pajal costa nun jis lal , nun niyom pꞌin ” , tjevele jupj .
41014039	Niswa Jesús jusapj tjemey . Nin pꞌiyá nin tjevele Dios lal .
41014040	Jupj niswa tjacꞌ jupj discipulopan contꞌe tapatja ntꞌa . Niswa yus tjinyuca tjijinan̈ yupj . Pajal ja sívetsja . Jis tsyülümǘ na jis tjemyayca , mpes ma salejeptsja tsjan más ꞌücj la veles jupj lal .
41014041	Jesús tjemey niswá la veles Dios lal . Niswa tjacꞌ na jupj discipulopan ntꞌa , jis la tjiꞌyüya : “ ¿ Ncu potjaqué jünaqué custjay ? Nasa tꞌücꞌ tjüjünaqué . Po quina ca mpalas napj tjevelé jinwá . Napj pꞌiyá niná Yomen Dios jas tjejyamá . Najamica pjaní jis lal ncuwim napj neꞌenemigopan , ca ma tjililin̈ . Malala lajay ca malala la ma jicj , yupj jisas jinwá .
41014042	¡ Nusin tjüjünsǘ ! Mas quinam la müjüsüquecj yupj . Nasa jacꞌ quinam yom malala la niji . Jis lal jacꞌ napj neꞌenemigopan ” , nin tjevele Jesús .
41014043	Jilal véletsja na , Judas neꞌaj tjacꞌ . Jupj Jesús apostolpan dóceya popa watsja . Püs way se cón̈catsja Jesús . Pülücj tjiquil jupj lal quinam . Polomay jatatsja , yo pjwel jatatj watsja moꞌo la süp Jesús . Sacerdote noypan sin tjajam jis la tjilil Jesús . Moisés popel sin ꞌyüsa lajay sin tjajam wa . Coꞌmüypan sin tjajam wa .
41014044	Judas jis lal tjacꞌ la tjilil Jesús . Jupj nasa tjevéletsja ca sin ꞌyüsa la mijis cana Jesús . Tjevele : “ Pjaní lal ca la nlapan napj . Niná Jesús . Ntjüiliqué jupj . Tjamanú jupj . ꞌÜsüs tjajama ne ma mim . ”
41014045	Mpes neꞌaj tjemey Judas , Jesús ntꞌa pꞌin . Neꞌas tjemey , ꞌüsüs tjevele jupj lal , quelel la tjiji jinwá . Tjevele : — Nejepa .
41014046	Niyom la pꞌa ntjiꞌlin̈ Jesús , jis la man jupj jepapan ntꞌa .
41014047	Jesús discípulo pjaní neꞌaj pꞌin tón̈catsja . Jupj polomay syultsꞌa . Jay tjejyoꞌo yom pjaní . Jupj pjotsꞌ taná tjejyoꞌo jupj . Yom niná mozo waytsja sacerdote más püné mpes .
41014048	Jesús tjevele pülücj tjiquil jis lal : — ¿ Tsjan mpes polomay tꞌo , yo pjwel tꞌo wa la tjilil napj ? Niná lojí pwequepj la tjilil .
41014049	Pjü jyawca tjoꞌos napj nun jilal Dios wo ntꞌa . Neꞌaj sin tjiꞌyüsa la tjejay . Nun lovin ma ntjutjililiqué neꞌaj . Niná tepyala ca tꞌücꞌ mpalas Dios Popel vele jin .
41014050	Nin tjevele na , Jesús discipulopan pjü way tsꞌequenen̈ . Jesús neꞌaj ton̈ca tjil .
41014051	Tjamacjas Jesús cjüil tjemeytsja . Jupj sa capyatsja jas quip pjyapja mpes la pꞌin . Yupj ntjiꞌlin̈ wa jupj .
41014052	Jupj jas quip ntjiꞌlin̈tsja pꞌin . Mpes tsꞌüequené jupj , jas pjütpjütꞌ way tjemey .
41014053	Yupj tjaman Jesús sacerdote más püné ntꞌa . Sacerdote noypan pjü way ꞌa jis tjimyula neꞌaj . Coꞌmüypan neꞌaj tjatja wa , Moisés popel sin ꞌyüsa lajay neꞌaj tjatja wa .
41014054	Pedro Jesús cjüil tjemey campapé . Neꞌas tjemey wa jupj sacerdote más püné wo ntꞌa . Tjüwücj moꞌo wama tjemey jupj . ꞌEtjele militarpan nepénowa jilal . ꞌAwa süísetsja .
41014055	Neꞌaj jatja watsja sacerdote noypan . Neꞌaj jatja watsja judiopan jis jepapan . Yupj ꞌa mulú jajütütsja judiopan . Yupj pjü la tjüꞌüy tjunuc pjacj malala mveles Jesús poꞌó . Po quelel javeleptsja ꞌücj cus la tül jupj . Quelel jaꞌünantsja jupj . Newa pjü tjunuc Jesús malala la tjiji tulucj .
41014056	Pülücj tjiquil la tsuwil Jesús poꞌó . Tjowelepj Jesús malala la tjiji . Newa nin ma nin pꞌiyá tjowelepj . Mpes jepapan ma polel cus tül Jesús yupj tjowelepj mpes . Pjaní pꞌin tꞌya tjevele mpes , ma polel cus tül jupj .
41014057	Locopyaya la pꞌa tjiquil yupj jis walapꞌaꞌa la tsuwil Jesús poꞌó . Tjowelepj :
41014058	— Cupj tjepjyaꞌaquecj Jesús malala tjevele . Tjevele : ‘ Gente pꞌin jas tjüjünsüpj Dios wo . Napj ca jas mojoy . Tsꞌacꞌ contꞌe na , napj tꞌücꞌ ca jas müjünsǘ niswá . Gente tulucj ca jas müjünsücj ’ — nin tjowelepj .
41014059	Newa nin ma nin pꞌiyá tjowelepj ninana tjowelepj .
41014060	Niná tjowelepj na , sacerdote más püné tüwütüwǘ ton̈ca . La tjiꞌyüya Jesús lal : — ¿ Ncu ma ca qjuis lal mvelen ncu tꞌücꞌ way nin tjevelen ? Yupj javelepj malala tjevelen jipj .
41014061	Jesús ma wola tjevele . Lyájasa tón̈catsja . Sacerdote más püné la tjiꞌyüya niswá : — ¿ Ncu jipj niná Yomen Dios tjevele ca jas majamas qjuis capj la pꞌacj ? ¿ Ncu Dios Jatjam jipj ? Dios pasal ꞌüsüs way jupj .
41014062	Jesús wola tjevele : — Nin napj . Nun ca nucú napj tꞌücꞌ way velé . Napj pꞌiyá niná Yomen Dios jas tjejyamá . Pꞌa jyawca na ca nus nucú napj ca moꞌos Dios liꞌinyampe . Neꞌaj ca moꞌos , ncupj ꞌa mulú ca müjüꞌtücj . Dios pajal jas tjiyocj pjü jilal . Nun ca nucú napj ncuwis nosis ntꞌa mol mpes — nin tjevele Jesús .
41014063	Jupj nin tjevele na , sacerdote más püné la tücüeme jupj jas quip . Judiopan nin lajay pꞌa wa malala vele na Dios poꞌó . Tjevele : — ¡ Ma qjuisas la pꞌa mvelecj Jesús malala nyuca la tjiji ! ¡ Nasa tꞌücꞌ !
41014064	Nun tjapjaꞌaqué pajal malala tjevele Jesús . ¿ Ncu pajal malala la tjiji Jesús ? Pjü way tjowelepj malala la tjiji . Tjowelepj más ꞌücj müꞌüꞌnacj jupj .
41014065	Nin tjowelepj na , nepénowa cus tuputsꞌ Jesús wola poꞌó . Pülül mpes tsupapj Jesús jun . Yupj jis mas sa lototsja , jüpꞌüy poꞌo tül jupj . Tjowelepj : — Qjuis wala mvelen , ¿ pjacj wyala poꞌó tyüla ? ¡ Dios ca jin müꞌüsüs la mijis ! Malala tjowelepj , mpes la tjüpjütsꞌün jupj lal . Sacerdote militarpan Jesús lal tjil , moꞌo la süp .
41014066	Pedro jáꞌasatsja custjay wosis tꞌasiyú tjüwücj moꞌó . Neꞌaj tjáꞌasa na , tsjücjüim neꞌaj tjacꞌ wa . Sacerdote más püné jomózotsja jupj .
41014067	Pedro ꞌawa süísetsja custjay . Tsjücjüim niná jus tjinyuca jupj , püs way jus tjinyúcatsja . Tjevele : — Jipj cus tecyon̈tsja wa Jesús , Jesús Nazaret mpe ꞌesepj .
41014068	Pedro tsyüpünǘ . — Nin tulucj — tjevele — . Ma nin ꞌyüsa tsjan mpes nin velen jipj . Tjemey tjüwücj jun vilicj ntꞌa . Castlyaj cocoy la tipiya quinam .
41014069	Neꞌaj ton̈ca na , tsjücjüim jus tjinyuca neꞌaj . Tjevele yupj jilal neꞌaj : — Niná Jesús discipulopan popa .
41014070	Pedro niswa tsyüpünǘ . Yacjaya neꞌaj pꞌin lejen̈ tjowelepj : — Tꞌücꞌ way jipj jupj discipulopan popa . Galilea mpe ꞌesepj wa jipj .
41014071	Pedro tjevele : — Dios ꞌücj ca ncapj ntülüs napj li tsuwil . Yom niná ma si nuc . Tꞌücꞌ way velé napj .
41014072	Nin tjevele na castlyaj cocoy la tipiya niswá , lama quinam . Mpes Pedro jola tepyala Jesús tjevelá : “ Jipj pꞌiyá ca mvelen ma nus nyuc . Castlyaj cocoy la pjaní pꞌin la tipiya na , la con ca mvelen ma nus nyuc . ” Mpes Pedro pasal la tipiya , pajal ꞌaplijílatsja jupj .
41015001	Yaya pajal püstapj pjü way judiopan jis jepapan ꞌa jis tjimyula , yupj nepenowá sacerdote noypan , nepénowa coꞌmüypan , nepénowa Moisés popel sin ꞌyüsa lajay , nepénowa pꞌa wa jepapan judiopan sin popé . Tjüjütütj tsjan ca la mijicj Jesús lal . Jupj mos tsupapj . Tjaman jupj Pilato ntꞌa . Pilato jepa püné auxiliar waytsja jupj . Románotsja jupj , judío tulucj .
41015002	Pilato la tjiꞌyüya Jesús lal : — ¿ Ncu judiopan jis jepa püné jipj ? Jesús wola tjevele : — Nin napj .
41015003	Sacerdote noypan tjatꞌ tjowelepj Jesús poꞌó jepa romano wolapꞌaꞌá . Tjowelepj la pülücj malala la tjiji jupj .
41015004	Mpes Pilato la tjiꞌyüya Jesús lal : — ¿ Ncu ma quelel qjuis wala velen ncu tꞌücꞌ malala la tjejay , yupj javelepj jinwá ? Javelepj jipj la pülücj malala la tjejay .
41015005	Jesús newa ma lal tjevele jupj . Pilato pasal nin jólatsja tsjan mpes Jesús ma tjevele .
41015006	Pilato janmacj jas tjejyama yom pjaní cawilta mpe fiesta niná tepyala na . Judiopan janmacj la tꞌapj pjacj pjeꞌá nyacas cawilta mpe .
41015007	Cawilta moꞌo jáꞌasatsja yom malala la tjijá , Barrabás lotsja jupj . Jupj jepa püné lal la tapalan sin popa watsja . La tapalan na , jis tjüꞌünan la pꞌa . Nin mpes játjatsja quinam cawilta moꞌó .
41015008	Judiopan Pilato wo ntꞌa ꞌa jis tjimyula , tjil quinam Pilato ntꞌa , tjowelepj : — Janmacj se jam yom pjaní cawilta mpe fiesta tepyala na . Qjuisas nin lejay quinam .
41015009	Pilato jis la tjiꞌyüya : — ¿ Ncu jisas se jam judiopan jis jepa ?
41015010	Pilato seletsja sacerdote noypan tjejyaman̈tsja Jesús lal . Seletsja nin mpes tucuman jupj . Jisastsja Pilato ca cus ntülüs .
41015011	Sacerdote noypan nasa tjowelepj ꞌa jis tjimyula jis lal . Tjowelepj pajal malala Jesús . Más ꞌücj la mon ca jas majamas Barrabás , tjowelepj . Mpes nin la tjomon .
41015012	Pilato tjevele : — ¿ Tsjan jyas napj lejay yom niná lal ? Nun welé jupj pꞌiyá judiopan jis jepa püné .
41015013	Yümücj tjowelepj : — ¡ Cruz poꞌo tjevyala , mpaꞌis jupj !
41015014	Pilato jis la tjiꞌyüya : — ¿ Tsjan mpes ? Ma malala la tjiji . Más yümücj tjowelepj : — ¡ Cruz poꞌo tjevyala , mpaꞌis jupj !
41015015	Pilato jostsja yupj ma ca tsꞌi miꞌinacj . Mpes jas tjejyama Barrabás cawilta mpe . Tjijyüꞌta jupj militarpan jilal moꞌo nsüpücj Jesús . Tjijyüꞌta cruz poꞌo mvalacj , la ꞌünan .
41015016	Niná tjijyüꞌta na , militarpan tjaman Jesús Pilato wo ntꞌa . Wama tjil . Pilato wo Pretorio lotsja . Pünetsja pajal . Tjowelepj jis la cuwis wa la pꞌa wa militarpan Pilato wo ntꞌa tsjiꞌ la tjajaytsja .
41015017	Jas tjüwüꞌün Jesús militar jas quip je mpes . Nin la tjajay la pjütsꞌün jupj mpes . Pülül je jepa jas quip jin jústatsja . Yo pjwel jam jus tjulujupj jay pjucj poꞌo la ꞌonsos . Jesús jay tjoꞌonsopj , corona jay tjáꞌasatsja jinwá .
41015018	Tjowelepj : — ¡ Qjuisas ꞌücj jyas mpüꞌüm ! ¡ Jipj jepa püné judiopan jilal ! Pajal la tjüpjütsꞌün jupj mpes .
41015019	La pülücj Jesús jay süptsja tjacjaj mpes . La pülücj cus tuputsꞌ Jesús wola poꞌó . Yupj jis ticꞌ mpes tjijyünsünün̈ . Nin lajay jepapan jilal , mopꞌin ma topon jépatsja jupj .
41015020	Tꞌücꞌ la tjüpjütsꞌün na , jas tjüꞌipj pülül je . Jas tücüipap jupj jas quip mpes . Pjeꞌá tjaman jupj la valas jupj cruz poꞌó .
41015021	Jümücj ntꞌa jiltsja na , yom pjaní ntjiꞌlin̈ yupj . Jupj nasa way jactsja Jerusalén ntꞌa jupj tüpüꞌü mpe . Jis wa pjaní pjaní lejen̈ mpe tjacꞌ jupj . Simón lotsja jupj . Cirene mpe ꞌeseptsja . Jupj ne Alejandro popay , Rufo popay wa jupj . Militarpan tjüjütütj Simón ntjamas cruzus .
41015022	Nin la tjajay na , tjaman Jesús Gólgota ntꞌa . “ Gólgota ” mpes ꞌücj la veles “ Jay Pjucj Cjüele ” cupj qjuis tin .
41015023	Uva ꞌüsǘ tjaꞌayapj Jesús lo müs . Uva ꞌüsǘ mirra la süpjütsja , pajal nepé vyaja lo tsꞌuc . Jesús jus nleya leméliyu la süpjütsja , ne ma tjümüꞌü .
41015024	Cruz poꞌo tjovalapj jupj . Militarpan jisastsja Jesús jas quip . Mpes tjepjelan̈ tjunuc pjacj ntaꞌes jupj jas quip .
41015025	Las nueve na , püstapj , cruz poꞌo tjovalapj jupj .
41015026	Nasa tapac tsjan mpes cus tül Jesús . Tapac : NINÁ JEPA JUDIOPAN JILAL .
41015027	Yupj tjovalapj wa pequepan mátꞌeya pꞌa wa cruzus poꞌó . Pjaní way tjovalapj Jesús liꞌinyampe . La pꞌa wa tjovalapj Jesús nancupwepe .
41015028	Dios Popel tjevele niná ca nin mpalas . Tjevele : “ Yupj yólatsja jupj malálatsja , malala lajay jinwá ” . Nin tepyala quinam .
41015029	Judiopan nepénowa cruz ton̈ca jin tjil . Malala tjowelepj Jesús poꞌó . Yupj sey pjucj la süpjüntsja jupj mpes . Ma topon ꞌüsüstsja jupj . Jupj lal tjowelepj : — Jipj tjevelen ca jas mojoyen Dios wo . Tsꞌacꞌ contꞌe na ca jas müjünsün niswá , nin tjevelen .
41015030	Mpes , ¡ palá was cruz mpe ! ¡ Cyapj tjepꞌyaꞌsa jipj pꞌiyá !
41015031	Sacerdote noypan yuwá tjowelepj . La tjüpjütsꞌün wa Jesús poꞌó . Nin pꞌiyá la tjajay wa Moisés popel sin ꞌyüsa lajay . Tjowelepj : — Jis capj tjepꞌyaꞌsa la pꞌa wa . Ma polel cus la pꞌacj jupj pꞌiyá .
41015032	Jupj vele jupj pꞌiyá niná Jepa Püné Dios tjevele ca jas majamas qjuis capj la pꞌacj . Jupj vele Jepa jupj israelpan jilal . Qjuisas palá ncuwim cruz mpe , ca nucucj ncupj . Jupj nin la qjuijis , cupj cüponecj catsja jupj mpes — nin tjowelepj . Pequepan cruz poꞌo lejen̈tsja pasal malala tjowelepj wa Jesús lal .
41015033	Lotsꞌacꞌ culupwen ntꞌa tjáꞌasa na , püste tepyala pjü nosis ntꞌa . Hora contꞌe mpes pǘstetsja .
41015034	Las tres na Jesús yümücj tjevele : — Eloi , Eloi , ¿ lama sabactani ? ( Cupj qjuis tin mpes velecj : “ Napj Ndios , napj Ndios , ¿ tsjan mpes ꞌos tjay jipj ? ” )
41015035	La pꞌa wa neꞌaj pꞌin tjelejen̈tsja . Tjepjyacan̈ na jupj tjevelá , ma sin tjiꞌyüsa jupj tjevelá . Nepénowa yupj sin popa tjowelepj : — Tjapjaꞌaqué . Jupj jos Elías ncuwim cus la pꞌacj jupj .
41015036	Yom pjaní tsꞌüequené , esponja tequeꞌe . Moꞌo tsꞌyuca uva ꞌüsǘ ꞌona mpes . Esponja yo jay tsyuꞌpa , viyá tecyacaná Jesús lo müs . Tjevele : — ꞌÜcj quinam . Ma ca pꞌa la müjí . Ca nucucj ncu Elías jacꞌ palá ntꞌanques jupj cruz mpe .
41015037	Jesús yümücj tjevele , tepeꞌe jupj .
41015038	Pülül pꞌompꞌom jálatsja Dios wo moꞌó , pülül niná wo tꞌem pjaní jinwatsja . Jesús tepeꞌe na , nayapé palavin la tücüeme . Jas tüpwes la tücüeme jupj .
41015039	Jepa militar tón̈catsja Jesús wolapꞌaꞌá . Jupj tjapjaca wa Jesús yümücj tjevele na . Tjinyuca ꞌoyn nyuca tepeꞌe jupj . Mpes tjevele : — Tꞌücꞌ way yom niná Dios Jatjam waytsja .
41015040	Nequem nepénowa campa way ꞌin lejen̈tsja , tjunuc tepyalá . Pjaní wa María lotsja , Magdalá mpe ꞌeseptsja . Pꞌa wa María ló watsja . Jupj Jacobo jamaytsja , José jamay watsja . Jacobo niná “ Jacobo pjyapja ” tjowelepj yupj . Quepj pꞌa wa neꞌaj Salomé lotsja .
41015041	Nequem nenem cus tocon̈tsja Jesús Galilea poꞌo tjuwine na . Yupj tjojon jupj mpes , ꞌücj la tjajay wa jupj tüpüꞌü ntꞌa . Nequem la pꞌa wa pülücj lejen̈tsja wa neꞌaj . Nasa tjiquil wa Jesús lal Jerusalén ntꞌa .
41015042	Nin jawas pjü ꞌücj la tjajay ya mpes , ya ma ca tsjiꞌ la mijicj . Sábado nsem yayá . Tꞌawaná tepyala quinam ,
41015043	mpes José tjacꞌ quinam . Arimatea mpe ꞌeseptsja jupj . Jupj judiopan jis jepapan popa watsja . Püné waytsja yupj jis lal . Jostsja wa Dios len̈ way müjüꞌtüs ca nosis ntꞌa . Ma lecj tjeyatsja Pilato lal . Mpes tjemey Pilato ntꞌa , la tjemyona Jesús jüpꞌüy la toc .
41015044	Pilato ma seletsja pasal len̈ way tepeꞌe Jesús . Mpes tjijyüꞌta la cuwis jepa militar . La tjiꞌyüya ncu nasa tepeꞌe jupj .
41015045	Jepa militar tjevele nasa tepeꞌe . Mpes Pilato tjevele José ꞌücj la taꞌes Jesús jüpꞌüy .
41015046	Mpes José pülül pje jaylacj la tjiji . Palá tꞌeꞌenca Jesús jüpꞌüy , jas tjivyüꞌünǘ . Tipyünta Jesús jüpꞌüy pe jul moꞌó , neven ntꞌa , tepeꞌe ꞌücj la püntüs ntꞌa . Püna pꞌin tjijyüꞌta la toc jomwen jul , tepeꞌe tulucj pꞌin . Nin lajaytsja judiopan . Jesús jüpꞌüy neꞌaj tipyünta na , pe pones jas tentené , jun tꞌyoꞌna jomwen jul .
41015047	Nequem mátꞌeya tjunuc caꞌaj tipyünta Jesús jüpꞌüy . Pjaní wa María , Magdalá mpe ꞌesepj . La pꞌa wa María ló watsja , José jamay .
41016001	Sábado tecyawaja na , nequem cóntꞌeya pjü ꞌücj la tjajay . Lo pajal ꞌüsüs way cjumsu jaylacj la tjajay . Quelel sa cjololtsja Jesús jüpꞌüy ꞌüsüs la cjumsus . Pjaní wa María , Magdalá mpe ꞌeseptsja . La pꞌa wa María ló watsja , jupj Jacobo jamay . La pꞌa wa Salomé ló waytsja .
41016002	Domingo na tjil Jesús jüpꞌüy pǘꞌütsja ntꞌa . Pajal püstaptsja , tjejyawca na pꞌin tjil .
41016003	Yuwá jis la tjüꞌüy : “ Jomwen jul ntꞌa , ¿ pjacj ca jas ntentenes pe pones , ꞌücj wama leque ? ”
41016004	Neꞌas tjil na , tjunuc jun vilicj jun cjol quinam . Pe pajal pünetsja nasa tꞌücꞌ jas tentené tepyala .
41016005	Pe jul wama tjil na , jus tjunuc tjamacjas . Jupj jas quip pje waytsja , cámpatsja . Tjáꞌasa yupj liꞌinyampe . Pasal lacj jeyaptsja yupj .
41016006	Tjamacjas tjevele : — Po ma locj tjeyá . Napj selé nun lo palá Jesús jüpꞌüy , jupj ne Nazaret mpe ꞌeseptsja . Nasa tjovalapj jupj cruz poꞌó , tepeꞌe . ¡ Jas tjijyünsa , nyucunú tepyala niswá ! Jupj len̈ quiꞌá . Tjunucú jupj tüpüꞌü ntꞌa . Len̈ .
41016007	Lowa Pedro ntꞌa , jupj discipulopan la pꞌa wa ntꞌa wa . Jilal mvelé : ‘ Jesús mwalá way jama nun jilal Galilea ntꞌa . Neꞌaj ca jus nucú . Niná nun jilal tjevele jupj nawajaꞌa . ’
41016008	Mpes nequem nenem len̈ way tjil pe jul mpe . Pasal ticyücüyün̈ , lacj tjeyaptsja mpes . Tjil na , ma tjowelepj la pꞌa jilal lacj tjeyaptsja mpes .
41016009	Domingo na Jesús jas tjijyünsa , tüpüꞌü niswá . Mwalá way lay tepyala María Magdalena lal . Püna lapanenpan siéteya tapatja jupj jos moꞌó . Jesús pjeꞌá lis tsꞌiya yupj , mpes tjiꞌyüꞌsa jupj . Nin tepyala püná .
41016010	Quina María tjemey Jesús discipulopan ntꞌa . Yupj ꞌaplijila way tjátjatsja , la tupuyuptsja . María tjevele yupj jilal Jesús lay tepyala jupj ntꞌa .
41016011	Tjevele Jesús nyucunú niswá , nasa jus tjinyuca , tjevele . Yupj ma topon .
41016012	Yacjaya Jesús discipulopan mátꞌeya jilal lay tepyala wa . Yupj tjelyawun̈tsja jis wa pjaní pjaní lejen̈ ntꞌa . Pꞌa casá jústatsja jupj , yupj jus tjunuc na .
41016013	Discipulopan nenem tjil la pꞌa discipulopan ntꞌa . Tjowelepj yupj jilal Jesús lay jis tepyala . Ma wa topon yupj tjowelepj .
41016014	Yacjaya Jesús lay jis tepyala jupj apostolpan once jilal . Yupj ꞌa mulú jalatsja jupj lay jis tepyala na . La pꞌa wa nasa tjowelepj yupj jilal yupj jus tjunuc Jesús . Nasa jas tjijyünsa , nyucunú niswá , tjowelepj . Newa ma topon . Mpes Jesús yupj jilal tjevele malálatsja ma nin topon yupj tjowelepj . Tjevele malálatsja ma wa quelel japontsja .
41016015	Tjevele yupj jilal : “ Lowa nun pjü nosis casá . Tjowelé pjü jis walapꞌaꞌá Dios pajal ꞌüsüs la tjiji gente mpes .
41016016	Pülücj ca mponecj napj lal nun welé mpes . Napj lal japon ca bautizar jis mpalas . Nin lajay ꞌüsüs ca mpatjam Dios lal . Ma japon , Dios ca jis capj ntülüs malala lajay mpes .
41016017	Napj lal japon ca ꞌüsüs la mijicj , gente pꞌin ma polel lajay jinwá . Mpes la pꞌa ca jus nlayecj Dios jis capj cyon̈ca . Ca ꞌücj pjeꞌá la ntsꞌiyacj lapanenpan . Nin ca ꞌücj la mijicj napj nlá ca mvelecj mpes . Ca polel mvelecj la pꞌa jis tin , yupj pꞌiyá ma sin ꞌyüsa la veles .
41016018	Ca polel ntꞌanquecj lotsjim . Veneno myüꞌün̈ na , ma ncaꞌlin̈ ca . Yupj po la moꞌotꞌecj ca malala jisas sey pjucj , ca jis müꞌüꞌsüs yupj . Niná pjü lajay mpes la pꞌa ca jus nlayecj Dios jis capj cyon̈ca . ”
41016019	Qjuis Jepa Jesús tꞌücꞌ jilal tjevele na , Dios jas tjemyana jupj tsjun poꞌó . ꞌEtjele jupj Dios liꞌinyampe .
41016020	Jupj discipulopan tjil jun taꞌá , la pꞌa jis walapꞌaꞌa tjowelepj Jesús ꞌüsüs la tjiji . Qjuis Jepa Jesús jis capj tjepꞌyaꞌsa . Mpes ꞌüsüs la tjajay , gente pꞌin ma polel lajay jinwá . Mpes la pꞌa jus nlay tꞌücꞌ way tjowelepj yupj Dios tjevelá .
42001001	Don Teófilo mpes : Qjuis catjampan nepénowa Jesucristo cus tocon̈ , jupj nosis moꞌo tjuwine na . Yupj tjunuc jupj la tjijá . Yupj tjepjyacan̈ jupj tjevelá . Jupj jomozopan waytsja yupj , ne pꞌa jilal tjowelepj Dios tjevelá . Locopyaya tjowelepj wa cupj qjuilal pjü tepyalá . Mpes cupj sin popa pülücj quelel japactsja Jesucristo la tjijá qjuis catjampan tjunuc . Napj nin pꞌiyá quelel pyactsja . Pajal püs way , tülü way la tjiꞌyüy , nin tjiꞌyüsa pjü tepyalá . Mpes quina ꞌücj napj lal pjü pyac . Pjaní pjaní ca mpac , mpes ca jin müꞌüsüs jipj . ꞌÜsüs way jipj pajal .
42001002	
42001003	
42001004	La pꞌa jin tjiꞌyüsa la tjajay wa Jesucristo poꞌó ; napj pyac mpes jipj ca jus nlayen tꞌücꞌ way nin tepyala .
42001005	Püna Herodes jepa más püné waytsja Judea ntꞌa . Jupj tüpüꞌü na , yom Zacarías ló sacerdote waytsja Dios wo ntꞌa . Sacerdotepan pülücj tapatja . Lovin nepénowa yupj sin popé ꞌa mulú tsjiꞌ la tjajay , locopyaya pꞌa wa tsjiꞌ la tjajay . Newa nepénowa tsjiꞌ la tjajay lovin . Zacarías tsjiꞌ líjitsja jilal Abías lotsja , yupj ꞌa mulú tsjiꞌ la tjajay na . Zacarías jatsꞌom Elisabet lotsja . Elisabet Aarón püna tüpüꞌü popa pꞌiyatsja püs naya tüpüꞌü jupj . ( Aarón sacerdote waytsja ꞌotsꞌipj . Sacerdote mwalá waytsja jupj . )
42001006	Zacarías , Elisabet , manas ꞌüsüs waytsja Dios lal . Malala tulucj . Lovin pjü la tjajay yupj jis Jepa Dios tjijyüꞌtá jupj Popel moꞌó .
42001007	Newa sin popa cjuwá yupj . Elisabet cjuwá tsjicj way lovin ; manas coꞌmüy waytsja yupj quinam .
42001008	Pꞌa jyawca na , niyom Zacarías tsjiꞌ líjitsja jilal tsjiꞌ la tjajay Dios wo ntꞌa , ne Zacarías tsjiꞌ la tjiji wa yupj jis lal .
42001009	Sacerdotepan lovin papel la tꞌapj , niná papel moꞌó tjowelepj tsjan ꞌücj la mijicj tsjiꞌ la tjajay na . Pjaní pjaní la tꞌapj yupj . Nin jawas nin la tjajay na , pjaní way la tꞌya Zacarías . Jupj papel tjevele jupj Dios wo moꞌó ca mim , tsꞌülücꞌ ꞌüsüs cjumsu ca müꞌümüs neꞌaj . Lovin nin la tjajay Dios mpes .
42001010	Zacarías tsꞌülücꞌ ꞌyǘmatsja na , gente pajal pülücj pjeꞌá tjelejen̈ neꞌaj . Dios lal la montsja yupj .
42001011	Wa moꞌó Zacarías ton̈ca ntꞌa ángel lay tepyala jupj ntꞌa . Dios jas tjejyama ángel niná la veles Zacarías lal . Mesa Zacarías ꞌyüma ntꞌa , liꞌinyampe ton̈ca ángel .
42001012	Zacarías ma seletsja tsjan la qjuijis ángel tjinyuca na . Pajal lecj tjeyá jupj .
42001013	Mpes ángel tjevele jupj lal : — Po ma lecj tjeyá . Dios lal le montsja jupj ca mya ꞌas . Jetsꞌom Elisabet yom tsjicj ca popa nsem . Tjacꞌ na , Juan ló ntꞌas jupj .
42001014	Pajal ca ꞌücj jyas nsem jipj ; gente pülücj ꞌücj jisas nsem wa jetjam tjacꞌ mpes .
42001015	Cupj qjuis Jepa Dios ca mveles jupj püné . Lovin uva ꞌüsǘ ma ca müꞌüm jupj , guaro ma wa ca müꞌüm . Ma tjemyaꞌna na custjay , Dios Cjües jupj jos moꞌo ca mpüꞌüm . Dios Cjües jyüꞌta jin ca la mijis jupj .
42001016	Nin mpes jetjam vele na Dios poꞌó , israelpan pülücj po ca jisas nsem yupj jis Jepa Dios , ne ca cus ncon̈cocj jupj .
42001017	Ángel tjevele wa : — Jetjam ca mwalá mim qjuis Jepa Dios jama ntꞌa . ꞌÜcj ca ꞌüsüs la mijis Dios mpes , Elías jinwá . Püna Dios Cjües cus tjepꞌyaꞌsa Elías , mpes pajal ꞌüsüs la tjiji . Nin pꞌiyá ca nsem jetjam lal . Jetjam ca sin müꞌüsüs lis mijis , mpes jis papay ca quelel lis mijicj sejatjampan niswá . Nin mpes wa malala lajay ca cüꞌüꞌsüs ꞌotsꞌipj . Yupj ne ma lajaytsja Dios tjevelá püna pꞌin . ꞌÜsüs witjacj jinwá ca yola nsem yupj quinam . Jetjam ca nin la mijis . Mpes qjuis Jepa Dios jacꞌ na , nepénowa ꞌücj ca cus ncon̈cocj jupj — nin tjevele ángel Zacarías lal .
42001018	Zacarías tjevele ángel lal : — Pajal coꞌmüy napj . Natsꞌom coꞌmüy wa jupj . ¿ ꞌOnin ne ca jus nley napj ncu tꞌücꞌ velen jipj ?
42001019	Ángel wola tjevele : — Gabriel napj . Lovin Dios wolapꞌaꞌa jüs napj , nin mpes ca jus nlayen tꞌücꞌ velé napj . Jupj nin tjejyama jipj ntꞌa . Nin tjejyama la veles ꞌüsüs ca mya palas .
42001020	Newa jipj ma tepyon napj tjevelé , mpes lyájasa ca nsem jipj quinam . Ma ca polel mvelen nsem jipj . Napj tjevelé jin tepyala na , niswa ca ꞌücj mvelen nsem . Dios jos na ca pjü mpalas napj tjevelé jin — nin tjevele ángel jupj lal .
42001021	La pꞌa witjacj pjeꞌá la tjunuc Dios wo ntꞌa . La tjunuctsja Zacarías pjeꞌá ncalas . Po yólatsja ma pjeꞌá tjacꞌ mpes .
42001022	Tjacꞌ na , ma polel véletsja jupj . Nin mpes yupj jus nlaytsja Dios la tjiji Zacarías ꞌücj tjinyuca Dios jas tjiꞌyüsa la tjiji , Dios wo moꞌó tón̈catsja na . Jus nlaytsja nin mpes ma polel véletsja . Newa ma polel tjevele , mpes lovin la seña tjevele pꞌin .
42001023	Pꞌa jawas Zacarías tꞌücꞌ tsjiꞌ la tjiji neꞌaj . Wo ntꞌa tjemey jupj .
42001024	Tꞌücꞌ tepyala ángel tjevelá . Jatsꞌom jupj tsꞌuyupj jana tepyala jupj , mpes mes cínquiya wo ntꞌa tjáꞌasa . Tjevele :
42001025	“ Nejepa Dios ncapj tjepꞌyaꞌsa . Malala ntepalá po jólatsja jupj . Püna la pꞌa wa yólatsja malala napj , tsjicj cjuwatsja mpes . Ma ca nin yola quinam . ”
42001026	Elisabet mes séisiya way tjáꞌasa na , Dios jas tjejyama jupj ángel Nazaret ntꞌa , Galilea mpe se jütütj ntꞌa . Ángel jupj pꞌiyatsja ni , Gabriel ló .
42001027	Dios jas tjejyama jupj la veles tsjücjüim lal . Tsjücjüim María lotsja . Lovin ma yom lal tjuwine jupj . Ma tjowaya custjay . Tjevele pꞌa jawas José lal ca mwayim . José David popa pꞌiyá , püs naya tüpüꞌü jupj . ( David israelpan jis jépatsja pajal püna . )
42001028	María ntꞌa tjacꞌ jupj , ángel . Tjevele : — ¡ ꞌÜcj jyas tꞌas ! Po ꞌüsüs la tjiji Dios jipj mpes , jupj ne jipj Jepa Püné . Cyapj cyon̈ca jupj . Más ꞌüsüs ꞌe tepalá pjü nequem jis tepyala lal .
42001029	Ángel vele tjapjaca na , po lapj nyuca jólatsja María . Ma seletsja jupj tsjan mpes nin tjevele jupj .
42001030	Mpes ángel tjevele jupj lal : — ¡ Po ma lecj tjeyá ! Dios po ꞌüsüs way liji jipj mpes .
42001031	Way tsjicj ca maꞌajam jipj . Yom tsjicj ca maꞌnun . Jesús ló ca la ntꞌan jupj .
42001032	Püné nsem jupj . Dios Jatjam ló nsem jupj . Jupj David popa pꞌiyá , püs naya mpüꞌüm . David tjijyüꞌta ntꞌa ca müjüꞌtüs jupj . Qjuis Jepa Dios ca maꞌayas müjüꞌtüs .
42001033	Israelpan ca jis müjüꞌtüs lovin . Lovin ca Jepa nsem jupj .
42001034	María tjevele ángel lal : — ¿ ꞌOnin ne nin mpalas ? Mvayum tulucj .
42001035	Ángel wola tjevele : — Dios Cjües ncuwim jipj ntꞌa , ca cyapj mpꞌaꞌsas . Dios más püné pjü jis lal . Jupj ꞌüsüs liji gente pꞌin ma polel lajay jin . Pꞌa nequem jin tulucj ca nsem jipj lal . Jupj püné mpes ca nin nsem la pꞌin . Jipj lejay mpes tulucj ca nin nsem . Mpes jipj tsjicj Dios jutsꞌaꞌá ca nsem . Dios Jatjam ló ca nsem jupj .
42001036	” Jemapj Elisabet yom tsjicj ca maꞌnus wa jupj . Coꞌmüy way jupj , mopꞌin nin . La pꞌa javeleptsja ma tsjicj way jáꞌasa jupj lovin ; nin tulucj jupj quinam . Mes séisiya nas tsjicj jáꞌasa jupj .
42001037	Cjuwá tsjan ma ꞌücj la qjuijis Dios .
42001038	María wola tjevele : — Mwü . Dios ni jütüta . Jipj tjevelen jin ca nsem napj lal . Tꞌücꞌ tjevele na tjemey ángel jupj mpe .
42001039	ꞌÍstaway María ꞌücj la tjiji quelel jámatsja mpes , ne len̈ way jocꞌ moꞌo tjemey pülücj patja ntꞌa , Judea moꞌó . María tjemey tjinyuca ncu tꞌücꞌ tjevele ángel jomapj poꞌó .
42001040	Zacarías wo wama tjemey . Süs wa la tjiji jomapj Elisabet lal .
42001041	Jupj María vele tjapjaca na , way tsjicj Elisabet col moꞌo jáꞌasa ntolo jupj . Dios Cjües tjacꞌ wa Elisabet ntꞌa , cus tjepꞌyaꞌsa tꞌücꞌ la veles Dios mpes .
42001042	ꞌÜcj jostsja mpes yümücj tjevele niná : — Dios más ꞌücj jyas la tjiji pjü nequem jis lal . Jipj tsjicj way cyol moꞌo jáꞌasa ꞌücj jos la tjiji wa Dios .
42001043	Pajal ꞌüsüs ntepalá , napj Nejepa jamay la nuc tjacꞌ napj ntꞌa .
42001044	Nin mpes jipj napj lal tjevelen na , tsjicj ncol moꞌo jáꞌasa ntolo jupj , ꞌücj jostsja mpes .
42001045	Jipj tepyon ángel tjevelá Dios mpes , jupj ne cupj qjuis Jepa Püné . Tepyon tꞌücꞌ ca mpalas jupj tjevelá , mpes ꞌücj jyas la tjiji jupj .
42001046	María wola tjevele : “ Napj nola pajal püné way napj Nejepa Dios .
42001047	Po ꞌücj najas Dios mpes . Jupj ca la mijis napj ꞌücj ca mpüꞌüs jupj ntꞌa .
42001048	Jomozo way napj . Po jólatsja jupj pajal tsjicj way napj , püné tulucj . ꞌÜsüs la tjiji napj mpes . Nin mpes pjü way locopyaya patja ca mvelecj Dios ꞌücj najas la tjiji .
42001049	Pajal jas tjiyocj Dios . Pajal ꞌüsüs la tjiji napj mpes , jupj pajal püné mpes . Ncapj tjepꞌyaꞌsa . Lovin ma malala nyuca liji jupj . Lovin ꞌüsüs way pꞌin liji .
42001050	Jupj quelel jis capj pꞌyaꞌsa jupj lal japon . Püna tapatja jilal nin pꞌiyá la tjiji , pꞌa jawas ca mpatjam jilal nin pꞌiyá ca la mijis . Yupj salejepj Dios ca jis capj ntülüs malala lajay .
42001051	Jupj pajal ꞌüsüs la tjiji , jupj pajal jas tjiyocj mpes . Naꞌaj la tecyoye püné jin yola witjacj .
42001052	Jepapan nepénowa tsjicj way yupj la tjiji jupj , mpes ma jajütütj jis tepyala . Pꞌa witjacj tsjicj waytsja yupj yas nam , püné way yupj la tjiji jupj .
42001053	Nepénowa vecj cyaꞌlin̈ , mpes Dios se ꞌaya tsjan ꞌüsüs . Jis col pitꞌa se palá yupj . Pꞌa wa pülücj jatatj , mpes ꞌaya secj sin jyama .
42001054	Jis capj tjepꞌyaꞌsa israelpan , yupj ne jupj jomozopan . Lovin ma joꞌ peꞌe jupj tjevelá yupj jis lal pajal püna . Tjevele ca jis capj mpꞌaꞌsas , ne nin .
42001055	Nin tjevele jupj püna tapatja jis lal , cupj ne yupj sin popa . Nin tjevele Abraham lal , jupj tsꞌuyupj sin popa locopyaya tapatja jis lal ꞌotsꞌipj ” , nin tjevele María .
42001056	Mes contꞌe neꞌaj tüpüꞌü María Elisabet wo ntꞌa . Locopyaya jupj wo ntꞌa tjemey niswá .
42001057	Pülücj tjejyawca na Elisabet quelel myáꞌnatsja tsjicj way , ne yom tsjicj tjemyaꞌna jupj .
42001058	Neꞌaj patja ꞌücj jisastsja pajal Elisabet ꞌücj jostsja mpes . Nin pꞌiyá ꞌücj jisastsja wa jupj jüpülücpan . Jus nlay Dios pajal cus tjepꞌyaꞌsa jupj .
42001059	Tsjicj tsꞌacꞌ ocho tepyala na , tjiquil cus la con̈ yom tsjicj , pjolocꞌ tsjicj tꞌasiyú tꞌü na . Dios Popel jis tjijyüꞌta israelpan ca nin la mijicj niyom tsjictjacj jis lal tsꞌacꞌ ocho jis tepyala na , ne nin la tjajay lovin . Yupj quelel tsjicj ló la tꞌapj ꞌotsꞌipj . Zacarías ló quelel la tꞌapj yupj tsjicj mpes , popay jinwá .
42001060	Jamay ma jostsja nin ló nsem . Jis wala tjevele : — Nin tulucj . Juan ló nsem jupj .
42001061	Yupj tjowelepj jupj lal : — ¿ Tsjan mpes nin ? Nin jis lá tulucj jipj pyülücpan pjü , jipj vyasaspan ma nin jis lá way yupj .
42001062	Mpes la seña lal tjowelepj tsjicj popay lal . La tjüꞌüy ꞌoyn jostsja ló la tꞌapj yupj .
42001063	Mpes tabla tsjicj la tjemyona la pac . Tepyaca : “ Juan ló jupj ” . Ma jus nlaytsja tsjan mpes nin la tjiji .
42001064	Zacarías nin la tjiji na , ꞌücj vele tepyala jupj niswá , ne ꞌüsüs pjac tjevele jupj Dios poꞌó .
42001065	Mpes pjü neꞌaj patja pajal yólatsja Dios pajal ꞌüsüs la tjiji mpes ; yupj yólatsja pajal püné Dios . Pjü niná tepyalá pjü yuwá tjowelepj jocꞌ moꞌó Judea ntꞌa .
42001066	Niná tjepjyacan̈ na , po yólatsja tsjan mpes nin tepyala . Yupj tjowelepj : “ Püné ca nsem jupj ca nacj . Pajal ꞌüsüs ca la mijis jupj ca nacj . ” Tꞌücꞌ way qjuis Jepa Dios yom tsjicj niná cus tecyon̈ca , cus tjepꞌyaꞌsa pajal .
42001067	Zacarías lotsja tsjicj popay . Dios Cjües tjacꞌ Zacarías ntꞌa , cus tjepꞌyaꞌsa tꞌücꞌ la veles Dios mpes . Mpes ꞌücj Dios mpes tjevele jupj . Niná tjevelá :
42001068	“ ꞌÜsüs pjac tjowelé qjuis Jepa Dios poꞌó . Israelpan jis Dios jupj . Cupj ne jupj si jütüta sin popé . Malálatsja cupj püna pꞌin , jupj jutsꞌaꞌá tuluctsja , malala la tjijicj mpes . Perdonar la qjuis tjiji quinam , ne ca ꞌüsüs nsem cupj jupj lal lovin .
42001069	David jupj jomozo waytsja püná . David ncupj qjuis jepa waytsja pajal püna . David popa pjaní qjuis tjeꞌyaya Dios quinam . Pajal jas tjiyocj jupj . Jupj qjuis capj pꞌyaꞌsa , mpes ꞌücj ca mpatjaquecj Dios lal .
42001070	Pajal püna profetapan tjowelepj ca nin mpalas . Yupj Dios jutsꞌaꞌatsja . Dios tjevele pꞌiyá tjowelepj yupj .
42001071	Tjowelepj jupj ca qjuis capj mpꞌaꞌsas , qjuis enemigopan ma malala la qjuis mijicj ncupj . Pꞌa witjacj ma quelel la qjuesejay , ma wa ca polel malala la qjuis mijicj yupj .
42001072	Niná Dios tjevelá püna tapatja jis lal , cupj ne yupj sin popa pꞌiyá . Tjevele ca qjuis capj mpꞌaꞌsas , malala qjuesé palá na . Ma joꞌ tepeꞌe tjevelá . ꞌÜsüs way tjevelá , tꞌücꞌ way ꞌüsüs ca la mijis cupj mpes , jupj tjevele jin .
42001073	Nin tjevele Abraham lal , jupj ne püna tüpüꞌá . Tꞌücꞌ ca nin la mijis , tjevele jupj .
42001074	Jupj ca qjuis manus qjuis enemigopan mpe , ma ca malala qjuis mpalas . Nin mpes ꞌücj ca tsjiꞌ la mijicj cupj jupj mpes . Ma ca lecj meyacj .
42001075	Dios jos jin ca la mijicj cupj . Lovin ꞌüsüs ca la mijicj , pyatjaquecj na . Jupj qjuiyus nyuca lovin . Pjü niná ꞌüsüs way ca la mijis Dios , jupj quelel la qjuisiji mpes .
42001076	Natjam tsjicj , Dios ca mveles jipj jupj profeta . Jipj ca mvelen jupj mpes . Pajal püné jupj pjü jis lal . Jupj wolapꞌaꞌa ca mim , ꞌücj la mijin jupj ca mim ntꞌa .
42001077	Jipj ca sin müꞌüsüs la mijin israelpan ꞌonin ne ꞌücj mpatjam Dios lal . Jupj ca perdonar lis mijis yupj malala nyuca la tjajay , mpes nin .
42001078	Qjuis Dios po jola cupj mpes , malala qjuesé palá mpes , ne pjaní ca jas majamas qjuis capj la pꞌacj . Lotsꞌacꞌ jinwá jupj . Dios püꞌü mpe ca ncuwim cupj ntꞌa .
42001079	Gente te ton̈ca ntꞌa patja malala nyuca lajay mpes . Ncaꞌlin̈ ca yupj , mpes lacj jeyapj . Yom niná Dios se jamá , jupj ca sin ꞌyüsa lis mijis yupj . Jis capj jyawca jinwá ca nsem yupj jis lal . Ca qjuisin ꞌyüsa la mijis ꞌonin ne ꞌüsüs la pütꞌüs Dios lal ” , nin tjevele Zacarías .
42001080	Püs tepyala na Zacarías jatjam tꞌyüna jupj , püné tepyala . Yom ꞌüsüs tepyala jupj . ꞌÜsüs jólatsja jupj Dios jos jinwá . Wa cjuwá ntꞌa pǘꞌütsja lovin , israelpan jis walapꞌaꞌa tjacꞌ nas .
42002001	Jepa püné jis tjijyüꞌta israelpan . Israelpan popa tuluctsja jupj . Augusto lotsja jupj . Tjijyüꞌta pjü way jupj si jütüta sin popé ca mal jis lá jis la pac .
42002002	Lovin ma nin la tjajay yas nam neꞌaj ; mwalá way nin la tjajay quinam . ( Nin la tjajay na , Cirenio jepa auxiliar waytsja Siria moꞌó . )
42002003	Mpes pjü tjil yupj jis papay , sejamay püna tapatja ntꞌa , jis lá jis la pac .
42002004	José tjemey wa . Nazaret nepénowa patja mpe tjemey . Galilea mpe jis tjijyüꞌta neꞌaj Nazaret ntꞌa . Judea moꞌo tjemey jupj , Belén ntꞌa tjemey , nepénowa patja ntꞌa . Belén ntꞌa tüpüꞌü israelpan jis jepa David püná . José David popa pꞌiyatsja , püs naya tüpüꞌü jupj .
42002005	María lal tjemey jis lá jis la pac neꞌaj . María tjevele ca mwayim jupj lal pꞌa jawasa . Way tsjicj tjáꞌasa jupj , María , José popa tulucj . Dios Cjües ꞌüsüs la tjiji mpes way jáꞌasatsja jupj .
42002006	Neꞌaj tapatja na , Belén ntꞌa , way tsjicj quelel myáꞌnatsja María ,
42002007	ne jatjam mwalá tjemyaꞌna jupj . Pülül mpes jas tjivyüꞌünǘ tsjiquis , ne caja moꞌo tjeꞌyonsa jupj , caja niná tsjutsj mpestsja , vaca neꞌaj jalatsja mpes . Pensión ntꞌa ma polel tjijinan̈ yupj , María , José , pajal pülücj tjiquil mpes . Nin mpes animal pülücj sa manun ntꞌa tjijinan̈ yupj .
42002008	Belén neꞌaj pꞌin tapatja wa niyom pꞌa wa . Oveja jajamaptsja tsjutsj lejen̈ ntꞌa , püste naya .
42002009	Len̈ way ángel pjaní lay tepyala yupj ntꞌa . Qjuis Jepa Dios jomozo way jupj . Nin mpes yupj casá po ꞌüsüs way tjejyawca , Dios pajal jyawca mpes . Pajal lacj tjeyapj noyomes .
42002010	Mpes ángel jis wala tjevele : “ Po ma locj tjeyá nun . Napj tjacuwis la veles pajal ꞌüsüs tepyala quinam . Gente pajal ꞌücj jisas nsem napj velé mpes . Po ꞌüsüs ca nsem pjü israelpan mpes .
42002011	Tsjicj tjemyaꞌna yacjaj , David püna tüpüꞌü ntꞌa . Tsjicj niná ca la mijis nun ꞌücj ca mpatjaqué Dios lal . Qjuis Jepa jupj . Cristo jupj . Jupj ne Jepa Püné Dios tjevele ca jas majamas nucopj lo pꞌacj .
42002012	Tsjan mpes nun ca jus nlayé napj tꞌücꞌ velé : tsjicj jas tjüwüꞌün ca nucú caja moꞌó , vaca jalá ntꞌa . ”
42002013	Len̈ way pülücj lay jis tepyala ángel militarpan , nayapé tjiquil . Pajal pülücj waytsja yupj . Ángel mwalá lal tjelejen̈ yupj , tjowelepj pajal ꞌüsüs way Dios . Ninana tjowelepj :
42002014	“ Qjuisas ꞌüsüs mvelecj Dios poꞌó jupj püꞌü ntꞌa . Dios ꞌücj jos gente nepénowa jis lal , mpes qjuisas wa yupj ma yola pjü mpes . ”
42002015	Angelpan pjü tsjun poꞌo tjil niswá . Tjil na , oveja jajamapj tjowelepj : “ Mas Belén ntꞌa . Mas nucum tsjan tepyalá noꞌoj , tsjan niná Dios qjuisin tjiꞌyüsa la tjiji angelpan popem , Dios ne cupj qjuis Jepa Püné . ”
42002016	Mpes len̈ way tjil . Yus tjunuc María José lal . Tsjicj tjunuc wa , caja moꞌo tüpüꞌü , caja niná tsjutsj mpestsja , vaca neꞌaj jalatsja mpes .
42002017	Yus tjunuc na , tjil , pjü jis lal tjowelepj angelpan tjowelepj tsjicj poꞌó .
42002018	Pjü tjepjyacan̈ niyom nenem tjowelepj , pjü yólatsja yupj tjowelepj mpes .
42002019	María lovin ma joꞌ tepeꞌe pjü way niná . Lovin ꞌücj jos jola tepyala jupj niná .
42002020	Oveja jajamapj tjil püna tjatja ntꞌa . Pjü tjepjyacan̈ mpes , pjü tjunuc mpes wa ꞌüsüs tjowelepj Dios poꞌó . Tjowelepj pajal püné way Dios , pajal ꞌüsüs way jupj . Pjü tepyala ángel tjevele jin pꞌiyá .
42002021	Tsjicj tsꞌacꞌ ocho tepyala na , jupj pjolocꞌ tsjicj way tꞌasiyú tꞌü yupj . Dios Popel jis tjijyüꞌta israelpan nin la mijicj niyom tsjictjacj tsꞌacꞌ ocho se palá na , mpes nin la tjajay . Nin jawas Jesús ló la tꞌapj yupj , ángel tjevele jin . Tsjicj cjuwatsja na ángel tjevele ca nin ló la ntꞌacj jupj .
42002022	Pꞌa jawas tjil yupj , María José lal . Tsjicj tucuman Jerusalén ntꞌa , Dios wolapꞌaꞌa la ꞌonsos Jesús . Püna Moisés tjijyüꞌta quepj tsꞌacꞌ cuarenta ma polel jama Dios wo ntꞌa , tsjicj tjemyaꞌna na . Tsꞌacꞌ cuarenta tepyala na , ca mim , maꞌayas Dios mpes . Nin la tjiji na , salá jinwá nsem quepan Dios lal . Mpes tsꞌacꞌ cuarenta tꞌücꞌ tepyala na , tjil yupj .
42002023	Dios wo ntꞌa tucuman tsjiquis , Dios Popel tjevele mpes . Tjevele : “ Mwalá popa yom way , Dios jutsꞌaꞌá nsem jupj ” .
42002024	Animal quelel jaꞌayaptsja Dios mpes . Dios Popel tjijyüꞌta : “ Sipipj , castucú tsjictjacj ꞌücj wa ca maꞌayacj lo ꞌünan Dios mpes ” . Nin la tjajay yupj .
42002025	Neꞌaj Jerusalén ntꞌa yom tüpüꞌü Simeón ló . ꞌÜsüs waytsja jupj Dios lal , ꞌüsüs cus tecyon̈ca Dios . Po la tjinyuca Dios ca jas majamas Yom pjaní yupj ntꞌa jis capj la pꞌacj israelpan . Dios Cjües Simeón cus tecyon̈ca .
42002026	Dios Cjües jas tjiꞌyüsa la tjiji jupj la müjüsüm ca niná Jepa Püné Dios se jamatsja . Ma ca mpaꞌis jupj , ma jus tjinyuca na pꞌin .
42002027	Nin jawas Dios wo ntꞌa tjemey jupj ; Dios Cjües tjijyüꞌta ca nin la mijis . Neꞌaj Jesús jamay , popay tucuman tsjiquis . Neꞌaj tjil , Dios Popel tjijyüꞌta jin la mijicj tsjicj mpes . Neꞌaj tjatja na ,
42002028	Simeón tsjicj tjemyaꞌna . ꞌÜsüs tjevele Dios poꞌó . Tjevele :
42002029	“ Napj Nejepa , napj jipj myozo , ꞌücj jipj ntꞌa jum quinam . Jipj tjevelen jin la tjejay jipj , mpes ma nola quinam .
42002030	Nan mpes jus tjinyuc niná jipj jas tjejyam qjuis capj la pꞌacj , ꞌücj qjuis la pütꞌüs jipj lal .
42002031	Pjü jis walapꞌaꞌa ꞌücj la tjejay niná .
42002032	Jaw jinwá ca nsem jupj israelpan tulucj jilal . Sin müꞌüsüs la mijis ca Dios poꞌó . Más püné ca la mijis ncupj , israelpan , cupj ne jipj jitsꞌaꞌá ” , nin tjevele Simeón Jesús poꞌó .
42002033	Tsjicj popay , jamay yólatsja Simeón pajal ꞌüsüs tjevele mpes jupj poꞌó .
42002034	Simeón Dios lal la tjemyona wa jupj ca ꞌüsüs lis mijis conas jis lal . Jamay lal tjevele wa : “ Dios tjijyüꞌta malala ca jis mpalas israelpan pülücj tsjicj niná mpes . Tjijyüꞌta wa tsjicj niná ca jis capj mpꞌaꞌsas israelpan pꞌa wa , mpes pülücj ca cus ncon̈cocj Dios . Dios jas tjejyama tsjicj niná sin la ꞌüsüs lis mijis Dios jos . Mopꞌin nepénowa ca malala mvelecj jupj poꞌó .
42002035	Nin mpes pꞌa witjacj ca jus nlayecj tsjan yola pülücj witjacj . Jipj ꞌaplijila ca nsem pajal , jyas moꞌo tsjyaca jinwá . Nin ca mpalas tsjicj niná mpes ” , nin tjevele Simeón Jesús jamay lal .
42002036	Neꞌaj Dios wo ntꞌa quepj pꞌa wa tjáꞌasa , Ana ló jupj , Fanuel jucucus waytsja . Israelpan popa watsja jupj . Ana profétatsja jupj , Dios mpes tjevele . Pajal coꞌmüytsja quinam . Tsjücjüim waytsja na , tjowaya jupj . Año siete tüpüꞌü voyum lal ,
42002037	locopyaya tepeꞌe voyum . Voyum tepeꞌe na , jusapj pǘꞌütsja jupj . Año ochenta y cuatro tyáꞌatsja jupj quinam . Lovin ma tjemey Dios wo mpe . Jólatsja Dios püné . Jaw na , püste na véletsja Dios lal . La pülücj laja secj la tjemyona Dios lal .
42002038	Ana yupj ntꞌa tjacꞌ quinam . Tjevele tjüwüiꞌi Dios lal , tsjicj jas tjejyama mpes . Locopyaya Ana pꞌa jis lal tjevele lovin , tsjicj poꞌó . Tsjay püs way la tjunuc yom pjaní ncuwim Jerusalén moꞌó , ca jis capj mpꞌaꞌsas , yupj jis enemigopan ma ca jis müjüꞌtücj .
42002039	Popay , jamay , pjü la tjajay Dios Popel tjijyüꞌta jin . Pjü la tjajay na , niswa tjil yupj püna tapatja ntꞌa . Nazaret ló neꞌaj , Galilea se jütütj mpe . Tsjicj lal tjil yupj .
42002040	Tꞌyüna jupj , tsjiquis . ꞌÜsüs jólatsja jupj Dios jos jinwá . Po ꞌüsüs jas tjiꞌyüsa jupj . Dios pajal ꞌüsüs la tjiji jupj lal .
42002041	Pjü año Jerusalén ntꞌa tjil popay , jamay , fiesta mpes . “ Dios Qjuis Capa Nipj Tjemey ” lotsja fiesta niná .
42002042	Jesús año doce tyáꞌatsja na , tjil wa yupj Jerusalén ntꞌa .
42002043	Fiesta tecyawaja na , jamay , popay tjil jümücj poꞌó , jis wa ntꞌa jiltsja niswá . Mopꞌin neꞌaj tüpüꞌü Jesús , ma tjemey . Jamay , popay , ma salejeptsja ma tjemey jupj .
42002044	Yupj yólatsja la pꞌa jis lal tjemey jupj . Pülücj ꞌa mulú jiltsja jis wa ntꞌa , mpes nin . Tsꞌacꞌ pjaní ma jus tjunuc jümücj ntꞌa , mpes la tapal jupj yupj sejamicapan tjatja ntꞌa , jis pülücpan tjatja ntꞌa wa .
42002045	Lovin ma jus tjunuc , mpes tjil niswá Jerusalén ntꞌa , newa la tapal jupj neꞌaj .
42002046	Tsꞌacꞌ contꞌe tepyala na , Dios wo ntꞌa la nyüjüsün̈ . Sin ꞌyüsa lajay jilal tjáꞌasa . Tjapjaca tjowelepj , jis la tjiꞌyüya ꞌotsꞌipj .
42002047	Tjepjyacan̈ na jupj tjevelá , pjü way yólatsja ꞌüsüs way jas tjiꞌyüsa . Yólatsja wa ꞌüsüs jis wala tjevele jupj .
42002048	Popay , jamay jus tjunuc na , ma salejeptsja tsjan mpes neꞌaj tjáꞌasa jupj . Jamay tjevele jupj lal : — Natjam , po lecj tjeyacj jipj mpes , pajal la tepyalacj . ¿ Tsjan mpes nin la tjejay cupj qjuis lal ?
42002049	Jesús jis wala tjevele : — ¿ Tsjan mpes pꞌa ntꞌa la tapalá napj ? Dios napj Mpapay . Jupj wo niná . ¿ Ncu ma jus nlayé más ꞌücj quiꞌá ꞌos napj ?
42002050	Yupj ma sin tjiꞌyüsa tsjan mpes nin tjevele jupj .
42002051	Nazaret ntꞌa tjemey Jesús niswá yupj jis lal . Pjü tjüjütütj la tjiji jupj . Jupj jamay jola tepyala pjü tepyalá . ꞌÜcj jos jola tepyala jupj .
42002052	Jesús más ꞌüsüs jas tjiꞌyüsa lovin . Tꞌyüna wa jupj . Dios más ꞌücj jos tepyala jupj lal lovin . Nin pꞌiyá gente más ꞌücj jisas jis tepyala wa jupj lal lovin .
42003001	( Locopyaya , Jesús püné tepyala na , gente sin ꞌyüsa la síjitsja Dios poꞌó . Custjay ma nin la tjiji na pꞌin , Juan wínetsja , véletsja Dios mpes . Dios jas tjiꞌyüsa la tjiji tsjan la veles . Juan niná Zacarías jatjam pꞌiyatsja jupj . ) Juan wa cjuwá ntꞌa pǘꞌütsja . Jupj quelel véletsja na Dios mpes , jepa noypan israelpan tuluctsja . Tiberio jepa más püné waytsja neꞌaj . Poncio Pilato jepa auxiliar waytsja Judea moꞌó . Herodes jepa waytsja Galilea moꞌó . Herodes jüpülücj Felipe jepa waytsja Iturea moꞌó , Traconite moꞌó ꞌotsꞌipj . Lisanias jepa waytsja Abilinia moꞌó . Israelpan sin popa nepénowa jepa jatja watsja yupj . Anás , Caifás lal , sacerdotepan más püné witjacj waytsja yupj . Tiberio año quince nas tjijyüꞌta jupj , Juan quelel véletsja na Dios mpes .
42003002	
42003003	Juan jun taꞌá tjemey ꞌüsǘ püné la ntꞌa . Jordán lotsja ꞌüsǘ püné neꞌaj . Neꞌaj gente jis walapꞌaꞌa tjevele más ꞌücj ꞌaplijila nsem yupj , malala nyuca la tjajay mpes . Más ꞌücj yupj ca Dios jos jin la mijicj quinam , tjevele . Juan tjevele jupj ca ꞌüsüma jis mpaꞌtas , mpes bautizar jis mpalas ca . Mpes pjü ca jus nlayecj yupj quelel ꞌüsüs la mijicj quinam , Dios jos jin . Nin mpes Dios ma ca jola nsem yupj püna malala nyuca la tjajay mpes . Nin tjevele Juan yupj jis lal .
42003004	Isaías Juan poꞌó tepyaca püná . Profeta waytsja jupj , Isaías . Tepyaca popel moꞌó Dios tjevelá . Nin tepyaca jupj Juan poꞌó : “ Yom niná wa cjuwá ntꞌa ca mim . Pajal ca quelel mveles gente jilal napj mpes . Mpes yümücj ca mveles : ‘ Qjuis Jepa Püné ca ncuwim . Nujola tꞌas ca nin la müjí quinam jupj jos jin . Malala nujola nun , jümücj la luꞌulú jinwá . Po ma malala nujola tꞌas quinam . ꞌÜsüs nujola tꞌas qjuis Jepa Püné jos jinwá ’ , nin ca mveles jupj .
42003005	‘ Nujisas jümücj viyavin , palavin jinwá quinam Dios lal . Tsꞌentuna ntꞌa tipitꞌa la müjí quinam . Jocꞌ witjacj , neven ꞌotsꞌipj , yumal la müjí quinam . La luꞌulú ntꞌa la tꞌatsj la müjí . La toc ntꞌa jüljül la müjí . Ca jümücj ꞌüsüs nsem qjuis Jepa Püné mpes . Nin pꞌiyá la müjí nujisas moꞌó . Qjuis Jepa Püné len̈ way ncuwim . Ma malala nujola tꞌas . Dios jola jin nujola tꞌas .
42003006	Nin la tjüjí na , gente pjü way ca jus nlayecj Dios liji yupj ꞌücj ca mpatjam jupj lal ’ ” , nin tepyaca Isaías .
42003007	Gente pajal pülücj tjiquil Juan ntꞌa . Jisastsja jupj ca bautizar lis mijis . Jis wala tjevele : — Nun nin pꞌiyá latsj jinwá . Nun solejé Dios po ma jos gente malala lajay . Len̈ way ca jis capj ntülüs . Nin mpes tjuculá nun napj ntꞌa , napj ca bautizar la numejay . Nujola nun nin lojí mpes , jupj ma ca nucopj ntülüs . Tꞌücꞌ tulucj . Dios selé nun newa ma quelel lojí jupj jos jin .
42003008	Tꞌücꞌ way ꞌaplijila tꞌas nun , malala la tjüjí mpes , ne ca ꞌüsüs la müjí quinam Dios jos jin . Po ma nujola tꞌas nun pajal ꞌüsüs , nun judiopan mpes . Ma nujola tꞌas nun pajal ꞌüsüs , nun Abraham püna tüpüꞌü popa mpes . Tꞌücꞌ tulucj . Dios ca ꞌücj la qjuijis niná pwen Abraham tsꞌuyupj ca mpalas .
42003009	Dios pajal len̈ way ca jis capj ntülüs malala lajay . Yupj ma ꞌüsüs lajay , jupj ca jis capj ntülüs yupj pjü way . Yom jupj sine ma vyala jinwá ca la mijis Dios . Jupj sine ma vyala , jyoꞌo , ꞌawa moꞌo tsꞌiyá . Nin ca la mijis Dios malala lajay jis lal . — Nin tjevele Juan yupj jis lal .
42003010	Mpes yupj pajal pülücj la tjüꞌüy jupj lal : — ¿ Tsjan más ꞌücj la qjuijicj cupj ?
42003011	Juan jis wala tjevele : — Po ma la müjí püna la tjüjí jin . Jipj jin quip matꞌe tyatj , pjaní ca maꞌayan jas quip cjuwá . Ve tyatj na , nin pꞌiyá ca la mijin .
42003012	Nenéyawa niyom impuesto jatꞌanquepj tjiquil wa . Jisastsja Juan ca bautizar lis mijis . Juan lal tjowelepj : — Jipj qjuisin ꞌyüsa lejay Dios mpes . Qjuis wala mvelen tsjan jos Dios ca cupj la qjuijicj .
42003013	Jis wala tjevele : — Püna pꞌin tꞌemel más pülücj ntꞌa nun jepa tjijyüꞌta lal , niná tüpweꞌqué nun . Ninana ma ca la müjí quinam . Jepa tjijyüꞌta jinwá pꞌin ca ntaꞌé jupj mpes . Más pülücj ma ca ntaꞌé .
42003014	Militarpan nepenowá tjiquil wa , la tjüꞌüy wa : — ¿ Tsjan jos Dios la qjuijicj cupj ? Juan jis wala tjevele : — Malala nyuca lojitsja püná , ma nin la müjí quinam . Po ma tüpweꞌqué , la pꞌa lacj jeyapj mpes nun jilal . Po ma ca mvelé yupj malala la tjajay , yupj ma malala la tjajay nam . ꞌÜcj nujisas tꞌas tꞌemel tsjiꞌ lojí jaylacj lal .
42003015	Judiopan la nuctsja Dios ca jas majamas Yom pjaní jis capj la pꞌacj . Püna Dios tjevele ca nin la mijis jupj . Neꞌaj tapatja nin yólatsja Juan pꞌiyá niná Yomen Dios se jamá .
42003016	Mpes Juan jis wala tjevele pjü jis lal : — Nam ꞌa niná Yomen tulucj . Napj bautizar la nusejay ꞌüsǘ lal pꞌin . Pꞌa wa ncuwim más püné napj lal . Nam ꞌa pajal tsjicj way jupj lal . Po ꞌüsüs napj lal jupj mpes tsjiꞌ lejay . Napj jupj caite syoc la pꞌin , ꞌücj napj lal . Püné jupj pajal . Nun nepénowa nasa quelel lojí Dios jos jin . Jupj ca nu maꞌayas Dios Cjües . Nun nepénowa newa ma quelel lojí Dios jos jin . Jupj ca nucopj ntülüs .
42003017	” Len̈ way ca nin la mijis . Ca ꞌüsüs la mijis jupj ꞌamá ntꞌa , ma ca malala mpüꞌüm neꞌaj . Ca neꞌaj moꞌonsos ꞌüsüs witjacj , ma ca malala jis mpalas . Pjü malala ca müꞌümüs ; jupj ꞌyüma na , len̈ pjacj se watꞌata jupj ꞌowus — nin tjevele Juan yupj jis lal .
42003018	Juan pꞌa wa nin pꞌiyá tjevele wa judiopan jis lal ; pülücj tjevele . Jupj tjevele más ꞌücj yupj más ꞌüsüs ca la mijicj quinam Dios jos jin . Jis walapꞌaꞌa tjevele Dios pajal ꞌüsüs la tjiji yupj mpes .
42003019	Juan cus tjeveꞌle yupj jis jepa neꞌaj , jepa niná Herodes ló . Cus tjeveꞌle vosas lal tjowaya mpes , vosas Herodías lotsja . Pjü way Herodes malala nyuca la tjiji mpes wa cus tjeveꞌle jupj .
42003020	Herodes ma jostsja Juan tjevelá . Nin mpes pꞌa wa malala la tjiji : cawilta moꞌo tjeꞌyonsa Juan .
42003021	Custjay cawilta moꞌo ꞌonsa secj pꞌin , Juan bautizar la tjiji Jesús . La pꞌa pülücj bautizar lis tjiji na , Juan bautizar la tjiji wa Jesús . Bautizar tepyala na , Jesús Dios lal tjevele . Dios lal tjevele na , tsjun poꞌo tsjicj way la tücüeme , jun cjol tepyala .
42003022	Nepé Dios Cjües palá tjacꞌ Jesús jay ntꞌa la ꞌosos . Sipipj jinwá justa lay tepyala jupj . Tsjun poꞌo nepé vele pjactsja : “ Jipj napj Natjam . Quelel la ꞌejay pajal napj . Pajal ꞌüsüs najas jipj lal . ”
42003023	Jesús quelel sin müꞌüsüs la mijis na , nasa way año tréinteya tyáꞌatsja jupj . Gente yólatsja jupj ne José jatjam . José niná Elí jatjam waytsja jupj .
42003024	Elí Matat jatjam waytsja ; Matat Leví jatjam waytsja ; Leví Melqui jatjam waytsja ; Melqui Jana jatjam waytsja ; Jana José jatjam waytsja ;
42003025	José Matatías jatjam waytsja ; Matatías Amós jatjam waytsja ; Amós Nahúm jatjam waytsja ; Nahúm Esli jatjam waytsja ; Esli Nagai jatjam waytsja ;
42003026	Nagai Maat jatjam waytsja ; Maat Matatías jatjam waytsja ; Matatías Semei jatjam waytsja ; Semei José jatjam waytsja ; José Judá jatjam waytsja ;
42003027	Judá Joanꞌan jatjam waytsja ; Joanꞌan Resa jatjam waytsja ; Resa Zorobabel jatjam waytsja ; Zorobabel Salatiel jatjam waytsja ; Salatiel Neri jatjam waytsja ;
42003028	Neri Melqui jatjam waytsja ; Melqui Adi jatjam waytsja ; Adi Cosam jatjam waytsja ; Cosam Elmodam jatjam waytsja ; Elmodam Er jatjam waytsja ;
42003029	Er Josué jatjam waytsja ; Josué Eliezer jatjam waytsja ; Eliezer Jorim jatjam waytsja ; Jorim Matat jatjam waytsja ;
42003030	Matat Leví jatjam waytsja ; Leví Simeón jatjam waytsja ; Simeón Judá jatjam waytsja ; Judá José jatjam waytsja ; José Jonán jatjam waytsja ; Jonán Eliaquim jatjam waytsja ;
42003031	Eliaquim Melea jatjam waytsja ; Melea Mainán jatjam waytsja ; Mainán Matata jatjam waytsja ; Matata Natán jatjam waytsja ;
42003032	Natán David jatjam waytsja ; David Isaí jatjam waytsja ; Isaí Obed jatjam waytsja ; Obed Booz jatjam waytsja ; Booz Salmón jatjam waytsja ; Salmón Naasón jatjam waytsja ;
42003033	Naasón Aminadab jatjam waytsja ; Aminadab Aram jatjam waytsja ; Aram Esrom jatjam waytsja ; Esrom Fares jatjam waytsja ; Fares Judá jatjam waytsja ;
42003034	Judá Jacob jatjam waytsja ; Jacob Isaac jatjam waytsja ; Isaac Abraham jatjam waytsja ; Abraham Taré jatjam waytsja ; Taré Nacor jatjam waytsja ;
42003035	Nacor Serug jatjam waytsja ; Serug Ragau jatjam waytsja ; Ragau Peleg jatjam waytsja ; Peleg Heber jatjam waytsja ; Heber Sala jatjam waytsja ;
42003036	Sala Cainán jatjam waytsja ; Cainán Arfaxad jatjam waytsja ; Arfaxad Sem jatjam waytsja ; Sem Noé jatjam waytsja ; Noé Lamec jatjam waytsja ;
42003037	Lamec Matusalén jatjam waytsja ; Matusalén Enoc jatjam waytsja ; Enoc Jared jatjam waytsja ; Jared Mahalaleel jatjam waytsja ; Mahalaleel Cainán jatjam waytsja ;
42003038	Cainán Enós jatjam waytsja ; Enós Set jatjam waytsja ; Set Adán jatjam waytsja , Dios pꞌiyá Adán la tjiji jupj . Nintsja püna tapatja jis lá , José ne yupj popa pꞌiyá , püs naya tüpüꞌü jupj .
42004001	ꞌÜsǘ püné la ntꞌa tjáꞌasa Jesús . Niná ꞌüsǘ Jordán ló . Nepé tjemey quinam jupj . Pjü la tjiji Dios Cjües jostsja jinwá . Quina Dios Cjües tjijyüꞌta Jesús lo winin campa way ꞌin ,
42004002	pjü jis wa cjuwá ntꞌa . Mpes tjemey Jesús . Tsꞌacꞌ cuarenta neꞌaj wínetsja jupj . Neꞌaj tjáꞌasa na diablo tjacꞌ jupj ntꞌa . Jostsja ca Jesús malala nyuca la mijis , mpes malala tjevele Jesús lal . Jesús neꞌaj tjuwine na , ma tjelyaja jupj . Mpes tꞌücꞌ tsꞌacꞌ cuarenta na , pajal vecj péꞌetsja jupj .
42004003	Ninana diablo tjevele jupj lal : — Jipj Dios Jatjam pꞌiyá , ꞌücj ca müjüꞌtün niná pe ca ve mpalas , ne nin ca nsem .
42004004	Jesús ma la tjiji diablo tjevele jin . Jupj wola tjevele pꞌin : — Dios vele jupj Popel moꞌó : ‘ Gente ma ca mpatjam ve mpes pꞌin . Pjü way Dios tjevele mpes ca mpatjam yupj . ’
42004005	Yacjaya diablo tjemyana Jesús campanya ntꞌa . Jupj la tjiji Jesús ꞌücj nyúcatsja pjü patja ntꞌa nosis moꞌó . Len̈ way tjinyuca pjü .
42004006	Diablo Jesús lal tjevele : — Napj ca mya ꞌa jipj ca müjüꞌtün pjü patja ntꞌa . Napj ca mya ꞌa pjü yupj jatatj ꞌüsüs yustapj . Püné nsem jipj yupj ꞌüsüs lajay mpes . Pjü niná napj natsꞌaꞌá quinam . Napj le tꞌa lal ꞌücj ꞌya napj .
42004007	Najas jipj nawalapꞌaꞌa palá mpiꞌtjim . Najas jipj ca mvelen napj pajal püné . Nin la tjejay na , pjü way niná jipj jitsꞌaꞌá nsem .
42004008	Jesús jupj wola tjevele ma ca nin la mijis . — Satanás jipj , jutja napj mpe — tjevele — . Dios Popel vele : ‘ Dios Jepa más püné pjü jis lal . Nujola tapalas püné jupj pꞌin . Ma ca nin nujola nsem la pꞌa pꞌin püné Dios jinwá . Dios jos jin la müjí la pꞌin . ’
42004009	Locopyaya diablo tjemyana Jesús Jerusalén ntꞌa . Neꞌaj Dios wo casá pajal campanya ntꞌa tjijyünsa jupj . Tjevele Jesús lal : — Dios Jatjam jipj , ꞌücj palá ntolo quepé .
42004010	Dios Popel vele : ‘ Dios ca müjüꞌtüs jupj angelpan yupj ca mya jamacj jipj .
42004011	Jis mas mpes ca mya maꞌnucj ne ma ca mpojom jipj pe lal . Ma ca malala mya palas ’ — nin tjevele diablú .
42004012	Jesús ma la tjiji diablo tjevele jin . Nin pꞌin wola tjevele : — Dios Popel vele wa : ‘ Ma ca malala nyuca la mijin ma jola jinwá , la nuc ncu jipj Jepa Dios ca cyapj mpꞌaꞌsas ’ .
42004013	Diablo po jostsja Jesús malala nyuca la mijis , mpes la pülücj malala tjevele jupj lal . Mopꞌin Jesús ma malala la tjiji . Mpes diablo pjü la tjiji na , tjemey , li nucutsja ꞌona ꞌücj la cuwis niswá .
42004014	Locopyaya Jesús Galilea ntꞌa tjemey niswá . Dios Cjües cus tjepꞌyaꞌsa pjü ꞌücj la mijis . Mpes Jesús pajal ꞌüsüs la tjiji . Pjü neꞌaj tapatjá jas tjowelepj Jesús .
42004015	Jis wa judiopan ꞌa si mulú ntꞌa , sin tjiꞌyüsa lis tjiji jupj lovin . Pjü ꞌüsüs tjowelepj Jesús poꞌó .
42004016	Nazaret ntꞌa tjemey Jesús , püna tüpüꞌü ntꞌa tsjicj waytsja nam . Neꞌaj judiopan ꞌa si mulú ntꞌa tjemey jupj , pjü sábado na la tjiji jinwá . Neꞌaj jis walapꞌaꞌa ton̈ca , moꞌo la veles jupj .
42004017	Tjaꞌayapj ntꞌya jupj Dios Popel Isaías tepyaca püná . Isaías profeta waytsja jupj . Mpes Jesús la tyüꞌpa popel , la tepyala pjaní way Isaías tepyacá . Tjinyuca na , moꞌo tjevele jupj . Nin tjevele :
42004018	“ Dios la ntjetꞌá jis wala la veles cjuwá jis lal . Napj velé Dios ca ꞌüsüs la mijis yupj mpes quinam . Dios Cjües ncapj pꞌyaꞌsa nin la mejay . Dios nin tjejyama la veles ntjiꞌlin̈ jis lal . Velé ꞌücj jis la winin quinam . Velé yun cjuwá jis lal , ꞌücj januc liji Dios . Nepénowa yupj jis enemigopan po malala nyuca lis tjajay . Dios nin tjejyama sin majam yupj , ꞌücj ca mal jis enemigopan nepé .
42004019	Nin tjejyama la veles jupj quelel la siji , quelel jis capj pꞌyaꞌsa yupj . Nin liji jupj quinam , velé napj . ”
42004020	Jesús tꞌücꞌ moꞌo tjevele . Dios Popel jun tꞌyoꞌna , tjeꞌyaya yom neꞌaj tsjiꞌ liji . Tjáꞌasa Jesús , sin ꞌyüsa la mijis . Pjü wa moꞌó ꞌa jis tjimyula witjacj pajal jus tjunuc jupj .
42004021	Jupj yupj jis lal tjevele : “ Püna tepyaca niná Dios Popel jupj . Niná jupj Popel tjevelá , tꞌücꞌ tepyala yacjaj . Jupj tepyaca napj nin poꞌó ” , tjevele Jesús .
42004022	Pjü tjowelepj ꞌüsüs tjevele jupj . Po yólatsja ꞌonin ne pajal ꞌüsüs way tjevele . Jis la tjüꞌüy yuwá : “ ¿ Tsjan mpes nin vele jupj pꞌiyá niná Yomen Dios se jamá ? José jatjam pꞌin jupj . ”
42004023	Yupj nin yólatsja mpes , Jesús tjevele : “ Napj selé tsjan quelel welé nun napj lal . Niná nun welé lovin . Nun quelel welé : ‘ Doctor jipj , mpes mya tsꞌucun jipj pꞌiyá ’ . Nun quelel welé : ‘ ꞌÜsüs la mijin jipj quiꞌá , püna tüpütꞌ ntꞌa . Cupj tjepjyaꞌaquecj pajal ꞌüsüs la tjejay Capernaum ntꞌa . Qjuisas nin pꞌiyá la mijin quiꞌá . ’
42004024	” Nin welé , mopꞌin ma quelel la nojí . Lovin nin profetapan jis lal . Püna tapatja ntꞌa , ma jisas yupj . Tꞌücꞌ way niná .
42004025	Nin pꞌiyatsja Elías lal . Elías tüpüꞌü na püná , año contꞌe , mes séisiya ma tjive , mpes jun taꞌá po cjuwatsja jis la las . Quiꞌá Israel ntꞌa nequem pülücj jis vayum tulucj tapatja . Tꞌücꞌ way niná .
42004026	Dios ma jas tjejyama Elías yupj ntꞌa jis capj la pꞌacj . Quepj pꞌa ntꞌa tüpüꞌü ntꞌa jas tjejyama jupj . Quepj niná Sarepta ntꞌa tüpüꞌü jupj , Sidón mpe se jütütj ntꞌa . Israelpan popa tuluctsja jupj , quepan .
42004027	” Eliseo pꞌa profeta watsja . Jupj tüpüꞌü na , pülücj malala jisastsja Israel moꞌó , jis pjolocꞌ tjamaja mpes . Jas tüpwes ma jis tjiꞌyüꞌsa yupj . Pjaní way pꞌin tjiꞌyüꞌsa , salá tepyala . Naamán lotsja jupj . Siria mpe ꞌeseptsja jupj , israelpan popa tuluctsja ” , nin tjevele Jesús , Nazaret moꞌo tapatja jis lal .
42004028	Jupj tjevele tjepjyacan̈ na tsꞌa tjiꞌin pajal . Nin pꞌiyá pjü way wosis ntꞌa tjatja tsꞌa tjiꞌin . ( Israelpan waytsja yupj , mpes yólatsja Dios más ꞌüsüs jis capj tjepꞌyaꞌsa yupj la pꞌa jis lal . Nin mpes ma jisastsja Jesús tjevelá . )
42004029	Sin tjüjünsüpj , ntjiꞌlin̈ jupj , pjeꞌá la tsꞌi pülücj patja nepé . Quelel jaꞌünantsja jupj . Tjaman jupj neven pacá ntꞌa , la palaꞌá la tsꞌi mpes .
42004030	Newa ma la tjajay yupj quelel lajaytsja jinwá . Yupj culupwen nipj tjemey , tjuwine tjemey jupj .
42004031	Nazaret nepé palavin tjemey Capernaum ntꞌa . Pülücj patja neꞌaj . Galilea mpe se jütütj . Sábado na sin tjiꞌyüsa lis tjiji neꞌaj .
42004032	Yupj pajal nin yólatsja jupj pajal ꞌüsüs sin tjiꞌyüsa lis tjiji mpes . Jupj tjevele ꞌücj lo jütütj jinwá , mpes nin .
42004033	Neꞌaj , wosis moꞌó , judiopan ꞌa si mulú ntꞌa , yom tjáꞌasa , lapanen jupj jos moꞌo tüpüꞌü . Lapanen malala jos jin la tjiji yomen . Yümücj la tipiya :
42004034	— Jipj Jesús Nazaret mpe ꞌesepj . ¡ Ma qjuisas jipj ! ¿ Tsjan pjucj tjacuy cupj ntꞌa ? ¿ Ncu pjü malala qjuis lo jay tjacuy jipj ? Napj selé pjacj ne jipj . Dios jutsꞌaꞌá way jipj . Pajal ꞌüsüs way jipj .
42004035	Jesús yümücj tjevele lapanen lal : — ¡ Lyájasa tꞌas ! ¡ Jutja jupj jos mpe ! — tjevele . Len̈ way lapanen yom palá tsꞌiya yupj jis walapꞌaꞌá . Yom nepé tjemey . Lapanen ma malala la tjiji quinam jupj lal , püna la tjiji jinwá .
42004036	Pjü way yólatsja ꞌüsüs tepyala mpes . Yuwá tjowelepj : “ ¿ ꞌOyn ne nin vele jupj ? Jepa jinwá jyüꞌta lapanen . ꞌÜcj lo jütütj jinwá si jütüta yupj , ne pjeꞌá jil , jupj jyüꞌta jin . ”
42004037	Pjü jis lal tjowelepj niná tepyalá , mpes pjü tjepjyacan̈ Jesús poꞌó Capernaum moꞌó , Capernaum neꞌaj pꞌin ꞌotsꞌipj .
42004038	Yacjaya Jesús tjemey wosis mpe , niná wosis judiopan ꞌa si mulú ntꞌa . Simón wo ntꞌa tjemey . Wama tjemey . Neꞌaj Simón pwisam malala jostsja jupj , pajal si ꞌáwatsja jupj . Nin mpes wa ntꞌa tapatja la tjomon Jesús cüꞌüꞌsüs la mijis jupj .
42004039	Mpes Jesús tjacꞌ , ton̈ca malala jos ntꞌa . Cus tjeveꞌle ꞌowus , mpes tjiꞌyüꞌsa quinam . Simón pwisam len̈ way jas tjijyünsa , jis tjeꞌyaya jis la las . Nas tjiꞌyüꞌsa quinam , ne nin .
42004040	Tꞌyaja na , la pꞌa tjiquil Jesús ntꞌa . Pjü tucuman malala jisas yupj sin popé . Pjü pꞌa casá malala jisas tucuman yupj . Jesús po la tjeꞌyotꞌa pjü witjacj , jis tjiꞌyüꞌsa lis tjiji jupj .
42004041	Lapanenpan nepénowa jisas nepé tjil , pülücj nepé tjil . Tjil na , la tupuyupj , tjowelepj : “ ¡ Dios Jatjam jipj ! ” Mpes Jesús jis capj tjeveꞌle lapanenpan . Yupj salejeptsja jupj niná Jepa Püné Dios tjevele ca jas majamas jis capj la pꞌacj judiopan . Nin mpes Jesús ma jis tjeꞌyaya jis la veles yupj .
42004042	Tjejyawca na , pjeꞌá tjemey Jesús jusapj , pjü len̈ ntꞌa . Mopꞌin gente la tapal jupj . Tjiquil jupj ntꞌa . Ma quelel jas tjajam jupj yupj mpe .
42004043	Mpes jupj yupj jis lal tjevele : “ Dios jos pꞌa ntꞌa jum ꞌotsꞌipj , nepénowa patja ntꞌa . Ca mvelé Dios pajal ꞌüsüs la tjiji yupj mpes . Jis walapꞌaꞌa ca mvelé Dios ca müjüꞌtüs nosis ntꞌa . Dios nin tjejyama nin la veles . ”
42004044	Mpes newa jun taꞌá jámatsja judiopan tapatja ntꞌa . Jis wa judiopan ꞌa si mulú ntꞌa tjevele Dios tjevelá yupj jis walapꞌaꞌá . Nin líjitsja lovin .
42005001	Pꞌa jyawca na , Jesús ꞌüsǘ püné la ntꞌa ton̈ca . Genesaret lotsja ꞌüsǘ püné . ( Pajal campwila waytsja , pajal la püné . ) Neꞌaj ton̈ca na , pülücj ꞌa jis tjimyula jupj ntꞌa . Jesús jis wala tjevele Dios tjevelá . Tjepjyacan̈ , ne cus tjeletjatj .
42005002	Neꞌaj barco matꞌe ꞌüsǘ püné la ntꞌa tsyuꞌpa tjatja tjinyuca . Len̈tsja barco wa moꞌó . Niyom cjul pjeꞌá la coy , jis barco neꞌaj tsupapj yas nam . Jis ataraya japatsj quinam .
42005003	Barco pjaní wama tjemey Jesús . Simón jutsꞌaꞌá waytsja barcas . Jesús Simón lal la tjemyona jupj ca nsoctes barcas , ca tsjicj way mim ꞌüsǘ la mpe . Jesús ꞌetjele barco moꞌó , nepé sin ꞌyüsa lis tjiji .
42005004	Tꞌücꞌ jis lal tjevele na , tjevele Simón lal : — ꞌÜsǘ campwila ntꞌa tjemyana barcas . Nun jis ataraya moꞌo la tsꞌiyá , cjul pjeꞌá la coy .
42005005	Simón jupj wola tjevele : — Nejepa , püste cus tüpwes quelel pjeꞌá la tecyoyecj ; lovin len̈ . Jipj velen mpes pꞌin niswa ca moꞌo la ntsꞌi naꞌataraya .
42005006	Nin la tjajay na , cjul pajal pülücj jis ntjiꞌlin̈ . Ataraya po tipitꞌa mpes , quelel lo comyatsja quinam .
42005007	Mpes Simón , jupj jomicapan jis lal wa , jis walapꞌaꞌa la tjamayapj niyom pꞌa barco moꞌó . Jisastsja ncul jis capj la pꞌacj . Tjiquil na , cjul pajal pülücj la tocoy wa , mpes barco manas tipitꞌa cjul lal . Pajal tü waytsja , mpes quelel pwila jama barcas .
42005008	Simón Pedro niná tjinyuca na , tüicꞌ jin tjüjünsü Jesús wolapꞌaꞌá . Palá nipiꞌtje jupj . Tjevele : — Nejepa , más ꞌücj napj nepé ca mim jipj . Malala napj , jipj ꞌa ꞌüsüs .
42005009	Pajal jólatsja pajal pülücj pjeꞌá la tecyoye cjulun quinam . Püna ma polel pjeꞌá la tecyoye . Seletsja pajal ꞌüsüs la tjiji Jesús , mpes nin tjevele jupj . Niyom pꞌa wa nin pꞌiyá yólatsja cjul pajal pülücj pjeꞌá la tocoy mpes .
42005010	Nin pꞌiyá jólatsja wa Jacobo , Juan ꞌotsꞌipj , yupj ne Zebedeo jatjampan . Simón lal ꞌa mulú tsjiꞌ lajaytsja lovin . Jesús tjevele Simón lal : — Po ma lecj tjeyá . Cjul pjeꞌá le coytsja püna pꞌin . Quina pꞌa casá ca la mijin . Jipj ca mvelen la pꞌa jis lal Dios mpes , mpes yupj ca cus ncon̈cocj Dios — nin tjevele Jesús .
42005011	Nin mpes yupj jis barco ꞌüsǘ la ntꞌa tjaman . Tsupapj na , pjü jatja tjil . Yupj quelel sa con̈tsja Jesús lovin . ( Quina ma cjul pjeꞌá la coy pátjatsja ; quina tsjiꞌ lajaytsja Jesús mpes . )
42005012	Jesús pꞌa ntꞌa pülücj patja ntꞌa tjáꞌasa na , yom tjacꞌ jupj ntꞌa . Malala jostsja pajal . Jüpꞌüy tjamaja lovin , palá tinca jüpꞌüy popé . Jupj Jesús tjinyuca na , palá nipiꞌtje Jesús wolapꞌaꞌá . La tjemyona : — Nejepa , jipj polel ni ꞌüꞌsa lejay . Jipj jyas na ca nin nsem .
42005013	Mpes Jesús pjwel la tepyacta , po la tjeꞌyotꞌa . Tjevele : — Najas . ꞌI tjüꞌüꞌsüs quinam . Len̈ way tjiꞌyüꞌsa , jüpꞌüy ꞌüsüs tepyala jupj .
42005014	Locopyaya Jesús tjijyüꞌta jupj : — Ma ca mvelen pꞌa lal nin tepyalá . Jutja sacerdote ntꞌa . Jupj ca jis nucus . Ca la mpalas ncu malala lo nuc pꞌyüy poꞌó . Ca mveles ꞌüsüs quinam . Niná la tjejay na , jipj ca maꞌayan Dios mpes , jupj ꞌi tjüꞌüꞌsa la tjiji mpes . Pajal püna Moisés tjijyüꞌta tsjan ca maꞌayacj , jis pꞌüy jis tjiꞌyüꞌsa na . Jupj tjijyüꞌta jin ca la mijin . Pjü la tjejay na , la pꞌa ca jus nlayecj jipj tꞌücꞌ way ꞌi tjüꞌüꞌsa quinam — tjevele Jesús .
42005015	Newa pajal pülücj ꞌüsüs tjowelepj Jesús poꞌó . Campa tapatja tjepjyacan̈ wa Jesús pajal ꞌüsüs la tjiji . Mpes pajal pülücj ꞌa jis tjimyula jupj ntꞌa jis la pjac jupj tjevelá , jis la ꞌüꞌsüs wa tjiquil , malala jisastsja mpes .
42005016	Mopꞌin Jesús la pülücj jusapj tjemey la veles jupj Popay Dios lal . Nin tüpüꞌü jupj .
42005017	Pꞌa jyawca na Jesús sin ꞌyüsa líjitsja . Fariseopan nepénowa neꞌaj tjatja wa jupj ntꞌa . Niyom Moisés popel sin ꞌyüsa lajay neꞌaj tjatja wa . Pülücj waytsja yupj . Galilea nepé tjiquil nepenowá . Pjü nepénowa patja mpe tjiquil yupj . Judea nepé tjiquil wa nepenowá . Jerusalén nepé tjiquil wa nepenowá . Qjuis Jepa Dios cus tecyon̈ca Jesús , mpes ꞌücj si ꞌüꞌsa líjitsja malala jisas .
42005018	Wama tjáꞌasa Jesús yupj jis lal . Locopyaya niyom pꞌa wa tjiquil , yom ma polel ꞌutaná tucuman hamaca lal . Yupj quelel jamantsja malala jos wa moꞌó , Jesús ntꞌa , Jesús wolapꞌaꞌa la püntüs jupj . Mpes pajal la tapal yupj ꞌoyn ne ꞌücj wama mal .
42005019	Cjuwatsja . Pülücj tjatja mpes ma tjunuc ꞌoyn ne wama la winin . Mpes wa casaꞌá tjil , wo jay tjujulul yupj . Nin la tjajay na , wo jay nepé palá tüpüntüpj malala jos hamaca lal . Jesús wolapꞌaꞌa tüpüntüpj pülücj tjatja culupwen ntꞌa .
42005020	Jesús jus nleya yupj topon jupj polel cüꞌüꞌsüs la mijis . Jupj tjevele malala jos lal : — Natjam , napj perdonar la ꞌejay malala nyuca la tjejay Dios lal . Ma nin nola quinam .
42005021	Niyom Moisés popel sin ꞌyüsa lajay malala jin yólatsja Jesús tjevelá . Nin pꞌiyá fariseopan . Yólatsja : “ Jupj tjevelá malala Dios lal . Jupj ma polel perdonar liji malala nyuca la tjiji . Dios pꞌin nin liji . ”
42005022	Jesús jus nleya yupj nin yólatsja , mpes jis wala tjevele : — ¿ Tsjan mpes nujola napj tjevelé malala Dios lal ? Nin tulucj .
42005023	Napj ꞌücj velé : ‘ Napj perdonar la ꞌejay malala nyuca la tjejay Dios lal ’ . Napj ꞌücj wa velé : ‘ Jin tjijyünsa , tjuwine jipj ’ . ¿ Cana más costa la veles ?
42005024	Nin pꞌiyá ca mvelé wa malala jos lal , mpes nun ca jus nlayé napj ꞌücj perdonar lejay nosis ntꞌa . Napj pꞌiyá niná Yomen Dios jas tjejyamá — nin tjevele Jesús . Mpes jupj tjevele yom ma polel ꞌutanatsja lal : — Jin tjijyünsa , jipj hamaca ntꞌya ntꞌan , jutja wya ntꞌa .
42005025	Len̈ way malala jos tjiꞌyüꞌsa . Jas tjijyünsa yupj jis walapꞌaꞌá , hamaca jupj tüpüꞌü casá ntꞌya , tjemey wo ntꞌa . Po ꞌüsüs way tjevele Dios poꞌó , ꞌüsüs tepyala mpes .
42005026	Pjü neꞌaj tjatja pajal yólatsja pajal ꞌüsüs tepyala mpes , ne ꞌüsüs tjowelepj Dios poꞌó . Yólatsja Jesús püné . Mpes tjowelepj : “ Lovin ma nin tjinyucucj cupj yas nam ” .
42005027	Locopyaya pjeꞌá tjemey Jesús . Yom tjinyuca , tsjiꞌ líjitsja jepa mpes . Tꞌemel tꞌeꞌéncatsja lovin jepa mpes , impuesto jaylacj . Wa ntꞌa tꞌemel tꞌeꞌéncatsja ntꞌa tjáꞌasa . Yom niná Leví lotsja jupj . Jesús jupj lal tjevele : — Ncapj tecyon̈ca jipj . Najas ncapj cyon̈ lovin .
42005028	Mpes jas tjijyünsa , pjü jatja tjemey . Cus tecyon̈ca Jesús .
42005029	Locopyaya Leví pülücj la las la tjiji jupj wo ntꞌa Jesús mpes . Pülücj jis lal tjevele ncul jupj wo ntꞌa . Leví jostsja la pꞌa ca jus nlayecj püné Jesús jupj lal , mpes nin la tjiji . Pülücj tjiquil , yupj nepénowa niyom impuesto jaylacj jatꞌanqueptsja , Leví jinwá . Niyom pꞌa wa tjiquil wa . Yupj jis lal tjatja , tjalá .
42005030	Fariseopan ma jisastsja yupj nin la tjajay . Tjowelepj Jesús discipulopan jilal malala nin , yupj ꞌa mulú tjalá yupj jis lal . Nin pꞌiyá tjowelepj wa Moisés popel sin ꞌyüsa lajay . — ¿ Tsjan pjucj lojá impuesto jaylacj jatꞌanquepj jis lal , malala nyuca lajay jis lal wa ? — nin la tjüꞌüy yupj .
42005031	Jesús jis wala tjevele : — ꞌÜcj jisas ma jisas doctor . Malala jisas doctor jisas yupj . Napj doctor jinwá malala lajay jis lal .
42005032	Napj niná nin lejay Dios jos jinwá . Napj tjacuwis la veles malala lajay jis lal . Napj velé yupj jis lal Dios jos yupj ꞌaplijila nsem malala nyuca la tjajay mpes . Napj velé Dios jos yupj ꞌüsüs ca la mijicj quinam jupj jos jin . La pꞌa wa ꞌüsüs lajay quinam , napj ma nin velé yupj jis lal — nin tjevele Jesús .
42005033	Nin mpes yupj tjowelepj jupj lal , yupj fariseopan nepenowá , Moisés popel sin ꞌyüsa lajay nepenowá . Yupj tjowelepj : — Juan discipulopan la pülücj ma jalá , quelel javelepj pꞌin Dios lal . Nin pꞌiyá lajay fariseopan jis discipulopan . ¿ Tsjan mpes jipj discipulopan lovin jalá , lovin myüꞌün̈ ?
42005034	Jesús tjevele jupj discipulopan ma nin lajaytsja custjay . Pꞌa jyawca na ca nin la mijicj . Ninana tjevelá : — Yom judío woya na , jupj jomicapan jiquil wa cus la con̈ jupj . Pajal ꞌücj jisas jatja , jalá wa yupj . Nin pꞌiyá napj discipulopan jis lal . Napj yupj jis lal püꞌüs quinam . ꞌÜcj javelepj napj lal , mpes ꞌücj jalá .
42005035	Pꞌa jyawca na , pꞌa casá ca nsem . La pꞌa ca ncul , ca ma tjililin̈ . Len̈ ca nsem napj . Nin tepyala na , napj discipulopan ma ca nlajacj nenéyawa , ca mvelecj pꞌin Dios lal .
42005036	Parábola tjevele Jesús sin la ꞌüsüs jis la jay . Sin tjiꞌyüsa lis tjiji tsjan mpes jupj lal japon ma polel nin pꞌiyá lajay püna tapatja la tjajay jinwá . Ninana Jesús tjevelá : — Nin pꞌiyá nun nusin quip seyasa toꞌá na , nusin quip seyasa ma cüemá nusin quip pül way po pwiꞌtjí mpes . Nin lojí , malala se palá manas . Seyasa way la tücüeme nsem ; maꞌajapj malala wa nsem . Pülül po pwiꞌtjí ma yuwal justa nsem pülül pül lal .
42005037	Nin pꞌiyá wa judiopan uva ꞌüsǘ seyasa jatatj na . Uva ꞌüsǘ seyasa ma ca moꞌo ntꞌucj pjolocꞌ pül moꞌó . Nin lajay , pjolocꞌ pül ca maꞌapcas ꞌüsǘ myolca mpes . Tjeꞌyapta na , uva ꞌüsǘ ca jus ncocom . Pjolocꞌ malala mpalas wa .
42005038	Más ꞌücj uva ꞌüsǘ seyasa pjolocꞌ seyasa moꞌó ca moꞌo ntꞌucj .
42005039	Nepénowa uva ꞌüsǘ pül tjimyüꞌün̈ lovin . Seyasa ma jisas yupj . Nin lovin . Yupj javelepj pül way po ꞌüsüs — nin tjevele Jesús .
42006001	Sábado pjaní Jesús trigo lejen̈ culupwen nipj tjemey jupj discipulopan jis lal . Sábado tsꞌacꞌ niná judiopan ma tsjiꞌ lajay . Jesús discipulopan trigo nepénowa sey jatꞌanqueptsja , tjulujun , tjalá . ( ꞌÜctsja niná nin la tjajay yupj neꞌaj . Jümücj tjelyawun̈ na , ꞌücj pꞌa sine popé tjalá yupj . )
42006002	Mopꞌin fariseopan nepénowa ma jisastsja nin la tjajay sábado na . Tjowelepj : — ¿ Tsjan pjucj nin lojí ? Dios Popel vele ma polel tꞌyanacj sábado na , tsꞌacꞌ niná ma tsjiꞌ lijicj .
42006003	Jesús jis wala tjevele : — Dios Popel vele David la tjijá pajal püna . ¿ Ncu lovin ma moꞌo tjowelé niná ? ( David israelpan jis jepa waytsja . ꞌÜsüstsja jupj Dios lal . ) Tsꞌacꞌ pjaní jupj vecj péꞌetsja . Noyomes jupj cus tocon̈ wa , vecj tecyaꞌlin̈ wa yupj .
42006004	Mpes jupj wama tjemey Dios wo moꞌó ; neꞌaj pan ntꞌya , tjelyaja . Jis tjeꞌyaya wa niyom cus tocon̈ . Pan niná israelpan tjaꞌayapj Dios mpes . Dios Popel tjevele sacerdotepan pꞌin ꞌücj jalá pan niná . Pꞌa witjacj ma polel jalá yupj . David sacerdote tuluctsja ; newa nin Dios ma tsꞌi tjiꞌina jupj tjelyaja mpes .
42006005	Jesús tjevele wa yupj jis lal : — Napj pꞌiyá niná Yomen Dios jas tjejyamá . Napj ꞌücj jyütütj tsjan ꞌücj jis la jay sábado na , tsꞌacꞌ ma tsjiꞌ lijicj na .
42006006	Pꞌa sábado na , Jesús wama tjemey judiopan ꞌa si mulú ntꞌa . Sin tjiꞌyüsa lis tjiji . Yom neꞌaj tjáꞌasa wa moꞌó , mos liꞌinyampe cꞌa . Ma polel le páctatsja jupj .
42006007	Niyom pꞌa wa neꞌaj tjatja wa , Moisés popel sin ꞌyüsa lajay nepenowá , fariseopan nepenowá . Pajal jus tjunuc Jesús , quelel januctsja ncu ꞌyüꞌsa la mijis sábado na , tsꞌacꞌ niná ma tsjiꞌ lajay yupj . Po jisastsja Jesús ca malala la mijis , mpes ca ꞌücj jatꞌ mvelecj Jesús malala .
42006008	Jesús seletsja nin yólatsja yupj . Jupj tjevele yom mos ma polel le pacta lal : — Jin tjijyünsa . Culupwen ntꞌa was jipj . Mpes yom jas tjijyünsa , culupwen ntꞌa tjacꞌ , ton̈ca jupj .
42006009	Jesús tjevele wa niyom neꞌaj tjatja jis lal : — Napj nu la ꞌyüy cana más ꞌücj lejay sábado na , tsꞌacꞌ niná ma tsjiꞌ lijicj . ¿ Ncu más ꞌücj ꞌüsüs lejay , ncu más ꞌücj malala lejay ? ¿ Ncu más ꞌücj se pꞌacj ꞌücj la pütꞌüs jupj , ncu más ꞌücj ꞌyünan jupj ?
42006010	Jesús pjü yus tjinyuca na , mos ma polel le pacta lal tjevele : — Myas la tepyacta . Mpes mos la tepyacta quinam . Mos tjiꞌyüꞌsa jupj .
42006011	Niyom neꞌaj tjatjá pajal tsꞌa tjiꞌin . Yuwá tjowelepj ꞌoyn nyuca malala la qjuijicj Jesús lal .
42006012	Pꞌa jawas Jesús jocꞌ moꞌo tjemey la veles Dios lal . Newa püste cus tüpwes Dios lal tjevele jupj .
42006013	Tjejyawca na , jupj discipulopan jis lal tjevele ncul . Yupj sin popé dóceya lis tꞌya jupj . Jupj apostolpan waytsja yupj ; jupj sin tjejyama tsjiꞌ la mijicj jupj mpes .
42006014	Jupj apostolpan popa pjaní Simón lotsja . Jesús pꞌa ló la tꞌya jupj locopyaya . Pedro jupj ló la tꞌya wa . Pꞌa apóstol Andrés lotsja , Simón tsüipe jupj . Jacobo lotsja pjaní wa . Juan lotsja pjaní wa . Felipe pjaní wa , Bartolomé pjaní wa .
42006015	Mateo pꞌa wa , Tomás pꞌa wa , Jacobo pꞌa wa , jupj ne Alfeo jatjam . Simón pꞌa wa . Simón quelel le palánatsja jepa lal , jepa israelpan sin popa tulucj , ne nin . Nin mpes “ Israel Mpes Jola ” lotsja wa jupj .
42006016	Judas pꞌa wa , jupj ne Jacobo jatjam . Judas Iscariote pꞌa wa . Pꞌa jawas Judas Iscariote Jesús enemigo tepyala jupj . Jis capj tjepꞌyaꞌsa Jesús enemigopan jis la tjilil jupj .
42006017	Jesús jupj apostolpan lis tꞌya na , palavin tjemey yupj jis lal . Yumal ntꞌa ton̈ca jupj . Neꞌaj jupj discipulopan pajal pülücj tjatja . Pꞌa wa pajal pülücj tjatja wa . Judea jun taꞌá nepé tjiquil , nepénowa Jerusalén mpe tjiquil . Pꞌa witjacj Tiro nepé tjiquil , pülücj patja mpe . Pꞌa pülücj patja nepé tjiquil wa nepenowá , Sidón ló neꞌaj . Tiro , Sidón , pajal cámpatsja . ꞌÜsǘ püné neꞌaj pꞌin tapatja yupj . Pjü tjiquil jis la pjac Jesús tjevelá . Tjiquil wa Jesús ca cüꞌüꞌsüs lis mijis , yupj malala jisastsja mpes .
42006018	Yupj sin popa nepenowá lapanenpan malala lis tjajay lovin . Jesús jis tjiꞌyüꞌsa lis tjiji wa yupj .
42006019	Jesús po la tjoꞌotj na , jis tjiꞌyüꞌsa yupj . Mpes pjü quelel po la ꞌotsja jupj , pülüctsja pajal . Pjü malala jisas pjü jis tjiꞌyüꞌsa , Jesús po la tjoꞌotj na pꞌin .
42006020	Locopyaya Jesús yus tjinyuca jupj discipulopan , tjevele : “ Nun nepénowa pjü cjuwá , mpes pajal ꞌücj nujisas nsem . Dios ꞌücj nu jyüꞌta cjuwá na .
42006021	Nun nepénowa vecj coꞌliqué , mpes pajal ꞌücj nujisas nsem . ꞌÜsüs ca nu maꞌayas Dios . Nun lu puyú na , ꞌücj nujisas nsem . Locopyaya mwiꞌiqué ca . ( Nin ca la mijis Dios . )
42006022	Pꞌa wa ma jisas nun , ncapj con̈có mpes , ꞌücj nujisas nsem . Ma jisas nun culá yupj ntꞌa , nun ncapj con̈có mpes , ꞌücj nin . Malala javelepj nun poꞌó ncapj con̈có mpes , ꞌücj nujisas nsem . Javelepj malala nun , nun ncapj con̈có mpes , ꞌücj nujisas nsem . Napj ne niná Yomen Dios jas tjejyamá .
42006023	” Ninana lajay na nun jis lal , ꞌücj nujisas tꞌas . Viyá lo tolonó ꞌücj nujisas mpes . Po ꞌüsüs ca nu maꞌayas Dios tsjun poꞌó ꞌüsüs la tjüjí mpes . Tꞌücꞌ way niná . Nin pꞌiyá püna canapatjá yupj sin popa pꞌiyá malala lis tjajay wa profetapan .
42006024	” Ma ca ꞌüsüs nsem nepénowa jis lal . Nun nepénowa pülücj toꞌá . Mpes malala ca nu mpalas . Po quina way pꞌin ꞌücj nujisas nun . Pꞌa wa ma ca nu maꞌayas Dios .
42006025	Malala ca nu mpalas nun nepenowá . Pjü nujisas , pjü toꞌá quinam . Pꞌa jawas cjuwá ca nsem . Malala ca nu mpalas nun nepénowa . Wüiꞌiqué quinam . Pꞌa jawas ꞌaplijila ca nsem nun pajal . La mpuyucj ca .
42006026	Pjü ꞌüsüs nusin javelepj lovin , malala ca nu mpalas . Nin pꞌiyá püna canapatjá yupj sin popa pꞌiyá ꞌüsüs sin tjowelepj la tsuwilpan sin poꞌó püná . Profetapan nenem ma tꞌücꞌ tjowelepj . Dios mpes tjowelepj tulucj yupj .
42006027	” Napj najas más ꞌüsüs la müjí nun yupj jis lal . Nun quelel pjoꞌoqué napj velé , nin velé napj nun jis lal : quelel lis müjí nun jis enemigopan . Nepénowa ma jisas nun , ma nin nujola tꞌas . Nun ca jis capj mpꞌaꞌsá newá .
42006028	Nepénowa malala javelepj nun sin poꞌó ca nacj , yupj jisas ca malala nu mpalas . Nun ma ca nin pꞌiyá la müjí yupj jis lal . Nun ca mvelé nujisas ꞌüsüs ca jis mpalas yupj . Yupj javelepj nun malala , ma nin nujola tꞌas . La moná nun Dios lal jupj ca jis capj mpꞌaꞌsas .
42006029	” La pꞌa nupjocj pjaní tyüla na , nun ca maꞌayá maꞌajapj tyüla wa . Nusin quip pjeꞌapa tjüiꞌle , tꞌya , nusin quip wampa ca maꞌayá ntjiꞌlim wa .
42006030	La pꞌa la mon na nun jis lal , nun ca jis maꞌayá yupj . Nin ca la müjí pjü jis lal . La pꞌa nun nutsꞌaꞌá ntꞌya naya , ma ca la moná jupj maꞌayas niná .
42006031	” Tsjan niná nujisas la pꞌa lajay nun jis lal , nin pꞌiyá la müjí yupj jis lal .
42006032	La pꞌa quelel la nusejay nun ca nacj , mpes nun quelel la sojí wa yupj . Ma quelel la nusejay nun , nun ma wa quelel la sojí yupj ca nacj . Dios ma ca mwiꞌim nin lojí mpes . Malala lajay nin pꞌiyá lajay yupj . La pꞌa quelel la sajay yupj , yupj quelel la sajay wa yupj . Dios jos nun más ꞌüsüs la müjí yupj jis lal .
42006033	La pꞌa ꞌüsüs lajay nun mpes ca nacj , mpes nun ꞌüsüs lojí wa yupj mpes . Ma ꞌüsüs lajay nun mpes , nun ma wa ꞌüsüs lojí yupj mpes ca nacj . Dios ma ca mwiꞌim nin nin lojí mpes . Malala lajay nin pꞌiyá lajay yupj . Dios jos nun más ꞌüsüs la müjí yupj jis lal .
42006034	La pꞌa nun jis lal le moná ca nacj . Nun ꞌoyá jupj la tjemyona , newa nujola pꞌa jawasa jupj tꞌeꞌéncatsja ca ncaꞌas , maꞌayas . Dios ma ca mwiꞌim nin lojí mpes . Malala lajay nin pꞌiyá lajay yupj . La pꞌa yupj jis lal le monana , yupj jaꞌayapj wa . Yola pꞌa jawasa jupj tꞌeꞌéncatsja ca ncaꞌas , maꞌayas jupj . Dios jos nun más ꞌüsüs lojí yupj jis lal .
42006035	” Quelel lis müjí nun jis enemigopan . Jis capj mpꞌaꞌsá pꞌa wa . La mon na , jis maꞌayá nun . Ma nujola tꞌas pꞌa jawasa yupj natj ca ncaꞌacj , maꞌayacj . Nin lojí na , po ꞌüsüs ca nu maꞌayas Dios jupj püꞌü ntꞌa . Dios más püné pjü jis lal . Nin lojí na , Nupopay Dios jinwá lojí nun . Jupj jatjampan nun , jupj jucucuspan nun . Jupj ꞌüsüs la siji wa malala lajay . Nepénowa ma wiꞌin̈ jupj se ꞌaya mpes , newa ꞌüsüs la siji wa jupj .
42006036	Malala se palá na , nun jis Papay Dios quelel jis capj pꞌyaꞌsa . Nin pꞌiyá ꞌüsüs la müjí nun .
42006037	” Po ma tjowelé la pꞌa malala . Nun welé la pꞌa malala , Dios ca mveles nun pꞌin malala wa . Po ma tjowelé pꞌa poꞌó más ꞌücj Dios ca cus ntülüs . Nun nin welé , Dios ca mveles más ꞌücj jupj ca nucopj ntülüs wa nun . Perdonar la müjí pꞌin la pꞌa malala nyuca la tjiji , ne Dios ca perdonar la numijis wa nun .
42006038	” Tjaꞌayá pꞌa wa jos , ne Dios ca nu maꞌayas . Yom ꞌüsüs ꞌyaya jinwá ca maꞌayas . Quiliyú pitꞌa . Tipitꞌa na , moꞌo tꞌa liji . Nin la tjiji na , syolsol , niswa pitꞌa , palá soca nas . Nin jin ca nu maꞌayas Dios . Nun pꞌa wa ꞌoyá jinwá , nin jinwá ca nu maꞌayas Dios ” , nin tjevele Jesús .
42006039	Jesús parábola mpes sin ꞌyüsa lis tjiji niswá . Ninana tjevelá : “ Yom jun tulucj ma polel cyacaná yom pꞌa jun tulucj wa . Nin la qjuijis , manas tsꞌentuna moꞌo palá jis ntüncüs ca . Nin pꞌiyá nun jilal .
42006040	Si ꞌüsǘ püné tulucj jupj jas tjiꞌyüsa la tjiji lal . ꞌÜsüs jas tjiꞌyüsa na , yuwal nsem jupj jas tjiꞌyüsa la tjiji lal la pꞌin . Nin lovin ” , tjevele Jesús .
42006041	Jesús tjevele wa : “ ¿ Tsjan pjucj jele jetjam malala liji , newa ma jele más malala lejay jipj jupj lal ? Nin pꞌiyá niná , tsjan tsjicj way jetjam junma tjeyaca nyuc ; yo püné jipj jinma tjeyaca ma nyuc .
42006042	Jetjam lal velen : ‘ Natjam , najas jipj ca maꞌayan napj ca pjeꞌá la ntsꞌi tsjan tsjicj way jinma tjeyaca ’ . Jipj ma nyuc yo püné jipj jin moꞌó . Nin pꞌiyá lejay jipj . Jipj pajal malala , niná nin lejay mpes . Jipj malala wa , la pꞌa malala jinwá . Mya ꞌüꞌsüs ca jipj . Po ma malala la mijin quinam , püna la tjejay jinwá . Locopyaya ca jus nlayen ꞌonin ca cus mpꞌaꞌsan pꞌa ” , nin tjevele Jesús .
42006043	Jesús pꞌa wa sin tjiꞌyüsa lis tjiji . Tjevele : “ Yo wolas ꞌücj la las , ma ca wolas malala mvalas . Jupj wolas malala , ma ca nepénowa ꞌücj la las mvalas jupj .
42006044	Nun nucú na wolas velan̈ , nun jus nlayé ncu ꞌücj la las jupj wolas . Nun solejé tunun mwicj ma higo vyala . Jül ma ꞌanpüpj vyala jupj .
42006045	Nin pꞌiyá gente jis lal . Yom ꞌüsüs , ꞌüsüs wa jola . Nin mpes vele wa ꞌüsüs way . Yom malala , malala jola jupj . Nin mpes jupj vele wa malala . Nun nujola , niná pꞌin welé . Nin pꞌiyá pjü way jis lal ” , nin tjevele Jesús .
42006046	Jesús tjevele wa yupj jis lal : “ ¿ Tsjan mpes nun welé napj nun jis Jepa , mopꞌin ma lojí napj jyütütj ? Napj jyütütj ma lojí , nun jis Jepa tulucj napj .
42006047	Nasa ca mvelé ꞌoyn nyuca liji napj jyütütj jin liji . Napj ntꞌa jacꞌ jupj , pjoca napj velé . Pjoca na , nin liji napj vele .
42006048	Jupj yom wo ꞌüsüs jas tjijyünsa jinwá . Pajal campwila tsjomis tyoca mwalá way pꞌin , pwen jáꞌasa nas tyoca jupj . Yo tꞌol pe casá lejen̈ la tjiji . Locopyaya wosis tjecyawaja , ꞌücj la tjiji . Tꞌücꞌ la tjiji na , ꞌüsǘ püné tꞌyüna , pajal yümücj wo ntꞌa palá tjacꞌ ꞌüsüs . Newa ma si cütsꞌitsja wosis , ꞌüsüs tón̈catsja mpes . Nin pꞌiyá ꞌüsüs püꞌü napj jyütütj jin liji .
42006049	” Yom pꞌa wa pjoca wa napj velé ca nacj , jupj ma liji napj jyütütj jin . Pꞌa yom wo jas tjijyünsa jinwá jupj . Ma tsjomis tyoca . ꞌAmá casá jas tjijyünsa jupj la pꞌin . Locopyaya wosis tecyawaja . Tꞌücꞌ la tjiji na , ꞌüsǘ püné tꞌyüna , pajal yümücj wo ntꞌa palá tjacꞌ ꞌüsüs . Len̈ way tyüla wosis . Jas tüpwes malala tepyala wosis . Nin pꞌiyá malala pyala niná , jupj ma liji napj jyütütj jin . ”
42007001	Jesús pjü tjevele yupj jis la pjac . Tꞌücꞌ tjevele na , Capernaum ntꞌa tjemey jupj .
42007002	Neꞌaj jepa militar tüpüꞌü . Israelpan popa tuluctsja jupj . Romano militar waytsja jupj . Jépatsja jupj niyom cien jis lal . Jupj mozo malala jostsja pajal , nasa quelel péꞌetsja jupj . Jepa militar pajal quelel líjitsja jupj jomozo .
42007003	La pꞌa wa jupj wola tjowelepj Jesús ꞌücj ꞌyüꞌsa liji . Mpes jupj sin tjejyama niyom nepénowa Jesús ntꞌa . Niyom nenem israelpan noypan waytsja yupj . Jepa militar sin tjejyama yupj , jis la mon Jesús ncuwim , jupj jomozo ꞌyüꞌsa la mijis .
42007004	Neꞌas tjil na Jesús ntꞌa , pajal la tjomon Jesús lal , jupj ca cus mpꞌaꞌsas . Tjowelepj : — Jepa militar po ꞌüsüs jupj , mpes ca nin la mijin jupj mpes .
42007005	Israelpan popa tulucj jupj , mopꞌin po quelel la qjuisiji cupj . Qjuis wa ꞌa qjuisí mulú ntꞌa jas tjijyünsa jupj .
42007006	Jesús tjemey yupj jis lal . Neꞌaj way pꞌin tjemey na , jepa militar wo ntꞌa , jepa militar jomicapan pꞌa witjacj sin tjejyama Jesús ntꞌa . Jupj mpes tjowelepj : — Nejepa , ma najas pajal costa nsem jipj mpes . Pajal ꞌüsüs way jipj . Napj ꞌüsüs tulucj . Más ꞌücj ma nawá moꞌó cuy jipj .
42007007	Nin mpes wa ma tjacuwis napj jipj ntꞌa . Napj nin nola ꞌüsüs tulucj napj . Najas jipj ca müjüꞌtün la ꞌüꞌsüs jupj la pꞌin , ne ca cüꞌüꞌsüs napj namozo .
42007008	Napj selé jipj ꞌücj jyütütj . Nin pꞌiyá napj nejepa ni jütüta . Napj lejay jupj vele jin . Napj jyütütj wa niyom militar nepénowa . Pjaní lal velé jutja , mpes jama . Pꞌa lal velé was , mpes jacꞌ . Namozo lal velé nin la mijis , mpes nin liji — nin tjevele jepa militar .
42007009	Jesús nin tjapjaca na , jupj jólatsja pajal ꞌüsüs tjevele jepa militar . Pajal pülücj cus tocon̈ jupj tjuwine ntꞌa . Jupj la nujuya , tjevele yupj jis lal : — Pajal ꞌüsüs pyona jupj , jupj ne israelpan popa tulucj . Lovin ma tjinyuc israelpan popa pjaní más ꞌüsüs way tepyona jupj lal . Tꞌücꞌ way niná — tjevele Jesús .
42007010	Tjil niyom nenem jepa militar sin tjejyamá . Jepa militar wo moꞌó tjil na , jupj jomozo ꞌücj jáꞌasa jus tjunuc . Jesús tjiꞌyüꞌsa la tjiji jupj campa mpe . Jupj tjijyüꞌta mpes pꞌin tjiꞌyüꞌsa jupj .
42007011	Locopyaya pꞌa ntꞌa pülücj patja ntꞌa tjemey Jesús . Naín ló neꞌaj . Jupj discipulopan cus tocon̈ , la pꞌa pajal pülücj cus tocon̈ wa .
42007012	Naín tꞌasiyú tjüwücj tón̈catsja . Neꞌas tjil na , tjüwücj jun vilicj ntꞌa , yom tepeꞌe pjeꞌá jacumantsja la toc tjinyuca Jesús . Yom tepeꞌá , jupj pjaní jamay jatjam waytsja . Jupj jamay voyum tepeꞌe wa jupj püna pꞌin , mpes malala tepyala quepan pajal . Pülücj cus tocon̈ jupj , neꞌaj tapatjá sin popé . Jatoc ntꞌa tjil .
42007013	Qjuis Jepa Jesús yom jamay jus tjinyuca na , pajal jólatsja malala tepyala mpes . Yom jamay lal tjevele : — Po ma la tipiya . ( Jesús seletsja ꞌüsüs ca la mijis , mpes nin tjevele . )
42007014	Jesús cacaste ntꞌa tjacꞌ , cacaste po la tjeꞌyotꞌa jupj . Niyom cacaste jacumantsja jis tyantaná . Nin la tjajay na , Jesús tjevele tepeꞌe lal : — Natjam , jin tjijyünsa .
42007015	Mpes yom tepeꞌá nyucunú tepyala . Jas tjijyünsa , tjáꞌasa quinam , jis wala tjevele wa . Jesús tjevele jamay lal : — Jáꞌasa quinam jetjam .
42007016	Pjü way niná tjunuc pajal yólatsja Jesús pajal ꞌüsüs la tjiji , yólatsja jupj pajal püné . ꞌÜsüs tjowelepj Dios poꞌó . Yuwá tjowelepj : “ Profeta püné way jupj . Quina israelpan jis capj tjepꞌyaꞌsa Dios . ”
42007017	Pjü way Judea moꞌo tapatja , pjü sin tjiꞌyüsa Jesús jas tjijyünsa tepeꞌá , niswa tüpüꞌü . Judea neꞌaj pꞌin tapatja , sin tjiꞌyüsa wa niná .
42007018	Juan jus nleya wa Jesús jas tjijyünsa tepeꞌá , niswa tüpüꞌü . Juan bautizar líjitsja püna pꞌin . Jupj discipulopan tjowelepj jupj lal nin tepyalá . Tjowelepj wa jupj lal pjü way Jesús pajal ꞌüsüs líjitsja .
42007019	Juan jupj discipulopan mátꞌeya jis lal tjevele jis la cuwis , sin tjejyama qjuis Jepa Jesucristo ntꞌa jis la veles jupj lal . Tjevele ca nin la veles : “ ¿ Ncu jipj ninana Dios tjevele ca jas majamas cupj ntꞌa ? ¿ Ncu pꞌa wa la nucum ? ”
42007020	Mpes Juan discipulopan Jesús ntꞌa tjil . Neꞌas tjil na , tjowelepj : — Juan el Bautista qjuisin tjejyama jipj ntꞌa . Tjevele ca nin mvelecj : ¿ Ncu jipj ninana Dios tjevele ca jas majamas cupj ntꞌa ? ¿ Ncu pꞌa wa la nucum ?
42007021	Yupj neꞌaj tjatja na , pülücj malala jisas jis tjiꞌyüꞌsa lis tjiji Jesús . Pajal si tsjunú , jis tjiꞌyüꞌsa la tjiji wa . Lapanenpan malala lis tjajay yupj nepenowá . Jesús jis tjiꞌyüꞌsa la tjiji wa yupj . Pülücj yun cjuwá ꞌüsüs januc la tjiji jupj . Juan discipulopan tjunuc Jesús la tjijá .
42007022	Mpes Jesús tjevele Juan sin tjejyama jis lal : — Lowa , tjowelé Juan lal nun tjapjaꞌaqué napj ntꞌa , tjowelé nun tjunucú wa . Yun tulucj ꞌücj januc quinam . Ma polel jiltsja ꞌücj lyawun̈ quinam . Jis pꞌüy tjamaja jis tjiꞌyüꞌsa wa quinam . Jis pjatsꞌ la topj ꞌücj pjyacan̈ quinam . Tecyaꞌlin̈ nepenowá sin tjüjünsüpj wa ꞌücj jis la pütꞌüs quinam . Napj velé wa tꞌemel cjuwá jis lal Dios ꞌüsüs la tjiji yupj mpes . Pjü niná lejay napj , Dios tjevele jin .
42007023	Tjowelé wa Juan lal : jupj newa pyona napj mpes , ꞌücj jos nsem jupj pajal — nin tjevele Jesús Juan sin tjejyama jis lal .
42007024	Tjil niyom nenem . Tjil na , Jesús tjevele Juan poꞌó neꞌaj tjatja jis lal . “ ¿ Tsjan mpes tjalawú nun Juan ntꞌa , jupj wa cjuwá ntꞌa tüpüꞌü na ? ¿ Tsjan mpes quelel nucutsja jupj ? ¿ Ncu visyú si lapjüna jinwatsja jupj ? ¿ Ncu nenéyawa pꞌa casá jólatsja ? Nin tulucj .
42007025	¿ Tsjan mpes tjalawú jupj ntꞌa ? ¿ Tsjan quelel nucutsja ? ¿ Ncu ꞌüsüs sa capyatsja ? Nin tulucj . Niyom ꞌüsüs sin quípetsja pajal pülücj jatatj lovin . Jis wa po ꞌüsüs yustapj ntꞌa patja yupj .
42007026	¿ Tsjan mpes tjalawú Juan ntꞌa ? ¿ Tsjan quelel nucutsja ? ¿ Ncu profeta quelel nucutsja ? Nin . Tꞌücꞌ way profeta jupj . Más püné jupj pꞌa profetapan jis lal .
42007027	Dios Popel tjevele Juan poꞌó pajal püna . Dios tjevele Juan jupj jomozo . Tjevele ca jas majamas jupj , ne ca ꞌücj la mijis napj cuwistsja mpes . Tjevele Juan ca mveles napj mpes , mpes la pꞌa ca nus nucucj napj tjacuwis na . Ninana tjevelá : ‘ Tjapjaca jipj . Namozo se jam , mwalá ca mim jipj lal . ꞌÜcj la mijis mpes , más ꞌüsüs ca nsem jipj jay na . ’
42007028	Juan más püné pjü püna tapatja jis lal , quina patja jis lal wa . Nin pꞌin , pjü way Dios si jütüta sin popé más noypan yupj jupj lal . Nin pꞌiyá tsjictjacj Dios si jütüta sin popé , más noypan yupj jupj lal ” , tjevele Jesús .
42007029	( Pjü tjepjyacan̈ Jesús tjevelá , pjü tjowelepj ꞌüsüstsja yupj jis lal Dios si jütütá . Nin pꞌiyá tjowelepj wa impuesto jatꞌanquepj . Juan bautizar lis tjiji yupj yas nam .
42007030	Mopꞌin fariseopan ma jisastsja Juan bautizar la siji , mpes ma bautizar lis tjiji . Niná Dios jostsja yupj la mijicj ma jisastsja yupj . Nin pꞌiyatsja Moisés popel sin ꞌyüsa lajay . )
42007031	Mpes Jesús tjevele : “ ¿ ꞌOyn nyuca lajay quina patjá ? ¿ Pjacj jinwá yupj ?
42007032	Tsjictjacj jinwá yupj , pülücj ꞌa si mulú ntꞌa . Tsjictjacj nenem tsꞌa ꞌin la pꞌa tsjictjacj jis lal , la pꞌa ma quelel pjelan̈ mpes . Mpes yümücj javelepj la pꞌa jis lal : ‘ Nun ma quelel pjwelequé fiesta lijicj jinwá . Ma wa quelel pjwelequé tyoquecj jinwá . Cupj flauta la tjipjyusacj . ¿ Tsjan mpes ma tjüpjwelequé , fiesta ntꞌa lajay jinwá ? Locopyaya pajal tülü way tjenejetsꞌequecj . Pajal ꞌaplijila jinwá la tjijicj . ¿ Tsjan mpes ma la tupuyú , nujamica tepeꞌe jinwá ? ’ Nin javelepj tsjictjacj , pjelan̈ na .
42007033	” Nin pꞌiyá javelepj quina patjá Juan lal , napj lal ꞌotsꞌipj . Juan el Bautista tjacꞌ na , la pülücj ve ma tjelyaja . Uva ꞌüsǘ lovin ma tjümüꞌü jupj . Mpes nun welé : ‘ Lapanen jupj jos moꞌo püꞌü . Nin mpes nin liji jupj . ’
42007034	Locopyaya napj tjacuwis . Napj pꞌiyá niná Yomen Dios jas tjejyamá . Napj ma lejay Juan liji jin . Ve lya napj . Uva ꞌüsǘ müꞌüs napj . Newa nin malala wa welé napj nin poꞌó . Nun welé napj pajal lya lovin . Welé ꞌüsǘ müꞌüs , ne maná . Nun welé niyom impuesto jataꞌepj sejamica napj . Malala nyuca lajay sejamica napj , welé nun . Malala welé cupj cjay manas mpes . Nun ma solejé tsjan nujos nun .
42007035	Cupj cjay manas ꞌüsüs lijicj . ꞌÜsüs tepyala Juan la tjiji mpes . ꞌÜsüs wa tepyala napj la tjejay mpes . Nin mpes ca jus cülayé cupj qjuiyólatsja ꞌüsüs . Nin lovin ꞌüsüs lajay jis lal ” , tjevele Jesús .
42007036	Yom pjaní Simón lotsja . Jupj fariseo watsja . Jupj tjevele Jesús lal jupj jostsja Jesús ncuwim , nlajas jupj lal . Mpes fariseo wo ntꞌa tjemey . Tjáꞌasa , tjelyaja Jesús .
42007037	Neꞌaj pꞌin , pülücj patja ntꞌa , quepj tüpüꞌü . Pjü salejeptsja malala nyuca la tjiji jupj yas nam . Niyom pülücj lal wínetsja jupj . Quepj jus nleya Jesús fariseo wo ntꞌa jáꞌasatsja , lyájatsja jupj . Nin mpes neꞌaj tjemey wa . Botella pajal ꞌüsüs justa tequeꞌe jupj . Niná botella pe mpestsja , pe alabastro lotsja . Perfume botella jul tón̈catsja .
42007038	Jesús cjüipꞌaꞌa tjemey , ton̈ca quepan , tsjom jyatsja ntꞌa . La tipiya jupj , quepan . Jesús tsjom jas tjiꞌitsꞌa jun la puyupj lal . Jay tsꞌüil lal tsjom tjicjyücja . Tsjom po la tjeꞌyotꞌa jupj wola mpes . Perfume lal jas tjecjyoꞌla wa . Tjüwüiꞌi jupj Dios ꞌücj perdonar liji malala nyuca lajay . Nin mpes tjacꞌ jupj Jesús ntꞌa .
42007039	Fariseo tjinyuca wa quepj la tjijá . Fariseo pꞌiyá Jesús lal tjevele ncuwim , nlajas . Niná tjinyuca na , jólatsja : “ Profeta tulucj yom niná . Profeta ca jus nlayes pjacj niná jupj po le ꞌetꞌé . Ca jus nlayes malala jupj . Malala nyuca liji quepj niná . ”
42007040	Jesús seletsja nin jólatsja jupj , mpes jupj tjevele : — Simón , napj quelel velé jipj lal . Fariseo tjevele : — Mwü .
42007041	Mpes Jesús parábola tjevele jupj lal . Jas tjiꞌyüsa la tjiji Dios nasa perdonar la tjiji quepan . Nin mpes quepj pajal quelel liji jupj . Ninana parabolas : — Yom pjaní tꞌemel prestar lis tjiji niyom matꞌeyá , pꞌa jawas tꞌemel ca ncaꞌactsja , jaylacj la mijictsja yupj . Pjaní way quinientos jaylacj ca la mijistsja , maꞌajapj cincuenta way pꞌin ca jaylacj la mijistsja .
42007042	Mopꞌin manas jis tꞌemel cjuwá . Ma polel jaylacj la tjajay . Nin mpes yom tjevele ꞌücj lovin tꞌemel ma jaylacj lajay yupj . Jesús la tjiꞌyüya fariseo lal : — ¿ Cana pajal quelel la mijis yomen ?
42007043	— Más pülücj way leveltsja , más ca quelel la mijis jupj ca nacj — tjevele Simón . — Tꞌücꞌ tjevelen jipj — tjevele Jesús .
42007044	Jesús la nujuya , quepj tjinyuca , newa Simón lal tjevele . — Tjinyuca jipj quepj niná — tjevele jupj — . Jupj pajal quelel la niji . Nin tulucj jipj lal . Jipj ma quelel la nejay . Napj wya moꞌó tjacuwis na , ꞌüsǘ ntsjam la patsj ma ntjeꞌan jipj . Quepj niná ntsjam tjiꞌitsꞌa jun la puyupj lal , jay tsꞌüil lal ntsjam tjicjyücja .
42007045	Jipj ma po la tjeꞌyotj namas . Quepj niná janmacj ntsjam po la tjeꞌyotꞌa jupj wola mpes nas tjacuwis na , pajal quelel la niji mpes .
42007046	Aceite pjaní jaylacj lal ma nay jas tjecjyolol nay pjucj . Perfume pülücj jaylacj lal ntsjam jas tjecjyoꞌla jupj .
42007047	Tꞌücꞌ way malala nyuca la tjiji jupj yas nam , la pülücj malala nyuca la tjiji . Ma ca nin nola niswá . Pjü la tjiji , pjü perdonar la tjejay napj . Jupj pajal quelel la niji , mpes ca jus nlayen niná . Pꞌa wa tsjicj way pꞌin quelel la niji . Nin mpes ca jus nlayen pjaní way pꞌin perdonar la tjejay jupj .
42007048	Jesús quepj lal tjevele wa : — Napj perdonar la ꞌejay malala nyuca la tjejay . Ma nin nola quinam .
42007049	La pꞌa Jesús lal tjalá . Yupj yólatsja : “ ¿ Tsjan mpes Jesús ꞌücj perdonar liji quepj malala nyuca la tjiji ? ”
42007050	Jesús tjevele quepj lal : — Tepyon mpes ꞌi tjüꞌüꞌsa , ꞌücj ca cus ncon̈con Dios . ꞌÜsüs mim .
42008001	Locopyaya Jesús tjuwine Galilea moꞌó la veles neꞌaj tapatja jilal . Pülücj patja ntꞌa tjemey , más ꞌin laꞌ way patja ntꞌa tjemey ꞌotsꞌipj . Lovin pꞌa ntꞌa tjemey jis lal la veles Dios poꞌó . Pjü jis walapꞌaꞌa tjevele tsjan ꞌüsüs tepyala quinam Dios ꞌüsüs la tjiji mpes . Tjevele Dios ca müjüꞌtüs nosis casá . Püna pꞌin Jesús niyom dóceya lis tꞌya , ca yupj tsjiꞌ la mijicj jupj mpes . Yupj cus tocon̈ Jesús .
42008002	Nequem nepenowá cus tocon̈ wa jupj . Jesús tjiꞌyüꞌsa lis tjiji yupj yas nam malala jisastsja mpes . Lapanenpan nepénowa malala lis tjajay püná . Jis tjiꞌyüꞌsa lis tjiji wa jupj . Quepj pjaní María lotsja . Magdalá mpe ꞌeseptsja jupj . Lapanenpan siéteya pjeꞌá la tsꞌiya Jesús María jos mpe .
42008003	Quepj pꞌa wa Juana lotsja . Chuza jatsꞌom waytsja jupj . Chuza Herodes auxiliar waytsja jupj . Quepj pꞌa wa Susana lotsja . Cus tecyon̈ca wa . Pꞌa wa nequem pülücj cus tocon̈ wa . Yupj yutsꞌaꞌá tjaꞌayapj ꞌücj la pütꞌüs Jesús , ꞌücj jis la patj wa Jesús apostolpan dóceya .
42008004	Pajal pülücj ꞌa jis tjimyula Jesús ntꞌa . Newa pꞌa mpe tjiquil pꞌa wa pülücj patja mpe . Pülücj ꞌa si mulutsja na , parábola tjevele Jesús , sin la ꞌüsüs jis la jay . Ninana Jesús tjevelá :
42008005	“ Yom setel sine wínetsja . Naꞌaj li tsꞌiyá sínetsja jupj . Mpes sine na , setel nepenowá palá tinca jümücj casá . Mpes palá taꞌá tjajatsj setel . Tsipyaya tjalá wa setel niná .
42008006	Setel nepenowá peme casá palá tinca . Tecyojo na , tsꞌitsꞌe tepyala ꞌüsǘ pja mpes .
42008007	Setel nepenowá jam ntꞌa palá tinca . ꞌA mulú si tꞌünǘ . Pajal qjuisiyama tepyala , mpes jupj sínetsja ma si tꞌünǘ .
42008008	Setel nepenowá ꞌamá ꞌüsüs casá palá tinca . Tecyojo , jis tꞌyüna . Pülücj tjevelan̈ yupj . Setel pjaní sine popé setel cien tjevelan̈ ” , tjevele Jesús . Parábola tꞌücꞌ tjevele na , yümücj tjevele : “ Najas pjü tjapjaꞌaqué , pjü nusin tjüꞌüsüs napj tjevelé ” .
42008009	Locopyaya jupj discipulopan la tjüꞌüy jupj lal tsjan sin ꞌyüsa lis tjiji parábola mpes . Yupj salejeptsja ma setel poꞌo tjevele jupj .
42008010	Jesús jis wala tjevele : “ Dios ma se ꞌaya pjü gente sin ꞌyüsa ꞌoyn nyuca jyüꞌta jupj . Jupj nu ꞌyaya nun ca nusin müꞌüsüs niná . Pꞌa jilal parábola mpes sin ꞌyüsa lejay la pꞌin . Mpes tꞌücꞌ ca nsem niná : ‘ Yupj januc , newa ma yola se palá tsjan mpes januc niná . Yupj pjyacan̈ , mopꞌin ma sin ꞌyüsa . ’
42008011	” Ninana nusin ꞌyüsa lejay parábola mpes : setel Dios tjevelá jinwá .
42008012	Setel nepenowá jümücj casá palá tinca , nepénowa pjyacan̈ jinwá . Dios tjevele tjepjyacan̈ yupj . Locopyaya diablo jacꞌ , tꞌeꞌenca yupj tjepjyacan̈ . Yoꞌ peꞌe liji jupj . Diablo ma jos yupj japon Dios tjevelá . Ma jos yupj ca ꞌücj mpatjam Dios lal .
42008013	” Setel peme casá palá tinca , nepénowa pjyacan̈ jinwá ꞌotsꞌipj . Dios tjevelá pjyacan̈ na , po ꞌücj jisas japon yupj . Mopꞌin ma lajay Dios jos jin . Tsjutsj tsꞌüil cjuwá jinwá yupj . Tsjicj way japon la pꞌin . Locopyaya diablo malala vele yupj jis lal , mpes yupj quelel malala nyuca lajay . Malala nyuca quelel lajay na , ma nin lajay Dios tjevele jin .
42008014	” Setel nepenowá jam moꞌo palá tinca , nepénowa pjyacan̈ jinwá ꞌotsꞌipj . Dios tjevele tjepjyacan̈ . Newa ma lajay Dios tjevele jin . Pajal nin yola malala pyala mpes . Po jisas tꞌemel . Po jisas yupj ca ꞌücj jisas nsem nosis ntꞌa . Nin mpes ma ꞌüsüs lajay yupj , Dios jos jin .
42008015	” Setel pꞌa wa ꞌamá ꞌüsüs casá palá tinca , nepénowa pjyacan̈ jinwá yupj ꞌotsꞌipj . Yupj pjyacan̈ Dios tjevelá . Ma yoꞌ peꞌe . Po ꞌüsüs witjacj yupj . Ma la tsuwil . Malala pyala na , newa ꞌüsüs lajay Dios jos jin . Nin mpes tꞌücꞌ lajay Dios tjevele jin ” , nin tjevele Jesús Dios Popel pjyacan̈ mpes .
42008016	Jesús pꞌa parábola tjevele yupj jis lal . Ninana tjevelá : “ Yom yo je si müjü na , ma tsjoꞌoy lal jun tꞌyoꞌna . Ma cjan ꞌalá ꞌyonsa jupj . Campanya si jünsa , mpes pjü wama jiquil pjü ꞌücj januc jupj ꞌowus .
42008017	Nin pꞌiyá Dios ma pjoꞌna jupj quelel sin ꞌyüsa liji . Püna ma jis tjeꞌyaya sin la ꞌüsüs , niná pjü way ca sin müꞌüsüs la mijis . Püna ma sin tjiꞌyüsa , niná ca jus nlayecj . Niná ꞌücj ca jus nucucj nsem .
42008018	Mpes ꞌin tjajama ꞌüsüs tjapjaꞌaqué Dios velá . Nun quelel nusin ꞌyüsa , pꞌa wa ca nusin müꞌüsüs la mijis jupj . Nin pꞌiyá pjü jis lal . Dios jisas , mpes ca sin müꞌüsüs . Nepénowa ma quelel sin ꞌyüsa . Pjyacan̈ pꞌin . Mpes ma ca polel sin ꞌyüsa Dios mpes . Sey cꞌa ca la mijis jupj . Yupj yola yupj sin ꞌyüsa Dios mpes , sin ꞌyüsa tulucj yupj ” , nin tjevele Jesús .
42008019	Jesús jamay tjacꞌ jus la nuc , jüpülücpan tjiquil wa jupj ntꞌa . Mopꞌin ma polel neꞌas tjil Jesús ntꞌa , pülücj tantan tjatja mpes .
42008020	Nin mpes neꞌaj tjatja sin popa pjaní tjevele jupj lal : — Jemay pjeꞌá ton̈ca , pyülücpan pjeꞌá lejen̈ wa yupj . Quelel jis januc yupj .
42008021	Jesús jupj wola tjevele : — La pꞌa wa namay jinwá yupj napj lal , mpülücpan jinwá yupj napj lal . Yupj pjyacan̈ Dios velá , lajay wa jupj vele jin — nin tjevele Jesús .
42008022	Pꞌa jyawca na , barco wama tjemey Jesús jupj discipulopan jis lal . Tjevele yupj jis lal : — Mas ꞌüsǘ püné naꞌaj poꞌó . Mpes tjil . Pajal la püné , pajal campwila waytsja ꞌüsüs .
42008023	Tjil na ꞌüsǘ casá , tüpüꞌü , tjejyá Jesús barco moꞌó . Tjejyá na , pajal jas tjelyapjünǘ lüpjüs ꞌüsǘ püné ntꞌa . ꞌÜsǘ la tjepjetpjetsꞌé mpes ꞌüsǘ wama tjemey barco moꞌó , moꞌo ca mpitꞌas . Nasa quelel pwila jama barcas .
42008024	Mpes jupj discipulopan jupj ntꞌa tjil , jas tiquilquil , tjowelepj : — Qjuis Jepa , qjuis Jepa , qjuis qjues ntꞌancam . Jesús tsyülümǘ , jis capj tjeveꞌle lüpjǘ , ꞌüsǘ ꞌotsꞌipj . Mpes lüpjǘ ꞌütꞌün nasa tepyala . Nin pꞌiyá ꞌüsǘ tjiꞌyüꞌsa quinam .
42008025	Discipulopan jis lal tjevele Jesús : — ¿ Tsjan mpes ma poné napj ca nucopj mpꞌacj ? Lacj tjeyapj yupj . Pajal yólatsja Jesús la tjiji mpes . Yuwá tjowelepj : “ Tꞌücꞌ way yom niná pasal püné way . ꞌÜcj si jütüta lüpjǘ , ꞌüsǘ püné ꞌotsꞌipj , ne nin lajay jupj jyüꞌta jin . ”
42008026	Locopyaya ꞌüsǘ naꞌaj poꞌó tjil , Gadara moꞌó . Gadara ꞌüsǘ naꞌaj poꞌó Galilea lal .
42008027	Barco mpe pjeꞌá tjemey Jesús . ꞌAmá casá ton̈ca naya , yom tjacꞌ pülücj patja nepé la nüjüsü Jesús . Lapanenpan tapatja yom jos moꞌó , tjüjütütj jupj . Püs way jas pjütpjütꞌ tüpüꞌü jupj . Ma wo moꞌó tüpüꞌü ; panteón ntꞌa tüpüꞌü .
42008028	Jupj Jesús jus tjinyuca na , yümücj la tipiya , tüicꞌ jin tjüjünsü Jesús wolapꞌaꞌá . Yümücj tjevele : — ¿ Tsjan mpes napj ntꞌa tjacuy ? Jesús jipj . Dios Jatjam jipj . Más püné way Dios pjü jis lal . La ꞌe mon ma malala la mijin napj lal .
42008029	Yom jactsja na , Jesús tjijyüꞌta ca pjeꞌá mim lapanen yom jos mpe , mpes nin tjevele yomen . Püna la pülücj lapanen pajal malala la tjiji jupj lal , mpes gente neꞌaj patja tjajamapj jupj . Mos tꞌasiyú tsupaptsja , tsjom tꞌasiyú tsupaptsja wa cadena mpes , acero mpes wa . Mopꞌin tsjan mpes tsupaptsja tꞌanca jupj , ne lapanen tjemyana jupj wa cjuwá ntꞌa .
42008030	Jesús la tjiꞌyüya jupj lal : — ¿ Tsjan lyá jipj ? Yom tjevele : — ‘ Pülücj ’ napj nlá . Lapanenpan pülücj jos moꞌo tapatja ne nin .
42008031	Lapanenpan pajal la tjomon Jesús lal jupj ma ca jis müjüꞌtüs mal jul pajal campwila moꞌó , lapanenpan jis capj tyüla ntꞌa .
42008032	Neꞌaj pꞌin yupj tjelejen̈ ntꞌa malana pülücj tjelyawun̈ , tjalá yupj neven ntꞌa . Lapanenpan pajal la tjomon Jesús lal jupj ca jis maꞌayas mal malana jisas moꞌó . Jesús jis tjeꞌyaya nin la mijicj yupj .
42008033	Tjil yom jos mpe . Malana jisas moꞌo tjil yupj . Nin la tjajay na , malana pjü tsꞌequenen̈ neven palavin ; ꞌüsǘ püné moꞌo tjil yupj . Jis qjues tꞌanca , tecyaꞌlin̈ .
42008034	Malana jajamapj niná tjunuc na , tsꞌequenen̈ yupj . Pülücj patja ntꞌa tjowelepj nin tepyalá . Wa pjaní pjaní lejen̈ ntꞌa tjowelepj wa yupj .
42008035	Mpes pülücj tjil jis la nuc tepyalá . Jesús ntꞌa tjil . La nyüjüsün̈ yomen , ꞌin lacasana lapanenpan jupj jos moꞌo tapatja . Jesús wolapꞌaꞌa tjáꞌasa . Sacapyá quinam jupj , ꞌücj jólatsja quinam . Lacj tjeyapj yupj nin tepyala mpes .
42008036	Pꞌa witjacj tjunuctsja Jesús tjiꞌyüꞌsa la tjiji yomen . Mpes tjowelepj la pꞌa jis lal ꞌonin ne yom niná tjiꞌyüꞌsa quinam . ꞌIn lacasana lapanenpan jupj jos moꞌo tapatja .
42008037	Nin mpes pjü Gadara moꞌo tapatjá , pjü la tjomon Jesús ca mim yupj nepé . Pajal lacj tjeyapj , ne nin la tjomon yupj . Mpes barco wama tjemey Jesús , tjemey niswá Galilea ntꞌa .
42008038	Custjay ma tjemey na pꞌin , niná yomen , lapanenpan jupj jos mpe tjil pꞌiyá , tjevele Jesús lal . La tjemyona Jesús lal jupj ca maꞌayas jupj lal jama . Jesús ma jostsja jupj ca mim quinam . Jesús jupj wo ntꞌa jas tjejyama , tjevele :
42008039	— Niswa wya ntꞌa jutja . La pꞌa jis lal ca mvelen pajal ꞌüsüs way la tjiji Dios jipj mpes . Mpes tjemey yomen , la tjiji Jesús tjevele jin . Pjü jis wala tjevele neꞌaj pülücj patja ntꞌa . Tjevele pajal ꞌüsüs way la tjiji Jesús jupj mpes .
42008040	Jesús ꞌüsǘ naꞌaj poꞌó neꞌas tjemey na , pülücj ꞌa jis tjimyula neꞌaj . Po ꞌücj jisastsja Jesús la nyüjüsün̈ . Püs way la tjunuc jupj ncuwim .
42008041	Neꞌaj yom tjacꞌ Jairo ló . Jepa waytsja jupj judiopan ꞌa si mulú ntꞌa . Jupj wola ꞌamá ꞌalá tjeꞌyonsa Jesús wolapꞌaꞌá . Pajal la tjemyona Jesús lo cuwis jupj wo ntꞌa .
42008042	Jupj jucucus nasa quelel péꞌetsja ne nin . Jairo popa pjaní waytsja jupj , año dóceya tyáꞌatsja jupj quinam . Mpes tjemey Jesús . Tjemey na , pülücj jis capj tocon̈ , cus tjeletjatj .
42008043	Neꞌaj tjacꞌ wa quepj malala jos . Año dóceya newa ꞌos tepyálatsja , ma tjiꞌyüꞌsa . Pjü jupj tꞌemel jis tjeꞌyaya doctor witjacj , leméliyu jaylacj . Pjü ma polel ꞌyüꞌsa la tjajay jupj .
42008044	Jupj Jesús cjüipꞌaꞌa tjacꞌ quinam , jas quip poꞌo velan̈ po la tjeꞌyotꞌa . Len̈ way tjiꞌyüꞌsa jupj . ꞌOs tjapjaja .
42008045	Jesús jis la tjiꞌyüya neꞌaj lejen̈ jis lal : — ¿ Pjacj nin po la tjeꞌyotꞌa ? Pjü tjowelepj ma nin la tjajay yupj . Pedro tjevele : — Nejepa , pülücj tantan tꞌasiyú lejen̈ jipj ntꞌa , cyapj jaletjatj . Pülücj jin po la ꞌotj .
42008046	Niswa tjevele Jesús : — Tꞌücꞌ way pjaní way nin po la tjeꞌyotꞌa . Pjaní tjiꞌyüꞌsa la tjejay jin najastsja napj .
42008047	Quepj jus nléyatsja ma polel pjoꞌna , ne tjacꞌ . Ticyücüyǘ , pajal lecj tjeyá mpes . Jupj wola ꞌamá ꞌalá tjeꞌyonsa Jesús wolapꞌaꞌá . Pjü jis walapꞌaꞌa tjevele tsjan mpes po la tjeꞌyotꞌa Jesús . Tjevele len̈ way tjiꞌyüꞌsa jupj , po la tjeꞌyotꞌa na .
42008048	Jesús tjevele jupj lal : — Ncucus , jipj tepyon napj polel ꞌi ꞌüꞌsa lejay , mpes ꞌi tjüꞌüꞌsa jipj . Ma nin jele tꞌas . ꞌÜsüs mim quinam jipj .
42008049	Newa quepj lal véletsja na , yom tjacꞌ jepa wo mpe , tjevele jepa lal : — Tepeꞌe cyucus . Po ma pajal la tjemyona qjuis Jepa lal quinam .
42008050	Jesús nin tjapjaca na , Jairo lal tjevele : — Po ma lecj tjeyá . Mponen pꞌin napj polel cyapj pꞌyacj ne cüꞌüꞌsüs ca jupj . ( Jupj seletsja jupj ca ꞌüsüs la mijis , mpes nin tjevele . )
42008051	Wo ntꞌa tjacꞌ na , Jesús ma jis tjeꞌyaya pjü way wama tjil , cus la con̈ . Nepénowa cus tocon̈ pꞌin , Pedro pjaní way , Juan pjaní way , Jacobo pꞌa wa , tsjicj jamay pꞌa wa , popay pꞌa wa .
42008052	La pꞌa pülücj pajal yümücj la puyuptsja . ꞌAplijílatsja tsjicj tepeꞌe mpes . Jesús tjevele yupj jis lal : — Po ma la tupuyú . Ma tepeꞌe , tjejyá pꞌin . ( Jupj seletsja jupj ca ꞌüsüs la mijis , mpes nin tjevele . )
42008053	Yupj tjuwiꞌin̈ , la tjüpjütsꞌün Jesús . Salejeptsja tꞌücꞌ way tepeꞌe tsjiquis .
42008054	Jesús pjü sin tjejyama tjil yupj . Tsjicj tepeꞌá mos ntjüiꞌle , yümücj tjevele : — Tsjicj , jin tjijyünsa .
42008055	Mpes jupj cjües tjacꞌ niswá quinam . Len̈ way jas tjijyünsa , nyucunú tepyala . Jesús jis tjijyüꞌta lo ꞌayas lo las tsjiquis .
42008056	Tsjicj jamay , popay po yólatsja Jesús ꞌüsüs la tjiji mpes , mopꞌin nin Jesús jis tjijyüꞌta ma jis la veles pꞌa jis lal ninana tepyalá .
42009001	Jesús ꞌa jis tjimyula lis tjiji jupj discipulopan dóceya . Jis tjeꞌyaya ꞌücj pjeꞌá la tsꞌi pjü lapanenpan . Jis tjeꞌyaya wa ꞌücj si ꞌüꞌsa lis mijicj malala jisas .
42009002	Nin la tjiji na , sin tjejyama jis la veles pülücj jis walapꞌaꞌá Dios mpes . Jis tjijyüꞌta ca nin mvelecj ꞌonin si jütüta Dios . Sin tjejyama malala jisas la ꞌüꞌsüs lis mijicj ꞌotsꞌipj .
42009003	Ninana Jesús tjevele yupj jis lal : “ Nun nasa lowú tsjiꞌ lojí napj mpes , ma ca ntꞌa nun pꞌa jawasa nujos mpes . Po ma tjacjaj tꞌo , ꞌopopa ma tꞌo wa , ve ma tꞌo wa , tꞌemel ma tꞌo wa . Ma wa ca mátꞌeya nsem nusin quip .
42009004	Wa pjaní ntꞌa jaꞌayapj nu la pütꞌüs nun , janmacj jupj wo ntꞌa mpatjaqué yupj patja nepé lowú nas .
42009005	” Nepénowa ma ca jisas nsem nun tjuculá . Ma ca jisas nsem nun welé napj mpes . Nenéyawa nin ca nsem pülücj patja ntꞌa . Mpes lowa yupj mpe . Lowú na , nun jis tsjam sin tjowowojó , ca palá ntüncüs pjüpjüs . Nin mpes ca sin müꞌüsüs la müjí Dios ma japon jinwá yupj quinam ” , nin tjevele Jesús niyom jupj sin tjejyama jis lal .
42009006	Mpes tjil niyom dóceya . ꞌA mulú patja ntꞌa tjelyawun̈ . Tꞌücꞌ tjowelepj na , pꞌa ntꞌa tjil lovin . Newa pülücj jis walapꞌaꞌa tjowelepj tsjan ꞌüsüs tepyala quinam Dios la tjiji mpes . Malala jisas jis tjiꞌyüꞌsa lis tjajay wa yupj .
42009007	Herodes tjapjaca wa Jesús la tjiji poꞌó . Tjapjaca wa jupj apostolpan la tjajay poꞌó . Herodes jepa waytsja Galilea ntꞌa . Pajal lapj jólatsja jupj tjapjaca mpes . Ma seletsja jupj pjacj ne Jesús . Nepénowa javeleptsja Jesús ne Juan el Bautista . Juan tepeꞌe püna pꞌin . Yupj tjowelepj Juan jas tjijyünsa , niswa pǘꞌütsja .
42009008	Nepénowa javeleptsja Jesús ne Elías . Elías profeta püné püna tüpüꞌü jupj . Nepénowa javeleptsja pꞌa profeta Jesús . Tjowelepj jupj püna tepeꞌe , jas tjijyünsa , niswa püꞌü pꞌin jupj .
42009009	Herodes ma tepyona yupj tjowelepj . Tjevele : “ Juan tulucj jupj . Juan mwen taná tjejyocj , tjiꞌyünan jupj . ¿ Pjacj niná ? Jupj ne pajal ꞌüsüs liji mpes javelepj . ” Herodes po quelel nyúcatsja Jesús .
42009010	Apostolpan tjiquil Jesús sin tjejyama mpe . Tjiquil na , Jesús lal tjowelepj tsjan la tjajay yupj . Püna pꞌin sin tjejyama tsjiꞌ la mijicj jupj mpes . Quina Jesús yupj jis lal tjemey Betsaida ntꞌa , pülücj patja ntꞌa . Yusapj tjil yupj .
42009011	Mopꞌin yusapj tuluctsja . Pajal pülücj jus nlay jupj tjemey , mpes jupj ntꞌa tjil yupj . Jupj ꞌücj jos la nüjüsü yupj . Tjevele wa yupj jis lal ꞌoyn nyuca jyüꞌta Dios . Malala jisas jis tjiꞌyüꞌsa lis tjiji ꞌotsꞌipj .
42009012	Tꞌawaná tepyala , nasa quelel tꞌyaja . Mpes Jesús apostolpan dóceya tjiquil jupj ntꞌa , tjowelepj jupj lal : — Pjü sin tjejyama , neꞌaj ca mal jis wa nepénowa lejen̈ ntꞌa , jis wa pjaní pjaní lejen̈ ntꞌa ꞌotsꞌipj . Ca la mpalacj caꞌaj ꞌücj ca mpatjam , müjünan̈ . Ve jaylacj ca la mijicj jis la las yupj . Cjuwá jis wa quiꞌá .
42009013	Jesús jis wala tjevele : — Nun pꞌiyá jis maꞌayá nlajacj . Niyom tjowelepj : — Pan cínquiya tyaꞌacj pꞌin , cjul mátꞌeya tyaꞌacj pꞌin . ¿ Ncu jyas cupj ca nlaca ve jaylacj la mijicj pjü jis la las ?
42009014	Niyom pajal pülücj , sey cinco mil neꞌaj tjatja ne nin . Más ꞌin pülücj waytsja ca nacj , más ꞌin laꞌ way ca nacj . Pülücj pajal . Jesús tjevele jupj discipulopan jis lal : — Jis müjüꞌtǘ majatjum pjü . Cincuenta cincuenta ꞌa mulú ca majatjum yupj . ꞌÜcj nepénowa más ꞌin pülücj ꞌa mulú jatja , nepénowa más ꞌin laꞌ way jatja yupj — tjevele Jesús .
42009015	Discipulopan nin la tjajay . Jis tjüjütütj pjü majatjum , mpes tjatja yupj .
42009016	Jesús pan cínquiya ntꞌya , ntꞌya wa cjul matꞌeyá . Tsjun poꞌo tjinyuca , tjevele Dios lal tjüwüiꞌi ve tjeꞌyaya mpes . Tꞌücꞌ tjevele na , la tjelepta taná pansas . Nin pꞌiyá cjul la tücüeme wa . Jis tjeꞌyaya discipulopan jis la ꞌayas neꞌaj tjatjá .
42009017	Yupj pjü way tꞌücꞌ tjalá . Pjü jis col pitꞌa tepyala yupj . Ma polel pjü tjalá yupj . Yupj ma tjalá , quiliyú moꞌo tꞌolon quinam discipulopan . Quiliyú dóceya tipitꞌa pan tsjictjacj lal , cjul tsjictjacj lal wa .
42009018	Pꞌa jyawca na , Jesús jusapj Dios lal tjevele . Discipulopan neꞌaj pꞌin tjatja jupj ntꞌa , ne jupj jis la tjiꞌyüya : — ¿ Pjacj ne napj jin javelepj gentas ?
42009019	Yupj jupj wola tjowelepj : — Nepénowa javelepj jipj Juan el Bautista pꞌiyá . Nepénowa javelepj jipj Elías , püna tüpüꞌü pꞌiyá . Pꞌa wa javelepj profeta pꞌa wa jipj . Püna ꞌi tipüꞌí , jin tjijyünsün , niswa pütꞌ , nin javelepj gentas .
42009020	Jesús nin pꞌiyá la tjiꞌyüya discipulopan jilal : — Ne nun ¿ pjacj ne napj jin nujola nun ? Pedro wola tjevele : — Cristo jipj . Jipj ne Jepa Püné Dios tjevele ca jas majamas qjuis capj la pꞌacj . Jipj mpes ca ꞌüsüs mpatjaquecj Dios lal .
42009021	Jesús pajal jis tjijyüꞌta ma ca nin mvelecj pꞌa lal .
42009022	Tjevele : — Napj pꞌiyá niná Yomen Dios jas tjejyamá . Dios jos pajal malala ca ma palas napj quinam . Coꞌmüypan ma ca jisas nsem napj . Nin pꞌiyá sacerdote noypan . Nin pꞌiyá Moisés popel sin ꞌyüsa lajay . Ma ca jisas napj yupj . La pꞌa ca ma ꞌüꞌnacj . Ntjüꞌünan tyan , tsꞌacꞌ contꞌe naya ca nin müjünsǘ . Ca mpüꞌüs niswá .
42009023	Jesús tjevele wa pjü jupj discipulopan jis lal : — Nun popa quelel ncapj cyon̈ca , ma ca nin la mijis jupj jos jinwá . Nin ca la mijis napj lejay jinwá . Napj cruz poꞌó ca ma patsꞌ . Malala ca mpalas wa jupj , ncapj cyon̈ca mpes . Jupj ca jas müꞌüsüs napj mpes . Pjü jyawca ca jola nsem ꞌücj nsem jupj lal malala pyala jupj lal , ncapj cyon̈ca mpes .
42009024	Nepénowa ca quelel jis capj mpꞌaꞌsacj yupj pꞌiyá . Ma ca jisas malala se palá , mpes ca mvelecj napj lal japon tulucj . Yupj ma ca mpatjam Dios lal . Nepénowa ncaꞌlin̈ napj lal japon mpes . Más ꞌüsüs ca jis mpalas yupj la pꞌa jis lal . Yupj lovin ca mpatjam Dios lal .
42009025	Nepénowa pülücj jatatj nosis ntꞌa , mopꞌin ma polel patja Dios lal . Pjü way jatatj nosis ntꞌa ca nacj . Newa ꞌüsüs tulucj pjü niná , yupj ma polel patja mpes .
42009026	” Napj pꞌiyá niná Yomen Dios jas tjejyamá . Nun nu tjemaycas napj mpes , ne mayca wa ca nsem napj nun mpes , niswa tjacuwis na . Nun nu tjemaycas napj velé mpes , ne mayca wa ca nsem napj nun mpes , niswa tjacuwis na . Niswa cuwis na , pjü ca nucucj pajal püné way napj , Mpapay jinwá . Ncuwis Dios angelpan jis lal .
42009027	Nepénowa nun popa ca nucú Dios ca müjüꞌtüs nosis ntꞌa . Custjay ma tacaꞌliqué na pꞌin , nun ca nucú niná . Tꞌücꞌ niná — tjevele Jesús .
42009028	Tsꞌacꞌ ocho tjejyawca na , más ꞌin pülücj ca nacj , más ꞌin laꞌ way ca nacj , jocꞌ moꞌo tjemey Jesús la veles Dios lal . Pedro lal tjemey , Juan lal tjemey wa , Jacobo lal tjemey wa .
42009029	Jesús Dios lal véletsja na , jupj wola pꞌa casá justa tepyala . Jas quip pje tepyala , tjejyawca , menmené jinwá .
42009030	Len̈ way niyom mátꞌeya lay jis tepyala , Moisés pjaní way , Elías maꞌajapj , püna tapatja yupj .
42009031	Jisas jaw yustapj lay jis tepyala yupj , Dios püꞌü ntꞌa yustapj jinwá . Jesús lal tjowelepj . Tjowelepj ꞌonin ca mpaꞌis jupj Jerusalén ntꞌa . Dios jostsja ca nin mpalas ne quina ca nsem , tjowelepj yupj .
42009032	Pedro po ja vyatsja . Nin pꞌiyá niyom pꞌa wa . Tjijinan̈ yupj . Jis tsyülümǘ na , tjunuc Jesús po ꞌüsüs jas jaw jústatsja . Tjunuc wa niyom mátꞌeya neꞌaj lejen̈tsja jupj lal .
42009033	Locopyaya niyom mátꞌeya quelel jiltsja Jesús nepé . Jiltsja na , Pedro Jesús lal tjevele : — Nejepa , po ꞌüsüs quiꞌá jyatjaquecj . Tsꞌepjel cóntꞌeya ca sin müjünsüm cupj . Pjaní way jipj mpes ca nsem , pjaní wa Moisés mpes ca nsem , pjaní wa Elías mpes ca nsem . Pedro molo tjevele jupj .
42009034	Nin véletsja na , mol lay tepyala , palá tjacꞌ yupj jis capá ntꞌa . Mol tꞌasiyú ton̈ca , mpes discipulopan pajal lacj tjeyapj .
42009035	Mol nepé vele pjactsja . Tjevele : “ Niná napj Natjam . Napj la tꞌya jupj . Tjapjaꞌaqué jupj velá . ”
42009036	Tꞌücꞌ tjevele na , Jesús jusapj ton̈ca tjunuc yupj . Nin tepyala na , discipulopan ma tjowelepj la pꞌa jis lal yupj tjunuc jocꞌ moꞌó . Yuwá pꞌin tjowelepj niná .
42009037	Yaya jocꞌ mpe palavin tjiquil . Palavin tjiquil na , pajal pülücj Jesús ntꞌa tjiquil la nyüjüsün̈ .
42009038	Yom pjaní yupj sin popa yümücj tjevele : — Po najas jipj ca cus mpꞌaꞌsan natjam . Napj mpopa pjaní way jupj . Jusapj way jupj .
42009039	Lapanen tjüiꞌle jupj neneyawá . Ntjüiꞌle na , len̈ way li piyú natjam . Jun jyuꞌya , pajal cyücüyǘ wa , mpes lampe pꞌyoya . Lapanen malala liji jupj lovin . Ma quelel jama jupj .
42009040	Napj la tjemyon jipj discipulopan jis lal yupj ca pjeꞌá la ntsꞌiyacj lapanen . Ma polel nin lajaytsja yupj .
42009041	Jesús jis wala tjevele : — Nun ma poné napj lal . Malala nujola pajal . Pajal püs li nuc nun ca mponé napj lal . Püs way tüpüꞌüs nun lal quinam . Tjevele wa yom lal : — Jetjam lal ncuwim napj ntꞌa .
42009042	Yom jatjam jactsja na , lapanen palá la tsꞌiya jupj . Jun jyuꞌya , cyücüyǘ la tjiji . Jesús cus tjeveꞌle lapanen . Tjiꞌyüꞌsa la tjiji yom jatjam , niswa tjeꞌyaya popay .
42009043	Pjü neꞌaj po yólatsja pajal ꞌüsüs la tjiji Jesús . Pajal püné Dios , yólatsja yupj . Newa nin yólatsja , Jesús pjü way ꞌüsüs la tjiji mpes . Mopꞌin nin , jupj tjevele jupj discipulopan jilal :
42009044	— Nusin tjüꞌüsüs niná napj ca mvelé . Napj pꞌiyá niná Yomen Dios jas tjejyamá . Dios ca maꞌayas niyom ca malala la ma jicj yupj jisas jinwá .
42009045	Yupj ma sin tjiꞌyüsa jupj tjevelá . Dios ma jis tjeꞌyaya sin tjiꞌyüsa , mpes nin . Yupj lacj tjeyapj mpes ma quelel la ꞌüytsja jupj tsjan mpes nin tjevele .
42009046	Discipulopan pajal nin yólatsja cana yupj popé más püné nsem .
42009047	Jesús jus nléyatsja nin yólatsja yupj , mpes tsjicj way tecyumaná , tꞌempe way tjijyünsa .
42009048	Tjevele yupj jis lal : — Najas nun ma nujola noypan nun pꞌiyá . Najas ꞌüsüs lojí la pꞌa jis lal napj mpes . ꞌÜsüs lojí na tsjicj niná lal , tꞌücꞌ way ꞌüsüs lojí wa napj lal . ꞌÜsüs lojí na napj lal , tꞌücꞌ way ꞌüsüs lojí wa Dios lal , jupj ne nin tjejyama quiꞌá . Nin mpes velé nun popé más ꞌin tsjicj way jin jola jupj pꞌiyá pjü way jis lal , más püné way jupj pꞌa lal — nin tjevele Jesús .
42009049	Juan tjevele Jesús lal : — Nejepa , jus tjinyucucj yom pꞌa wa lapanenpan pjeꞌá li tsꞌiyatsja jupj . Jipj lyá tjevele mpes lapanenpan pjeꞌá la tsꞌiya . Tjevelecj jupj lal ma nin ca la mijis jupj , ma ncuwa popa ne .
42009050	Jesús tjevele jupj lal : — Po ma müjüꞌtǘ jupj ma ca nin la mijis . Jupj pꞌa casá jola nun lal tulucj , nucopj pꞌyaꞌsa pꞌin jupj — nin tjevele Jesús .
42009051	Len̈ way Dios quelel myánatsja Jesús tsjun poꞌó jupj püꞌü ntꞌa . Püna pꞌin Dios tjevele ꞌona ca mpalas . Mpes Jesús po quelel jámatsja Jerusalén ntꞌa . Jostsja ca Dios jos jin mpalas .
42009052	Jesús mwalá sin tjejyama niyom nepenowá Samaria ntꞌa , pülücj patja ntꞌa . Quelel ꞌücj lajaytsja neꞌaj way mpüꞌüm , majas Jesús jupj discipulopan jis lal .
42009053	Ma polel nin la tjajay yupj . Samaria moꞌo tapatja ma jisastsja neꞌaj ncuwim Jesús , Jerusalén ntꞌa quelel jámatsja mpes . ( Samaria moꞌo patja ma jisas Jerusalén moꞌo patjá . )
42009054	Jesús discipulopan matꞌeyá , Jacobo pjaní way , Juan pꞌa wa , jus nlay yupj ma jisastsja Jesús ncuwim , mpes yupj tjowelepj Jesús lal : — Qjuis Jepa ¿ ncu jyas ncupj jyüꞌtücj ꞌawa palá nyacas tsjun nepé , jis müꞌümüs yupj pjü ?
42009055	Nin tjowelepj mpes Jesús la nujuya , yus tjinyuca , jis capj tjeveꞌle . Malálatsja jupj lal nin la mijicj yupj . Tjevele : — Nun ma solejé pajal malala welé , niná welé na .
42009056	Napj niná Yomen Dios jas tjejyamá . Napj tjacuwis jis capj la pꞌacj nosis casá patjá , ca yupj mpatjam Dios lal . Ma najas malala se palá ne ca ma mpatjam Dios lal — nin tjevele Jesús . Nin tjevele na , pꞌa ntꞌa pülücj patja ntꞌa tjil yupj .
42009057	Jümücj casá jiltsja na , yom pjaní tjevele Jesús lal : — Napj ca cyapj ncon̈ jun taꞌá jipj quelel jay ntꞌa .
42009058	Jesús tjevele costa way cus la con̈ jupj . Tjevele : — Gato selván yupj jis jomwen jul jinan̈ , tsipyaya yupj jis tsintsil lajay . Nin tulucj napj lal ; napj nawá ꞌa cjuwá . Napj pꞌiyá niná Yomen Dios jas tjejyamá .
42009059	Jesús tjevele yom pꞌa wa lal : — Ncapj tecyon̈ca . Yom niná tjevele : — Ntjeꞌaya la nuc mpaꞌis mpapay pꞌin . Tepeꞌe na ca cyapj ncon̈ .
42009060	Jesús tjevele ma polel la nuc jupj cus la con̈ . Tjevele : — La pꞌa wa ꞌücj ꞌamá jis la toc jis pülücj tepeꞌe na . Yupj pꞌiyá tecyaꞌlin̈ jinwá , yupj ma japon Dios lal . Jipj ca mim , mvelen pjü jis walapꞌaꞌá Dios mpes . Ca mvelen Dios ca yupj jis Jepa nsem quinam .
42009061	Yom pꞌa wa Jesús lal tjevele : — Nejepa jipj . Cyapj ncon̈ pꞌa jawas . Ntjeꞌaya mis mvelé jum wa nepé mwalá way pꞌin .
42009062	Jesús tjevele jupj lal : — Püna la tjejay po jyas custjay , jipj ma polel lejay Dios ꞌi jütütá . Nin pꞌiyá jipj le tsꞌec na ma cjüipe nyuc jipj . Cjüipe nyuc , jipj ma polel ꞌüsüs tsjiꞌ lejay .
42010001	Locopyaya qjuis Jepa Jesucristo niyom pꞌa wa lis tꞌya , tsjiꞌ la mijicj Dios mpes . Setenta lis tꞌya jupj . Mwalá sin tjejyama yupj jupj quelel jámatsja ntꞌa . Matꞌe matꞌe sin tjejyama . Pülücj patja ntꞌa sin tjejyama . Pjaní pjaní patja ntꞌa sin tjejyama wa . Jun taꞌá jupj quelel jámatsja ntꞌa sin tjejyama jupj .
42010002	Niyom setenta jis lal tjevele : “ Pülücj ꞌücj ca cus ncon̈cocj Dios , quina ma sa con̈ jupj custjay . Pülücj velan̈ jinwá yupj . Namozopan po pjaní way . Costa way pjü jilal la cuwis yupj . La moná Dios lal mozopan más pülücj ca sin majamas , más pülücj jilal ncul Dios ntꞌa .
42010003	” Lowa quinam . Nusin tjiꞌyüsa : napj pꞌiyá nusin jyam malala witjacj ntꞌa . Napj selé nun ma polel nucopj pꞌoꞌsá nun pꞌiyá . Oveja tsjictjacj jinwá nun . Coyote jinwá tsꞌa ꞌin yupj .
42010004	Lowú na , po ma tꞌemel tꞌo nun . Po ma ve tꞌo nun . ꞌÜcj jis la tꞌas caitas , mopꞌin caite pꞌa wa ma ca ntꞌa . Nujola tꞌas Dios mpes tsjiꞌ lojí . Po ma nu tyantaná nu la lapaná .
42010005	” Wo pjaní wama lowú na , lovin mwalá way mvelé : ‘ Dios pajal ꞌüsüs la siji wosis niná ntꞌa patja jilal , ne yupj ma ca malala nyuca yola ncu ca malala mpalas ’ .
42010006	Ca nacj wa ntꞌa püꞌü quelel ꞌüsüs püꞌü Dios lal , mpes jupj ca ꞌüsüs mpüꞌüm nun nin tjowelé mpes . Jupj ma quelel ꞌüsüs püꞌü Dios lal , ma ca nin cüpalas nun tjowelé . Nun pꞌin ca ꞌüsüs mpatjaqué custjay . Ma ca malala nyuca nujola nun pjü mpes .
42010007	Nun mwalá tjüjünaqué ntꞌa newa müjünaqué . Tjalajá , müsiqué wa yupj nu jaꞌayapj . Pjaní tsjiꞌ liji na pꞌa wa mpes , pꞌa wa ca maꞌayas jupj , tsjiꞌ la tjiji jaylacj . Nun tsjiꞌ lojí napj mpes . Nin mpes ꞌücj nu jaꞌayapj yupj . Po ma wosis wosis nlawú la moná müjünaqué neꞌaj . Po ma pꞌa la tjomoná , nasa toꞌá quinam ꞌücj jünaque ntꞌa .
42010008	” Ca nacj pülücj patja ntꞌa lowú na , yupj ca jisas tjuculá , ca jisas ca nacj nun welé yupj jis lal Dios poꞌó . Nin tepyala na , lovin tjalajá yupj nu jaꞌayapj .
42010009	Neꞌaj way ninana ca la müjí Dios mpes tsjiꞌ lojí mpes . Malala jisas jis tjüꞌüꞌsüs lis tjüjí . Neꞌaj patja jis lal tjowelé : ‘ Dios jyüꞌta . Quelel jyüꞌta quinam nun ntꞌa . ’
42010010	Nenéyawa pülücj patja ntꞌa tjalawú na , yupj ma ca jisas nsem nun tjuculá , ma ca jisas nsem nun welé yupj jis lal Dios poꞌó . Nin tepyala na , jis wa nepé jümücj campalanya lowa . Tjowelé :
42010011	‘ ꞌÜpjǘ qjuis tsjom püꞌü nun potjaqué popé se wowojocj . Nun ma jisastsja cupj tjevelecj Dios mpes , ne nin la tjijicj . Nusin tjiꞌyüsa niná : Dios jyüꞌta . Quelel nu jyǘꞌtatsja wa nun , nin pꞌin ma nujostsja . ’ Nin ca mvelé nun .
42010012	” Yupj neꞌaj patja ma jisastsja nun tjowelé Dios mpes , Dios pajal ca jis capj ntülüs pꞌa jawas , malala lajay jis capj tyüla na . Nin liji na , más malala nsem yupj jis lal Sodoma moꞌo tapatja jis lal . Tꞌücꞌ niná ” , nin tjevele Jesús .
42010013	Tjevele wa pülücj patja nepénowa mpes : “ Malala ca nu mpalas , Corazín moꞌo potjaqué . Malala wa ca nu mpalas nun , Betsaida moꞌo potjaqué . Pajal nola nun mpes . Napj namozopan pajal ꞌüsüs la tjajay nun ntꞌa , gente pꞌin ma polel lajay jinwá . Nun nujola Tiro moꞌo patja pajal malala . Sidón moꞌo patja pajal malala , nujola nun . Nun pꞌin malala . Napj namozopan pajal ꞌüsüs la cüjaytsja yupj ntꞌa , nun ntꞌa la tjajay jinwá , yupj püna ca ꞌaplijila cüpalastsja malala la tjajay mpes . Nasa ca sin ꞌücüipaptsja pülül si tsutsca , nasa ꞌüpjǘ sin ꞌücjololtsja wa ꞌaplijila mpes . Yupj nasa quelel la cüjaytsja Dios .
42010014	Dios pajal ca nucopj ntülüs pꞌa jawas , malala lajay jis capj tyüla na . Nin liji na , más malala nu mpalas Tiro moꞌo patja jis lal . Más malala nu mpalas Sidón moꞌo patja jis lal .
42010015	Nin pꞌiyá velé wa Capernaum ntꞌa patja jis lal . Nun ma ca nlawú Dios püꞌü ntꞌa . Tecyaꞌlin̈ patja ntꞌa ca nlawú ” , nin tjevele Jesús pülücj patja nepénowa mpes .
42010016	Tjevele wa jupj sin tjejyama jis lal : “ Nun napj mpes welé . Mpes pjyacan̈ na nun welé , pjyacan̈ wa napj velé . Ma jisas nun , ma wa jisas napj . Ma jisas napj , ma wa jisas Dios . Jupj nin tjejyama ” , nin tjevele Jesús .
42010017	Tjil niyom setenta , Jesús sin tjejyama mpes . Niswá tjiquil na , po ꞌücj jisastsja yupj . Tjowelepj : — Qjuis Jepa , pajal ꞌüsüs qjuis tepyala tjeleque na . Jipj lyá velecj na , ꞌüsüs polel lijicj . ꞌÜcj pjeꞌá li tsꞌiyacj lapanenpan jipj lyá velecj na .
42010018	Jesús yupj jis lal tjevele : — Satanás jepa jupj lapanenpan jis lal . Nun tsjiꞌ la tjüjí na napj mpes , napj tjinyuc Satanás palá tjeyaca tsjun nepé . Menmené jinwá palá tjeyaca . Püné waytsja püná . Malala tepyala jupj quinam .
42010019	Tꞌücꞌ way napj la tjejay más püné way nun diablo lal . Qjuis enemigo way jupj . Diablo latsj jinwá jupj , tsjev jinwá jupj . Quelel malala la siji gentas . Mopꞌin püné tulucj jupj nun jis lal . Napj la tjejay nun ꞌücj malala lojí diablo , latsj jay jotsjá jinwá . Diablo polel malala liji , newa ma ca nin nujola tꞌas . Napj la tjejay nun ꞌücj jüꞌtǘ ma nin la mijis jupj . Jupj ma polel malala la numijis .
42010020	Nun polel pjeꞌá lo tsꞌiyá lapanenpan , mopꞌin nin , ma nin mpes ꞌücj nujisas tꞌas . Nun lovin ca mpatjaqué Dios lal . Nin mpes Dios nun jis lá tepyaca tsjun poꞌó . Nin tepyala mpes ꞌücj nujisas tꞌas nun — nin tjevele Jesús .
42010021	Nin tjevele na , Jesús pajal ꞌücj jos tepyala Dios Cjües la tjiji mpes . Jesús tjevele Dios lal : “ Mpapay , Jepa pajal püné way jipj tsjun poꞌó , nosis casá nin wa . Nepénowa pajal pülücj salejepj jin yola . Pajal sin ꞌyüsa jin yola . Niná sin ꞌyüsa tulucj . Jipj ma jis tjeꞌyan sin tjiꞌyüsa niná jipj lejay . La pꞌa wa tsjictjacj jinwá . Yusapj ma sin ꞌyüsa . Jipj sin tjiꞌyüsa lis tjejay la pꞌin , mpes nin salejepj niná jipj lejay . Jipj pajal ꞌüsüs . Jipj jyastsja mpes nin quinam . ꞌÜctsja jipj lal ” , nin tjevele Jesús jupj Popay Dios lal .
42010022	Jupj tjevele wa : “ Mpapay pjü way ntjeꞌaya . Len̈ pjacj ca jus cülayes pjacj ne napj . Ma salejepj napj ne Dios Jatjam . Mpapay pꞌin selé . Len̈ pjacj ca jus cülayes pjacj ne napj Mpapay . Napj pꞌin selé . Napj quelel sin ꞌyüsa lejay nepenowá . Yupj pꞌin salejepj pjacj ne napj Mpapay ” , nin tjevele Jesús .
42010023	Nin tjevele na , jupj taná tjinyuca , tjevele wa jupj discipulopan jis lal : “ Nun nucú quinam , niná püna tjowelepj ca nin mpalas . Dios pajal ꞌüsüs la tjiji nun mpes nun nucú jupj lijá quinam .
42010024	Tꞌücꞌ way profetapan pülücj püna tapatjá , po quelel januctsja nun nucú , lovin ma tjunuc yupj niná . Po quelel pjyacan̈tsja nun pjoꞌoqué , lovin ma tjepjyacan̈ yupj niná . Nin pꞌiyatsja jepa noypan pülücj jis lal . ” Nin tjevele Jesús niyom setenta jis lal , yupj niswa tjiquil na .
42010025	Yom pjaní neꞌaj ton̈ca , jupj seletsja Moisés popel . Quelel la ꞌyǘyatsja jupj Jesús lal , mpes ca jus nlayes ncu tꞌücꞌ vele Jesús Dios mpes . Yom tjevele Jesús lal : — ¿ Tsjan más ꞌücj la mejay napj ne Dios la mijis ꞌücj mpüꞌüs lovin jupj lal ?
42010026	Jesús jupj wola tjevele : — ¿ Tsjan tepyaca Moisés püná , Dios qjuis tjijyüꞌtá ? ¿ Tsjan moꞌo velen jipj Dios Popel moꞌó ?
42010027	Yom Jesús wola tjevele : — Dios Popel vele jipj ‘ pajal ca quelel la mijin Dios , jipj Jepa Püné . Pajal ca tsjiꞌ la mijin jupj mpes lovin . Ca jupj jos jin la mijin . Lovin ca jele mpalas jupj pajal ꞌüsüs . Jupj Popel vele wa jipj ca quelel lis mijin neꞌaj patjá . Jipj pꞌiyá quelel la ꞌejay jinwá ca quelel lis mijin yupj ’ — nin tjevele yom niná Jesús lal .
42010028	Jesús tjevele jupj lal : — Tꞌücꞌ tjevelen jipj . Lovin nin la cüjay , ꞌüsüs ca mpüꞌüm lovin Dios lal .
42010029	Yom niná jostsja la pꞌa ca yola nsem jupj ꞌüsüs la tjiꞌyüya , mpes tjevele wa Jesús lal : — Dios jos napj quelel lejay neꞌaj patjá . ¿ Pjacj neꞌaj püꞌü napj lal ?
42010030	Jupj nin la tjiꞌyüya mpes , Jesús jas tjiꞌyüsa la tjiji más ꞌücj pjü way jupj wo jin popa jola tꞌas . Más ꞌücj quelel la siji pjü . Ninana Jesús tjevelá : — Yom israelpan popa palavin tjemey Jericó ntꞌa . Jerusalén mpe tjemey jupj . Jümücj ntꞌa pwecapan ntjiꞌlin̈ jupj . Pjü tepequen̈ jupj tyaꞌatsjé , tjatꞌ wa jas quip , jas pjütpjütꞌ tepyala . Moꞌo süp jupj , ne tjil yupj . Nasa way peꞌe naya , tjil yupj .
42010031	Yacjaya nepé tjacꞌ wa yom pjaní , sacerdote . Israelpan popa watsja jupj . Neꞌaj way quelel jámatsja jupj la pꞌin . Yom pajal moꞌo ꞌüsüp tjinyuca na , campapj way tjemey jümücj ntꞌa , tjemey .
42010032	Locopyaya , pꞌa wa tjacꞌ , yom levita . Israelpan popa watsja jupj . Nenéyawa Dios wo ntꞌa tsjiꞌ la tjiji . Jus tjinyuca wa yom pajal moꞌo ꞌüsüp , ne campapj way tjemey wa jümücj ntꞌa .
42010033	Locopyaya pꞌa wa nepé tjacꞌ , yom Samaria mpe ꞌesepj jupj , israelpan jis enemigo . Yom pajal moꞌo ꞌüsüp ntꞌa tjacꞌ jupj . Po jólatsja malala tepyala mpes .
42010034	Yom moꞌo ꞌüsüp ntꞌa tjemey . ꞌAtꞌanca moꞌo tsꞌyuca aceite , vino ꞌotsꞌipj , leméliyu mpes . ꞌAtꞌanca ntꞌa tsyuꞌpa jupj . Soysoy casá tjeꞌyonsa . Wa jinan̈ ntꞌa tjemyana jupj , tjejyama jupj .
42010035	Ya quelel jámatsja jupj , yom Samaria mpe ꞌesepj . Mpes tꞌemel cꞌa mátꞌeya tjeꞌyaya yomen wa jutsꞌaꞌá . Pülücj jaylactsja yupj jis lal tꞌemel cꞌa . Tjeꞌyaya na , tjevele : ‘ ꞌIn tjejyama jupj . Más pülücj jaylacj pyala jupj jyaman , jaylacj ca la mejay napj , niswa tjacuwis na ’ — nin tjevele jupj . Jesús tꞌücꞌ tjevele quinam niná tepyala mpes .
42010036	Jupj tjevele yom Moisés popel seletsja lal : — Niyom cóntꞌeya sin popé ¿ cana quelel la tjiji yomen niná pwecapan ntjiꞌlin̈ ? ¿ Cana quelel la tjiji jupj , neꞌaj way püꞌü jinwá ? ¿ ꞌOyn jele jipj ?
42010037	Yom tjevele : — Yom cus tjepꞌyaꞌsa , niná quelel la tjiji jupj . Jesús tjevele : — Nin pꞌiyá la mijin jipj . Quelel lis mijin pjü , jipj enemigopan ꞌotsꞌipj .
42010038	Jesús newa jámatsja discipulopan jis lal . Pülücj patja ntꞌa tjemey jupj . Neꞌaj quepj jostsja Jesús ncuwim jupj wo ntꞌa sin müꞌüsüs lis mijis Dios mpes . Marta lotsja jupj , quepan .
42010039	Jupj tꞌolapj María lotsja . María Jesús jun ꞌasaꞌá tjáꞌasa , tjapjaca qjuis Jepa Jesús jas tjiꞌyüsa la tjiji .
42010040	Marta ma nin la tjiji . Pajal pülücj líjitsja jupj . Ma polel pjü la qjuijis . Mpes tjemey Jesús ntꞌa , tjevele : — Nejepa ¿ ncu ma jele ntꞌalapj ma tsjiꞌ liji napj lal ? Tjijyüꞌta ca ncapj mpꞌaꞌsas jupj .
42010041	Qjuis Jepa Jesucristo tjevele jupj lal : — Marta , pajal nin jele jipj , ꞌaplijila jipj pülücj lejay mpes .
42010042	Más ꞌücj pjaní ninam lejay . Tjapjaca napj velé , jin tjüꞌüsüs ꞌonin ne Dios jipj Jepa nsem . Jipj pyülücj niná nin liji . Más ꞌücj jupj lal si ꞌüsǘ Dios vele jin , tsjiꞌ liji lal . Jupj jas tjiꞌyüsa ma polel lo taꞌes pꞌampa .
42011001	Pꞌa jyawca na , Jesús Dios lal véletsja . Tecyawaja tjevele na , jupj discípulo pjaní tjevele jupj lal : — Qjuis Jepa , qjuisin müꞌüsüs la mijin la veles Dios lal . Juan el Bautista sin tjiꞌyüsa lis tjiji jupj discipulopan la veles Dios lal . Qjuisas wa qjuisin ꞌyüsa la mijin wa ncupj .
42011002	Jesús tjevele yupj jis lal : — Dios lal welé na , nin pꞌiyá ca mvelé : ‘ Qjuis Papay , tsjun poꞌo pütꞌ . Po qjuisas pjü ca mvelecj jipj pajal ꞌüsüs . Jipj pꞌin ꞌüsüs pjü jis lal . Qjuisas len̈ way Jepa nsem jipj pjü jis lal .
42011003	Qjuisas wa qjuesé ꞌan qjuis la las pjü jyawca na .
42011004	Malala nyuca la tjijicj , qjuisas perdonar la qjuesejay . La pꞌa malala la qjuisiji na , lovin perdonar lijicj jupj malala la qjuis tjiji . Qjuis capj tjepꞌyaꞌsa wa cupj ma ca quelel malala nyuca la mijicj ’ — nin tjevele ca nin mvelecj Dios lal .
42011005	Jesús sin ꞌyüsa lis tjiji wa Dios quelel ꞌyaya jupj tsꞌuyupj la mon . Tjevele : — Ca nacj nun popa pjaní ca mim püste moꞌoya jupj jomica ntꞌa . Ca mveles jomica lal : ‘ Najamica , pan contꞌe ma ꞌen .
42011006	Najamica pꞌa wa campa nepé tjacꞌ quinam . Cjuwá napj tsjan cüꞌayá , cülajas jupj . ’
42011007	” Ca nacj jupj jomica ca mveles wa nepé : ‘ Po ma la tjemyona quinam . Jun tꞌyolon jun vilicj quinam . Napj ntsꞌuyupj napj lal patja ncjan ntꞌa . Ma polel nin jyünsǘ la ꞌayas jipj . ’
42011008	Ca nacj jomica quelel liji mpes ꞌyaya tulucj . Jupj jomica newa le moná mpes pꞌin ca maꞌayas jupj . Nin mpes jupj ca jas müjünsüs , maꞌayas jupj . Pjü jos ca maꞌayas .
42011009	Mpes nin velé nun jis lal , newa la moná Dios lal nun , ne jupj ca nu maꞌayas nun la tjomoná . Ma len̈ way nu ꞌyaya , newa la moná , ne jupj ca nu maꞌayas nun la tjomoná . Nujisas Dios nucopj mpꞌaꞌsas , newa la moná niná Dios lal . Newa lo moná na , jupj ca nin la mijis .
42011010	Nun lo moná Dios lal , nin ca ntꞌanqué . Nun lovin pꞌin lo moná , jupj ca nu maꞌayas . Nun newa lo moná Dios nucopj mpꞌaꞌsas , jupj ca nin la mijis nun mpes .
42011011	” Nun ca jus nlayé niná . Nun popa pjaní jatjam tsjicj ve le moná na , ma ca pe maꞌayas jupj . Cjul le moná na , ma ca maꞌayas lotsjim .
42011012	Pejey le moná na , ma ca tsjev maꞌayas .
42011013	Nunpan malalapan , mopꞌin solejé ꞌoyn nyuca ꞌüsüs jis maꞌayá nun sin popa tsjictjacj . Nun jis Papay tsjun poꞌó , ꞌüsüs way jupj , malala tulucj . Nin mpes nun ca jus nlayé jupj ca nu maꞌayas jupj Cjües , nun lo moná na — nin tjevele Jesús jupj discipulopan jis lal .
42011014	Jesús pjeꞌá la tsꞌiya lapanen yom jos mpe . Yom jos moꞌo tüpüꞌü na , yom ma polel vele la tjiji . Lapanen pjeꞌá tjemey na , yom ꞌücj vele tepyala niswá . Pülücj tjunuc niná tepyalá . Yólatsja pajal ꞌüsüs Jesús nin la tjiji .
42011015	Nepénowa pꞌin malala tjowelepj : “ Beelzebú se pꞌaꞌsa Jesús , mpes ꞌücj pjeꞌá li tsꞌiyá lapanenpan . Beelzebú jepa püné lapanenpan jis lal . ”
42011016	Pꞌa witjacj quelel salejeptsja ncu tꞌücꞌ way Dios mpe tjacꞌ Jesús . Ma topon yupj . Mpes jisastsja Jesús ca pajal ꞌüsüs la mijis gente pꞌin ma polel lajay jinwá . Nin mpes quelel sin müꞌüsüstsja ncu Dios jas tjejyama .
42011017	Jesús seletsja niná yólatsja yupj . Mpes jupj sin tjiꞌyüsa lis tjiji Dios mpes pꞌin pajal ꞌüsüs la tjiji . Jupj tjevele yupj jis lal : “ Yuwá nyucunun̈ jepa pjaní si jütüta ntꞌa , neꞌaj malala ca mpalas pajal . Nin pꞌiyá wa pjaní ntꞌa . Yuwá nyucunun̈ , ma polel ꞌüsüs patja yupj . Malala ca jis mpalas .
42011018	Nin pꞌiyá Satanás lal . Jupj nucunú waytsja jupj mpes pꞌiyá , jupj enemigopan ꞌücj ca malala la qjuijicj jupj . Nun welé Beelzebú ncapj pꞌyaꞌsa , ne nin mpes ꞌücj pjeꞌá lis tsꞌi lapanenpan . Ma quelel nin la qjuijis jupj .
42011019	Mopꞌin nin welé nun . Nun welé Beelzebú ncapj pꞌyaꞌsa . Nun welé nin mpes ꞌücj pjeꞌá li tsꞌi lapanenpan . Nin tulucj . Nun popa nepenowá pjeꞌá la tsꞌi wa lapanenpan . ¿ Pjacj jis capj pꞌyaꞌsa yupj ? Yupj pꞌiyá ca mvelecj malala welé nun pajal .
42011020	Dios ncapj pꞌyaꞌsa . Nin mpes ꞌücj jyütütj pjeꞌá jil lapanenpan . Jupj ncapj pꞌyaꞌsa , nun ꞌücj ca nusin la ꞌüsüs Dios quelel Jepa jáꞌasa quinam nun ntꞌa .
42011021	” Diablo yom jas tjiyocj jinwá jupj . Jupj tyaꞌa tsjan mpes ꞌücj lo palan . Pajal moꞌo li nucuna ncu jiquil enemigopan . Nin liji , jupj jutsꞌaꞌá ꞌücj jatja . Pꞌa wa ma polel lo cuwis la taꞌes jupj jutsꞌaꞌam .
42011022	Nin pꞌin , napj más nin tjiyocj jupj lal , más ꞌücj le palan napj jupj lal . Tꞌeꞌé napj jupj tyaꞌá tsjan mpes ꞌücj lo palan , tꞌeꞌé wa jupj jutsꞌaꞌá . Se ꞌa niyom napj lal tjiquil . Niná napj lejay diablo lal .
42011023	” Nun ca nujola cüpalas diablo ncapj pꞌyaꞌsa tulucj . Jupj ma jos napj lejay , mpes napj neꞌenemigo jupj . Jupj ma gente cyuna Dios ntꞌa , napj lejay jinwá . Jupj liji yupj ma jis la winin Dios ntꞌa ” , nin tjevele Jesús .
42011024	Pꞌa wa tjevele Jesús yupj jis lal . Tjevele Dios len̈ yupj jisas moꞌó , ca malala jis mpalas . Tjevele : “ Lapanen yom jos mpe jama na , ꞌüsǘ pja ntꞌa jama wine . Le palá caꞌaj ꞌücj ca mpüꞌüm . Lovin ma si nucú , mpes vele : ‘ Püna tüpüꞌüs ntꞌa ca mis niswá . Yom ntꞌa ca mis . ’
42011025	Yom ntꞌa tjemey na , wosis ꞌüsüs la tjajapjun jinwá yomen jupj lal . Len̈ neꞌaj yom jos moꞌó . Dios ma püꞌü jupj jos moꞌó . Mpes wosis pajal ꞌücj la tjajay jinwá jupj lapanen lal .
42011026	Mpes jama lapanen . Lapanenpan pꞌa wa jis lal jacꞌ . Siete jilal jacꞌ . Más malala yupj mwalá way lal . Pjü yupj yom jos moꞌo jil jis la pütꞌüs . Mpes locopyaya más malala pyala yomen püna lal . Püna lapanen pjaní way pꞌin jupj jos moꞌo tüpüꞌü ” , nin tjevele Jesús .
42011027	Jesús nin tjevele na , quepj pjaní yümücj tjevele Jesús lal ꞌin campapé . Pülücj neꞌaj tjatja popa waytsja jupj . Jupj jólatsja Jesús tjevele pajal ꞌüsüs . Mpes tjevele : — Po ꞌücj jos nsem jemay ꞌi tjimanunu mpes , ꞌe tjeꞌaya tsotsꞌ .
42011028	Jesús jupj wola tjevele : — Pꞌa casá velé napj . Gente Dios tjevelá pjyacan̈ , jupj vele jin lajay wa , pajal ꞌücj jisas nsem yupj pjü .
42011029	Más pülücj jun ꞌasas tjiquil Jesús ntꞌa . Pülücj waytsja yupj pajal . ꞌA jis tjimyula neꞌaj . Jesús tjevele yupj jis lal : “ Nun quina potjaqué malala pajal . Nun lo moná napj ꞌüsüs la mejay gente pꞌin ma polel lajay jinwá . Nin mpes ca nusin müꞌüsüs Dios nin tjejyama napj , nin welé nun . Ma ca nin la mejay napj . Pjaní way pꞌin ca la mijis Dios nun nucú mpes . Püna Jonás lal la tjiji jinwá , nin wa ca la mijis napj lal . Jonás profeta waytsja püná .
42011030	ꞌÜsüs tepyala Jonás lal mpes Nínive ntꞌa tapatja salejeptsja Dios jas tjejyama jupj . Lovin ma nin pyala , Jonás lal tepyala jinwá . Nin pꞌiyá ꞌüsüs ca ma palas napj , mpes quina patjá ca jus nlayecj Dios nin tjejyama . Napj pꞌiyá niná Yomen Dios jas tjejyamá .
42011031	” Pꞌa wa ca mveles wa nun malala . Pajal püna quepj jepa jáꞌasatsja Sur moꞌó Egipto ntꞌa . Jupj pꞌiyá ca nin mveles . Pajal campa mpe tjacꞌ jupj lo pjac Salomón tjevelá . Salomón pꞌa wa jépatsja Israel moꞌó pajal püna . Salomón pajal selé waytsja Dios tjevelá . Nin mpes quepj quelel pjócatsja jupj tjevelá . Nin tulucj nun lal . Nun lal ꞌos quinam . Más püné napj Salomón lal . Newa nun ma quelel pjoꞌoqué napj velé . Pꞌa jawas Dios ca mveles ncu tꞌücꞌ malala la tjajay pjü . Nin jawas tjejyawca na , quepj niná ca ntojom nun jis lal Dios wolapꞌaꞌá . Ca mveles nun malala . Nun ma quelel pjoꞌoqué , ne nin .
42011032	” Pꞌa wa ca mvelecj wa nun malala . Nínive moꞌo tapatja topon Jonás tjevelá . ꞌAplijila jis tepyala malala la tjajay mpes . Yupj nasa quelel ꞌüsüs lajaytsja . Nin tulucj nun lal . Nun lal ꞌos quinam . Más püné napj Jonás lal . Newa nun ma poné napj velé . Pꞌa jawas Dios ca mveles ncu tꞌücꞌ malala la tjajay pjü . Nin jawas tjejyawca na , Nínive moꞌo tapatja ca nlüjün̈ nun jis lal Dios wolapꞌaꞌá , ca mvelecj nun malala . Nun ma poné , ne nin ” , tjevele Jesús yupj jis lal .
42011033	Jesús sin tjiꞌyüsa lis tjiji Dios jos yupj sin ꞌyüsa jupj velá . Tjevele : “ Yo je si müjü , ma quiliyú lal jun tꞌyoꞌna . Ma ꞌamá jul moꞌo ꞌyonsa jupj . Campanya si jünsa , mpes la pꞌa wama jiquil na , jupj ꞌowa pjü ꞌücj jis la nuc . Nin pꞌiyá liji Dios .
42011034	Nin pꞌin , ma pjü sin ꞌyüsa Dios velá . Nun jis jun jaw jinwá nun jis pꞌüy mpes . Nun jis jun ꞌüsüs , jas tüpwes ꞌüsüs way nucú . Nin pꞌiyá niná nun ꞌüsüs nusin ꞌyüsa na Dios mpes . Nun jis jun malala , jas tüpwes ma nucú . Te ton̈ca pꞌin nucú . Nin pꞌiyá niná nun ma nusin ꞌyüsa na Dios mpes .
42011035	ꞌIn tjajama nun tꞌücꞌ way nusin ꞌyüsa Dios poꞌó .
42011036	Nun tꞌücꞌ way nusin ꞌyüsa Dios poꞌó , po ꞌüsüs . Pjü way ca nusin müꞌüsüs . Lámpara mpes tjejyawca jinwá ca nsem nun lal ” , tjevele Jesús .
42011037	Jesús tꞌücꞌ tjevele na , fariseo pjaní Jesús lal tjevele lo winin lo las jupj wo ntꞌa , lotsꞌacꞌ culupwen ntꞌa jáꞌasa na . Mpes tjemey Jesús , ꞌetjele lo las .
42011038	Fariseo tjinyuca Jesús ma mos tepeꞌe quelel lyájatsja na . Pajal püna Moisés tepyaca más ꞌücj jis mas japatsj jalá . Mpes fariseo po jólatsja tsjan mpes ma nin la tjiji Jesús .
42011039	Mpes qjuis Jepa Jesús tjevele jupj lal : — Nun fariseopan pülücj lojí la pꞌa jis la nuc . Nujisas yupj yola nun ꞌüsüs . Ma tꞌücꞌ way ꞌüsüs nun . Nunpan pocillo te way jinwá . Pocillo pjeꞌá pꞌin so püꞌí jinwá lojí nun . Plato ꞌalaꞌá pꞌin so püꞌí jinwá lojí . Wa moꞌó pajal te custjay . Nin pꞌiyá nun . Lovin ꞌüsüs lojí la pꞌa januc na . Newa malala nun tꞌücꞌ way . Nun tsꞌüisiqué pajal . Po quelel malala lojí , ne nin lojí wa niná .
42011040	Ma yola jinwá lojí nun . Dios nun jis pꞌüy la tjiji . Nun jis qjues la tjiji ꞌotsꞌipj .
42011041	Jupj selé tsjan nujola nun . Jupj selé ꞌüsüs tulucj nun . Mpes ꞌüsüs nujola tꞌas nun Dios jos jin . ꞌÜsüs la müjí jupj jos jin . Jis tjeꞌyayá jis tꞌemel cjuwá jisas . Nin lojí , pjü salá nsem nun Dios lal . ꞌÜsüs wa ca nsem nun nujolá .
42011042	” Malala ca nu mpalas nun , fariseopan . Pjü diez popé nun nutsꞌaꞌá , pjaní ꞌoyá Dios mpes . Tsjutsj culantro jinwá ꞌoyá Dios mpes . Pꞌa wa tsjutsj ajo jinwá ꞌoyá . Pꞌa siná popé ꞌoyá wa Dios mpes . ꞌÜcj wa nin lojí . Malala pꞌa wa ma lojí . Dios jos ꞌüsüs lojí pꞌa jilal . Jos wa quelel lojí jupj . Ninana ma lojí nun . Jupj jos ca nin la müjí . Niná lojí na , mopꞌin ca maꞌayá wa nun toꞌá popé Dios mpes .
42011043	” Malala ca nu mpalas nun , fariseopan . Judiopan ꞌa si mulú ntꞌa po quelel jotjaqué noypan jatja ntꞌa . Pülücj lyawun̈ ntꞌa , nujisas la pꞌa wa ꞌüsüs javelepj nun lal , yom ꞌüsüs lal javelepj jinwá .
42011044	” Malala ca nu mpalas , Moisés popel sin ꞌyüsa lojí . Malala ca nu mpalas wa nun fariseopan . Nun nujos pꞌa wa ca yola nsem nun ꞌüsüs , nun lojí mpes . Ma tꞌücꞌ way ꞌüsüs nun . Toc patja cruz cjuwá jinwá nun . Cruz cjuwá mpes nenéyawa neꞌaj jil ma salejepj tsjan casá jil yupj . Nin pꞌiyá la pꞌa yola ꞌüsüs nun Dios lal . Ma salejepj pajal malala way nun — nin tjevele Jesús fariseopan jis lal .
42011045	Yom pjaní neꞌaj jáꞌasatsja Moisés popel salejepj popa pjaní waytsja jupj . Jupj tjevele Jesús lal : — Nin velen na , qjuis capj velel wa ncupj .
42011046	Jesús jupj wola tjevele : — Nin . Malala ca nu mpalas wa nun , nun pülücj solejé Moisés popel poꞌó . La pꞌa su jüꞌtǘ pülücj lajay . Pajal costa way nin lajay nun jüꞌtǘ . Nun pꞌiyá ma nin lojí nun su jüꞌtǘ . Jas tüpwes ma lojí nun .
42011047	” Malala ca nu mpalas . Püna canapatjá nun popa pꞌiyá jis tjüꞌünan profetapan püná . Quina nun ꞌücj justa lojí yupj toc , profetapan patja ntꞌa . Nun nujola ꞌüsüs lojí , ma ꞌüsüs lojí nun .
42011048	Nun solejé malala la tjajay yupj , püna tapatjá . Yupj la tjajay ꞌücj nun jilal . Yupj jis tjüꞌünan profetapan . Nun tꞌücꞌ lojí yupj la tjajay . Nun ꞌücj justa lojí yupj toc , profetapan patja ntꞌa .
42011049	” Dios pjü selé jupj . Nin mpes tjevele : ‘ Profetapan sin majam ca napj yupj ntꞌa . Apostolpan sin majam wa napj yupj ntꞌa . Yupj ca la ntsꞌiyacj yupj , yupj patja mpe . Pꞌa ntꞌa jil na , pjeꞌá la ntsꞌiyacj wa yupj nepé . ’
42011050	Püna tapatja nun popa pꞌiyá jis tjüꞌünan profetapan . Yupj mwalá way nin la tjajay . Quina nun nin pꞌiyá lojí . Nin mpes Dios nucopj ntülüs ca nun pjü mpes , quina patja la tjajay mpes , püna tapatja la tjajay mpes ꞌotsꞌipj . Pjü jis tjüꞌünan mpes Dios ca nucopj ntülüs nun .
42011051	Mwalá way Abel tjüꞌünan . Locopyaya pülücj jis tjüꞌünan . Judiopan tjüꞌünan wa Zacarías . Dios wo wama tepeꞌe jupj . Mesa Dios jaꞌayapj ntꞌa neꞌaj pꞌin tepeꞌe jupj . Dios ca jis capj ntülüs quina patjá pjü way mpes . Tꞌücꞌ niná .
42011052	” Malala ca nu mpalas nun nepenowá , pülücj solejé Moisés popel . Dios jis tjeꞌyaya la pꞌa ꞌücj sin ꞌyüsa jupj poꞌó . Jis tjeꞌyaya ꞌonin ne ca sin müꞌüsüs . Nun ma nujisastsja niná . Tjapjaꞌné ꞌonin ne ca sin müꞌüsüs yupj . Nun pꞌiyá ma nusin tjiꞌyüsa Dios tjevelá , ma wa jis tjaꞌayá pꞌa wa sin ꞌyüsa yupj — tjevele Jesús .
42011053	Nepé tjemey na Jesús , tsꞌa ꞌin waytsja pajal Moisés popel sin ꞌyüsa lajay , fariseopan ꞌotsꞌipj . Po jisastsja Jesús malala cüveles , ne pülücj mpes la tjüꞌüy jupj .
42011054	Po tjepjyacan̈ ncu malala nyuca tjevele jupj . Po jisastsja jupj malala nyuca cüveles , mpes ca ꞌücj jatꞌ mvelecj yupj . Ma quelel lajaytsja jupj .
42012001	Nin jawas pajal pülücj ꞌa jis tjimyula Jesús ntꞌa . Pajal pülücj mpes jis tsjom jay tjajatsj . Pajal pülücj ꞌa jis tjimyula na , Jesús tjevele discipulopan jis lal . Pjaní quelel véletsja mwalá way pꞌin . Po jostsja sin ꞌyǘsatsja niná . Ninana tjevelá : “ Nujola tꞌas fariseopan ꞌüsüs lajay la pꞌa januc ntꞌa , mopꞌin ma tꞌücꞌ ꞌüsüs yupj . Yupj malala lajay ma si nuc , levadura ma si nuc jinwá . Levadura ma si nuc pan püm moꞌó . Yacjaya pansas tꞌyüna jupj , mpes ꞌücj jus cülayes levadura moꞌo pǘꞌütsja jupj .
42012002	Nin lovin . Pꞌa jyawca la pꞌa ca jus nlayecj tsjan niná nun poné , ca jus nlayecj nun nujolá . Tsjan cus tüpwijitj , tjapjalen , cus ncjoltses ca . Püna tjapjalen , la pꞌa ca jus nucucj .
42012003	Te ton̈ca ntꞌa tjevelen , tjejyawca na ca mpjacam pꞌa wa . Pjü len̈ ntꞌa la tjivisan , yümücj ca mvelecj pjü pjyacan̈ ntꞌa . Mpes ca mvelé nun pꞌa lal tsjan niná nun poné , mvelé nun nujolá .
42012004	” Ca nacj nepena ca quelel jis müꞌüꞌnacj nun , napj mpes poné mpes . Najamicapan , po ma locj tjeyá yupj jis lal . Nu tjüꞌünan na , ma polel pꞌa lajay yupj .
42012005	Napj ca nusin ꞌyüsa la mejay pjacj ne ꞌücj locj jeyá : locj tjeyá Dios lal . Jupj ꞌyüꞌna na , ꞌücj wa naꞌaj li tsꞌiyá ꞌawa püné ntꞌa , malala lajay jis capj tyüla ntꞌa . ¡ Locj tjeyá jupj !
42012006	” Po ma locj tjeyá pꞌa mpes . Dios jyama nun . Jupj ma ca joꞌ mpaꞌis nun mpes . Dios ma joꞌ peꞌe tsipyaya tsjictjacj . Tsipyaya cínquiya veinte centavos jaylacj . Yupj pajal tsjictjacj way nun lal .
42012007	Dios selé nol jatja jitsꞌil . Po ma lecj tjeyá . Más ꞌüsüs way jipj tsipyaya pajal pülücj jis lal . Tꞌücꞌ way ma ca joꞌ mpaꞌis jipj mpes .
42012008	” Napj velé tꞌücꞌ . Nun welé la pꞌa jis lal nun ncapj con̈có , Dios angelpan jis lal ca mvelé wa napj nucopj cyon̈ nun . Napj pꞌiyá niná Yomen Dios jas tjejyamá .
42012009	Nun welé la pꞌa jis lal nun ma ncapj con̈có , Dios angelpan jis lal ca mvelé wa napj ma nucopj cyon̈ nun .
42012010	” Napj pꞌiyá niná Yomen Dios jas tjejyamá . Malala javelepj napj nin poꞌó , Dios ꞌücj perdonar liji yupj . Malala javelepj Dios Cjües poꞌó , Dios ma ca perdonar lis mijis yupj . Lovin ca jola nsem malala tjowelepj mpes .
42012011	” Pꞌa jawas niyom ca ncul , ca nu ntjiꞌlin̈ . Nun lal ca mal wosis ntꞌa , judiopan ꞌa si mulú ntꞌa . Neꞌaj jatꞌ mvelecj ca nun poꞌó , nun ncapj con̈có mpes . Jepapan jis walapꞌaꞌa ca jatꞌ mvelecj nun poꞌó neneyawá . Jepa auxiliar jis walapꞌaꞌa ca jatꞌ mvelecj nun poꞌó neneyawá . Nin lajay na , po ma nin nujola tꞌas nun tsjan ca mvelé yupj jis lal yupj malala tjowelepj mpes .
42012012	Dios Cjües nusin müꞌüsüs ca la mijis tsjan ꞌücj jis wala ca mvelé . Mpes po ma locj tjeyá nun . ”
42012013	Yom pjaní pülücj yuwá popa tjevele jupj lal : — Tjijyüꞌta natjam la mitad ma ꞌes qjuis papay jutsꞌaꞌá . Tepeꞌe qjuis papay . Jupj jutsꞌaꞌá ncupj cutsꞌaꞌá quinam .
42012014	Jesús ma la tjiji jupj la tjemyoná . Jupj tjevele : — ¿ Tsjan pjucj jele napj jyütütj pꞌa wa la mitad liji jipj lal ? Ma juez jinwá jyütütj napj .
42012015	Jesús tjevele wa neꞌaj tjatja jis lal : — ꞌIn tjajama . Po ma tꞌemel pülücj nujisas tꞌas . Po ma tsꞌüisiqué tꞌas nun . Gente ma nin mpes patja , pülücj jatatj mpes .
42012016	Parábola mpes sin ꞌyüsa lis tjiji quinam niná . Tjevele : — Yom pjaní tꞌemel pülücj tyáꞌatsja jupj . Jupj ꞌisine ntꞌa pülücj tjevyala pajal .
42012017	Mpes nin jólatsja : ‘ ¿ Tsjan la cüjay ? Pülücj tjevelan̈ mpes cjuwá caꞌaj pyajatj tjevyalá . ’
42012018	Mpes jupj tjevele : ‘ Nin ca la mejay : napj chiquero witjacj sin mojoy ca . Chiquero más noypan ca sin müjünsǘ . Noypan moꞌo ꞌücj ca mpajatj pjü tjevelan̈ . Pjü napj natsꞌaꞌá ꞌücj ca mpajatj neꞌaj .
42012019	Ninana ca nola nsem napj : “ Pajal pülücj tyatj napj . Año pülücj tꞌücꞌ la las nsem , pülücj neꞌaj tepyajatj mpes . Ma ca tsjiꞌ la mejay quinam napj . Nla ca . Müꞌüs ca . ꞌÜcj najas nsem . ” ’
42012020	Mopꞌin ma nin tepyala , jupj jólatsja jinwá . Dios tjevele jupj lal : ‘ Ma jele jin lejay jipj . Yacjaj püste mya patsꞌ ca jipj . Mpes pjü jipj tepyajatj pꞌa jutsꞌaꞌá nsem . ’
42012021	Jesús tjevele : — Lovin nin ca nsem ninana lajay jis lal . Nosis ntꞌa pülücj jatatj la pꞌin . Cjuwá yupj lovin Dios lal , mpes pjü ca ncawajas , tecyaꞌlin̈ na .
42012022	Jesús tjevele wa discipulopan jilal : — Nin mpes nin velé , po ma pajal nujola tꞌas tsjan ca nlajá ꞌücj nu la pütꞌüs . Po ma pajal lapj nyuca nujola tꞌas tsjan nusin nquiꞌpá nun jis pülül , nusin ꞌyawa lowiqué .
42012023	Dios la tjiji nu la pütꞌüs . Jupj ca nu maꞌayas wa nu lo las . Dios la tjiji nun jis pꞌüy . Jupj nu maꞌayas wa ca pülül .
42012024	Nujola tꞌas sanata poꞌó . Yupj ma jasin . Velan̈ ma jacutj . Cjuwá yupj caꞌaj ca moꞌonsocj yupj yutsꞌaꞌá . Dios se ꞌaya jis la las yupj . Nin mpes solejé jupj ca nu maꞌayas wa nun nujos . Nun más ꞌüsüs sanata jilal . Yupj pajal tsjictjacj .
42012025	” ¿ Ncu nun más ꞌin püs way ca mpatjaqué nun , pajal nin nujola mpes ? Nin tulucj .
42012026	Pajal tsjicj way niná Dios lal ; nun pꞌin ma polel nin lojí lovin . ¿ Tsjan mpes pajal nin nujola nun pjü nujisas mpes ?
42012027	Nujola tꞌas tsjutsj tsꞌituju poꞌó . Ma tsjiꞌ lajay yupj . Ma wa sa lul . Newa nin , tsjutsj tsꞌituju más ꞌüsüs yustapj Salomón jas quip lal . Salomón jepa püné waytsja jupj . Jas quip pülücj jaylactsja . ꞌÜsüs justa jas tücüiꞌpe .
42012028	Dios liji pajal ꞌüsüs yustapj tsjutsjum . Tsjutsj lejen̈ ca nacj yacjaj . Ya pwe ca nacj . Nun más ꞌüsüs tsjutsjum jis lal . Nin mpes ca jus nlayé Dios ca nu maꞌayas wa nusin quip . Nun ꞌotsꞌotsꞌ way pꞌin poné Dios lal .
42012029	” Po ma pajal nujola tꞌas tsjan ca nlajá , tsjan ca müsiqué . Po ma lapj nyuca nujola tꞌas nun .
42012030	Dios ma jisas nin yola ꞌoyn nyuca cütaꞌacj pjü way yupj jisas . Po ma yupj jinwá nujos tꞌas . Nun jis Papay Dios selé nujos niná .
42012031	Lovin nujos tꞌas ca nin la müjí Dios jyüꞌtá . Nujos tꞌas pjü ca mponecj jupj lal . Nin lojí , Dios ca nu maꞌayas wa niná nujisas .
42012032	Jesús tjevele wa : — Po ma locj tjeyá . Nun pjaní way , mopꞌin noꞌoveja jinwá nun . Napj nu jyamá . Nun jis Papay Dios quelel nu ꞌyaya nun müjüꞌtǘ wa jupj lal . ꞌÜcj jupj lal nin nu ꞌyaya .
42012033	Mpes nun nutsꞌaꞌá vender la müjí , tꞌemel jis tjaꞌayá jis tꞌemel cjuwá mpes . Nosis ntꞌa ca jis maꞌayá nun jis tꞌemel Dios jos jin . Nin lojí , pülücj ca ntaꞌá Dios püꞌü ntꞌa . Nun toꞌá Dios püꞌü ntꞌa lovin ma ncawajas ca . Neꞌaj pwecapan ma pequen̈ , ma wa jalá calatsas .
42012034	Más ꞌücj pülücj toꞌá Dios püꞌü ntꞌa . Nun pülücj toꞌá ntꞌa , neꞌaj pajal ꞌüsüs ca nsem nun jis lal — nin tjevele Jesucristo .
42012035	Jesucristo tjevele wa : — Napj ca mis nun mpe ; pꞌa jawas ca ncuwis . Lovin la ma nucú niswa ca ncuwis . Lovin la müjí nu tjijyütütj .
42012036	Mozopan jis patrón la nuc jinwá tꞌas nun . Jis patrón tjemey , tjowaya jinwá napj . Mozopan jis patrón ncuwim , mpes la nuc . Jupj jacꞌ na , ca mveles : ‘ Jun tjecjyoltse jun vilicj ’ , ne len̈ way yupj ca jun ncjoltsecj .
42012037	Jis patrón tjacꞌ na , mozopan po ꞌücj jisas nsem la nuctsja yupj custjay . Po ꞌücj jisas nsem yupj newa lajaytsja jupj tjijyüꞌtá . Nin jinwá la müjí nun . Nun jis patrón la pꞌa jis patrón jin tulucj . Jupj ca pasal ꞌüsüs la mijis jupj jomozopan mpes , yupj lajaytsja jupj tjijyüꞌtá . Jis patrón ꞌücj ca la mijis jis maꞌayas jis la las . Jis müjüꞌtüs ca majatjum yupj . Ncuwim jupj , jis maꞌayas jis la las . Napj tjacuwis na , nin pꞌiyá ca la mejay napj nun mpes . Tꞌücꞌ niná .
42012038	” Nun napj namozopan . Ma solejé ꞌona ncuwis napj . Püste culupwen ntꞌa ncuwis ca nacj . Nasa jyawca na ncuwis ca nacj . Nun newa la nu nucú napj cuwis na , po ꞌücj nujisas nsem nun .
42012039	Nusin tjiꞌyüsa niná : nun ma solejé ꞌona ncuwis napj . Nin pꞌiyá yom neꞌaj wo ma seletsja ꞌona ncuwim pwequepj , mpes tjejyá , ma tjejyama jupj wo . Tjejyá na , pwequepj tjacꞌ , wama tjemey , tüpweca . Ma nin la müjí nun , yom tjejyá jinwá .
42012040	Nun la ntjunucú , lovin la tjüjí napj nu tjijyütütj . Napj cuwis na , nun ma ca jus nlayé niná jawas jyawca na ncuwis . Nun ca nujola nsem napj ma ca ncuwis custjay — tjevele Jesús .
42012041	Pedro tjevele Jesús lal : — Nejepa ¿ ncu ncupj pꞌin qjuisin ꞌyüsa lejay jipj , parábola niná mpes ? ¿ Ncu pjü sin ꞌyüsa lejay wa nin tjevelen mpes ?
42012042	Qjuis Jepa Jesús tjevele : — Niná velé pjü way nomozopan ꞌüsüs witjacj jis lal . Pꞌa parábola tjevele wa jupj jupj jomozopan sin poꞌó . ( Sin tjiꞌyüsa lis tjiji ca ꞌüsüs tsjiꞌ la mijicj jupj mpes , jupj len̈ na . ) Ninana jupj tjevelá : — ¿ Ncu mozopan ꞌüsüs way nun ? Napj ca mvelé mozo ꞌüsüs way poꞌó . Niná mozo la tjiji jupj patrón tjijyüꞌtá . ꞌÜsüs way si ꞌüsütsja jupj . Mpes jupj patrón la tjiji mozo niná jepa tepyala la pꞌa mozopan jis lal . Tjevele ca jis maꞌayas jis ve yupj jalá na .
42012043	Jupj patrón len̈ na , jomozo niná newa ꞌüsüs liji . Jupj patrón wo ntꞌa tjacꞌ na , ca nucus jupj jomozo pjü la tjiji jupj tjevelá . Nin mpes ꞌüsüs ca mpalas mozo niná .
42012044	Jupj patrón ca mveles mozo niná ca pjü majamas jupj jutsꞌaꞌá popé . Tꞌücꞌ niná .
42012045	” Mozo ma ꞌüsüs liji , pꞌa casá ca nsem jupj lal . Jupj patrón püs way len̈ ca nacj . Mpes jupj mozo jola : ‘ Napj patrón ma ꞌucuy quinam ’ . Malala liji jupj ca nacj . Si süpǘ mozopan pꞌa witjacj , niyom nepenowá , nequem nepenowá . Pajal püné lyaja , pajal püné müꞌü ꞌotsꞌipj . Myona jupj .
42012046	Pꞌa jawas ncuwim jupj patrón . Mozo ma li nucú na ca ncuwim jupj . Ma ca jus nlayes jupj ca ncuwim quinam . Jupj patrón pajal ca cus ntülüs mozo niná , malala la tjiji mpes . Jupj patrón lovin nin liji mozopan malala jis lal , yupj ma la tjajay jupj tjijyüꞌtá .
42012047	Jupj mozo seletsja tsjan jostsja jupj patrón . Jupj sin nin ma nin la tjiji , mpes jupj patrón yümücj nsüpüs ca jupj .
42012048	Mozo pꞌa wa ma selé tsjan jos jupj patrón ca nacj . Malala liji wa jupj ca nacj . Malala la tjiji mpes jupj patrón tsjicj way pꞌin ca cus ntülüs jupj . Tsjicj way pꞌin ca nsüpüs jupj , ma seletsja mpes . Nin pꞌiyá Dios lal . Dios pülücj jas tjiꞌyüsa la tjiji jomozá , jos wa jomozo niná pajal ꞌüsüs tsjiꞌ liji jupj mpes . Dios pajal cus tjepꞌyaꞌsa jomozo ꞌücj tsjiꞌ la mijis jupj mpes , Dios jos mozo niná pajal ꞌüsüs ca tsjiꞌ la mijis jupj mpes — nin tjevele Jesús .
42012049	Jesús tjevele wa : — Napj tjacuwis la veles pjacj tꞌücꞌ nin liji Mpapay Dios jos jin . Napj velé ꞌawa jinwá ca nsem . Pajal ꞌücj najas nsem napj , tꞌücꞌ la tjejay nam .
42012050	Mpapay jos mwalá way malala ne palá , mpes po najas len̈ way ca nin ma palas , jupj jos jin .
42012051	¿ Ncu nujola napj tjacuwis pjü nin pꞌiyá yola lis mejay nosis ntꞌa ? Nin tulucj . Ca pꞌa casá yola nsem , napj tjacuwis mpes . ( Nepénowa ca mponecj napj lal . Nepénowa ca ma mponecj . )
42012052	Jis wa pjaní ntꞌa , pꞌa casá yola nsem nepenowá pꞌa jilal . Jis wa ntꞌa cínquiya neꞌaj patja , contꞌe ca mponecj ca nacj ; matꞌe ma ca mponecj . Mpes matꞌe ca pꞌa casá yola nsem contꞌe jis lal . Nin ca nsem quinam .
42012053	Nenéyawa popay ma ca nin pꞌiyá jola jatjam lal ; jupj jatjam ma ca nin pꞌiyá jola popay lal . Nenéyawa jamay ma ca nin pꞌiyá jola jucucus lal ; jupj jucucus ma ca nin pꞌiyá jola jamay lal . Nenéyawa pwisam ma ca nin pꞌiyá jola jupj nuera lal ; jupj nuera ma ca nin pꞌiyá jola pwisam lal .
42012054	Jesús tjevele wa pülücj ꞌa jis tjimyula jilal : — Mol tjacꞌ na tꞌyaja moꞌó , nun len̈ way welé : ‘ Nasa majawus ca ’ , ne nin pyala .
42012055	Nin pꞌiyá lüpjǘ jacꞌ na sur mpe , nun welé : ‘ Quina ca pajal maꞌawus ’ , ne nin pyala .
42012056	Tsjun poꞌó ꞌüsüs lo palá nucú , nosis ꞌüsüs lo palá nucú wa , mpes nusin ꞌyüsa tsjan ca mpalas . ¿ Tsjan mpes ma ꞌüsüs lo palá nucú tsjan pyala quinam , mpes ca nusin müꞌüsüs tsjan liji Dios ? Nun welé nun quelel nusin ꞌyüsa Dios poꞌó . Tꞌücꞌ tulucj . Mpes ma nusin ꞌyüsa tsjan liji Dios quinam nun ntꞌa .
42012057	” Nujola tꞌas tsjan más ꞌücj Dios lal ca nun la müjí quinam .
42012058	Len̈ way la müjí niná . Ma nin lojí , malala ca nsem , niná napj velé jinwá ca nsem . La pꞌa quelel tꞌya vele jipj poꞌó jepa lal ca nacj . Nin jele tꞌas ca ꞌücj la mijin jupj lal quinam , jupj ma nin tjevele na pꞌin . Ma nin lejay , jupj ca mim jipj lal juez wolapꞌaꞌá . Nin mpes ca cyapj ntülüs . Ca mveles jupj auxiliar ca mya manus cawilta moꞌó .
42012059	Juez ma wa ca jin majamas ma pjü way jaylacj la tjejay nas , jupj la tjemyona jin pꞌiyá . Pjü way jaylacj la mijin . Niná tꞌücꞌ way — tjevele Jesús .
42013001	Locopyaya nepénowa tjiquil Jesús ntꞌa , tjowelepj malala jis tepyala Galilea moꞌo tapatja nepenowá . Dios wo ntꞌa tjil animal jis la ꞌünan , jis la ꞌayas Dios mpes . Nin lajaytsja na , Pilato tjacꞌ , jis tjiꞌyüꞌna yupj , mpes jis ꞌas la tjiwyuca animal jis ꞌas lal . Nin tjowelepj yupj Jesús lal .
42013002	Jesús jis wala tjevele : “ ¿ Ncu nujola más malala nyuca la tjajay yupj la pꞌa wa Galilea moꞌo tapatja jilal , mpes malala jis tepyala yupj ?
42013003	Nin tulucj . Pajal nujola tꞌas nun pꞌiyá malala nyuca la tjüjí wa . Dios jos jin la müjí quinam . Ma nin lojí , ncaꞌliqué ca nun yupj jinwá .
42013004	Siloé ntꞌa , wosis pajal campanya ton̈ca jis capaná tjeyaca niyom diez y ocho casaꞌá , mpes tecyaꞌlin̈ . ¿ Ncu nujola más malala nyuca la tjajay yupj la pꞌa jilal , Jerusalén ntꞌa patja jilal ?
42013005	Nin tulucj . Pajal nujola tꞌas nun pꞌiyá malala nyuca la tjüjí wa . Dios jos jin la müjí quinam . Ma nin lojí , nun ncaꞌliqué wa ca , yupj jin pꞌiyá ” , tjevele Jesús .
42013006	Parábola mpes sin tjiꞌyüsa lis tjiji wa niná . Nin tjevele jupj : “ Yom pjaní yo higuera sínetsja yo witjacj sine ntꞌa . ( Higuera wolas ꞌücj la pis . ) Locopyaya yom niná tjacꞌ jupj higuera ntꞌa , jupj wolas la tepyala . Cjuwá waytsja jupj . Lo valas poꞌó , mopꞌin cjuwá .
42013007	Mpes jupj tjevele jomozo lal : ‘ Año contꞌe yo wolas la tjinyuctsja napj . Cjuwá . Mpes ca mojocj jupj . ¿ Tsjan mpes jupj sin ntojom nínawa momas ? ’
42013008	Jupj jomozo ma jostsja jupj ca nin la mijis . Mpes jupj wola tjevele : ‘ Niswa ꞌin la ꞌunyuca así ꞌoton̈ yon año pjaní . Yon tꞌasiyú ca jay mojocj momas , luꞌluy ca la mejay . Vaca pwiyaꞌa ca tꞌasiyú moꞌonsó más ꞌücj mvalas .
42013009	Pꞌa año tjejyawca na , pajal ꞌüsüs mvalas ca nacj . Ma velam , ꞌücj le jocj . ’ ” Nin tjevele Jesús . ( Mpes sin tjiꞌyüsa lis tjiji nin pꞌiyá ca nsem yupj jis lal . Ma ꞌüsüs lajay Dios jos jin , malala ca jis mpalas . )
42013010	Sábado pjaní , nin jawas judiopan ma tsjiꞌ lajay na , Jesús sin ꞌyüsa la síjitsja yupj . Wa ntꞌa , judiopan ꞌa si mulú ntꞌa , sin ꞌyüsa la síjitsja jupj .
42013011	Quepj malala jos tjacꞌ wa neꞌaj . Palá palá pwiꞌtje jin wínetsja . Año diez y ocho nas ma polel se tꞌantsja jupj . Lapanen malala jos la tjiji , mpes nin tepyala .
42013012	Jesús jus tjinyuca na , la tjemyona tjacꞌ . Tjevele jupj lal : — Jipj ꞌi tjüꞌüꞌsa quinam .
42013013	Jesús po la tjeꞌyotꞌa quepan , ne len̈ way tjiꞌyüꞌsa . Jas tꞌyantsja tepyala quepan . Tjevele tjüwüiꞌi Dios lal , ꞌüsüs tjevele Dios poꞌó .
42013014	Nin tepyala na , jepa pjaní wo ntꞌa tsꞌi tjiꞌina jupj . Jesús tjiꞌyüꞌsa la tjiji sábado na , mpes tsꞌi tjiꞌina . Jupj jólatsja malala Jesús ꞌyüꞌsa liji sábado na , israelpan ma tsjiꞌ lajay jawas . Mpes jepa niná tjevele la pꞌa jilal neꞌaj : — Jyawca séisiya ꞌücj tsjiꞌ lijicj . Nin jawas nculá nu müꞌüꞌsüs la mijis . Po ma nculá nu müꞌüꞌsüs la mijis sábado na .
42013015	Jepa nin tjevele na , qjuis Jepa Jesús jupj wola tjevele : — Malala way nun . Nun welé napj malala , quepj pjaní cus tjepꞌyacj mpes sábado na . Nun lovin jis capj pꞌoꞌsá nun jis animalpan sábado na . ꞌÜcj nun lal nin lojí sábado na . Nun jis buey tsyuꞌpa ton̈ca lyaja na sábado na , nun pjü ꞌosocté , monú jupj ꞌüsǘ moꞌó , ca müꞌüm jupj sábado na . Nin pꞌiyá lojí nun jis soysoy mpes .
42013016	Quepj más ꞌüsüs vaca lal . Quepj niná Abraham püna tüpüꞌü popa pꞌiyá jupj . Satanás tsyuꞌpa quepj niná , mpes malala jos tepyala . Año diez y ocho newa tsyúꞌpatsja jupj . Mpes ꞌücj la soc sábado na .
42013017	Jesús nin tjevele na , jupj enemigopan jis tjemyayca . Pjü neꞌaj tjatja ꞌücj jisastsja pajal , Jesús pajal ꞌüsüs la tjiji mpes .
42013018	Mpes Jesús tjevele : — ¿ Tsjan ca mpalas Dios si jütüta jis lal ? Parábola ca mvelé napj , nusin la ꞌüsüs la mejay tsjan ca mpalas .
42013019	Mostaza setel jinwá ca nsem . Yom mostaza sine ꞌamá moꞌó , jupj sine ntꞌa . Setel niná tsjicj way pajal . Locopyaya setel tecyojo , tꞌyüna , pajal püné tepyala . Yo püné tepyala jupj , setel tsjicj way . Püné na , tsipyaya tjiquil , jis tsintsil la tjajay yo jay ntꞌa . ( Nin pꞌiyá ca nsem Dios si jütüta jis lal . )
42013020	Pꞌa wa nin pꞌiyá tjevele Jesús : — ¿ Tsjan ca mpalas Dios si jütüta jis lal ? Pꞌa parábola ca mvelé napj , nusin la ꞌüsüs la mejay tsjan ca mpalas .
42013021	Levadura jinwá ca nsem . Quepj levadura tyáꞌatsja . Harina medida contꞌe lal la süpjütj la tjiji jupj , pan la tjiji . Levadura mpes pjü jis tꞌyüna harinas . Nin pꞌiyá ca nsem Dios si jütüta jis lal — nin tjevele Jesús .
42013022	Jesús newa jámatsja Jerusalén ntꞌa , mpes nepénowa patja jin jámatsja , jis wa pjaní pjaní lejen̈ jin jámatsja . Neꞌaj neꞌaj tjemey . Yupj tapatja ntꞌa lovin sin ꞌyüsa la síjitsja .
42013023	Neꞌaj patja popa pjaní la tjiꞌyüya jupj lal : — Nejepa ¿ ncu pjaní way pꞌin ca Dios lal mpatjam , jupj perdonar lis tjiji mpes ? Jesús tjevele yupj jilal neꞌaj :
42013024	— ꞌIn tjajama nin pꞌin la müjí napj velé jinwá . Niná napj velé jun vilicj laꞌí way jinwá , ꞌücj la winin la pütꞌüs Dios lal . Pülücj ca quelel mpatjam Dios lal ne ma ca polel mpatjam jupj lal .
42013025	Dios wo jun vilicj jun cjol jinwá quinam . Tsꞌacꞌ pꞌa wa jun tꞌyolon ca nsem . Jupj jun tꞌyoꞌna na , nun ma ca polel neꞌaj la winin la pütꞌüs jupj lal . Nun nepenowá ca quelel mpatjaqué jupj lal , ne ma ca polel la müjí . Nun nepenowá ca mvelé Dios lal : ‘ Jipj cupj qjuis Jepa . Jun tjecjyoltse , ꞌücj qjuis la winin . ’ Pajal ca la moná , newa ma ca polel neꞌaj la winin la pütꞌüs jupj lal . Jupj ca mveles nun lal : ‘ Ma selé caꞌaj mpe tjuculá nun . Nun ma ncapj con̈có . ’
42013026	Nin mpes nun ca mvelé : ‘ Püna tjelyajacj jipj lal . Tjimyüsiquecj jipj lal . Jipj sin ꞌyüsa la tjejay cupj pyatjaquecj ntꞌa . ’
42013027	Newa ca mveles jupj : ‘ Ma selé caꞌaj mpe tjuculá nun . Nun ma ncapj con̈có . Lowa napj mpe . Nun pjü way malala nyuca lojí . ’
42013028	” Nun ca su nucú Abraham , Isaac ꞌotsꞌipj , Jacob ꞌotsꞌipj , pjü profetapan ꞌotsꞌipj Dios jyüꞌta ntꞌa . Yupj neꞌaj ca majatjum . Nun ca pjeꞌá lüjüqué , mpes nun lüjüqué ntꞌa yümücj ca la mpuyú . Nun ca wis jas nquiꞌlí , pajal tsꞌu ꞌinyá mpes .
42013029	Pülücj ca ncul pꞌa nepé , majatjum jis la las Dios jyüꞌta ntꞌa . Tsiquin mpe ncul wa , tꞌyaja mpe ncul wa , norte mpe ncul wa , sur mpe ncul wa .
42013030	Nujola tꞌas : nepénowa más ꞌin malala lajaytsja más len̈ way ꞌüsüs ca jis mpalas Dios lal . Nepénowa más ꞌin ꞌüsüs lajaytsja más costa way nsem ꞌüsüs se palá yupj Dios lal — nin tjevele Jesús .
42013031	Tꞌücꞌ tjevele na , fariseopan nepénowa tjiquil , tjowelepj Jesús lal : — Jutja quiyam jipj quelel jaytsja ntꞌa . Herodes quelel ꞌi ꞌünana . ( Herodes jepa pünetsja Galilea moꞌó . )
42013032	Mpes Jesús yupj jis lal tjevele : — Herodes joyomacꞌ jinwá jupj . ꞌÜcj jos li tsuwile . Lowa , nun ca mvelé jupj lal napj newa tsjiꞌ lejay . Yacjaj , ya ꞌotsꞌipj ca pjeꞌá la ntsꞌi lapanenpan , ca jis müꞌüꞌsüs lis mejay malala jisas . Yaya sipé len̈ way ca ncawajas tsjiꞌ lejay .
42013033	Newa yacjaj , ya ꞌotsꞌipj , yaya sipé ꞌotsꞌipj neꞌaj ca mis Jerusalén ntꞌa . Pꞌa ntꞌa ma polel jis la caꞌlin̈ profetapan . Nin mpes más ꞌücj ma patsꞌ napj Jerusalén moꞌó .
42013034	” Nun Jerusalén ntꞌa potjaqué , profetapan su ꞌüꞌná lovin . Pe lo tsꞌiyaná Dios sin tjejyama jilal , su ꞌüꞌná yupj . La pülücj napj quelel ꞌa nusí mulutsja nun napj ntꞌa . Castlyaj jupj tsjictjacj se tꞌolona , nin pꞌiyá quelel lejaytsja nun jilal . Nun ma jisastsja lovin .
42013035	Nusin tjüꞌüsüs niná . Dios ma nucopj cyon̈ca quinam nun potjaqué ntꞌa . Napj ca mis quinam nun mpe . Nun ma quelel la nojí na , ma ca nus nucú . Pꞌa jawas pꞌa casá nujola ca nsem nun . Nun ca mvelé napj nin poꞌó : ‘ Dios pajal ꞌüsüs ca la mijis jipj mpes . Dios mpes velen jipj , Dios ne cupj qjuis Jepa Püné . ’ Nin tjowelé na , ca niswa ncuwis nun ntꞌa . Tꞌücꞌ way ca nin nsem — nin tjevele Jesús .
42014001	Sábado pjaní Jesús tjemey fariseo wo ntꞌa lo las . Fariseo niná jepa waytsja fariseopan jilal . Fariseopan pꞌa wa nepenowá tjatja wa jupj wo ntꞌa . Pajal tjunuc yupj ꞌoyn nyuca la mijis Jesús ; judiopan ma tsjiꞌ lajay sábado na .
42014002	Neꞌaj yom malala jos tjáꞌasa Jesús wolapꞌaꞌá . Pajal jas tꞌüntꞌüntsja jupj , malala jostsja mpes .
42014003	Mpes Jesús tjevele niyom jilal , Moisés popel salejeptsja yupj nepenowá , fariseopan nepenowá : — Sábado jawas ma tsjiꞌ lijicj cupj . ¿ Ncu Moisés popel vele ꞌücj ꞌyüꞌsa lijicj sábado na ? ¿ Ncu malala nin lijicj ?
42014004	Ma lal tjowelepj yupj . Jesús ntjüiꞌle malala jos , tjiꞌyüꞌsa la tjiji jupj . Tjiꞌyüꞌsa na , Jesús jas tjejyama jupj .
42014005	Tjemey na , Jesús tjevele niyom jilal : — Nun jis soysoy ꞌüsǘ campwila moꞌó tjeyaca na ¿ ncu ma len̈ way pjeꞌá la ntsꞌiyá jupj sábado na ꞌotsꞌipj ? ¿ Ncu ma nin lojí nun jis buey mpes wa ?
42014006	Yupj ma salejeptsja tsjan wola cüvelecj Jesús lal .
42014007	Jesús tjinyuca nepénowa más ꞌin ꞌüsüs ntꞌa lis tꞌapj la ꞌosos , noypan jatja ntꞌa . Yupj tjiquil wa jis la las fariseo wo ntꞌa . Mpes parábola tjevele Jesús ; sin ꞌyüsa lis tjiji más ꞌücj ma püné jin yola yupj pꞌiyá . Ninana tjevelá :
42014008	— Ca nacj jemica pülücj way tyaꞌa la las , ne jipj lal tjevele la cuwis la las . Nin liji na , po ma la ntꞌan jipj más ꞌin ꞌüsüs ntꞌa la ꞌosos , noypan jatja ntꞌa . Ca nacj pꞌa wa más püné jipj lal ꞌucuy wa . Jemica jupj lal tjevele wa la cuwis jupj .
42014009	Mpes jemica ncuwim jipj ntꞌa , ca mveles : ‘ Jipj jacꞌ ntꞌa maꞌayan maꞌajam niná yomen ’ . Mpes jipj ca mim , maꞌajam pꞌa ntꞌa . Más malala ntꞌa nsem pjü jilal jipj jacꞌ ntꞌa . Mpes pjü neꞌaj ca nucucj püné tulucj jipj , ne jipj ca pajal mya maycas .
42014010	Mpes pꞌa casá ca la mijin . Jemica jipj lal vele la cuwis la las , jipj ca mim , maꞌajam silla más malala ntꞌa neꞌaj . Mpes jemica ca mveles jipj lal : ‘ Najamica , was , ntꞌiꞌisa más ꞌücj ntꞌa ’ . Mpes pjü neꞌaj ca nucucj püné way jipj jupj lal .
42014011	Nun popa pjaní püné jin jola jupj pꞌiyá , Dios ca tsjicj way la mijis jupj . Tsjicj jin jola jupj pꞌiyá , Dios más püné ca la mijis jupj .
42014012	Jesús tjevele wa yomen lal , yom niná jupj lal tjevele la cuwis . Tjevele : — Jipj pülücj lejay na pülücj jis la las , lotsꞌacꞌ culupwen ntꞌa jáꞌasa na ca nacj , püste na ca nacj , po ma lovin ca mvelen jis la cuwis jemicapan pꞌin . Ma lovin ca mvelen jis la cuwis pyülücpan pꞌin . Ma lovin ca mvelen jis la cuwis jepeypan pꞌin . Ma lovin ca mvelen jis la cuwis pülücj jatatj pꞌin , neꞌaj patja sin popé . Yupj ꞌücj mvelecj la cuwis wa jipj , yupj jis wa ntꞌa . Yupj polel ꞌüsüs lajay jipj lal , jipj ꞌüsüs lis tjejay mpes .
42014013	Mpes po ma nin la mijin jipj . Pülücj lejay na pülücj jis la las , jipj ca mvelen jis la cuwis jis tꞌemel cjuwá . Ca mvelen jis la cuwis jis más tulucj , jis tecj tulucj . Ca mvelen jis la cuwis ma polel jil . Ca mvelen jis la cuwis yun tulucj .
42014014	Cjuwá yupj . Yupj ma polel ꞌüsüs la mijicj jipj lal , jipj ꞌüsüs lis tjejay mpes . Mpes Dios pꞌiyá ca ꞌüsüs la mijis jipj mpes . Pꞌa jawas Dios ca sin müjünsüs ꞌüsüs witjacj , tecyaꞌlin̈ sin popé . Lovin ca mpatjam Dios lal . Dios nin liji na , jupj ca ꞌüsüs la mijis jipj lal , jipj ꞌüsüs lis tjejay mpes .
42014015	Jesús lal tjalá popa pjaní tjapjaca wa Jesús tjevelá . Tjapjaca na , tjevele Jesús lal : — Dios ca pülücj jis la las la mijis jupj jyüꞌta ntꞌa . Tsjay ca ꞌüsüs nsem neꞌaj jalá jis lal .
42014016	Jupj nin tjevele mpes , Jesús jas tjiꞌyüsa la tjiji pjacj ca nlajas neꞌaj . Parábola niná tjevele jupj : — Yom pjaní pajal pülücj la tjiji jis la las , pülücj jilal tjevele jis la cuwis .
42014017	Jupj quelel lyájatsja na , jomozo jas tjejyama la veles yupj jilal : ‘ Nculá quinam . Nasa ꞌücj la tjejay nu lo las . ’
42014018	Mpes jomozo yupj ntꞌa tjemey . Mopꞌin yupj pjü way nin pꞌiyá tjowelepj ma polel jiltsja . Mwalá way yupj sin popé tjevele : ‘ ꞌAmá jaylacj la tjejay napj . Quelel jum nyuc ca ꞌücj nacj . Ma nin jele tꞌas ma jum . ’
42014019	Pꞌa wa tjevele : ‘ Buey diéziya jaylacj la tjejay . Mpes quina ca mis nyuc ꞌoyn nyuca lejen̈ . Ma nin jele tꞌas ma jum . ’
42014020	Pꞌa wa tjevele : ‘ Tjawayis quinam , mpes ma polel jum ’ .
42014021	Mpes jomozo jupj patrón ntꞌa tjemey niswá . Tjevele patrón lal tsjan tjowelepj yupj . Mozo tjevele tjapjaca na , tsꞌi tjiꞌina jupj . Tjevele jomozo lal : ‘ Len̈ way pülücj patja ntꞌa jutja . Neꞌaj jümücj la püné ntꞌa , jümücj laꞌí ntꞌa wa , gente la mpalan jipj . Pülücj patja nepé jis lal ncuwim jis tꞌemel cjuwá jis lal , jis mas tulucj jis lal ꞌotsꞌipj , jis tecj tulucj jis lal ꞌotsꞌipj , yun tulucj jis lal ꞌotsꞌipj , ma polel jil jis lal ꞌotsꞌipj . Jis lal ncuwim pjü . ’
42014022	” Locopyaya jomozo tjacꞌ niswá . Tjevele : ‘ Napj la tjejay jipj ntjijütütj . Newa len̈ nepenowá mesa ntꞌa . ’
42014023	Mpes jupj patrón tjevele mozo lal : ‘ La ntꞌa patja ntꞌa jutja . Neꞌaj ca lis mpalan jümücj püné ntꞌa , jümücj laꞌí ntꞌa ꞌotsꞌipj . Lis tjemyona ncul , pajal pülücj nlawun̈ nawá ntꞌa .
42014024	Mwalá jilal tjevelé ma ca nlajacj napj la tjejay jis la las . Tꞌücꞌ way . ’ Nasa tꞌücꞌ tjevele parabolas Jesús .
42014025	Pꞌa jyawca na , pajal pülücj sa con̈tsja Jesús . Jupj la nujuya , jis wala tjinyuca , tjevele yupj jis lal :
42014026	“ Najas napj lal japon más quelel la najay pjü jis lal . Ma ca nin yola nsem ncu ꞌücj niná jis papay lal . Ma ca nin yola nsem ncu ꞌücj niná sejamay lal . Ma ca nin yola nsem ncu ꞌücj niná sejatsꞌom lal . Ma ca nin yola nsem ncu ꞌücj niná jis tsꞌuyupj jis lal . Ma wa ca nin yola nsem ncu ꞌücj niná yupj jis pülücpan jis lal . Ma ca nin yola nsem ncu ca malala jis mpalas , ncaꞌlin̈ ca nacj , yupj ncapj jacon̈ mpes . Yupj niná mpes nin yolá , ma polel napj discipulopan nsem yupj .
42014027	Ma jisas malala se palá , napj discipulopan tulucj nsem yupj . Najas yupj nin pꞌiyá lajay , napj lejay jinwá . ꞌÜcj napj lal malala ne palá . ꞌÜcj napj lal ni püꞌí cruz poꞌó . Yupj ma quelel lajay napj lejay jinwá , napj discipulopan tulucj nsem yupj .
42014028	Nujola tꞌas costa way ncapj con̈có . Nujola tꞌas ncu tꞌücꞌ way quelel ncapj con̈có . Nun popa quelel si jünsa wosis pajal püné , mwalá way ꞌetjele , sin pyaca nol jaylacj si jünsa wosis . Jola ncu tꞌücꞌ tꞌemel la cawajas la jünsüs wosis .
42014029	Ma nin liji , tyoca , si jünsa tsjomis la pꞌin ca nacj . Nin la tjiji na , ma polel cyawaja wosis ca nacj . Mpes pjü tjunuc nin la tjiji , pjü la mpjütsꞌünücj ca jupj .
42014030	Ca mvelecj : ‘ Jupj quelel jas tjijyünsa wosis , newa ma polel pjü tecyawaja jupj ’ .
42014031	” Nin pꞌiyá jepa püné lal . Jupj quelel jama jupj militarpan jilal ca nacj . Quelel le palana pꞌa wa lal , jupj militarpan jilal . Wine secj pꞌin , ꞌetjele jupj , jola nsem ncu ꞌücj le palana pꞌa jepa lal . Jola nsem militarpan diez mil si manuna ca nacj . Jepa pꞌa wa militarpan veinte mil si manuna , más pülücj witjacj yupj jupj militarpan jilal .
42014032	Jupj más püné tulucj , jupj ca sin majamas auxiliarpan nepenowá pꞌa jepa ntꞌa . Custjay pajal campa ton̈ca pꞌa , ca sin majamas , ca jupj lal la müꞌüyacj ꞌonin ne ꞌücj jis la pütꞌüs , ma la mpaꞌnacj .
42014033	Nin pꞌiyá nun jis lal . Nujola tꞌas costa way ncapj con̈có . Nun ma nin nujola pjü way nun nutsꞌaꞌá Dios jutsꞌaꞌá , napj discipulopan tulucj nsem nun .
42014034	” Sal ꞌüsüs way . ( Sal mpes tsꞌyuca pwisis , ma malala mpalas , ma mojo jupj . ) Nin tulucj sal ma wüjü na . Sal ma wüjü na , ma polel wüjü lajay yupj .
42014035	Ma wa ꞌyüꞌsa liji momas abono jinwá . Ma wa ꞌyüꞌsa liji abono ꞌamá la tsꞌuc . Naꞌaj la tsꞌi pꞌin . Nin pꞌiyá nun jis lal . Sal ꞌüsüs jinwá tꞌas nun ” , nin tjevele Jesús .
42015001	Pülücj ꞌa jis tjimyula Jesús ntꞌa . Yupj nepenowá impuesto jaylacj jatꞌanquepj pátjatsja . Jupj ntꞌa tjiquil wa pꞌa witjacj malala nyuca lajay . Quelel pjyacan̈tsja Jesús tjevelá .
42015002	Nin mpes fariseopan tülü way tjowelepj Jesús malala . Nin pꞌiyá tjowelepj niyom pꞌa wa , Moisés popel sin ꞌyüsa lajay . Tjowelepj : “ Yom niná ꞌücj jos jiquil malala nyuca lajay . Lyaja wa jupj yupj jis lal . ”
42015003	Yupj nin tjowelepj , mpes Jesús parábola tjevele yupj jis lal . Sin ꞌyüsa lis tjiji Dios jos pjü ca cus ncon̈cocj jupj . Ninana tjevelá :
42015004	“ Nun popa pjaní oveja cien tyaꞌa jupj ca nacj , pajal pülücj . Pjü way jos jupj . Pjaní len̈ tjevyala na , jupj ca mim la mpalas jupj . Oveja noventa y nueve pjü lyawun̈ tsjutsj jalá ntꞌa . Pjü lejen̈ ca mim yomen . Oveja pjaní jus tjinyuca nas ca la mpalas .
42015005	Jus tjinyuca nam , ꞌücj jos nsem pajal . Oveja ca jüpjüs mpüntüs , ntjamas . Wo ntꞌa ca mim .
42015006	Jus tjevyanta na wo ntꞌa , ca ꞌa jis mulus jomicapan , la pꞌa wa neꞌaj patja ca ꞌa jis mulus wa . Ca mveles yupj jilal : ‘ ꞌÜcj nujisas tꞌas napj lal . Napj oveja len̈tsja , jus tjinyuc quinam . ’
42015007	” Nin pꞌiyá Dios lal — tjevele Jesús — . Pülücj ꞌüsüs Dios lal ca nacj , noventa y nueve ca nacj . Yupj püna la tjajay ꞌücj newa lajay yupj . Ca nacj yom pjaní way pꞌin malálatsja . Locopyaya jola tepyala malala nyuca la tjiji . Dios jos jinwá quelel liji quinam . Dios püꞌü ntꞌa más ꞌücj jisas nsem jupj mpes , pülücj ꞌüsüs witjacj jilal . ”
42015008	Jesús pꞌa parábola tjevele quinam . ( Newa sin tjiꞌyüsa lis tjiji Dios pajal quelel liji gentas . ) Nin tjevele jupj : “ Quepj tꞌemel cꞌa diéziya tyaꞌa ca nacj . Pjaní palá yaca , ne ma si nuc ca nacj . Nin tepyala na , tꞌücꞌ way ꞌiyó si müjü , lepa jupj . Ca wa la majapjunus , ca la mpalas jupj tꞌemel . Jus tjinyuca nas ca la mpalas . Lovin nin lajay nequem .
42015009	Jus tjinyuca na , ꞌa jis mulus ca jupj jomicapan , la pꞌa wa neꞌaj patja ꞌotsꞌipj . Jupj ca mveles yupj jilal : ‘ ꞌÜcj nujisas tꞌas napj lal . Napj ntꞌemel palá tjeyaca , ma si nuctsja , nasa jus tjinyuc . ’ Nin ca mveles jupj .
42015010	Nin pꞌiyá Dios angelpan ꞌücj jisas yom pjaní way mpes , quepj pjaní way mpes . Malálatsja ca nacj jupj püná . Quina ma jos niná jupj malala la tjijá ; ꞌüsüs quelel liji quinam Dios jos jinwá . ”
42015011	Jesús pꞌa parábola tjevele quinam . ( Newa quelel sin ꞌyüsa líjitsja Dios pjü quelel la siji . ) Jesús tjevele : “ Yom pjaní , matꞌe jatjampan jupj .
42015012	Tsꞌacꞌ pjaní jatjam pjyapja tjevele popay lal : ‘ Mpapay , jipj quelel ne ꞌantsja jipj jitsꞌaꞌá popé , quina ma ꞌen ’ . Mpes jupj popay pjaní pjaní jis tjeꞌyaya jatjampan manas pjü yupj yutsꞌaꞌá .
42015013	Pꞌa jyawca na , jatjam pjyapja pjü vender la tjiji jupj popay tjeꞌyayá . Tꞌemel lal pajal campa tjemey popay mpe . Tjemey ntꞌa malala nyuca la tjiji . Pjü jis tjeꞌyaya tꞌemel . Tecyawaja .
42015014	” Pjü jupj jutsꞌaꞌá cjuwatsja na , pjü cjuwatsja wa jis la las jupj tüpüꞌü ntꞌa . Pues pjü cjuwatsja jis la las neꞌaj . Mpes cjuwatsja wa jupj .
42015015	Tjemey jupj , yom neꞌaj tüpüꞌü ntꞌa . Quelel tsjiꞌ líjitsja yom mpes . Yom niná jas tjejyama jupj malana lyawun̈ ntꞌa , jupj ca jis maꞌayas jis la las .
42015016	Pajal vecj péꞌetsja jupj . Malana jalá po jostsja wa jupj . Pjü ꞌaya secj yupj .
42015017	Locopyaya ꞌüsüs jola tepyala jupj . Jupj jólatsja : ‘ Mpapay jomozopan pülücj si manuna . Pülücj jatatj jis la las yupj pjü . Napj quiꞌá ꞌos , vecj ni püꞌí .
42015018	Mpes ca nin müjünsǘ , ca mis quinam mpapay ntꞌa . Ca mvelé jupj lal : “ Mpapay , malala nyuca la tjejay napj Dios lal , jipj lal ꞌotsꞌipj .
42015019	Jetjam tulucj jinwá napj quinam . ꞌÜsüs tulucj napj jipj lal . Nin ntꞌa ma ꞌen tsjiꞌ la mejay , Mpapay . Jipj myozo nsem napj . ” ’
42015020	Nin la tjiji jupj . Jas nisa , tjemey popay ntꞌa . ” Custjay campa wine pꞌin , jupj popay jus tjinyuca jupj . Popay po jólatsja malala tepyala jatjam . Tsꞌüequené tjemey la nüjüsü jupj . Col tjevyala jupj . Po ꞌücj jostsja jatjam tjacꞌ .
42015021	” Jupj jatjam tjevele popay lal : ‘ Mpapay , malala nyuca la tjejay napj Dios lal , jipj lal ꞌotsꞌipj . Jetjam tulucj jinwá napj quinam . ꞌÜsüs tulucj napj jipj lal . ’
42015022	Jupj popay ma nin jólatsja jupj . Tjevele jomozopan jilal : ‘ Len̈ way nin quip más ꞌüsüs way ncaꞌá ma ꞌe , jas nquiꞌpá natjam . Anillo ncaꞌá ma ꞌe , mos tjoꞌonsó . Zapato ncaꞌá ma ꞌe wa , tsjom tjoꞌonsó .
42015023	Vaca tsjicj tꞌüntꞌün ncumaná müꞌüꞌná ꞌotsꞌipj . Nlajam ca , pajal ꞌücj qjuisas nsem .
42015024	Natjam tepeꞌe jin nólatsja , newa püꞌü . Jupj len̈tsja ; jus tjinyuc quinam . ’ Nin tjevele popay , mpes ꞌücj jisastsja pajal .
42015025	” Nin tepyala na , jatjam mwalá tsjiꞌ liji ntꞌa tjáꞌasa jupj . Yacjaya tjacꞌ jupj wo ntꞌa . Neꞌaj pꞌin tjacꞌ na jupj wo ntꞌa , nepé jatül jin tjapjaca jupj . Neꞌaj bailar lajay jin tjapjaca jupj ꞌotsꞌipj .
42015026	La tjemyona tjacꞌ mozo pjaní , la tjiꞌyüya tsjan tepyala quinam .
42015027	Mozo jupj wola tjevele : ‘ Jitsipe tjacꞌ , mpes pyapay vaca tsjicj tꞌüntꞌün tjiꞌyüꞌna jis la las . Jitsipe ꞌücj püꞌü tjacꞌ niswá pyapay ntꞌa , mpes nin la tjiji jupj . ’
42015028	” Mpes jatjam mwalá tsꞌi tjiꞌina . Ma quelel wama jámatsja . Yacjaya popay jus nleya pjeꞌá tjáꞌasa jupj , mpes tjemey , tjinyuca jupj . ‘ Wama was , Natjam ’ , tjevele .
42015029	Jatjam mwalá ma jostsja . Jupj tjevele popay lal : ‘ Año pülücj lovin tsjiꞌ la tjejay napj jipj mpes . Lovin ntjijütütj la tjejay napj . Mopꞌin ma ntjeꞌan cabro tsjicj la las , najamicapan jilal la las .
42015030	Niná jetjam , malala nyuca la tjiji . Jipj jetꞌemel pjü jis tjeꞌyaya nequem malala witjacj . Jupj tjacꞌ na , tjiꞌyünan vaca tsjicj tꞌüntꞌün jupj mpes . ’
42015031	Mpes jupj popay tjevele jupj lal : ‘ Natjam , lovin napj lal pütꞌ jipj . Pjü napj natsꞌaꞌá jipj jitsꞌaꞌá wa .
42015032	Najastsja ꞌücj qjuisas nsem quinam jetjam niswá tjacꞌ mpes pꞌin . Tepeꞌe jin nólatsja , newa püꞌü . Len̈tsja jupj , ne niswa jus tjinyucucj . ’ ” ( Parábola niná tꞌücꞌ tjevele quinam Jesús . Sin tjiꞌyüsa lis tjiji Dios quelel liji wa malala witjacj . )
42016001	Jesús pꞌa parábola tjevele wa discipulopan jilal . Parábola mpes sin tjiꞌyüsa lis tjiji más ꞌücj ꞌüsüs lajay yupj jis tꞌemel lal Dios jos jin . Nin lajay , más ꞌücj ca nsem yupj mpes , Dios ntꞌa jil na . Jesús tjevele : “ Yom pjaní tꞌemel pülücj tyáꞌatsja , mozo tyaꞌa watsja jupj , pjü jis lo jütütj jupj jutsꞌaꞌá . Tsꞌacꞌ pjaní tjejyawca na , pꞌa wa tjatꞌ tjowelepj mozo niná poꞌó . Tjowelepj mozo niná malala nyuca la tjiji , pjü jis tjeꞌyaya yom jutsꞌaꞌá .
42016002	Mpes yom niná la tjemyona ncuwim jomozo , tjevele jupj lal : ‘ ¿ Tsjan pjucj nin la tjejay jipj ? Ca mvelen tsjan la tjejay napj natsꞌaꞌá jilal . Ca mvelen nol netj napj mpes , nol jis tjeꞌyan napj mpes ꞌotsꞌipj . Napj namozo tulucj ca nsem jipj quinam . ’
42016003	” Mpes jomozo jólatsja : ‘ ¿ Tsjan ca la mejay napj quepé tjum nam ? Napj mpatrón nin jyama , mpes jupj jomozo tulucj ca nsem napj quinam . Ma polel tsjiꞌ lejay nampa yümücj . Niná ma lejay napj . Ma wa quelel mocj la cümon . Pajal ne mayca nin lejay .
42016004	Selé quinam tsjan ca la mejay . Ninana lejay mpes , nepénowa ꞌücj jisas nsem napj püꞌüs yupj jilal , jupj nin tjejyama na . ’
42016005	” Mpes jomozo pjü lis tjemyona ncul level lajay , jupj patrón lal level la tjajay . Pjaní pjaní lis tjemyona ncul . Mwalá lal tjevele : ‘ ¿ Nol level jipj napj mpatrón lal ? ’
42016006	Level liji tjevele : ‘ Cien tina level napj aceitas ’ . Mpes mozo tjevele jupj lal : ‘ Ncaꞌ pyapel , jipj cien level vele jupj . Ntꞌiꞌisa , pyapel seyasa tepyaca jipj , cincuenta ca level nsem jipj la pꞌin . ’
42016007	Locopyaya mozo tjevele pꞌa wa lal , level liji watsja jupj . Tjevele : ‘ Ne jipj ¿ nol level jipj ? ’ Level liji tjevele : ‘ Cien carga level napj trigo ’ . Mpes mozo tjevele jupj lal : ‘ Ncaꞌ jipj pyapel , jipj cien level vele jupj . Pyapel seyasa tepyaca jipj , ochenta ca level nsem jipj la pꞌin . ’
42016008	” Malala waytsja mozo nin la tjiji . ꞌÜcj tulucj jupj , mopꞌin jupj patrón ꞌüsüs pjac tjevele jupj poꞌó , mozo ꞌüsüs nyuca jólatsja mpes . Dios ma jisas ꞌüsüs nyuca yola tsjan más ꞌücj lajay yupj , pꞌa wa Dios ma jisas jilal . Dios tsꞌuyupj jaw ntꞌa patja jinwá yupj Dios mpes , newa ma pajal ꞌüsüs nyuca yola tsjan más ꞌücj lajay yupj , pꞌa wa Dios tsꞌuyupj jis lal .
42016009	” Tꞌemel ꞌüsüs tulucj , mopꞌin más ꞌücj ꞌüsüs la müjí nun jis tꞌemel lal , Dios jos jin . Nin lojí , ꞌüsüs ca nu mpalas . Dios lovin ma joꞌ mpaꞌis ꞌüsüs la tjüjí . Mpes coꞌliqué na , ꞌüsüs nsem . Potjaqué na Dios lal , Dios ꞌücj jos nsem nun jilal ꞌüsüs la tjüjí mpes . Nin velé napj .
42016010	” Nun popa Dios jyüꞌta jin liji pjaní way lal , Dios jyüꞌta jin ca la mijis wa pülücj lal . Ma Dios tjijyüꞌta jin liji pjaní way lal , ma wa Dios jyüꞌta jin ca la mijis pülücj lal . Nin lovin .
42016011	Tꞌemel tsjicj way pajal Dios lal . ꞌÜsüs tulucj . Mpes nun ma Dios jyüꞌta jin lojí tꞌemel lal , jupj ma ca nu maꞌayas jupj jutsꞌaꞌá ꞌüsüs way , nun jis la jamas jupj mpes .
42016012	Nun ma jupj tjijyüꞌta jin la tjüjí jupj jutsꞌaꞌá lal , Dios ma ca nu maꞌayas tsjan nun nutsꞌaꞌá nsem .
42016013	” Nun ma polel lojí Dios jyüꞌta jinwá , nun pajal tꞌemel nujos na . Nin pꞌiyá mozo ma polel tsjiꞌ liji niyom matꞌe mpes nin jawas pꞌin . Mozo ma ca quelel tꞌücꞌ la mijis jupj patrón pjaní tjijyüꞌta jinwá . Maꞌajapj tjijyüꞌta jin ca quelel la mijis ca nacj . Nenéyawa ca cus ncon̈cos mwalá way pꞌin . Ma ca jos nsem maꞌajapj . Nin pꞌiyá nun ma polel pajal nin nujola tꞌemel mpes , Dios mpes tsjiꞌ lojí na ” , nin tjevele Jesús .
42016014	Fariseopan nin tjepjyacan̈ na Jesús tjevelá , pajal la tjüpjütsꞌün . Yupj pajal jisastsja tꞌemel .
42016015	Jesús seletsja nin tjowelepj yupj , mpes jupj tjevele yupj jis lal : “ Nun welé gente jis lal nun pꞌiyá ꞌüsüs ; mopꞌin malala nun . Dios selé tsjan tꞌücꞌ way nujola . Gente pꞌin yola nun pajal ꞌüsüs . Niná nun lojí pajal malala Dios lal .
42016016	” Juan el Bautista custjay ma tjacꞌ na , Moisés popel toꞌatsja , profetapan tapac toꞌatsja wa . ( Yupj pjü way tapac Dios mpes . ) Po quina Juan el Bautista tjacꞌ naya mpe , napj velé pülücj jis walapꞌaꞌá . Nin velé Dios ca müjüꞌtüs nosis ntꞌa . Pjü way po jisas ca Dios si jütüta popa jis mpalas yupj . Pjü polel lajay , pjü nin lajay , ꞌücj jis la winin neꞌaj .
42016017	” Newa ca nin mpalas Moisés popel vele jin , jupj niná tepyaca Dios tjijyüꞌtá . Dios lovin ma ca joꞌ mpaꞌis jupj tjijyüꞌtá . Tsjicj way pꞌin joꞌ peꞌe tulucj . Tsjun poꞌó ca ncawajas ; mopꞌin ma ca joꞌ mpaꞌis Dios . Nosis ca ncawajas ; mopꞌin ma ca joꞌ mpaꞌis Dios .
42016018	” Yom se jamá mim jatsꞌom , pꞌa lal woya jupj ca nacj . Pꞌa lal woya na , Dios ca mveles ma jatsꞌom neꞌaj myaꞌna jupj . Nin pꞌiyá jatsꞌom lal woya lal . Pꞌa yom jatsꞌom lal woya , Dios ca mveles ma jatsꞌom neꞌaj myaꞌna jupj . Malala lajay pꞌin Dios lal ” , tjevele Jesús .
42016019	( Jesús sin ꞌyüsa la síjitsja más ꞌücj pyonecj Dios Popel tjevelá , ne nin ca la mijicj Dios tjevele jin . ) Nin tjevele Jesús : “ Yom tüpüꞌü , tꞌemel pülücj tyáꞌatsja . Lovin jas tücüiꞌpe pülül je . Lovin pülül pülücj jaylacj , po ꞌüsüs yustapj jas tücüiꞌpe jupj . Pjü jyawca pülücj la las la tjiji , pülücj tjelyaja jomicapan jilal , mpes ꞌücj jos tepyala jupj .
42016020	Tsꞌacꞌ pjaní pꞌa witjacj tjiquil jupj wo tꞌasiyú tjüwücj jun vilicj ntꞌa , yom tüpüntüpj , tjil . Pjü cjuwatsja yomen . Lázaro lotsja jupj . Jüpꞌüy jas tüpwes pütsꞌey .
42016021	Pajal vecj péꞌetsja . Quelel lyájatsja naꞌaj la tsꞌiya popé , yom tꞌemel pülücj jupj ve palá tinca popé . Mopꞌin tꞌeꞌenca secj jupj . Más malala tepyala wa jupj . Tsjiyó witjacj tjiquil , jupj pütsꞌey tüpwis ꞌotsꞌipj .
42016022	” Locopyaya nin pues cjuwá tepeꞌe Lázaro . Angelpan tjaman jupj Dios püꞌü ntꞌa . Neꞌaj Abraham püꞌü wa quinam . Yomen tꞌemel pülücj , tepeꞌe wa jupj , jupj ꞌa toctsja .
42016023	Malala ntꞌa tjemey jupj , ꞌawa püné moꞌo tjemey . Neꞌaj pajal ꞌaplijila tjáꞌasa . Neꞌaj tjáꞌasa nepé Abraham pajal campa ton̈ca tjinyuca . Jus tjinyuca wa Lázaro Abraham lal .
42016024	Jupj ꞌawa püné mpe yümücj tjevele : ‘ Ncocoy Abraham , jele tꞌas malala ntepalá . Ncapj tjepꞌyaꞌsa . Jas tjejyama Lázaro napj ntꞌa , ꞌüsǘ moꞌo le ꞌetꞌé , palá tsꞌyosa , ca mpelam po la moꞌotꞌes , más ꞌin tsjo ca ma palas . Pasal ꞌaplijila napj ꞌawa moꞌo jüs , mpes le mon . ’
42016025	” Abraham jupj wola tjevele : ‘ Natjam , jele tꞌas nosis ntꞌa tüpütꞌ na , pülücj netj jipj pajal ꞌüsüs . Lázaro ntꞌya malala waytsja . Quina ꞌücj jos tepyala Lázaro ; jipj pajal li piyun .
42016026	Pꞌa nin pꞌiyá velé wa : neꞌaj tsꞌentuna pajal campwila ꞌi jipj ꞌi napj . Mpes quepé quelel jil nun ntꞌa , ma polel jil . Nin pꞌiyá jipj jacꞌ nepé , pjü ma polel jiquil wa cupj ntꞌa . Yoquin cjuwá ’ , tjevele Abraham .
42016027	” Yom ꞌawa püné moꞌó , wola tjevele jupj : ‘ Nin mpes la ꞌe mon , ncocoy , jas majaman Lázaro , müjüꞌtün jupj napj mpülücpan ntꞌa ca mim .
42016028	Cínquiya mpülücpan napj . Lázaro ca mveles yupj jilal ca malala jis mpalas yupj , yupj malala lajay , napj lejaytsja jinwá . Jupj ma jama yupj ntꞌa , ca ncul wa yupj quiꞌá , malala ntꞌa , ca nacj . Ntꞌa po malala ne palá napj lovin . ’
42016029	” Abraham tjevele jupj lal : ‘ Moisés tepyaca Dios tjijyüꞌtá . Jupj Popel jatatj yupj . Profetapan tapac püná Dios poꞌó jatatj wa yupj . Más ꞌücj yupj jis tjüjütütj jin la mijicj pyülücpan . Nin lajay , Dios ma ca jis capj ntülüs yupj . ’
42016030	” Yom ꞌawa püné moꞌó tjevele : ‘ Nin tulucj , ncocoy Abraham . Tepeꞌe jama yupj ntꞌa , yupj ca yola mpalas malala nyuca la tjajay . Ma ca jisas nsem newa malala lajay yupj . ’
42016031	” Abraham wola tjevele jupj : ‘ Ma jisas Moisés tepyacá , ma jisas profetapan tapac , ma wa ca jisas nsem jupj velá , yom püna tepeꞌe jas nisa , püꞌü niswá . Newa ma ca mponecj jupj velá . ’ ” Nin tjevele Jesús .
42017001	Locopyaya Jesús tjevele jupj discipulopan jilal : — Tꞌücꞌ way nepénowa malala nyuca lajay mpes pꞌa witjacj malala quelel lajay wa . Malala ca jis mpalas pajal , niná lajay mpes .
42017002	Más ꞌüsüs nsem yupj mpes la pꞌa pe püné jis men ntsuꞌpacj mvalacj , ꞌüsǘ püné moꞌo ca la ntsꞌiyacj , ncaꞌlin̈ . Más malala nsem yupj mpes yupj malala nyuca lajay ne ca tsjicj pjaní malala nyuca la mijis wa , yupj la tjajay mpes .
42017003	ꞌIn tjajama . ” Jetjam malala nyuca la ꞌiji na , cus tjeveꞌle . Jupj jola mpalas malala nyuca la tjiji ca nacj , ne ca ꞌüsüs la mijis quinam . Nin la tjiji na , jipj ca mya ꞌüꞌsüs jupj lal . Jipj ca perdonar la mijin jupj .
42017004	La siete malala nyuca la ꞌiji tsꞌacꞌ pjaní ca nacj . La siete jipj ntꞌa jacꞌ wa , jupj vele jipj lal : ‘ Malala la tjejay jipj lal . Ma ca nin la mejay quinam . ’ Nin liji na , jipj ca mya ꞌüꞌsüs jupj lal niswá — nin tjevele Jesús .
42017005	Apostolpan tjowelepj qjuis Jepa Jesús lal : — Qjuis capj tjepꞌyaꞌsa más ꞌücj qjuis la pon jipj velen .
42017006	Jupj tjevele : — Tsjicj way pꞌin poné na , setel tsjicj way jinwá , ꞌücj ca mvelé tsꞌoway lal : ‘ Tepyocja , ꞌüsǘ püné moꞌo ꞌisine jipj ’ . Ne nun welé jin ca la mijis jupj — nin tjevele Jesús .
42017007	( Jesús sin tjiꞌyüsa lis tjiji ꞌücj jajütütj Dios mpes , jupj lal japon na . ) Ninana jupj tjevelá : — Nun popa pjaní jomozo tyaꞌá ca nacj . Jomozo ꞌamá le tsjec ca nacj , oveja jyama ca nacj . Mozo tsjiꞌ liji mpe jacꞌ na , ¿ ncu nun popa ca mveles jomozo lal : ‘ Len̈ way was . Ntꞌiꞌisa la las ? ’
42017008	Ma nin ca mveles jupj . Ca mveles jomozo lal : ‘ ꞌÜcj la tjiji napj nla . Jin quip ꞌulupela la mijin . Pjü najas jipj ca ma ꞌen lya na , müꞌüs na wa . Yacjaya jipj ca nlajan wa , ca müꞌüm wa . ’
42017009	Jupj ma ca mveles jomozo pajal ꞌüsüs , jupj tjijyüꞌta la tjiji mpes .
42017010	Nin pꞌiyá nun jilal . Nun napj namozopan . Pjü la tjüjí na Dios nu jyüꞌta , nun ca mvelé : ‘ Mozopan ꞌüsüs tulucj cupj . Qjuis tjijyüꞌta la tjijicj la pꞌin , pjü mozopan lajay jin ’ ( — nin tjevele Jesús ca nin mpalas cupj jyüꞌtücj na Dios mpes . )
42017011	Jesús newa jámatsja Jerusalén ntꞌa . Galilea la nipj tjemey , Samaria la nipj tjemey wa .
42017012	Nepénowa patja ntꞌa neꞌaj pꞌin tjacꞌ na , niyom diéziya la nyüjüsün̈ jupj . Malala jisastsja pajal , jis pjolocꞌ tjamaja mpes . Mpes sin tjan nyüjünsünün̈ yupj . Ma quelel jacutsja malala jisas sin popé .
42017013	Campa mpe yümücj tjowelepj : — Jesús , qjuis Jepa jipj . Qjuis capj tjepꞌyaꞌsa , malala qjuis tepyala mpes .
42017014	Yus tjinyuca na , Jesús tjevele yupj jis lal : — Sacerdotepan ntꞌa lowa nun . Yupj ca nujus nucucj , nun jis pꞌüy ca la mpalacj ncu malala lo nuc — tjevele Jesús . Mpes tjil malala jisas . Custjay jiltsja na , jis tjiꞌyüꞌsa yupj .
42017015	Jus nlay jis tjiꞌyüꞌsa , ne pjaní way yupj sin popé tjacꞌ niswá . Po ꞌüsüs pjac tjevele Dios poꞌó . Yümücj tjevele jupj .
42017016	Palá nipiꞌtje jupj Jesús wolapꞌaꞌá . Tjevele tjüwüiꞌi pajal Jesús lal , tjiꞌyüꞌsa la tjiji mpes . Samaria mpe ꞌeseptsja jupj , judío tulucj .
42017017	Jesús jupj wola tjevele : — Diez witjacj jis tjiꞌyüꞌsa . Nueve len̈ , ma niswa tjiquil yupj .
42017018	Pjaní way pꞌin niswa tjacꞌ ꞌüsüs pjac la veles Dios poꞌó . Niná judío tulucj , napj negente tulucj jupj — tjevele Jesús .
42017019	Tjevele wa tjiꞌyüꞌsa lal : — Jin niꞌisa nucun , napj jin jyam quinam . Tepyon napj tjevelé , mpes ꞌi tjüꞌüꞌsa — tjevele Jesús .
42017020	Fariseopan Jesús lal la tjüꞌüy ꞌona Dios ca Jepa maꞌajam nosis casá . Jesús jis wala tjevele : — Dios Jepa jáꞌasa na , cjuwá tsjan ca nucú , ca jus cülayé ca nin mpalas quinam .
42017021	Ma ca mvelecj : ‘ Quiꞌá nin pyala ’ . Ma ca mvelecj : ‘ Noꞌoj nin pyala ’ . Nusin tjüꞌüsüs nina : nasa jyüꞌta jupj quinam , gente jisas moꞌó .
42017022	Jesús tjevele wa discipulopan jilal : — Napj pꞌiyá niná Yomen Dios jas tjejyamá . Pꞌa jawas nun pajal ca nujos nsem napj mpüꞌüs nun jis lal niswá , quina nun lal püꞌüs jinwá . Po ca nujos nsem tsꞌacꞌ pjaní way pꞌin niswa ca mpüꞌüs nun jis lal .
42017023	Nepénowa ca mvelecj nun jilal : ‘ Tjunuca . Quiꞌá jáꞌasa jupj . Tjunuca . Noꞌoj jáꞌasa jupj . ’ Ma lowa nun . Ma ca nlawú yupj jilal .
42017024	Napj cuwis na , ca pjü jus nlayecj . Menmené la mena pjü jyawca liji ; nin pꞌiyá ca nsem napj lay ne palá na .
42017025	Mwalá way pꞌin pajal malala ca ma palas ; ma wa ca quelel la ma jicj quina patjá .
42017026	” Napj quelel cuwis naya , nin pꞌiyá ca nsem Noé tüpüꞌü na jinwá .
42017027	Noé tüpüꞌü na , ma japontsja ca malala mpalas . Newa jalatsja , myüꞌün̈tsja . Newa wyayin̈tsja yupj . Lovin nin pꞌiyá lajaytsja . Nin pꞌiyatsja Noé barco wama tjemey jawas . Yacjaya pajal püné tjive . Tꞌyüna ꞌüsǘ , ne pjü sey jis la tjemey , tecyaꞌlin̈ . ( Nin pꞌiyá ca nsem , napj quelel cuwis naya . Ma ca jus nlayecj len̈ way Dios ca jis capj ntülüs . )
42017028	” Nin pꞌiyatsja Lot tüpüꞌü na püná . Ma yólatsja yupj . Newa jalatsja , newa myüꞌün̈tsja yupj . Jaylacj lajaytsja ꞌotsꞌipj , vender lajaytsja ꞌotsꞌipj , jis wa sin jajünsüptsja ꞌotsꞌipj .
42017029	Pjü newa nin lajaytsja , Lot Sodoma nepé tjemey nas . ( Nin jawas pꞌiyá Dios jis capj tyüla Sodoma ntꞌa tapatjá , malala nyuca la tjajay mpes . ) ꞌAwa tjive , pe pwe tjive la tjiji Dios , mpes pjü jis tjiꞌyüꞌna neꞌaj .
42017030	Napj lay ne palá na , nin pꞌiyá ca nsem . ( Ma ca jus nlayecj tsjan ca mpalas . )
42017031	” Dios nasa jis capj tyüla na , más ꞌücj tsꞌüequenequé . Yom wo jay ntꞌa ntojom ca nacj , nin pyala na . Jupj jutsꞌaꞌá wo moꞌó jatja . Más ꞌücj len̈ way tsꞌüequené , ne ma pjeꞌá le queyé jupj jutsꞌaꞌá wo nepé . Jupj sine lejen̈ ntꞌa ton̈ca , más ꞌücj ma jama lo taꞌes jupj jutsꞌaꞌá mpes . Más ꞌücj len̈ way tsꞌüequené .
42017032	Nujola tapalas Lot jatsꞌom . ( Malala tepyala , tepeꞌe , ma quelel jámatsja mpes . )
42017033	( Nin lovin . ) Nun pajal nin nujola ꞌonin ne ꞌücj mpatjaqué nosis ntꞌa , ma ca mpatjaqué Dios lal . Nun pjü jatja lowú Dios mpes , ꞌücj mpatjaqué Dios lal .
42017034	” Napj cuwis na , napj ca man nepénowa napj ntꞌa . Nepénowa ma ca jis man . Mátꞌeya ca cjan mpatjam püste na ca nacj , napj cuwis na . Pjaní way ca man . Pjaní wa ca neꞌaj mpüꞌüm . Tꞌücꞌ niná .
42017035	Nequem matꞌe jun pjaní ntꞌa ncjocjocj ca nacj , napj cuwis na . Pjaní way ca man napj . Pjaní wa ca neꞌaj ntojom .
42017036	Niyom matꞌe ꞌa mulú meꞌelecj yupj jasin ntꞌa ca nacj , napj cuwis na . Pjaní way ca man napj . Pjaní wa ca neꞌaj ntojom — tjevele Jesús .
42017037	Jupj discipulopan tjowelepj jupj lal : — ¿ Caꞌaj ca nin mpalas niná pjü ? Jis wala tjevele : — Tepeꞌe jüpꞌüy püꞌü ntꞌa , neꞌaj ꞌa jis mulus montes . ( Nin pꞌiyá gente pajal malala lajay ntꞌa , neꞌaj ca ncuwis , jis capj la tül . )
42018001	Jesús parábola pꞌa wa tjevele yupj jilal . Parábola mpes sin ꞌyüsa lis tjiji más ꞌücj lovin Dios lal la mon jis capj mpꞌaꞌsas . Ma jis capj tjepꞌyaꞌsa custjay , más ꞌücj newa la nuc Dios ca jis capj mpꞌaꞌsas . Tꞌücꞌ way jupj ca nin la mijis .
42018002	Ninana parabolas Jesús tjevelá : “ Yom püné tüpüꞌü pülücj patja ntꞌa . Juez waytsja jupj . Ma lecj jéyatsja Dios ca cus ntülüs jupj . Ma wa jólatsja gente sin poꞌó .
42018003	Quepj , voyum tepeꞌe , neꞌaj tüpüꞌü wa jupj , pülücj patja ntꞌa . ꞌÜyꞌüy way jactsja jupj juez ntꞌa , véletsja : ‘ Ncapj tjepꞌyaꞌsa ma malala la ma jis napj neꞌenemigá . ’
42018004	Püs way juez ma quelel se pꞌáꞌsatsja jupj . Locopyaya jupj jólatsja : ‘ Tꞌücꞌ way napj ma lecj jeyá Dios lal . Ma wa nola gente sin poꞌó .
42018005	Mopꞌin ca cus mpꞌacj jupj . Quepj niná newa pajal le moná napj lal , mpes cus mpꞌacj ca napj . Ma nin lejay , pajal ca nin tulum , lovin jacꞌ mpes ’ , nin jólatsja juez . ”
42018006	Qjuis Jepa Jesús tjevele : “ Nujola tꞌas juez malala poꞌó . Nujola tꞌas jupj tjevelá , quepj lovin la tjemyona mpes .
42018007	Dios más ꞌüsüs juez lal . Tꞌücꞌ way jupj ca jis capj mpꞌaꞌsas jupj tsꞌuyupj , yupj lovin la mon mpes , jaw na la mon wa , püste na la mon wa . Dios lis tꞌya yupj . ¿ Ncu pajal ca la nucus jis capj la pꞌacj ? Nin tulucj .
42018008	Len̈ way ca jis capj mpꞌaꞌsas , jis enemigopan ma malala lis mijicj . Nin velé napj nun jis lal . Napj pꞌiyá niná Yomen Dios jas tjejyama nun ntꞌa . Nosis ntꞌa cuwis na ꞌüsüs la jay ¿ ncu nosis casá patja ca mponecj Dios quelel jis capj pꞌyaꞌsa yupj ? ” nin tjevele Jesús .
42018009	Pꞌa parábola tjevele wa Jesús nepénowa neꞌaj tjatja jilal . Yupj pꞌiyá ꞌüsüs Dios lal jin yólatsja . Yupj yólatsja la pꞌa wa ꞌüsüs tulucj . Mpes Jesús sin tjiꞌyüsa lis tjiji más ꞌücj ma ꞌüsüs jin yola yupj pꞌiyá . Tjevele :
42018010	“ Niyom matꞌe tjil Dios wo ntꞌa jis la veles Dios lal . Pjaní fariseo waytsja . ( Neꞌaj patja yólatsja jupj ꞌüsüs . ) Maꞌajapj tꞌemel tꞌeꞌéncatsja jepa mpes . ( Neꞌaj patja yólatsja jupj malala . )
42018011	Fariseo ꞌücj jus la nuc ntꞌa ton̈ca jupj , tjevele Dios lal . ( Pajal ꞌüsüs way jupj pꞌiyá , tjevele . ) Nin tjevele : ‘ Dios , la pꞌa witjacj malala yupj . Wüiꞌis yupj jin tulucj napj . Pwecapan yupj nepenowá . Malala nyuca lajay yupj nepenowá . Nepénowa neꞌaj jamanun sejatsꞌom tulucj . Yom qui ton̈ca jin tulucj wa napj . Tꞌemel tꞌeꞌenca jupj jepa mpes . ( Malala jupj pajal . )
42018012	Napj ꞌüsüs lejay jipj mpes . Tsꞌacꞌ matꞌe pjü semana ma lya , ꞌüsüs quelel lejay mpes . Pjü napj tyatj popé , pjü diez popé , pjaní ꞌe ꞌa ꞌotsꞌipj . ’ Nin tjevele fariseo .
42018013	” Yom maꞌajapj , tꞌemel tꞌeꞌéncatsja jepa mpes . Tsjicj way pꞌin wama tjemey Dios wo moꞌó . Ma jostsja la pꞌa jus la nuc . Ma tsjun poꞌo tjinyuca jupj . Mopꞌin jos suna tyüla ꞌaplijila mpes . Pajal nin jólatsja jupj malala nyuca la tjiji . Tjevele Dios lal : ‘ Malala nyuca lejay napj lovin . Ninpe jele tꞌas . Ncapj tjepꞌyaꞌsa . ’ ”
42018014	Jesús tjevele : “ Yom tꞌemel tꞌeꞌéncatsja ꞌüsüs tepyala Dios lal . Maꞌajapj malala waytsja custjay . Nin velé napj nun jis lal . Püné jin jola jupj pꞌiyá , Dios ca tsjicj way la mijis jupj . Nin lovin . Tsjicj jin jola jupj pꞌiyá , Dios más püné ca la mijis jupj ” , nin tjevele Jesús .
42018015	Nepénowa tjaman wa tsjictjacj Jesús ntꞌa . Jisastsja Jesús ca po la moꞌotꞌes tsjictjacj sey pjucj , mveles ca ꞌüsüs jis mpalas Dios mpes . Jesús discipulopan yus tjunuc tjiquil neꞌaj , ne jis capj tjowelel tsjictjacj tucuman mpes .
42018016	Jesús ma jostsja discipulopan nin la tjajay . Tjevele ncul tsjictjacj . Tjevele wa discipulopan jis lal : “ Jis maꞌayá ca ncul tsjictjacj napj ntꞌa . Po ma jis müjüꞌtǘ ma ncul . Gente japon tsjictjacj japon jinwá , Dios ꞌücj si jütüta yupj .
42018017	ꞌÜcj tsjictjacj jis lal Dios si jütüta . Gente ma jisas Dios si jütüta yupj , tsjictjacj si jütüta jinwá , ma ca Dios popa jis mpalas yupj . Tꞌücꞌ niná ” , tjevele Jesús .
42018018	Judiopan jis jepa pjaní tjevele Jesús lal : — ꞌÜsüs way jipj . ꞌÜsüs sin ꞌyüsa lejay . Najas mvelen napj lal tsjan más ꞌücj la mejay napj ne Dios ca maꞌayas napj ca ꞌücj mpüꞌüs lovin jupj lal .
42018019	Jesús jupj wola tjevele : — ¿ Tsjan mpes tjevelen napj ꞌüsüs way ? Dios pꞌin ꞌüsüs way jupj . ( ¿ Ncu quelel velen napj pꞌiyá Dios ? )
42018020	Jipj selen Dios tjijyüꞌtá jupj Popel moꞌó . Tjijyüꞌta yom ma ca neꞌaj maꞌnus jatsꞌom tulucj , quepj ma ca neꞌaj mim voyum tulucj lal , ma ca müꞌüꞌnan pꞌa wa , ma ca mpequem , ma la ntsawilin . ꞌÜsüs la mijin pyapay lal , jemay lal wa . Jele nsem noypan yupj jipj lal . Niná Dios tjijyüꞌtá — tjevele Jesús .
42018021	Yom judiopan jis jepa tjevele : — Lovin nin la tjejay . Napj tsjicj waytsja na pꞌin lovin nin la tjejay .
42018022	Jesús tjapjaca na niná , tjevele jupj lal : — Pjaní ma la tjejay custjay . Pjü vender la mijin jipj jitsꞌaꞌá . Tꞌemel niná jis maꞌayan tꞌemel cjuwá . Nin la tjejay na tsjay pülücj ca ntaꞌan Dios püꞌü ntꞌa . Nin la tjejay na ncuwim , ncapj ncon̈con .
42018023	Yomen tjapjaca na niná , ꞌaplijílatsja jupj pajal . Ma quelel líjitsja Jesús tjevelá . Pajal pülücj tyáꞌatsja jupj .
42018024	Jesús tjinyuca pajal ꞌaplijílatsja jupj . Tjevele : — Pajal costa way pülücj jatatj Dios si jütüta popa se palá .
42018025	Pajal costa way camello jav jul casá jama . Camello ma polel nin liji niná . Más ꞌin costa way pülücj jatatj Dios si jütüta popa se palá yupj — tjevele Jesús .
42018026	Niná tjepjyacan̈ tjowelepj : — Pajal costa way Dios si jütüta popa se palá yupj . Pjü way ma ꞌüsüs se palá Dios lal ca nacj , pjü ma mpatjam Dios lal ca nacj .
42018027	Mpes Jesús tjevele : — Niná gente ma polel lajay , ꞌücj nin liji Dios . Dios ꞌücj jis capj pꞌyaꞌsa ꞌücj jis la pütꞌüs jupj lal .
42018028	Pedro tjevele Jesús lal : — Cupj cutsꞌaꞌá jatja tjeleque jipj lal , cyapj la con̈ .
42018029	Mpes Jesús tjevele discipulopan jilal : — Nun nutsꞌaꞌá jatja tjalawú napj lal , ꞌüsüs pajal napj lal . Po ꞌüsüs ca nsem nun jis lal nin la tjüjí mpes . Nepénowa quelel lajay Dios jyüꞌtá , mpes jil jis wa nepé ca nacj , jil sejatsꞌom mpe wa ca nacj . Nepénowa jil jis pülücpan nepé . Nepénowa jil sejamay nepé ca nacj . Jil wa jis papay nepé nepenowá . Nepénowa sin popa nepé jil . Tꞌücꞌ way
42018030	pajal pülücj ca jis maꞌayas Dios nosis ntꞌa patja na , nin la tjajay mpes . Más pülücj ca ntꞌanquecj jatja tjil jis lal . Pꞌa wa ca jis maꞌayas wa . Pꞌa jawas , napj niswa tjacuwis nam , lovin ca mpatjam yupj Dios lal — tjevele Jesús .
42018031	Locopyaya sin tjan jis lal tjemey Jesús , discipulopan dóceya jis lal . Jupj tjevele yupj jis lal : “ Jerusalén ntꞌa leque . Neꞌaj pjü ca ma palas profetapan ninpe tapac püná . Napj pꞌiyá niná Yomen Dios jas tjejyamá .
42018032	Neꞌaj Jerusalén ntꞌa , Dios ca jis maꞌayas judiopan tulucj malala la ma jicj . Yupj la mpjütsꞌünücj ca napj lal . Ca nin poꞌo mvelecj malala napj . Ca ncapj mputsꞌacj .
42018033	Ca ma süpücj , ma ꞌüꞌnacj ca . Ntipüꞌí na , nin müjünsǘ , mpüꞌüs niswá tsꞌacꞌ contꞌe tepyala na ” , nin tjevele Jesús .
42018034	Niná jupj tjevelá ma sin tjiꞌyüsa discipulopan . Ma polel sin tjiꞌyüsa yupj . Ma jus nlaytsja tsjan poꞌo tjevele jupj .
42018035	Jesús newa jámatsja Jerusalén ntꞌa . Neꞌaj pꞌin tjemey quinam Jericó ntꞌa , pülücj patja ntꞌa . Neꞌaj tjáꞌasa yom jun tulucj jümücj la ntꞌa . Tꞌemel la tjemyona neꞌaj jiltsja jis lal .
42018036	Tsjay pülücj neꞌaj jil jin tjapjaca jupj , mpes jupj la tjiꞌyüya tsjan mpes pülücj tjil .
42018037	Nepénowa tjowelepj jupj lal : — Jesús neꞌaj wa jama . Nazaret mpe ꞌesepj jupj .
42018038	Niná tjapjaca na , yom jun tulucj la tipiya : — Jesús , ncapj tjepꞌyaꞌsa . Dios jin tjejyama nosis ntꞌa . David püna tüpüꞌü popa pꞌiyá jipj .
42018039	Mwalá tjil sin popé cus tjowelel yom jun tulucj . — Lyájasa tꞌas — tjowelepj jupj lal . Más yümücj la tipiya jupj : — Ncapj tjepꞌyaꞌsa . Dios jin tjejyama . David püna tüpüꞌü popa pꞌiyá jipj .
42018040	Mpes Jesús tyantaná , tjevele ca yom jun tulucj lal ncul jupj ntꞌa . Yom jun tulucj tjacꞌ na , Jesús la tjiꞌyüya jupj lal :
42018041	— ¿ Tsjan jyas napj lejay jipj mpes ? Yom jun tulucj tjevele : — Nejepa , po quelel nyuc napj .
42018042	Jesús tjevele jupj lal : — ꞌI tjüꞌüꞌsa catsj quinam . Jipj tepyon napj polel ꞌi ꞌüꞌsa lejay mpes ꞌücj quinam .
42018043	Len̈ way yom jun tulucj ꞌücj nyuca tepyala jupj . Cus tecyon̈ca Jesús , ꞌüsüs pjac tjevele wa Dios poꞌó ꞌüsüs tepyala mpes . Pjü neꞌaj tjunuc tjiꞌyüꞌsa la tjiji , ꞌüsüs pjac tjowelepj wa Dios poꞌó .
42019001	Jesús Jericó ntꞌa neꞌas tjemey . Newa jámatsja Jerusalén ntꞌa . Culupwen nipj tjemey Jericó moꞌó .
42019002	Neꞌaj yom tüpüꞌü Zaqueo ló . Tꞌemel tꞌeꞌéncatsja jupj jepa mpes . Nin la tjiji , tüpüꞌü jupj . Niyom pꞌa wa neꞌaj natj wa tꞌemel jepa mpes . Zaqueo yupj jis jépatsja jupj . Tꞌemel pülücj tyáꞌatsja jupj , Zaqueo .
42019003	Zaqueo po quelel si nucutsja Jesús . Quelel nyúcatsja cana jupj . Ma polel si nucutsja pajal pülücj tantan tjelyawun̈ mpes . Zaqueo ꞌamá ꞌalá tón̈catsja , ne nin .
42019004	Nin mpes mwalá way tsꞌüequené jupj , tsꞌoway jay tjemey , Jesús quelel nyúcatsja mpes . Yon ton̈ca jin jámatsja Jesús .
42019005	Jesús yon ton̈ca nas tjemey , yon jay ntꞌa tjinyuca , Zaqueo ton̈ca ntꞌa . Tjevele jupj lal : — Zaqueo , len̈ way palá was . Mpapay Dios jos napj jum wya ntꞌa la pütꞌüs yacjam .
42019006	Mpes len̈ way palá tjacꞌ Zaqueo . ꞌÜsüs jos la nüjüsü Jesús .
42019007	La pꞌa wa neꞌaj tjelejen̈ , tjunuc Jesús tjemey Zaqueo lal , mpes pjü way tülü way tjowelepj malala la tjiji Jesús . Tjowelepj : “ Yom malala lal tjemey , wo ntꞌa ca maꞌajam ” .
42019008	Tꞌücꞌ way ma sin ꞌyǘsatsja yupj . Zaqueo pjü jis walapꞌaꞌa tjevele qjuis Jepa Jesús lal : — Jipj napj Nejepa — tjevele — . Ma ca malala la cüjay quinam . Dios jos jin ca la mejay quinam . Tꞌücꞌ way la mitad napj natsꞌaꞌá ca jis maꞌayá tꞌemel cjuwá quinam . La pꞌa jus tsyawil , tüpweques jupj tꞌemel püna pꞌin , niswa ca maꞌayá jupj tꞌemel . Pjaní tüpweques mpes , yulupjana ca maꞌayá — tjevele Zaqueo .
42019009	Jesús tjevele jupj lal : — Malálatsja jipj Dios lal . Yacjaj ꞌücj ꞌe tepalá Dios lal , mpes ca mpüꞌüm Dios lal . Nin ca nsem jipj wya ntꞌa patja jilal . Pyon quinam jipj , Abraham tepyona jin pꞌiyá püná , mpes ꞌücj ꞌe tepalá Dios lal .
42019010	Ma sa con̈ Dios ꞌa malala yupj . Len̈ jinwá yupj Dios lal . Napj tjacuwis la pal len̈ jis tjevyala jis lal . Jis capj pꞌyacj mpes ca ꞌüsüs nsem yupj Dios lal ne ca ꞌücj mpatjam yupj jupj lal . Napj pꞌiyá niná Yomen Dios jas tjejyamá .
42019011	Neꞌaj tjatja tjepjyacan̈ niná Jesús tjevelá Zaqueo lal . Parábola mpes sin tjiꞌyüsa lis tjiji ꞌotsꞌipj . Neꞌaj way pꞌintsja Jerusalén ntꞌa , mpes yupj yólatsja quina ca Dios Jepa maꞌajam nosis ntꞌa . Pjü ca nucucj ca nin mpalas , yólatsja yupj .
42019012	Ma nin pyálatsja , mpes Jesús sin tjiꞌyüsa lis tjiji tsjan líjitsja Dios nosis ntꞌa . Ninana tjevelá : “ Jepa jatjam quelel campa jámatsja . Quelel jámatsja ntꞌa jepa püné ca püné la mijis jupj , ca jepa mpalas jupj . Jepa tepyala na , quelel jactsja niswá .
42019013	Mpes wine secj pꞌin , jupj jomozopan diéziya jis lal tjevele ncul . Pjaní pjaní jis tjeꞌyaya tꞌemel cꞌa pjaní pajal pülücj jaylacj . Tjevele yupj jis lal : ‘ Napj len̈ na , najas tꞌemel más pülücj mpalas tꞌemel niná mpes . Jaylacj la müjí tꞌemel lal . Niná ca vender la müjí más ꞌin pülücj jaylacj . Mpes más pülücj mpalas tꞌemel . ’
42019014	” Neꞌaj tapatjá ma jisastsja jepa jatjam . Mpes niyom nepénowa mwalá sin tjajam jepa püné ntꞌa , la veles jepa püné lal . Javeleptsja : ‘ Ma qjuisas nina qjuisí jütütam ncupj ’ .
42019015	Jepa püné mopꞌin jepa la tjiji jupj . ” Nin tepyala na , jepa jatjam niswa tjacꞌ , jupj tjevele jin . Tjacꞌ na , tjijyüꞌta lal ca mvelecj ncul jomozopan diéziya , tꞌemel jis tjeꞌyaya yas nam . Jupj quelel seletsja nol natj tꞌemel jupj tjeꞌyaya lal .
42019016	Mozo mwalá way tjacꞌ , tjevele : ‘ Nejepa , jipj tꞌemel cꞌa pjaní diéziya tepyala quinam ’ .
42019017	Mpes jupj jepa tjevele jupj lal : ‘ ꞌÜsüs la tjejay . Namozo ꞌüsüs jipj . Tsjan tsjicj way pajal ꞌüsüs la tjejay jipj , mpes ca jis müjüꞌtün pülücj patja ntꞌa , pülücj patja diéziya ntꞌa ca jis müjüꞌtün . ’
42019018	” Locopyaya mozo pꞌa wa tjacꞌ , tjevele : ‘ Nejepa , jipj tꞌemel cꞌa pjaní cínquiya tepyala quinam ’ .
42019019	Jepa tjevele jupj lal : ‘ Nin mpes jipj ca jis müjüꞌtün pülücj patja ntꞌa , pülücj patja cínquiya ca jis müjüꞌtün ’ .
42019020	” Locopyaya mozo pꞌa wa tjacꞌ , tjevele : ‘ Nejepa , quiꞌá jáꞌasa jetꞌemel . Tjivyüꞌün , tjeꞌyonsó jetꞌemel .
42019021	Lecj tjeyatsja jipj lal , mpes nin la tjejaytsja . Napj seletsja tsꞌüis jipj . Más pülücj tꞌeꞌen jipj püna tjeꞌyan lal . Tjevyala jequetj jipj ma jisin mpe ’ , nin tjevele jomozo niná .
42019022	Nin mpes jepa tjevele mozo niná lal : ‘ Mozo malala jipj . Pajal malala nyuca jele . Jipj tjevelen mpes napj selé malala la tjejay jipj . Jipj tjevelen jipj selen tsꞌüisis napj . Más pülücj netj napj püna tjeꞌyá lal . Tjevelen napj tjevyala jequetj napj ma jisin mpe .
42019023	Jipj selen niná . ¿ Tsjan mpes ma prestar la tjejay ntꞌemel banco ntꞌa , más ꞌin pülücj mpalas ntꞌemel ? Jipj nin la cüjaytsja , napj cütꞌanquetsja napj ntꞌemel napj tjacuwis na . Cütꞌanqué watsja pꞌa wa tꞌemel , napj ntꞌemel prestar la tjejay mpes ’ , nin tjevele jepá .
42019024	” Jepa tjevele wa neꞌaj tjelejen̈ jis lal : ‘ Noꞌoté napj ntꞌemel jupj mpe . Tjaꞌayá tꞌemel cꞌa niná namozo pꞌa , jupj ne diéziya tyaꞌa . ’
42019025	Mpes yupj tjowelepj jupj lal : ‘ Qjuis Jepa , diéziya tyaꞌa jupj quinam ’ .
42019026	Jupj jis wala tjevele : ‘ ꞌÜcj wa pꞌa wa tꞌemel ꞌya jupj . Nepénowa ꞌüsüs lajay napj jis tjeꞌyá popé , mpes más pülücj ca jis maꞌayá yupj . Ca yupj pülücj way ntaꞌacj . Nepénowa nin tulucj yupj . Liji secj yupj napj jis tjeꞌyá mpes , ne pꞌa wa ca ntꞌanques yupj jatatj . Nin velé ca nin nsem . ’
42019027	” Jepa tjevele wa : ‘ Napj neꞌenemigopan ma jisastsja napj jis müjütütj , jis lal nculá , ma ꞌe . Nawalapꞌaꞌa jis tjüꞌüꞌná . ’ ” Tecyawaja quinam parabolas . ( Niná tjevelá mpes sin tjiꞌyüsa lis tjiji tsjan ca jis mpalas jupj jomozopan jupj tjacꞌ na , tsjan ca jis mpalas jupj enemigopan ꞌotsꞌipj . )
42019028	Jesús nin tjevele na , tjemey niswá , Jerusalén moꞌo jámatsja jupj .
42019029	Tucucꞌ ntꞌa tjacꞌ , tucucꞌ niná Olivos ló , neꞌaj way pꞌin Betfagé ntꞌa , Betania neꞌaj pꞌin ꞌotsꞌipj . Neꞌaj tjacꞌ na , jupj discipulopan mátꞌeya sin tjejyama ,
42019030	tjevele yupj jis lal : “ Lowa yupj jis wa lejen̈ ntꞌa . Neꞌas tjalawú na , soysoy tsjicj ca nucú . Mwen tsyuꞌpa ton̈ca jupj . Casá ꞌosos secj jupj custjay . ꞌOsocté ncumaná , ma ꞌe .
42019031	Pꞌa wa ca nu la müꞌüyas ca nacj tsjan nu lo jay socté soysoysos . Wola mvelé Nujepa jos jupj . Nin welé na , ꞌücj ca nsem yupj jis lal . ”
42019032	Mpes niyom jupj sin tjejyama tjil , Jesús tjevele jinwá tjunuc yupj .
42019033	Yupj soysoy jasoctsja na , jupj soysoy ꞌesepj tjowelepj yupj jis lal : — ¿ Tsjan nu lo jay socté soysoysos ?
42019034	Yupj tjowelepj : — Qjuis Jepa jos jupj . Mpes ꞌüctsja quinam yupj jis lal .
42019035	Soysoy Jesús ntꞌa tjaman quinam . Sin quip pjeꞌapa soysoy lüicj casá la tsjinan ne Jesús soysoy casá tjoꞌonsopj .
42019036	Jupj soysoy casá tjáꞌasa tjemey na , gente pꞌa wa sin quip jümücj casá tapajatj , pülül casapa lo winin Jesús .
42019037	Tucucꞌ palavin tjemey , tucucꞌ niná Olivos ló , neꞌaj pꞌin quinam Jerusalén . Pjü neꞌaj tjelyawun̈ ꞌücj jisastsja , jupj discipulopan pajal pülücj , ꞌücj jisastsja pajal . ꞌÜsüs pjac tjowelepj Dios poꞌó , yümücj pjac tjowelepj yupj , Jesús pajal ꞌüsüs la tjiji mpes . La pülücj pajal ꞌüsüs la tjiji , yom pꞌin ma polel liji jinwá .
42019038	Tjowelepj : — Jepa maꞌajam Jesús . Dios pajal ꞌüsüs ca la mijis jupj mpes . Dios mpes vele jupj , Dios ne cupj qjuis Jepa Püné . Mpes tsjun poꞌo patja ꞌüsüs ca mpatjam . Cupj pajal ꞌüsüs ca mvelecj Dios poꞌó . Dios tsjun poꞌo püꞌü jupj .
42019039	Fariseopan nepenowá Jesús lal jiltsja wa . Tjowelepj Jesús lal : — Jis capj tjeveꞌle jipj discipulopan , yupj javelepj mpes . Jis tjijyüꞌta ma mvelecj niná , jipj pajal püné .
42019040	Jesús yupj jis wala tjevele : — Yupj lyájasa nacj , pwen witjacj ca nin pꞌiyá la mpuyucj wa . Tꞌücꞌ velé napj .
42019041	Más ꞌin neꞌaj pꞌin tjacꞌ quinam Jesús Jerusalén ntꞌa . Jerusalén tjinyuca na , pajal jólatsja Jerusalén mpes , ne la tipiya jupj . ( Jupj seletsja jis wa Jerusalén moꞌo lejen̈ pjü malala jis mpalas . Seletsja pasal malala ca jis mpalas neꞌaj tapatjá . )
42019042	Niná jupj tjevele Jerusalén ntꞌa patja mpes : — Po nola nun mpes , nun ma nusin tjiꞌyüsa ꞌoyn ne ꞌüsüs nsem nun Dios lal . Yacjaj pꞌin ꞌücj nin cüpalastsja . Quina ma polel nusin ꞌyüsa ꞌoyn ne ꞌüsüs nsem nun Dios lal .
42019043	Pꞌa jyawca nun jis enemigopan ca ncul , ꞌamá neꞌaj ca mpaꞌtacj potjaqué tꞌasiyú . Pues yupj ca tꞌasiyú mpatjam jun taꞌá , nun ma polel nlawú .
42019044	Nun jis enemigopan ca pjü malala lis mijicj nun jis wa . Ca jis müꞌüꞌnacj neꞌaj patjá . Pjü jis wa cjuwá ca nsem . Pe pjaní ma ca casá maꞌajam pꞌa lal , jis wa pópatsja jupj yas nam . Dios nin tjejyama na nucopj la pꞌacj , nun ma ponetsja Dios nin tjejyama , mpes nin ca nu mpalas — tjevele Jesús .
42019045	Jesús Jerusalén ntꞌa tjemey na , Dios wo ntꞌa tjemey . Jesús pjeꞌá la tecyoye vender lajay neꞌaj . Ma jostsja vender la tjajay Dios wo moꞌó .
42019046	Tjevele yupj jis lal : “ Dios tjevele jupj Popel moꞌó : ‘ Ninana nawá mpe javelepj napj lal ’ . Nun ma nujos niná . Nun la tjüjí pwecapan ꞌa si mulú quiꞌá ” , tjevele Jesús .
42019047	Pjü jyawca Jesús sin ꞌyüsa lis tjiji Dios wo ntꞌa . Newa sacerdote noypan po quelel jaꞌünantsja jupj . Yólatsja ꞌoyn la qjuijim cüꞌüꞌnam . Nin pꞌiyá yólatsja Moisés popel sin ꞌyüsa lajay , judío noypan ꞌotsꞌipj .
42019048	Pues ma salejeptsja ꞌonin ne ꞌücj cüꞌüꞌnacj Jesús . Yupj salejeptsja neꞌaj patjá pajal tsꞌi miꞌinacj yupj malala la cüjay Jesús lal . Pjü neꞌaj tapatjá po quelel pjyacan̈tsja Jesús tjevelá .
42020001	Tsꞌacꞌ pꞌa wa tjejyawca na , Jesús sin ꞌyüsa lis tjiji neꞌaj Dios wo moꞌó , Jerusalén ntꞌa . Jis wala tjevele tsjan niná Dios ꞌüsüs la tjiji gente mpes . Custjay véletsja na , niyom nepénowa tjiquil wa Jesús ntꞌa , sacerdote noypan nepenowá , Moisés popel sin ꞌyüsa lajay nepenowá , coꞌmüypan nepenowá .
42020002	Tjowelepj jupj lal : — Qjuis wala tjevele pjacj tjevele ꞌücj nin lejay , jipj lejay jinwá . ¿ Pjacj ꞌi jütüta nin lejay jipj ?
42020003	Jis wala tjevele Jesús : — Napj ca nu la müꞌüy ꞌotsꞌipj . Nawala tjowelé
42020004	tsjan mpes ꞌücj bautizar lis tjiji Juan . ¿ Ncu Dios tjijyüꞌta nin la tjiji ? ¿ Ncu gente pꞌin jisastsja nin la tjiji ?
42020005	Yupj yuwá tjowelepj tsjan cüwelem jupj lal . Yuwá tjowelepj : “ Cupj ma polel velecj Dios tjijyüꞌta niná . Nin cüvelecj ca niná , Jesús ca qjuis la müꞌüyas tsjan mpes ma tepyonecj Juan tjevelá .
42020006	Cupj ma wa polel velecj gente pꞌin jisastsja nin la tjiji . Nin cüvelecj ca niná , pjü pe ca qjuesé ntsꞌiyacj , qjuis müꞌüꞌnacj . Pjü japon Juan Dios mpes tjevele . ”
42020007	Mpes yupj tjowelepj Jesús lal : — Cupj ma selecj pjacj tjeꞌyaya Juan el Bautista ꞌücj bautizar lis tjiji .
42020008	Jesús tjevele yupj jis lal : — Nun ma nlal tjowelé , mpes ma wa ca mvelé nun nla tjüꞌüyá napj lal . Ma ca mvelé pjacj ntjijütüta napj niná lejay .
42020009	Nin tjevele na , Jesús parábola tjevele wa Dios wo ntꞌa tjatja jis lal . Sin ꞌyüsa lis tjiji malala pajal Dios lal judiopan ma jisastsja jupj Jatjam . Ninana parabolas Jesús tjevelá : — Yom uva sine jupj . Locopyaya jupj sínetsja jis tjeꞌyaya moꞌo jasin pꞌa witjacj , ꞌücj la mijicj lo valas . Yupj tjowelepj ca maꞌayacj jupj , tjevyala popé . Moꞌo jasin jis tjeꞌyaya naya , tjemey pajal campa ntꞌa . Neꞌaj pajal püs tüpüꞌü .
42020010	Uva tjevyala poꞌó , mozo jas tjejyama yupj ntꞌa , sine lejen̈ ntꞌa lo taꞌes tjevyala popé , yom jutsꞌaꞌá mpes . Niyom neꞌaj moꞌo jasin jas tüpwes ma tjaꞌayapj jomozo . Mozo süp , jas tjajam . Jas pjan tjemey .
42020011	Locopyaya jupj mozo pꞌa wa jas tjejyama yupj ntꞌa . Pajal wa jasüp ni . Tsjicj jin yólatsja , malala tjowelepj jupj lal , ne jas pjan jas tjajam yupj .
42020012	Locopyaya mozo pꞌa wa jas tjejyama yupj ntꞌa . Contꞌe tepyala quinam . Jay tjojocj , naꞌaj la tsꞌi yupj .
42020013	” Mpes uva jutsꞌaꞌá tjevele : ‘ ¿ ꞌOyn la mejay napj quinam ? Natjam ca jas majam . Pajal quelel lejay natjam . Püné jupj ca yola nsem yupj . ’
42020014	Nin tuluctsja . Niyom neꞌaj la ꞌel jus tjunuc na , yuwá tjowelepj : ‘ Niná uva jutsꞌaꞌá jatjam . Uva lejen̈ ntꞌa jupj jutsꞌaꞌá nsem , popay tepeꞌe na . Mas , müꞌüꞌnacj ca jupj , mpes uva lejen̈ ntꞌa cupj cutsꞌaꞌá nsem . ’
42020015	Mpes yupj jupj jatjam la tsꞌi sin mpe , tjüꞌünan . — Parábola tꞌücꞌ tjevele Jesús quinam . Tjevele wa : — Cupj selecj tsjan ca lis mijis yomen ꞌisin jis tjeꞌyaya jis lal .
42020016	Jupj ca mim yupj ntꞌa , sin lejen̈ ntꞌa . Jis müꞌüꞌnas ca niyom neꞌaj tsjiꞌ la tjajay . Uva sin lejen̈ ca jis maꞌayas la pꞌa , yupj ca ꞌücj la mijicj lo valas neꞌaj — nin tjevele Jesús . Yupj tjepjyacan̈ na jupj tjevelá , yupj sin tjiꞌyüsa judiopan sin poꞌó tjevele jupj , mpes tjowelepj : — ¡ Ma ca nin cüpalas !
42020017	Newa Jesús yus tjinyuca , tjevele yupj jis lal : — Dios Popel vele ca nin nsem . Niná velá : ‘ Niyom nepénowa quelel jajünsüptsja wosis pe mpes . Pe pjaní ma jisastsja wosis la jünsüs . Pe niná tꞌücꞌ way ꞌüsüstsja . Mpes qjuis Jepa Dios jas tjijyünsa wosis . Jupj mwalá way tjeꞌyonsa pe niná wosis si jünsa mpes . Pe niná más ꞌüsüs waytsja pjü pe witjacj lal . Tsjomis pe niná casá tón̈catsja . ’ Nin vele Dios Popel .
42020018	” Napj niná pe ꞌüsüs jinwá , napj tjevelé jinwá . Nun wa su jünsǘ jinwá . Yom pe niná casá yaca , malala ca mpalas jupj pajal . Pe niná yom casá yaca na , más malala ca mpalas jupj . ꞌÜpjǘ ca mpalas jupj , yomen — tjevele Jesús .
42020019	Moisés popel sin ꞌyüsa lajay quelel tjiꞌlin̈tsja Jesús . Nin pꞌiyá sacerdote noypan . Yupj jus nlay Jesús parábola niná tjevele yupj sin poꞌó . Ma polel tjiꞌlin̈tsja jupj custjay . Lacj jeyaptsja la pꞌa judiopan ca pajal tsꞌi miꞌinacj yupj jis lal , mpes ma nin la tjajay .
42020020	Yupj la tjunuc ꞌona ꞌücj la tjilil Jesús . Mpes niyom sin tjajam Jesús ntꞌa . Yupj quelel la ꞌüytsja jupj lal , jupj ca malala cüveles yupj jis lal yupj jis wala tjevele na . Yupj ꞌüsüs jin la tjajay , newa malala la tjajay . Yupj yólatsja ca neꞌaj majatjum , mpjacan̈ , mpes ꞌücj ca jatꞌ mvelecj jupj poꞌó jepa romano auxiliar lal . Jepa romano auxiliar pünetsja jupj , mpes ꞌücj ca cus ntülüs Jesús .
42020021	Mpes yupj tjil Jesús ntꞌa , tjowelepj : — Cupj selecj jipj tꞌücꞌ velen . Jipj sin ꞌyüsa lejay ꞌüsüs . Nin pꞌiyá velen jipj pjü jilal . Sin ꞌyüsa lejay Dios jyüꞌtá tꞌücꞌ way .
42020022	Nin mpes quelel lya ꞌyüyacj jipj lal . ¿ Ncu ꞌücj Dios lal cupj impuesto jaylacj lijicj , jepa romano tꞌemel tꞌeꞌenca mpes ? ¿ Ncu ꞌücj tulucj nin lijicj ?
42020023	Jesús jus nleya tsjan mpes nin la tjüꞌüy jupj lal . Seletsja yupj ma quelel jus nlaytsja la tjüꞌüy mpes . Seletsja yupj jisastsja jupj malala nyuca ca mveles . Mpes Jesús tjevele yupj jis lal :
42020024	— Tꞌemel cꞌa pjaní way ncaꞌá ma ꞌe . ¿ Pjacj wola tꞌemel wola poꞌó jáꞌasa ? ¿ Tsjan ló tꞌemel poꞌo tapac ? — tjevele jupj . Yupj tjowelepj : — Jepa romano jupj .
42020025	Jesús tjevele yupj jis lal : — Mpes tjaꞌayá jepá jupj ꞌücj le moná nun lal . Tjaꞌayá Dios jupj ꞌücj le moná nun lal — nin tjevele Jesús .
42020026	Yupj ma polel malala tjowelepj Jesús poꞌom la pꞌa jis walapꞌaꞌá , jupj tjevele mpes . Po yólatsja Jesús ꞌüsüs jis wala tjevele mpes . ꞌÜsüs tjevele jupj pajal , mpes yupj lyájasatsja .
42020027	Niyom pꞌa wa tjiquil wa Jesús ntꞌa . Saduceopan waytsja yupj . Yupj javelepj tecyaꞌlin̈ ma ca sin müjünsücj , ma ca mpatjam niswá .
42020028	Saduceopan quelel jatꞌ la velestsja wa Jesús poꞌó , mpes tjowelepj yupj jupj lal . Tjowelepj : — Püna Moisés popel tepyaca tsjan qjuisí jütüta Dios . Ninana pjaní way jupj tepyacá : yom peꞌe jatsꞌom popa tulucj , más ꞌücj yom jüpülücj mwayis ca tepeꞌe jatsꞌom lal . Ca popa jana nsem tepeꞌe jatsꞌom lal . Tepeꞌe tsꞌuyupj jin pꞌiyá ca nsem . Moisés nin tepyaca .
42020029	Nin mpes cupj lya ꞌyüyacj . Püna niyom siéteya tapatja , pjü yupj jis sejatjampan yupj . Mwalá way tjowaya , popa tulucj tepeꞌe jupj .
42020030	Tepeꞌe na , jupj tsüipe tjowaya tepeꞌe jatsꞌom lal . Nin pꞌiyá popa tulucj tepeꞌe jupj .
42020031	Jupj tepeꞌe na , jüpülücj locopyaya way tjowaya wa jüpülücj jatsꞌom lal . Nin pꞌiyá popa tulucj tepeꞌe jupj . Nin pꞌiyá pjü jis pülücpan quepj pjaní lal tjewyayin̈ . Pjü jis pülücpan sin popa tulucj tecyaꞌlin̈ .
42020032	Yupj pjü way tecyaꞌlin̈ na , tepeꞌe wa quepan . Lovin popa tulucj jupj .
42020033	¿ Pjacj jatsꞌom nsem jupj , tecyaꞌlin̈ sin müjünsücj na jis la pütꞌüs niswá ? Pjü way niyom siéteya tjewyayin̈ jupj lal , tapatja na pꞌin — nin tjowelepj saduceopan .
42020034	Jesús tjevele yupj jis lal : — Niyom , nequem quina patja pjü wyayin̈ .
42020035	Dios lal patjam ma nin lajay . Dios vele yupj ꞌüsüs , ne yupj ca sin müjünsücj tecyaꞌlin̈ sin popé , ca mpatjam Dios lal . Neꞌaj ma mwayin̈ yupj .
42020036	Yupj ma polel cyaꞌlin̈ niswá ne nin . Angelpan jinwá yupj , mpes ma cyaꞌlin̈ . Dios tsꞌuyupj way yupj . Yupj sin jajünsüpj jis la pütꞌüs lovin Dios lal .
42020037	Tꞌücꞌ way tecyaꞌlin̈ ca sin müjünsücj , ca mpatjam niswá . Selecj ca nin nsem Moisés tepyaca mpes ꞌotsꞌipj . Tepyaca püna tepyalá , yo tsjicj pwetsja na , qjuis Jepa Dios neꞌaj tjáꞌasa mpes . Jupj tjevele ‘ qjuis Jepa Dios Dios jupj Abraham lal , Isaac lal ꞌotsꞌipj , Jacob lal ꞌotsꞌipj ’ .
42020038	Cupj selecj püna tecyaꞌlin̈ conas . Selecj wa Dios tecyaꞌlin̈ jis Dios tulucj . Patja jis Dios jupj . Nin mpes selecj patja yupj quinam . Dios selé newa patja pjü — nin tjevele Jesús .
42020039	Moisés popel sin ꞌyüsa lajay nepénowa jupj wola tjowelepj : — Po ꞌüsüs tjevelen jipj .
42020040	Lacj tjeyapj la pꞌa jis la ꞌüy .
42020041	( Jesús ma lecj tjeyá . ) Jupj tjevele yupj jilal : — Dios tjevele jupj ca jas majamas Jepa Püné jis capj la pꞌacj judiopan . ¿ Tsjan mpes javelepj yom niná David popa jupj ?
42020042	David pꞌiyá tjevele jupj poꞌó Dios Popel moꞌó . Dios mpes nüejetsꞌe tepyaca ntꞌa tjevele : ‘ Nejepa Dios tjevele Nejepa Püné lal : “ Ntꞌiꞌisa jipj napj liꞌinyampe .
42020043	Jipj ca müjüꞌtün napj lal napj ca la mpalan naya jipj enemigopan jis lal . Napj ca la mejay tsjyam la pꞌaꞌá jatja jinwá yupj . Nin ca la mejay jipj mpes , jipj napj lal jacꞌ na . ” ’ David tjevele niná Dios tjevelá .
42020044	Jesús tjevele : — David tjevele yom niná jupj Jepa way jupj . ¿ ꞌOnin nacj ne David popa nacj jupj ?
42020045	Jesús tjevele jupj discipulopan jilal , pjü ꞌücj jis la pjac :
42020046	— Moisés popel sin ꞌyüsa lajay malala yupj . Po ma nin pꞌiyá la tjüjí , yupj lajay jinwá . Yupj jisas la pꞌa yola yupj noypan , mpes sin quip campa jisas . Pülücj lyawun̈ ntꞌa jil na , po jisas la pꞌa ꞌüsüs javelepj yupj jilal , ꞌüsüspan lal javelepj jinwá . Judiopan ꞌa si mulú ntꞌa jil na , silla más ꞌüsüs ntꞌa la ꞌosos jisas , cocoypan pꞌin jatja ntꞌa . Pülücj ꞌa si mulú ntꞌa jil na jis la las , más ꞌüsüs ntꞌa quelel jatja lovin , noypan jatja ntꞌa . Nin lajay Moisés popel sin ꞌyüsa lajay .
42020047	Yupj pequen̈ nequem jis wa , nequem jis vayum tecyaꞌlin̈ . Newa jisas la pꞌa ꞌüsüs jin yola yupj , mpes püs way javelepj Dios lal , pülücj pjyacan̈ ntꞌa . Nin lajay mpes Dios ca mveles más malala la tjajay yupj la pꞌa jilal . Más ca jis capj ntülüs yupj pjü jilal — tjevele Jesús .
42021001	Caja nepenowá neꞌaj tjatja Dios wo ntꞌa tꞌemel moꞌo la ꞌonsos la ꞌayas Dios mpes . Jesús jay jas tjijyünsa , tjinyuca gente pülücj jatatj jis tꞌemel tjoꞌonsopj neꞌaj . Pülücj tjoꞌonsopj yupj .
42021002	Tjinyuca wa quepj pjaní centavito mátꞌeya tjeꞌyonsa wa jupj . Quepj niná voyum tepeꞌe jupj . Pjü cjuwatsja jupj .
42021003	Tjinyuca na , Jesús tjevele jupj discipulopan jilal : — Quepj niná más pülücj tjeꞌyonsa pjü jilal . Quepj niná voyum tepeꞌe jupj . Pjü cjuwá jupj , quepan . Pjaní way tjeꞌyonsa , pülücj jin pꞌiyá napj lal . Tꞌücꞌ .
42021004	La pꞌa wa pülücj jatatj popé tjaꞌayapj yupj . Quepj niná cjuwá jupj . Tꞌemel pjaní way ve jaylacj liji popé tjeꞌyaya jupj . Cjuwá jupj quinam — nin tjevele Jesús quepj tjeꞌyaya poꞌó .
42021005	Discipulopan nepénowa tjowelepj wa Dios wo poꞌó . — Po ꞌüsüs way justa — tjowelepj — . Pe po ꞌüsüs yustapj lal ꞌüsüs justa la tjajay . Tsjan ꞌüsüs yustapj tjaꞌayapj popé ꞌüsüs justa la tjajay wa Dios wo . Jesús tjevele :
42021006	— Pjü ca malala mpalas niná nun nucú quiꞌá . Pꞌa jawas judiopan jis enemigopan ca ncul . Yupj ca sin mojoyecj pjü way niná wosis . Pjü pwen ca palá la ncoyecj , wosis la tjajay sin popé . Pjü naꞌaj ca la ncoyecj , mpes pe pjaní ma ca pꞌa casá maꞌajam nsem — tjevele Jesús .
42021007	Jupj discipulopan la tjüꞌüy : — ¿ ꞌOna ca malala mpalas Dios wo ? ¿ Tsjan ca la mijis Dios mwalá way pꞌin , mpes ca jus nlayecj len̈ way ca nin mpalas ?
42021008	Jesús jis wala tjevele : — ꞌIn tjajama . Pülücj ca ncul la ntsawilicj ca gente jis lal . Po ma toponé yupj javelepj . Yupj pjaní pjaní ca mvelecj yupj pꞌiyá Cristo . Ca mvelecj Dios sin tjejyama yupj . Ca mvelecj wa ca len̈ way ncawajas pjü . Ma ca nin la müjí yupj javelepj jinwá .
42021009	Nun ca jus nlayé wa militarpan pülücj la palan pꞌa ntꞌa . Ca jus nlayé wa yuwá pꞌiyá la palan wa . Niná pjoꞌoqué na , po ma pajal locj tjeyá . Tꞌücꞌ way malala ca mpalas nosis ntꞌa . Ma len̈ way ncawajas ca pjü niná malala tepyalá .
42021010	Jesús tjevele wa yupj jis lal : — Nepénowa patja ntꞌa la mpaꞌnacj ca pꞌa ntꞌa patja jis lal . Ca jis müꞌüꞌnacj . Jepapan ca sin majamacj jis militarpan jis la palan pꞌa jepapan jis militarpan jis lal .
42021011	Pajal ca jus nquitsꞌis nosis ꞌotsꞌipj . Nepénowa patja ntꞌa cjuwá ca nsem jis la las ꞌotsꞌipj . Nenéyawa pjü way nin pꞌiyá ca malala jisas yupj ꞌotsꞌipj . Dios ca la mijis pꞌa casá ca mpalas tsjun poꞌó , nosis casá patja jis la nuc . Nin mpes ca jus nlayecj Dios ca jis capj ntülüs malala lajay . Tjunuc na ca lacj meyacj pajal .
42021012	” Niná tepyala secj pꞌin , nepénowa ca nu ntjiꞌlin̈ . Ca malala la nu mijicj ncapj con̈có mpes . Ca nu manucj judiopan ꞌa si mulú ntꞌa , cawilta ntꞌa ꞌotsꞌipj . Neꞌaj ca jatꞌ mvelecj nun sin poꞌó . Ca nu manucj jepapan jis walapꞌaꞌá . Neꞌaj pꞌin se jütütj ntꞌa ca nu manucj . Jepa noypan ntꞌa ca nu manucj wa . Yupj jis walapꞌaꞌa ca jatꞌ mvelecj nun sin poꞌó ncapj con̈có mpes .
42021013	Nin nu tepyala na , ꞌücj ca mvelé nun yupj jis lal ꞌonin ne ꞌücj potjaqué Dios lal napj mpes .
42021014	Mpes quina nujola tꞌas ma ca nin nujola mwalá way pꞌin tsjan ca jis wala cüwelé .
42021015	Nin pyala nam , napj ca nucopj mpꞌacj ne ca ꞌücj mvelé nun . Nun ca jus nlayé tꞌücꞌ way . Nun ca pajal ꞌüsüs mvelé , mpes nun jis enemigopan pjü ca jus nlayecj tꞌücꞌ welé nun . Ma ca polel pꞌa casá mvelecj .
42021016	” Nenéyawa nun jis pülücpan pꞌiyá ca nu ntjiꞌlin̈ wa nun , ca quelel jatꞌ mvelecj nun sin poꞌó nun ncapj con̈có mpes . Nenéyawa nin ca la mijicj wa nun sejamicapan . Ca nu müꞌüꞌnacj nun nepenowá .
42021017	Pjü gente ma ca jisas nsem nun , nun ncapj con̈có mpes .
42021018	Newa ꞌüsüs ca mpatjaqué nun . Coꞌliqué naya , Dios newa ca nucopj ncon̈cos . Nun newa ꞌüsüs ca mpatjaqué Dios lal . Ma tecyawaja nun tsꞌüil popa pjaní jinwá ca nsem .
42021019	Nun newa ncapj con̈có malala pyala na , lovin ca mpatjaqué Dios lal .
42021020	” Jerusalén ca pjü malala mpalas . Nun ca nucú Jerusalén tꞌasiyú lejen̈ militar pajal pülücj , ꞌücj jis la palan neꞌaj patja jis lal . Niná tjunucú na , nun ca jus nlayé len̈ way Jerusalén pjü malala ca mpalas .
42021021	Nin quelel pyala na , más ꞌücj Judea moꞌo patja tsꞌequenen̈ , jocꞌ moꞌo ca mal . Pajal malala ca mpalas Judea ntꞌa . Más ꞌücj Jerusalén moꞌo patja Jerusalén mpe ca mal . Más ꞌücj jis wa pjaní pjaní lejen̈ ntꞌa patja ma ca mal Jerusalén moꞌó .
42021022	Dios ca jis capj ntülüs israelpan , malala la tjajay mpes . Püna tapac Dios Popel moꞌó Dios ca jis capj ntülüs , ne pjü ca mpalas quinam yupj tapac jin . Nin mpes ca pjü malala mpalas Jerusalén .
42021023	” Niná pyala na , pajal malala ca nsem nequem way jatja jis lal , nequem tsjictjacj sa manun jis lal ꞌotsꞌipj . Pajal malala ca mpalas Judea moꞌó . Dios po quelel jis capj tyüla Judea moꞌo patja , yupj malala la tjajay mpes .
42021024	Jis enemigopan ca sey mojoꞌocj nepenowá polomay lal . Jis ntjiꞌlin̈ nepenowá , pꞌaꞌá ca jis manucj . Jun taꞌá ca jis manucj , sin tjan , sin tjan jis la pütꞌüs , judiopan tulucj patja ntꞌa . Año pülücj judiopan tulucj müjüꞌtücj ca Jerusalén ntꞌa . Nin ca nsem Dios Popel vele jin . Dios selé nol año müjüꞌtücj . Locopyaya , Dios jos na , judiopan jutsꞌaꞌá ca nsem Jerusalén niswá .
42021025	Jesús tjevele wa : — Dios ca la mijis pꞌa casá justa ca mpalas lotsꞌacꞌ , mümüy ꞌotsꞌipj , pjulacj ꞌotsꞌipj , mpes nosis casá patja ca jus cülayecj quina ca nin mpalas napj velé jin . Nosis ntꞌa ꞌüsǘ püné pajal ca mpjac ca la mijis , pajal lo pjetsꞌepjetsꞌe ca mim . Mpes pꞌa ntꞌa patja pajal pülücj ca lapj nyuca yola yupj pajal . Ma ca jus nlayecj ꞌoyn la mijicj .
42021026	Pajal ca lacj meyacj , mpes ca ncaꞌlin̈ nepenowá , pajal ca nin yola malala ca mpalas nosis . Noypan tsjun poꞌó ca jus nquitsꞌis , mpes nin .
42021027	Nin tepyala na , ca nus nucucj , mol moꞌo ca ncuwis . Pasal püné nsem napj , pjü ꞌücj la cüjay . Napj ntꞌa pajal majawaques ca Mpapay Dios mpes . Napj pꞌiyá niná Yomen Dios jas tjejyamá — tjevele Jesús .
42021028	— Nepénowa nas tepyala na napj tjevelé jin , ꞌücj jisas tꞌas nun . Po ma locj tjeyá la pꞌa wa jinwá . Nepénowa nas tepyala na napj tjevelé jin , nun ca jus nlayé len̈ way ca ncuwis nucopj la pꞌacj . Mpes la ꞌunucú Dios ca ꞌüsüs la numijis , ma ca malala nu mpalas — tjevele Jesús .
42021029	Jesús parábola tjevele wa yupj jis lal sin la ꞌüsüs jis la jay niná . Tjevele : — Nujola tꞌas tsꞌoway poꞌó , pjü yo poꞌó ꞌotsꞌipj .
42021030	Jis lo tecyala na , nun solejé len̈ way quelel jive .
42021031	Nin pꞌiyá nun ca nucú nepénowa nas tepyala napj tjevelé jin . Niná tjunucú na , nun jus nlayé wa len̈ way Dios müjüꞌtüs ca pjü nosis ntꞌa .
42021032	” Pjü niná napj tjevelé , pjü ca mpalas . Judiopan newa ca mpatjam pjü tepyala na . Tꞌücꞌ way niná .
42021033	Tsjun poꞌó ca ncawajas , nosis ca ncawajas wa . Napj velé jin ma ncawajas ca lovin . Pjü tjevelé , pjü ca mpalas .
42021034	” ꞌIn tjajama nun pꞌiyá . Po ma lowa pꞌa ntꞌa malala nyuca la müjí . Po ma nun sey ꞌütsꞌa tꞌas nun . Po ma pajal nujola tꞌas ꞌoyn nyuca mpatjaqué nosis ntꞌa . Nin la cüjí , ma lu nucú naya ca nin mpalas napj tjevele jin .
42021035	Animal walan ꞌityüla len̈ way peꞌe . Nin pꞌiyá pjü napj tjevelé len̈ way ca mpalas pjü nosis casá patja mpes .
42021036	Pajal ꞌin tjajamá . Lovin Dios lal la moná nun ca ꞌücj la müjí Dios jos jin lovin . Mpes nosis ntꞌa malala tepyala na , ma ca malala nyuca la müjí wa nun , la pꞌa jinwá . Mpes napj velé na nun lal ncu ꞌücj la tjüjí , ꞌücj nsem nun napj lal . Ma ca nu maycas nun napj lal . Napj pꞌiyá niná Yomen Dios jas tjejyamá — nin tjevele Jesús jupj discipulopan jilal .
42021037	Jesús lovin sin ꞌyüsa la síjitsja Dios wo ntꞌa jaw na . Püste na pülücj patja mpe tjemey lovin . Jocꞌ Olivos ló ntꞌa tjejyá .
42021038	Pajal püstapj sin tjüjünsüpj pjü , tjil Jesús ntꞌa Dios wo ntꞌa , jis la pjac jupj tjevelá .
42022001	Len̈ way quelel pyálatsja fiesta , israelpan pan levadura cjuwá jalá na . Fiesta niná “ Dios Qjuis Capa Nipj Tjemey ” ló jupj .
42022002	Sacerdote noypan yólatsja ꞌoyn la qjuijicj cüꞌüꞌnacj Jesús . Nin pꞌiyá yólatsja wa Moisés popel sin ꞌyüsa lajay . Custjay ma malala la tjajay Jesús lal . Lacj tjeyapj neꞌaj patja ca tsꞌi miꞌinacj yupj jilal , ne nin .
42022003	Locopyaya Satanás Judas jos moꞌo tjemey . Niná Judas , “ Iscariote ” apellido waytsja jupj . Apostolpan dóceya pópatsja jupj .
42022004	Jupj tjemey la veles jepapan jilal Dios wo ntꞌa , yupj sacerdote noypan nepenowá , militarpan nepenowá . Yuwá nin tjowelepj ꞌoyn ne Judas ca jis capj mpꞌaꞌsas ꞌücj jis la tjilil Jesús .
42022005	ꞌÜcj jisastsja yupj . Tjowelepj Judas lal yupj ca jaylacj la mijicj Judas nin la mijis mpes .
42022006	Judas tjevele nin ca la mijis jupj . Tjemey , la tjinyuca ꞌona ꞌücj jis lal ca mim la tjilil Jesús , neꞌaj patja len̈ na pꞌin .
42022007	Locopyaya tsꞌacꞌ mwalá way tjejyawca fiesta mpes , pan levadura cjuwá jalá na yupj . Fiesta niná “ Dios Qjuis Capa Nipj Tjemey ” lotsja . Nin jawas oveja tsjicj jaꞌünan jis la las fiesta mpes .
42022008	Jesús sin tjejyama Pedro , Juan ꞌotsꞌipj , ꞌücj la mijicj fiesta mpes . Tjevele : — Lowa , ꞌücj la müjí qjuis la las fiesta mpes lyajacj , “ Dios Qjuis Capa Nipj Tjemey ” mpes .
42022009	Yupj la tjüꞌüy : — ¿ Caꞌaj jyas ꞌücj la mijicj ?
42022010	Jesús jis wala tjevele : — Jerusalén ntꞌa lowa . Neꞌas tjalawú na , nun la müjüsüqué yom jarro tꞌya , ꞌüsǘ moꞌo ton̈ca . Cjüil lowa wama jama ntꞌa .
42022011	Neꞌaj wo lal tjowelé : ‘ Yom qjuisin ꞌyüsa liji qjuisin tjejyama jipj ntꞌa . Jupj tjevele cupj ca lya müꞌüyacj caꞌaj ton̈ca cuarto niná jupj ca nlajas ntꞌa . Neꞌaj quelel lyaja jupj discipulopan jis lal fiesta mpes , fiesta “ Dios Qjuis Capa Nipj Tjemey ” ló . ’
42022012	Neꞌaj wo ꞌesepj nun jis lal ca mim cuarto püné ntꞌa , wo casá ton̈ca . Jupj nasa ꞌücj la tjiji cuartas quinam . Neꞌaj ca ꞌücj la müjí cupj lyajacj mpes — nin tjevele Jesús Pedro lal , Juan lal wa .
42022013	Mpes tjil yupj . Pjü Jesús tjevele jin tepyala , ne ꞌücj la tjajay yupj jis la las fiesta mpes .
42022014	Quelel jalatsja na , Jesús tjáꞌasa mesa ntꞌa apostolpan jis lal .
42022015	Jupj tjevele yupj jis lal : — Custjay ma malala ntepalá pꞌin , po najastsja ꞌa mulú nlajacj niná fiesta na .
42022016	Malala ntepalá na püs way ma ca nla napj fiesta niná mpes , fiesta ‘ Dios Qjuis Capa Nipj Tjemey ’ ló . Fiesta niná mpes qjuiyola pyala Dios ꞌüsüs la tjiji püná , ma malala jis mpalas judiopan . Po quina más ꞌüsüs ca la mijis püna la tjiji lal , mpes tꞌücꞌ way ca ꞌücj mpatjam napj lal japon . Nin ca nsem Dios jyüꞌta na nosis casá . Nin tepyala na , niswa ca nla niná fiesta mpes — tjevele Jesús .
42022017	Ntꞌya jupj pocillo , uva ꞌüsǘ moꞌo tón̈catsja . Tjevele Dios lal tjüwüiꞌi ꞌüsǘ tjeꞌyaya mpes . Locopyaya tjevele niyom jis lal : — Noꞌoté nun , vitvitj way pjü tjümüsiqué niná .
42022018	Ma niswa ca müꞌüs napj quinam uva ꞌüsǘ . Dios nosis ntꞌa jyüꞌta na niswa ca müꞌüs pꞌin .
42022019	Locopyaya pan pjaní ntꞌya , tjevele Dios lal tjüwüiꞌi pan tjeꞌyaya mpes . Nin la tjiji na , vitvitj la tücüeme , jis tjeꞌyaya pjü . Tjevele : — Pan niná napj mpꞌüy jinwá . Ma patsꞌ ca napj , mpes Dios ma ca nin jola nsem nun malala la tjüjí . ꞌÜcj ca mpatjaqué nun Dios lal . Nenéyawa nin pꞌiyá pan ꞌalajá nun . Nujola tapalas nin la tjejay napj nun mpes — tjevele jupj .
42022020	Nin pꞌiyá la tjiji pocillo lal . Pocillo ntꞌya tꞌücꞌ tjalá na . Tjevele : — Uva ꞌüsǘ niná naꞌas jinwá . Ma patsꞌ ca nun mpes . ꞌAs ca ma palas napj , mpes Dios ꞌücj ca perdonar la numijis . Jupj tjevele tꞌücꞌ nin ca la mijis nun mpes ntipüꞌí na . Pꞌa casá ca la mijis quinam püna la tjiji lal .
42022021	” Mopꞌin nin , nun popa pjaní quelel malala liji napj lal . Jupj ca jis lal ncuwim napj neꞌenemigopan , ca ma tjililin̈ . Quiꞌá jáꞌasa wa , lyaja wa napj lal .
42022022	Püna pꞌin Dios tjevele ꞌoyn la cüjay cüpatsꞌ , ne nin ca nsem napj lal . Mopꞌin pajal malala nin , jupj ca jis lal ncuwim napj neꞌenemigopan , ca ma tjililin̈ . Ca malala mpalas jupj pajal , jupj malala la niji mpes . Napj pꞌiyá niná Yomen Dios jas tjejyamá — tjevele jupj .
42022023	Jupj discipulopan jis la tjüꞌüy yuwá cana yupj popé Jesús enemigopan jis lal ncuwim .
42022024	Yuwá la tjowelel wa cana yupj popé más püné nsem la pꞌa jilal Dios jyüꞌta ntꞌa .
42022025	( Jesús ma jostsja nin yólatsja yupj . ) Nin mpes jupj tjevele yupj jilal : — Judiopan tulucj jis jepapan jajütütj la pꞌa wa , yupj noypan mpes . ꞌÜcj sa jajütütj jin lajay neꞌaj patja jis lal . Niná lajay jis capj la pꞌacj , javelepj yupj .
42022026	Nin tulucj ca nsem nun jilal . Nun jilal más püné , pjyapja jinwá ca nsem jupj . Jepa ca mozo jinwá nsem jupj .
42022027	Yom jupj jomozopan tsjiꞌ lajay , más püné yom niná tsjiꞌ lajay jis lal . Nujola tapalas napj tsjiꞌ lejay nun mpes . Napj lejay jinwá la müjí nun .
42022028	” Napj pꞌiyá ca nin la mejay nun más noypan ca nu mpalas . Nun ncapj tocon̈có lovin . Malala ntepalá na , newa ncapj tocon̈có .
42022029	( Nin mpes napj ca ꞌüsüs la numejay wa . ) Mpapay ntjeꞌaya la jütütj . Nin pꞌiyá napj nu ꞌya wa
42022030	ꞌücj nun ca müjüꞌtǘ wa . Nun ca nlajá , ca müsiqué wa napj lal napj jyütütj ntꞌa . Jepapan noypan nsem nun . Napj auxiliarpan nsem nun . Nun ca mvelé israelpan pjü jilal ncu tꞌücꞌ malala nyuca la tjajay yupj nosis ntꞌa . Nin ca nsem nun ncapj con̈có mpes .
42022031	Jesús tjevele wa Simón lal : — Simón , ꞌüsüs tjapjaca napj velé . Satanás la tjemyona Dios ca maꞌayas jupj ca pajal malala la numijis . Jupj ca nucus ncu tꞌücꞌ way quelel ncapj con̈có nun . Nin ca nsem jupj la tjemyona jinwá .
42022032	Nin mpes napj Mpapay Dios lal la tjemyon wa nun mpes . La tjemyon jipj lovin ca mponen napj lal . ( Napj selé jipj ca malala nyuca la mijin . Locopyaya jipj ca ꞌüsüs jele mpalas niswá . Niswa ncapj cyon̈ na , najas jipj ca jis capj mpꞌaꞌsan pyülücpan más ꞌin ꞌücj mponecj yupj napj mpes . )
42022033	Simón tjevele Jesús lal : — Nejepa jipj . ꞌÜcj napj lal cawilta moꞌo na ꞌonsopj napj jipj lal . Ma ꞌüꞌnacj jipj lal ꞌücj wa napj lal .
42022034	Jesús tjevele : — Pedro , yacjaj pꞌiyá la con ca mvelen ma nus nyuc . Castlyaj cocoy la puyú secj pꞌin , ca nin la mijin .
42022035	Jesús tjevele wa discipulopan pjü jis lal : — Nusin tjejyam nun jis tꞌemel cjuwá , nun jis ve cjuwá ꞌotsꞌipj , nun jis caite pjaní pꞌin . ¿ Ncu pjaní nujos cjuwatsja ? Yupj tjowelepj : — Pjü qjuisastsja , pjü tyaꞌactsja .
42022036	Jesús tjevele yupj jis lal : — Quina ma ca nlawú nusin pjan . Nun popé tꞌemel toꞌá , tꞌo wa nun lowú ntꞌa . Ve toꞌá , tꞌo wa nun lowú ntꞌa . Nun popé polomay cjuwá , más ꞌücj jas quip pjeꞌapa vender ca la mijis , tꞌemel mpes polomay ca jaylacj la mijis jupj .
42022037	Dios Popel vele : ‘ La pꞌa ca yola nsem malala nyuca lajay jin pꞌiyá napj ’ . Dios jos nin ca nsem napj lal , Dios Popel nin vele mpes . Pjü tapac napj nin poꞌó , quina ca nin mpalas pjü — tjevele Jesús .
42022038	Yupj tjowelepj : — Qjuis Jepa , ꞌunyuca . Polomay mátꞌeya tyaꞌacj quiꞌá . Jesús tjevele : — Po ma pꞌa wa cüwelé quinam .
42022039	Jesús tjemey nepé yacjayam . Jocꞌ Olivos ló ntꞌa tjemey , janmacj jin líjitsja jin . Jupj discipulopan cjüil tjil .
42022040	Neꞌas tjemey na , tjevele yupj jis lal : “ Dios lal la tjomoná ma ca malala la müjí nun , nun quelel malala lojí na ” .
42022041	Nin tjevele na , neꞌaj pꞌin tjemey jusapj . Neꞌaj tüicꞌ jin tjüjünsü , tjevele Dios lal .
42022042	Nin tjevele jupj : “ Mpapay , nin la mijin ma ca nin ma palas . Newa najas ca jipj jyas jinwá nsem . Ma napj najas jinwá tꞌas ” , tjevele Jesús .
42022043	Tjevele na , ángel tsjun mpe tjacꞌ , lay tepyala jupj ntꞌa , cus tjepꞌyaꞌsa .
42022044	Jesús ꞌaplijila waytsja pajal , ne pajal la tjemyona Dios lal . Pjü tjiꞌyawa . Pajal noypan way tsꞌyósatsja ꞌamaꞌá , ꞌas jin jústatsja .
42022045	Tꞌücꞌ tjevele na Dios lal , Jesús jas nisa , tjemey discipulopan ntꞌa . Yus tjinyuca pjü tjijinan̈ . Yupj pajal ꞌaplijila waytsja , mpes ja sívetsja .
42022046	Jesús tjevele yupj jis lal : “ ¿ Tsjan pjucj jünaqué nun ? Nusin tjüjünsǘ , Dios lal la tjomoná ma ca malala la müjí nun quelel malala la müjí na . ”
42022047	Jesús nin véletsja na , len̈ way niyom pülücj ꞌa mulú tjiquil . Yom pjaní jis lal tjacꞌ Jesús ton̈ca ntꞌa . Yom niná Judas pꞌiyatsja . Jupj apostolpan dóceya pópatsja . Judas jun ꞌasas tjacꞌ Jesús ntꞌa la tjelyapaná .
42022048	Jesús tjevele jupj lal : — Jipj nlal velen sin la ꞌüsüs jis la jay napj niná yomen yupj quelel tjiꞌlin̈ . Napj pꞌiyá niná Yomen Dios jas tjejyamá — tjevele Jesús .
42022049	Jesús discipulopan jus nlay yupj tjiquil jis la tjilil Jesús , mpes tjowelepj Jesús lal : — ¿ Ncu jyas sey mojoꞌocj polomay lal ?
42022050	Yupj popa pjaní polomay ntꞌya , jay tjejyoꞌo yom pjaní . Pjotsꞌ liꞌinyampe taná tjejyoꞌo . Jupj ne mozo waytsja sacerdote más püné mpes .
42022051	Jesús ma jostsja pjotsꞌ tjejyoꞌo . — Po ma la tapaꞌná nun — tjevele jupj . Jupj pjotsꞌ po la tjeꞌyotꞌa , tjiꞌyüꞌsa la tjiji jupj .
42022052	Pülücj tjiquil jis la tjilil Jesús . Sacerdote noypan nepenowá , jepapan militar nepenowá Dios wo ntꞌa tsjiꞌ lajaytsja sin popé . Judío coꞌmüypan nepenowá . Mpes Jesús yom pjotsꞌ tjiꞌyüꞌsa la tjiji na , tjevele yupj jis lal : — ¿ Tsjan mpes polomay tꞌo , yo pjwel tꞌo wa la tjilil napj ? Niná lojí pwequepj la tjilil .
42022053	Pjü jyawca Dios wo ntꞌa tjoꞌostsja nun jilal . Lovin ma ntjutjililiqué neꞌaj tjoꞌos na . Nun lojí diablo jos jin . Po quina way pꞌin Dios ꞌyaya jupj jyüꞌta , mpes nun malala lojí quinam nujisas jinwá — tjevele Jesús .
42022054	Jesús nin tjevele na , ntjiꞌlin̈ , lal tjil . Tjaman jupj sacerdote más püné wo ntꞌa . Pedro jupj cjüil tjemey , campapé . Sacerdote jis jepa wo ntꞌa tjemey wa jupj .
42022055	Wo ntꞌa niyom nepénowa ꞌawa jus tꞌol wosis tꞌasiyú tjüwücj culupwen ntꞌa , ꞌa mulú ꞌatjalapj jis la sis . Pedro ꞌetjele wa yupj jilal .
42022056	Pedro neꞌaj ꞌetjele na , tsjücjüim jus tjinyuca Pedrú , ꞌawa jyawca ntꞌa tjáꞌasa jupj , ne nin . Tsjücjüim niná mozo waytsja jupj neꞌaj . Püs way jus tjinyuca na , tjevele : — Yom niná cus tecyon̈ca Jesús .
42022057	Pedro tsyüpünǘ . — Nin tulucj . Ma si nuc — tjevele jupj .
42022058	Locopyaya yom pjaní neꞌaj jus tjinyuca wa Pedro , mpes tjevele : — Jipj Jesús discipulopan popa wa . Pedro wola tjevele : — ¡ Nin tulucj !
42022059	Locopyaya , hora pjaní tepyala na , más ꞌin püs ca nacj , más ꞌin len̈ way ca nacj , pꞌa wa neꞌaj janmacj nin jólatsja Pedro poꞌó , mpes tjevele : — Tꞌücꞌ way yom niná cus tecyon̈ca wa Jesús . Jupj Galilea mpe ꞌesepj wa , Jesús jinwá .
42022060	Pedro tjevele jupj lal : — Ma nin ꞌyüsa jipj velen . Pedro nin véletsja na , castlyaj cocoy nepé la tipiya .
42022061	Nepé la tipiya na , qjuis Jepa Jesús la nujuya , tjinyuca Pedrú . Mpes Pedro jola tepyala jupj tjevelá . Ninana jupj tjevelá : “ Yacjaj pꞌiyá la con ca mvelen ma nus nyuc . Castlyaj cocoy la puyú secj pꞌin , ca nin la mijin . ”
42022062	Pedro tjemey wo nepé . Pajal ꞌaplijila waytsja , pajal la tipiya wa .
42022063	Niyom nepénowa jamanuntsja Jesús . La tjüpjütsꞌün jupj mpes . Pajal moꞌo süptsja wa jupj .
42022064	Jun tsupapj , tjowelepj : — Qjuis wala mvelen pjacj jey syüpa . Dios ca jin ꞌyüsa la mijis .
42022065	La pꞌa wa pajal pülücj malala tjowelepj Jesús poꞌó , jupj pajal tsjicj way jin tjowelepj .
42022066	Tjejyawca na , judiopan jis jepapan ꞌa jis tjimyula yupj , nepénowa sacerdote noypan , nepénowa Moisés popel sin ꞌyüsa lajay . Yupj lovin ꞌa jis tjimyula ntꞌa tjaman Jesús . Tjowelepj Jesús lal :
42022067	— Dios tjevele jupj ca jas majamas Jepa Püné judiopan ntꞌa qjuis capj la pꞌacj . Qjuis wala mvelen ncu ninana yomen jipj . Jesús tjevele yupj jilal : — Napj nin cüvelé nun jis lal , ma ca mponé napj velé .
42022068	Napj nu la ꞌyüy wa , nun ma ca nawala mvelé .
42022069	Quina Dios liꞌinyampe ca moꞌos lovin . ꞌA mulú ca müjüꞌtücj cupj . Pajal jas tjiyocj jupj . Napj pꞌiyá niná Yomen Dios jas tjejyamá — tjevele Jesús .
42022070	Yupj pjü way la tjüꞌüy Jesús lal : — ¿ Ncu Dios Jatjam jipj ? Jesús tjevele yupj jis lal : — Tꞌücꞌ tjowelé , Dios Jatjam napj .
42022071	Mpes yupj yuwá tjowelepj : — Quina ma qjuisas la pꞌa mvelecj tsjan niná yupj salejepj jupj poꞌó . Tjepjyaꞌaquecj jupj pꞌiyá tjevelá . Selecj malala la tjiji jupj ; jupj tjevele yuwal jupj Dios lal .
42023001	Locopyaya yupj pjü sin tjüjünsüpj , tjaman Jesús Pilato ntꞌa . Pilato jepa püné auxiliar waytsja jupj . Romano waytsja jupj , judío tulucj .
42023002	Neꞌaj tjatꞌ tjowelepj Jesús poꞌó . Tjowelepj : — Cupj tjinyucucj , tjepjyaꞌaquecj wa yom niná judiopan sin ꞌyüsa lis tjiji jis la palan jepapan jilal . Qjuisí jütüta ma tꞌemel ꞌyayacj impuesto jaylacj , jepa püné jyüꞌta jin . Jupj vele jupj jepa wa . Vele Dios jas tjejyama jupj jis capj la pꞌacj judiopan — nin tjowelepj coꞌmüypan judiopan sin popé .
42023003	Mpes Pilato la tjiꞌyüya Jesús lal : — ¿ Ncu judiopan jis jepa püné jipj ? Jesús wola tjevele : — Nin napj .
42023004	Locopyaya Pilato tjevele sacerdote noypan jilal , la pꞌa pajal pülücj neꞌaj tjelejen̈tsja jilal ꞌotsꞌipj . Tjevele : — Napj velé yom niná malala tulucj . Ma polel la veles jupj malala li jam .
42023005	Yupj newa malala tjowelepj Jesús poꞌó . Po jisastsja Pilato ca cus ntülüs Jesús . Tjowelepj : — Jupj vele mpes judiopan tsꞌa ꞌin se palá jepa romanopan jilal , mpes quelel la palan nun jilal . Jun taꞌá judiopan patja ntꞌa sin ꞌyüsa liji jupj . Galilea moꞌó sin tjiꞌyüsa lis tjiji mwalá way pꞌin . Nepé quiꞌá tjacꞌ Jerusalén ntꞌa . Nin pꞌiyá liji quiꞌá — tjowelepj yupj .
42023006	Pilato tjapjaca Galilea nepé tjacꞌ Jesús . Niná tjapjaca na , jis la tjiꞌyüya Jesús poꞌó : — Yom niná ¿ ncu Galilea mpe tjacꞌ jupj ?
42023007	Yupj wola tjowelepj Galilea mpe tjacꞌ Jesús . Pilato ma tjijyüꞌta Galilea ntꞌa . Herodes jépatsja jupj Galilea ntꞌa , mpes ꞌücj lo jütütj wa Jesús . Nin mpes Pilato jas tjejyama Jesús Herodes ntꞌa . Herodes la nuc wínetsja Jerusalén ntꞌa quinam .
42023008	Mpes tjaman Jesús Herodes ntꞌa . Herodes Jesús tjinyuca na , po ꞌücj jostsja jupj . Püna tjapjaca jupj Jesús poꞌó , mpes quelel si nucutsja jupj . Pajal püna quelel si nucutsja jupj . Herodes quelel nyúcatsja Jesús ꞌüsüs la mijis , yom pꞌin ma polel liji jinwá .
42023009	Mpes Herodes pajal püs way la tjiꞌyüya Jesús lal . Mopꞌin Jesús ma lal tjevele jupj .
42023010	Neꞌaj tjelejen̈ wa sacerdote noypan , Moisés popel sin ꞌyüsa lajay ꞌotsꞌipj . Yupj newa pajal tjatꞌ tjowelepj Jesús poꞌó .
42023011	Locopyaya Herodes malala la tjiji Jesús lal . Nin pꞌiyá la tjajay wa jupj militarpan . Malala jin tjowelepj Jesús . La tjüpjütsꞌün Jesús mpes . Locopyaya jas tücüipap jepa jas quip . Pajal ꞌüsüs way jústatsja niná jas quip . Locopyaya Herodes jas tjejyama Jesús Pilato ntꞌa niswá .
42023012	Nin jawas sejamicapan jis tepyala yupj , Herodes Pilato lal . Püna pꞌin enemigopan waytsja yupj .
42023013	Pilato ꞌa jis tjimyula sacerdote noypan , la pꞌa jepapan judiopan sin popé ꞌotsꞌipj , la pꞌa judiopan ꞌotsꞌipj .
42023014	Tjevele yupj jis lal : — Nun tucumaná ntjaꞌayá niná yomen , jas la veles . Tjowelé jupj sin ꞌyüsa lis tjiji judiopan jis la palan jepa romanopan jis lal . Mpes napj la tjiꞌyüy jupj nun nuwolapꞌaꞌá . Napj nin velé jupj ma nin la tjiji nun tjowelé jupj poꞌó .
42023015	Herodes tjevele wa ma malala la tjiji jupj , mpes jas tjejyama Jesús cupj ntꞌa , ne niswa tjacꞌ . Tꞌücꞌ ma pajal malala la tjiji . Malala napj pajal si tül , ꞌyünampa , nujisas jin .
42023016	Más ꞌücj napj ca jay nsüp , locopyaya ca jas majam .
42023017	Pilato janmacj pjaní way jas tjejyama cawilta mpe fiesta niná lajaytsja na . Neꞌaj tapatja nin jisastsja mpes nin la tjiji .
42023018	Pilato quelel se jamatsja Jesús . Judiopan pꞌin ma jisastsja . Pjü ꞌa mulú la tupuyupj : — ¡ Tjüꞌüꞌná niná yomen ! Barrabás se jam qjuisas .
42023019	( Barrabás ma jostsja jepá , mpes la tepyaꞌna ꞌücj pjeꞌá la ntsꞌiyas jupj . La pꞌa tjiꞌyüꞌna wa jupj , mpes cawilta moꞌo tjoꞌonsopj jupj . )
42023020	Niswa yupj jilal tjevele Pilato . Tjevele quelel se jamatsja Jesús .
42023021	Newa pajal la tupuyupj yupj : — Cruz poꞌo tjevyala jupj , mpaꞌis . Cruz poꞌo tjevyala jupj , mpaꞌis .
42023022	Niswa jilal tjevele Pilato . La con nas tjevele jupj : — ¿ Tsjan pjucj cüvalá jupj cruz poꞌó ? ¿ Tsjan malala la tjiji jupj ? Napj selé ma pajal malala la tjiji . Malala napj pajal si tül , si jütütj jaꞌünan Jesús . Napj ca jis müjütütj moꞌo nsüpücj jupj ; locopyaya ca jas majam — tjevele Pilato .
42023023	Newa nin pajal yümücj tjowelepj , tjüjütütj cruz poꞌó lo valas Jesús . Yupj pajal yümücj tjowelepj mpes , Pilato la tjiji yupj jisastsja jin .
42023024	Tjijyüꞌta yupj tjüjütütj jin ca nsem , mpes ca cus ntülüs Jesús .
42023025	Barrabás jas tjejyama jupj , yupj la tjomon mpes . Barrabás tꞌücꞌ way jepapan jilal quelel le palánatsja , yom tjiꞌyüꞌna wa jupj , mpes cawilta moꞌo tjoꞌonsopj jupj . Pilato jis tjijyüꞌta jupj militarpan ca mal la ꞌünan Jesús . Judiopan nin jisastsja , mpes nin la tjiji .
42023026	Militarpan Jesús lal tjil cruz poꞌó ca mvalacj ntꞌa . Jümücj ntꞌa jiltsja na , yom pꞌa wa ntjiꞌlin̈ yupj . Simón lotsja jupj , Cirene mpe ꞌeseptsja . Jupj nasa way jactsja Jerusalén ntꞌa jupj tüpüꞌü mpe . Jis wa pjaní pjaní lejen̈ mpe tjacꞌ jupj . Cruz tjaꞌayapj tjyama jupj , ne Jesús cjüil tjemey jupj .
42023027	Pajal pülücj cjüil tjil Jesús . Yupj sin popé nequem nepénowa pajal ꞌaplijila waytsja malala tepyala Jesús . Pajal yümücj la tupuyupj yupj .
42023028	Mpes Jesús cjüipe tjinyuca , tjevele yupj jis lal : — Po ma la tupuyú nun napj mpes . Nun pꞌiyá mpes la tupuyú , nutsꞌuyupj mpes la tupuyú . Nun pꞌin nequem Jerusalén mpe neꞌespan .
42023029	Pꞌa jyawca pajal ꞌaplijila ca nsem nun . Malala ca nu mpalas nun Jerusalén moꞌo potjaqué . Mpes nun ca mvelé : ‘ Más ꞌücj jisas tsꞌuyupj cjuwá . Más ꞌücj jisas lovin way tsjicj cjuwatsja . Más ꞌücj jisas lovin ma tjaꞌayapj tsyoꞌo tsjicj way . ’ Tꞌücꞌ niná .
42023030	Malala nyuca jis tepyala na , ca quelel tsꞌequenen̈ , Dios ma jis capj la tül . Mopꞌin ma ca polel la mijicj . Ca quelel mvelecj jocꞌ lal : ‘ Jipj ꞌamá jus ntsꞌeptam cupj capá ntꞌa ’ . Ca quelel mvelecj neven jilal : ‘ Qjuis tjepjyaꞌna jipj ꞌamá mpes ’ .
42023031	Tꞌücꞌ way malala nyuca ca nu mpalas nun . Quina malala la najay , napj ne malala tulucj . Mpes solejé más malala ca la mijicj nun jis lal — tjevele Jesús .
42023032	Militarpan jis tjaman wa pwecapan mátꞌeya cruz poꞌo la valas , jis la ꞌünan Jesús lal .
42023033	Tjil ntꞌa ꞌamá neꞌaj Jay Pjucj Cjüele ló . Neꞌas tjil na , neꞌaj cruz poꞌo tjovalapj Jesús . Cruz poꞌo jis tjovalapj wa pwecapan , la pꞌa wa cruzus poꞌó . Jesús culupwen tjovalapj yupj jilal . Pjaní way Jesús nancupwepe tjovalapj . Maꞌajapj jupj liꞌinyampe tjovalapj .
42023034	Jesús cruz poꞌo tjevyala na , jupj tjevele : — Mpapay , ma nin jele tꞌas yupj malala la ntjajay . Perdonar lis mijin . Ma sin ꞌyüsa tsjan lajay yupj . Militarpan neꞌaj tjelejen̈ Jesús jas quip jisastsja . Tjepjelan̈ tjunuc pjacj ntaꞌes jupj jas quip .
42023035	Judiopan pülücj neꞌaj tjelejen̈ , Jesús jus tjunuc . Nin pꞌiyá la tjajay wa judiopan jis jepapan . La tjüpjütsꞌün Jesús lal . Tjowelepj : — La pꞌa wa jis capj tjepꞌyaꞌsa . Dios jas tjejyama jupj jis capj la pꞌacj judiopan , más ꞌücj jupj ca cus mpꞌaꞌsas jupj pꞌiyá . ꞌÜcj nin la qjuijis , Dios la tꞌya jupj .
42023036	Militarpan la tjüpjütsꞌün wa Jesús lal . Jun ꞌasas tjiquil , uva ꞌüsǘ ꞌona tjaꞌayapj lo müs Jesús .
42023037	Tjowelepj jupj lal : — Jipj jepa püné judiopan jilal , cyapj tjepꞌyaꞌsa jipj pꞌiyá .
42023038	Nasa tabla tapac , tüpüntüpj Jesús jay ntꞌa . Tabla niná tapac tsjan mpes cus tül Jesús . Nin tjevele tablá : NINÁ JUDIOPAN JIS JEPA .
42023039	Pecj pjaní Jesús lal ton̈ca pꞌa cruz poꞌó , jupj malala nyuca tjevele wa Jesús lal . Tjevele : — Dios jin tjejyama jis capj la pꞌacj judiopan , cyapj tjepꞌyaꞌsa jipj pꞌiyá , qjuis capj tjepꞌyaꞌsa wa ncupj .
42023040	Pecj maꞌajapj cus tjeveꞌle jupj , nin tjevele na . Tjevele : — ¿ Ncu ma lecj jeyan tsjan ca la mya jis Dios ? Qjuis capj jatül wa ncupj yom niná lal . Qjuis tjovalapj wa ncupj cruz poꞌó la mas .
42023041	ꞌÜcj qjuis capj jatül ncupj . Malala nyuca la tjijicj , mpes ꞌücj nin lajay . Yom niná ma malala nyuca la tjiji jupj .
42023042	Pecj nin wa tjevele Jesús lal : — Jesús , ninpe jele tapalas cuy jyütütj na .
42023043	Jesús tjevele jupj lal : — Tꞌücꞌ way yacjaj pꞌin ncapj ncon̈con Dios püꞌü ntꞌa . Pajal ꞌüsüs way neꞌaj .
42023044	Jesús nin tjevele na , lotsꞌacꞌ culupwen ntꞌa tjáꞌasa quinam . Püste tepyala pjü nosis ntꞌa . Pǘstetsja hora cóntꞌeya .
42023045	Lotsꞌacꞌ ma tjejyawca la tjiji . Dios wo ntꞌa pülül pꞌompꞌom jupj sin la tücüeme . Pülül niná wo tꞌem pjaní jinwatsja . Jas tüpwes la tücüeme , matꞌe tepyala jupj .
42023046	Nin tepyala na , Jesús pajal yümücj tjevele Dios lal : — Mpapay , neqjues ꞌe ꞌa cyapj la con̈ . Nin tjevele na , tepeꞌe .
42023047	Jepa militar tjinyuca pjü tepyalá Jesús tepeꞌe na . Tjinyuca na , ꞌüsüs tjevele Dios poꞌó . Tjevele : — Tꞌücꞌ way yom niná ꞌüsüs waytsja jupj , malala tulucj .
42023048	Nin ntꞌa pajal pülücj ꞌa si mulutsja nas , jis la nuc jis la ꞌünan cruzus poꞌó . Pjü tjunuc na , tjil jis wa ntꞌa . Jisas suna tül tjil . ꞌAplijílatsja Jesús tjüꞌünan mpes . Yupj jus nlay malala nyuca la tjajay . Lacj tjeyapj yupj .
42023049	Jesús jomicapan custjay campa ꞌin tjelejen̈ , tjunuc pjü tepyalá . Yupj nepénowa nequem . Yupj Jesús cus tocon̈ , Galilea mpe tjacꞌ na .
42023050	Judío pjaní José lotsja . Arimatea mpe ꞌeseptsja jupj , judiopan patja ntꞌa . Jupj judiopan jis jepapan pópatsja . ꞌÜsüs líjitsja jupj . Dios lal ꞌüsüs waytsja ꞌotsꞌipj .
42023051	José ma jostsja yupj tjowelepj ca cus ntülücj Jesús . Malálatsja jupj lal nin la jaympa . Ma jostsja tjüꞌünan jupj . José jólatsja len̈ way Dios ca müjüꞌtüs nosis ntꞌa .
42023052	Jesús tepeꞌe na , José tjemey Pilato ntꞌa . Jesús jüpꞌüy la tjemyona la toc la püntüs . ꞌÜctsja niná Pilato lal .
42023053	Mpes José Jesús jüpꞌüy palá ntꞌya cruz mpe . Jas tjivyüꞌünǘ pülül ꞌüsüs mpes . Pe jul ntꞌa tipyünta jupj , neven ntꞌa , tepeꞌe ꞌücj la püntüs ntꞌa . Püna pꞌin tjijyüꞌta la toc jomwen jul , tepeꞌe tulucj pꞌin . Nin lajaytsja judiopan . Mopꞌin ma tepeꞌe neꞌaj tüpüntüpj custjay .
42023054	Jesús tepeꞌe na , nin jawastsja pjü ꞌücj lajay judiopan , ya ma ca tsjiꞌ la mijicj . Len̈ way ca sábado mpalas , yupj ma tsjiꞌ lajay na . Mpes len̈ way quelel líjitsja pjü . Ma polel pjü líjitsja Jesús jüpꞌüy mpes , jupj quelel líjitsja jin .
42023055	Nequem nepénowa cjüil tjil José , Jesús jüpꞌüy tipyünta ntꞌa . Yupj Galilea mpe tjiquil wa Jesús lal nawajaꞌa . Yupj quelel ꞌücj lajaytsja Jesús jüpꞌüy , tepeꞌe mpes , lovin lajaytsja jin tecyaꞌlin̈ jilal . Ma polel lajaytsja quinam , sábado pyala na . Mpes tjunuc yupj Jesús jüpꞌüy tüpüntüpj ntꞌa , tjunuc wa ꞌoyn nyuca tüpüntüpj jupj . Domingo na quelel jiquiltsja ꞌücj la mijis jüpꞌüy .
42023056	Yacjaya jis wa ntꞌa tjil . Neꞌaj ꞌücj la tjajay Jesús jüpꞌüy jas la cjolol tepeꞌe mpes , lo ꞌüsüs cjumsu nepénowa , pomada ꞌüsüs cjumsu ꞌotsꞌipj . Ya sábado waytsja , mpes ma tsjiꞌ la tjajay . Moisés popel nin tjevele püná . Dios jis tjijyüꞌta ma ca tsjiꞌ la mijicj sábado na , mpes la nuctsja yupj .
42024001	Domingo tjejyawca na , nequem jomwen jul ntꞌa tjil , Jesús jüpꞌüy tüpüntüpj ntꞌa . Pajal püstapj tjil yupj . Yupj tjatꞌ lo pajal ꞌüsüs cjumsu , tjatꞌ wa pomada ꞌüsüs cjumsu , yupj ꞌücj la tjajay tꞌan̈ yasapé . Pomada lal quelel sa cjololtsja Jesús jüpꞌüy , lovin lajaytsja jin tecyaꞌlin̈ jis lal .
42024002	Neꞌas tjil na , jomwen jul ntꞌa , tjunuc pe püné jomwen jul jun tapá tjoꞌonsopj ; jomwen jul jun cjol quinam . Nasa jas tentené tepyala pe püné quinam .
42024003	Nequem wama tjil jomwen jul moꞌó . Wama tjil na , Jesús jüpꞌüy ma tjunuc , jupj ne cupj qjuis Jepa . Len̈tsja neꞌaj .
42024004	Nequem neꞌaj tjelejen̈ , pajal yólatsja tsjan mpes nin . Len̈ way niyom matꞌe lay jis tepyala , neꞌaj pꞌin lejen̈tsja nequem lejen̈tsja ntꞌa . Niyom sin quip sin jyáwcatsja .
42024005	Pajal lacj tjeyapj nequem , ne sey tococj yupj . Mpes niyom tjowelepj yupj jis lal : — ¿ Tsjan pjucj lo palá yom jun ꞌyüna tepeꞌe japüntüpj ntꞌa ?
42024006	Len̈ jupj quiꞌá . Jas tjijyünsa . Nyucunú tepyala niswá . Nujola tapalas jupj tjevele ca nin mpalas ; newa Galilea moꞌo tüpüꞌü na tjevele niná .
42024007	Tjevele niyom malala nyuca lajay ca ntjiꞌlin̈ jupj , yupj jisas jin ca mijicj jupj lal . Tjevele cruz poꞌo ca mvalacj jupj , mpes ca mpaꞌis . Tjevele locopyaya , tsꞌacꞌ contꞌe tepyala na , ca jas müjünsüs , ca mpüꞌüm niswá . Jupj pꞌiyá niná Yomen Dios jas tjejyamá . Dios jostsja ca nin nsem — nin tjowelepj niyom matꞌeyá .
42024008	Locopyas yola tepyala Jesús tjevelá .
42024009	Pjeꞌá tjiquil quinam yupj , jomwen jul mpe . Jesús discipulopan tapatja ntꞌa tjil yupj . Jesús apostolpan once jilal tjowelepj pjü tepyalá jomwen jul ntꞌa . Pꞌa discipulopan jis lal ꞌotsꞌipj , pjü jis lal tjowelepj pjü tepyalá jomwen jul ntꞌa .
42024010	Nequem nenem María Magdalena lotsja pjaní wa , pꞌa wa Juana lotsja , María Jacobo jamaytsja pjaní wa . La pꞌa nequem jis lal tjiquil .
42024011	Discipulopan ma topon nequem tjowelepj . Nequem ma yola javelepj yólatsja yupj .
42024012	Locopyaya Pedro jas nisa jupj tjáꞌasa mpe , tsꞌüequené pe jul moꞌó . Quelel nyúcatsja min tꞌücꞌ tjowelepj locopyas . Neꞌaj jun vilicj ntꞌa palá nipiꞌtje , wama tjinyuca . Pülül jas tjüwüꞌüntsja jas tjan jáꞌasa tjinyuca . Tjinyuca na , wo ntꞌa tjemey Pedrú . Pajal jólatsja , ma jas tjiꞌyüsa tsjan mpes nin tepyala .
42024013	Nin jawas pꞌiyá discipulopan mátꞌeya tjil Emaús ntꞌa , nepénowa patja ntꞌa . Legua mátꞌetsja Emaús Jerusalén mpe .
42024014	Jümücj casá jiltsja , nin javeleptsja pjü tepyalá Jesús tepeꞌe mpes .
42024015	Yuwá pꞌin tjowelepj ꞌoyn nyuca tepyala pjü . Nin javeleptsja na pꞌiyá , Jesús pꞌiyá tjacꞌ neꞌaj , jis capj tecyon̈ca jümücj ntꞌa .
42024016	Ma jus nlay pjacj niná . Dios ma jis tjeꞌyaya neꞌas tjunuc jupj .
42024017	Jesús tjevele yupj jis lal : — ¿ Tsjan welé lowú pꞌin ? Jesús nin tjevele na , jis tyantaná yupj , pajal ꞌaplijila jin yus tjunuc yupj .
42024018	Pjaní way Cleofas lotsja . Jupj Jesús lal tjevele : — Jipj tjacuy wa la nuc Jerusalén ntꞌa , mpes ca jus nlayen Jerusalén ntꞌa tepyalá nawajaꞌa pꞌin . Pjü salejepj neꞌaj tepyalá .
42024019	Jesús tjevele yupj jis lal : — ¿ Tsjan tepyala ? Yupj Jesús lal tjowelepj : — Jesús lal tepyalá velecj cupj . Nazaret nepé ꞌeseptsja jupj . Profétatsja jupj . Pajal ꞌüsüs la tjiji , Dios pꞌin ꞌücj liji jinwá . Pajal ꞌüsüs tjevele wa , ꞌücj la jütütj jinwá . Dios selé . Pjü gente salejepj wa niná .
42024020	Jupj pajal ꞌüsüstsja , yupj sin nin tjüꞌünan jupj . Qjuis jepapan Jesús ntjiꞌlin̈ , tjaman jupj Pilato ntꞌa . Nin la tjajay sacerdote noypan , la pꞌa jepapan ꞌotsꞌipj . Pilato tjevele ꞌücj cus la tül , la ꞌünan Jesús . Cruz poꞌo tjovalapj mpes tepeꞌe jupj .
42024021	Pajal malálatsja niná cupj qjuilal . Cupj tepyonecj Dios jas tjejyama jupj judiopan jis capj la pꞌacj . Tepyonecj jupj ca ꞌücj la mijis ma ca qjuis müjüꞌtücj romanopan quinam . Pꞌa wa mpes qjuiyola : newa nin pꞌiyá ; tꞌan̈ yasapé nin tepyala . Tsꞌacꞌ contꞌe quinam .
42024022	” Pajal qjuiyola nequem nepénowa qjuis wala tjowelepj mpes . Discipulopan popa yupj , cupj jinwá . Pajal püstapj neꞌas tjil jomwen jul ntꞌa , Jesús jüpꞌüy tüpüntüpj ntꞌa .
42024023	Neꞌaj ma tjunuc jüpꞌüy . Niswa tjiquil , tjowelepj angelpan neꞌaj lay jis tepyala yupj ntꞌa . Angelpan tjowelepj Jesús nyucunú niswá .
42024024	Mpes nepénowa neꞌaj tjil cupj popé , jomwen jul ntꞌa tjil , Jesús jüpꞌüy tüpüntüpj ntꞌa . Nin pꞌiyá tjunuc yupj , nequem tjowelepj jin . Ma jus tjunuc Jesús lovin — nin tjowelepj discipulopan mátꞌeya .
42024025	Jesús tjevele yupj jis lal : — Nun ma nujola jinwá lojí . Nusey cꞌa pajal . Po ma quelel poné pjü way profetapan tjowelepj .
42024026	Dios jas tjejyama jupj jis capj la pꞌacj judiopan . Tꞌücꞌ way pjü nin tepyala , Dios jostsja jin tepyala jupj . Jostsja wa pajal püné ca nsem jupj pjü jis lal , pjü niná tꞌücꞌ tepyala na — tjevele Jesús .
42024027	Jesús jis wala tjevele Moisés tepyaca popé , locopyaya tjevele wa pjü profetapan tapac popé ꞌotsꞌipj . Pjaní pjaní ꞌüsüs jis wala tjevele tsjan mpes pjü tapac jupj poꞌó . Yupj tapac , Dios Popel niná .
42024028	Yacjaya neꞌaj pꞌintsja quinam yupj quelel jiltsja ntꞌa , nepénowa patja ntꞌa . Jesús jümücj casá ca mim jinwá la tjiji .
42024029	Yupj ma jisastsja jupj ca mim . Pajal la tjomon ma lo winin quinam . Tjowelepj : — Quiꞌá mpüꞌüm , majan ncupj ntꞌa . Quina quelel tꞌyaja . Len̈ way ca ncawajas jaw na . Yupj tjowelepj mpes , jis lal tjemey mpüꞌüm , ca majas yupj patja ntꞌa .
42024030	Wo ntꞌa wama tjemey . Yacjaya mesa ntꞌa tjáꞌasa yupj jis lal , quelel jalatsja na . Jesús pan ntꞌya , tjevele tjüwüiꞌi Dios lal pansas tjeꞌyaya mpes . La tjelepta , jis tjeꞌyaya pansas .
42024031	Nin la tjiji na , jus nlay pjacj ne jupj . Yun la tapacj tjunuc jinwatsja yupj . Yupj jus nlay na Jesús jupj , len̈ tjevyala jupj , tjáꞌasa ntꞌa .
42024032	Niyom tjowelepj yuwá : — Jesús pꞌiyatsja jupj . Nin mpes pajal ꞌücj qjuisastsja qjuis lal tjevele na jümücj ntꞌa . Jupj ꞌüsüs qjuis wala tjevele tsjan mpes pjü nin tapac Dios Popel moꞌó , mpes pajal ꞌücj qjuisastsja cupj .
42024033	Len̈ way tjil yupj tjatja mpe , discipulopan matꞌeyá . Jerusalén ntꞌa tjil niswá . Neꞌaj apostolpan ꞌónceya ꞌa mulú tjatja tjunuc . La pꞌa wa ꞌa mulú tjatja wa yupj jis lal .
42024034	Apostolpan javeleptsja : “ Tꞌücꞌ way jas tjijyünsa , püꞌü niswá qjuis Jepa Jesús . Lay tepyala jupj Simón ntꞌa . ”
42024035	Locopyaya niyom matꞌe tjowelepj wa tsjan jis tepyala jümücj ntꞌa . Tjowelepj Jesús pan la tjelepta yupj jis wa ntꞌa . Nin la tjiji na , jus nlay jupj pꞌiyá ne Jesús .
42024036	Yupj nin tjowelepj na , len̈ way Jesús lay jis tepyala , culupwen ntꞌa ton̈ca . Tjevele yupj jis lal : — ꞌÜsüs mpatjaqué ; ma nujola tꞌas .
42024037	Pajal tüpwectan̈ , lacj jeyapj lejen̈tsja yupj . Cjües pꞌin tjunuc jin yólatsja yupj .
42024038	Jesús tjevele yupj jis lal : — ¿ Tsjan mpes lapj nyuca nujola nun ? ¿ Tsjan mpes nusey cꞌa nun ? Nun ma poné napj püꞌüs niswá .
42024039	Namas jus tjunucú , ntsjam jus tjunucú wa . Jus nlayé ca napj Jesús . Nin po la tjoꞌotꞌé , nus ꞌunuca wa . Cjües pꞌin jüpꞌüy tulucj , cjüele tulucj wa . Nun nus nucú mpꞌüy jana wa , neqjuele jana wa — tjevele Jesús .
42024040	Nin tjevele na , jis tjeꞌyaya tjunuc jupj mos , jupj tsjom , clavo moꞌo tjil mpe .
42024041	Pajal ꞌücj jisastsja yupj . Jesús jin yólatsja , newa Jesús tulucj jin yólatsja . Ma polel japontsja custjay , mpes jupj tjevele yupj jis lal : — ¿ Ncu toꞌá quiꞌá napj nla ?
42024042	Mpes cjul tjüꞌüm tsjicj way tjaꞌayapj . Tsjiminicj tsꞌosis tjaꞌayapj wa jupj .
42024043	Jupj ntꞌya , tjelyaja wa tjunuc yupj .
42024044	Locopyaya yupj jis lal tjevele : — Niná nin ntepalá tjevelé nun jis lal nin ca ma palas . Newa nun lal tüpüꞌüs na tjevelé niná . Tjevelé pjü nin poꞌo tapac Dios Popel moꞌó , Dios jostsja pjü nin tapac jinwá tapalas pjü . Pjü Moisés nin poꞌo tepyaca , profetapan nin poꞌo tapac wa , nejetsꞌen̈ tapac nin poꞌo tapac wa , jupj jostsja nin tapac jinwá tapalas pjü — tjevele Jesús .
42024045	Locopyaya jis capj tjepꞌyaꞌsa sin la ꞌüsüs , mpes sin tjiꞌyüsa Dios tjevelá jupj Popel moꞌó .
42024046	Tjevele yupj jis lal : — Püna tapac Dios ca nin majamas nosis ntꞌa jis capj la pꞌacj nosis casá patjá . Tapac pajal ca malala ma palas , ma patsꞌ ca . Locopyaya tsꞌacꞌ contꞌe tepyala na , ca nin müjünsǘ , mpüꞌüs niswá . Nin tapac yupj .
42024047	Napj pjü la tjejay mpes , napj mpes japon pꞌa lal ca mvelecj nin poꞌó . Pjü nosis ntꞌa ca mvelecj yupj . Ca mvelecj Dios jos pjü way ꞌaplijila nsem malala nyuca la tjajay mpes , ca ꞌüsüs la mijicj quinam Dios jos jinwá . Napj mpes topon na , Dios ma ca nin jola nsem yupj malala la tjajay . Mwalá way pꞌin Jerusalén ntꞌa jis wala ca mvelecj niná . Locopyaya jun taꞌá ca mal , pjü pꞌa ntꞌa patja ntꞌa ca mvelecj napj la tjejay .
42024048	” Nun pjü tjunucú pjü tepyalá , mpes la pꞌa jis lal tjowelé tepyalá .
42024049	Nusin tjüꞌüsüs niná : napj Dios Cjües ca jas majam nun ntꞌa . Püna Mpapay tjevele ncuwim jupj . Mpes ma lowa quepem , Jerusalén mpe quinam . Jupj tjacꞌ naya , ꞌücj lowú . Tsjun popé jacꞌ quiꞌá . Jupj tjacꞌ na nun ntꞌa , jupj ca nucopj mpꞌaꞌsas ꞌücj la müjí Dios jos jin . Nucopj mpꞌaꞌsas ꞌücj tsjiꞌ la müjí Dios mpes — tjevele Jesús .
42024050	Locopyaya Jesús tjemey yupj jis lal Jerusalén mpe . Betania neꞌaj pꞌin ntꞌa tjemey yupj jis lal . Neꞌaj mos sin tjijyünsa , la tjemyona jupj Popay lal jupj ca ꞌüsüs lis mijis yupj .
42024051	Newa véletsja na , jas tjan tjemey , ne Dios tsjun poꞌo jas tjemyana jupj .
42024052	Yupj neꞌaj tjelejen̈ pajal ꞌüsüs pjac tjowelepj jupj poꞌó . Pajal püné jupj jin yólatsja yupj . Pajal ꞌücj jisastsja yupj niswa tjil na Jerusalén ntꞌa .
42024053	Neꞌaj lovin Dios wo ntꞌa tjátjatsja yupj , ꞌüsüs pjac tjowelepj Dios poꞌó , tjowelepj tjuwiꞌin̈ Dios lal .
43001001	Jesucristo vele cupj qjuis lal Dios poꞌó . Jupj pꞌiyá liji mpes qjuisin ꞌyüsa Dios mpes . Jesucristo lovin pǘꞌütsja jupj . Pajal püna nosis cjuwatsja na , pues pjü cjuwatsja na , jupj newa tüpǘꞌütsja . Jupj lovin Dios lal tüpüꞌü , ne jupj pꞌiyá Dios watsja jupj .
43001002	Jupj pꞌiyá Dios lal pǘꞌütsja nosis cjuwatsja na pꞌin .
43001003	Dios pjü la tjiji jupj lal . Pues pjü way Dios la tjiji , Jesucristo lal la tjiji jupj .
43001004	Jesucristo mpes pátjatsja pjü . Jupj se ꞌaya ꞌücj jis la pütꞌüs . Jupj püꞌü mpes , nosis casá patja ꞌücj sin ꞌyüsa wa Dios poꞌó .
43001005	Nosis püste jinwá malala nyuca lajay mpes . Jesucristo jaw jinwá nosis ntꞌa . Sin ꞌyüsa liji Dios poꞌó . Gente malala lajay ma jisas jupj . Newa ma sin ꞌyüsa Jesucristo poꞌó .
43001006	Yom tjacꞌ wa cupj ntꞌa . Juan lotsja jupj . Dios jas tjejyama tjacꞌ jupj .
43001007	Juan tjacꞌ la veles jupj seletsja poꞌó . Jupj tjevele yom pjaní jyawca jinwá ca nsem cupj qjuilal , qjuisin ꞌyüsa la mijis Dios mpes . Juan jostsja pjü ca mponecj yom niná poꞌó .
43001008	Jesucristo niná pꞌiyá , jyawca jinwatsja nosis ntꞌa . Juan pꞌa watsja . Jupj tjacꞌ la veles Jesucristo poꞌó , jupj seletsja mpes .
43001009	Locopyaya Jesucristo nosis ntꞌa tjacꞌ wa . Tꞌücꞌ way jupj jyawca jinwatsja nosis ntꞌa . Jupj pjü gente sin ꞌyüsa liji .
43001010	Dios pjü la tjiji nosis ntꞌa jupj lal . Jupj tüpüꞌü nosis ntꞌa , mopꞌin nosis casá patja ma salejeptsja pjacj cuscú jupj .
43001011	Jupj tjacꞌ jupj jyüꞌta ntꞌa ; nin pꞌiyá jupj si jütüta sin popé ma jisastsja jupj .
43001012	Nepénowa jisastsja jupj . Yupj topon jupj mpes ca ꞌücj mpatjam Dios lal . Nin mpes jupj jis tjeꞌyaya ꞌücj Dios tsꞌuyupj ca jis mpalas yupj .
43001013	Dios pꞌiyá liji jupj tsꞌuyupj se palá yupj , mpes nin . Sejamay niswa se jamanun mpes tulucj . Jis papay , sejamay sin popa jisas mpes tulucj . Yom jos mpes tulucj ; Dios pꞌiyá liji jupj tsꞌuyupj se palá Jesucristo lal japon .
43001014	Jesucristo liji mpes qjuisin ꞌyüsa Dios poꞌó . Yom tepyala jupj püná . Jupj pǘꞌütsja ncupj pyatjaquecj ntꞌa wa . Tjinyucucj jupj pajal ꞌüsüs la tjiji , tꞌücꞌ way pünetsja jupj . Jupj Popay Dios pjaní way Popa , mpes ꞌüsüs jupj pajal . Qjuis Papay Dios mpe tjacꞌ . Cupj ꞌüsüs tuluctsja , mopꞌin nin , jupj pajal ꞌüsüs la tjiji cupj mpes . Jupj tꞌücꞌ way qjuisin ꞌyüsa liji Dios poꞌó .
43001015	Juan seletsja mpes ꞌüsüs tjevele Jesucristo poꞌó . Ninana jupj velá Jesucristo poꞌó , pjü ꞌücj jis la pjac : “ Jupj ne niná yomen napj tjevelé poꞌó . Napj tjevelé napj mwalá way tjacuwis ; tjevelé yom pꞌa wa ncuwim pꞌa jawas nun jis lal la veles Dios poꞌó . Más püné tepyala jupj napj lal . Jupj pajal püna tüpüꞌü , mpes más püné jupj napj lal .
43001016	” Jupj lovin pajal quelel la qjuisiji . Mpes jupj pajal ꞌüsüs la tjiji cupj mpes . Newa qjuesé ꞌaya , jupj quelel la qjuisiji mpes . Nin pꞌiyá pjü way ncupj qjuilal .
43001017	Moisés qjuis wala tjevele Dios tjijyüꞌtá , nin pꞌin . Jesucristo más ꞌüsüs Moisés lal . Jesucristo mpes Dios pajal ꞌüsüs la tjiji cupj mpes . Jesucristo mpes wa qjuisin ꞌyüsa liji tꞌücꞌ way jupj pꞌiyá poꞌó .
43001018	Gente lovin ma jus tjunuc Dios , yupj yun lal . Dios Popa pjaní qjuisin ꞌyüsa liji ꞌonin niná Dios . Dios Popa pjaní jupj , pꞌa cjuwá . Lovin se con̈ca Popay . Quelel liji jupj pajal ” , nin tjevele Juan Jesucristo poꞌó .
43001019	Judiopan jis jepapan Jerusalén ntꞌa tapatja . Yupj sacerdotepan sin tjajam Juan ntꞌa jis la veles jupj lal . Auxiliarpan sin tjajam wa yupj jis lal . Sin tjajam la tjüꞌüy , tjunuc tsjan mpes ꞌücj bautizar la tjiji . Juan seletsja mpes tjevele jupj .
43001020	Niná pajal tülü way jis wala tjevele Juan : — Dios tjevele püná jupj ca jas majamas Jepa Püné judiopan ntꞌa , jis capj la pꞌacj . Nam ꞌa jupj tulucj .
43001021	Yupj tjowelepj Juan lal : — Jipj velen ninana tulucj jipj . ¿ Pjacj ne jipj ? ¿ Ncu Elías jipj , jupj ne pajal püna tüpüꞌü ? Juan jis wala tjevele : — Napj Elías tulucj . Yupj la tjüꞌüy : — ¿ Ncu jipj profeta niná Dios tjevele ca jas majamas cupj ntꞌa la veles jupj mpes ? Juan jis wala tjevele : — Jupj tulucj napj .
43001022	Mpes jupj lal tjowelepj : — Qjuis wala mvelen pjacj jipj ne ꞌücj nin la cüjay niná . Cupj quelel jis wala velecj ncupj qjuisin tjajam . ¿ Tsjan velen jipj pꞌiyá poꞌó ?
43001023	Jupj tjevele : — Isaías Dios mpes tjevele pajal püna . La pjaní napj nin poꞌó tjevele jupj . Tjevele : ‘ Yom niná wa cjuwá ntꞌa ca mim . Pajal ca quelel mveles gente jilal napj mpes . Mpes yümücj ca mveles : “ Malala nujola nun , jümücj la luꞌulú jinwá . Po ma malala nujola tꞌas quinam . ꞌÜsüs nujola tꞌas qjuis Jepa Püné jos jinwá . ” ’ Nin tjevele Isaías ca nin mvelé napj — tjevele Juan .
43001024	Fariseopan nepenowá Juan lal tjowelepj wa . Jepapan sin tjajam wa yupj .
43001025	Yupj tjowelepj : — Jipj velen jipj Yom niná tulucj , Yom niná Dios tjevele ca jas majamas jis capj la pꞌacj judiopan . Jipj velen Elías tulucj jipj . Jipj velen jipj profeta niná tulucj , profeta niná Dios tjevele ca jas majamas la veles jupj mpes . ¿ Tsjan pjucj bautizar la sejay jipj ?
43001026	Juan jis wala tjevele : — Napj bautizar la nusejay la pꞌin ꞌüsǘ mpes . Yom pꞌa wa wine nun potjaqué ntꞌa , nun ma solejé pjacj ne jupj .
43001027	Jupj jacꞌ locopyaya napj lal , Dios Popel vele jin . Jupj ca mveles wa nun jis lal Dios mpes . Pajal püné jupj napj lal . Napj pajal tsjicj way jupj lal . Po ꞌüsüs napj lal tsjiꞌ lejay jupj mpes . Napj jupj caite syoc la pꞌin , ꞌücj napj lal — nin tjevele Juan niyom jilal .
43001028	Nin tepyala Betania moꞌó ꞌüsǘ naꞌaj poꞌó . Jordán lotsja ꞌüsǘ püné . Juan bautizar líjitsja neꞌaj .
43001029	Pꞌa jyawca Juan tjinyuca Jesús jactsja jupj ntꞌa . Mpes Juan tjevele neꞌaj tjatja jis lal : “ ¡ Tjunucú nun ! Niná Dios jas tjejyama . Jupj ca mpaꞌis gente mpes . Jupj tepeꞌe na , Dios ca perdonar lis mijis malala nyuca la tjajay .
43001030	Tꞌan̈ pꞌin jupj mpes tjevelé . ‘ Yom pjaní jacꞌ locopyaya napj lal — tjevelé — . Más püné way jupj napj lal . Mwalá way pǘꞌütsja napj lal , mpes más püné jupj napj lal ’ , nin tjevelé napj .
43001031	Napj quelel sin ꞌyüsa lejaytsja israelpan pjacj ne jupj . Nin mpes tjacuwis , bautizar la sejay ꞌüsǘ lal . Püna pꞌin napj pꞌiyá ma seletsja pjacj ne jupj ” , tjevele Juan .
43001032	Juan pꞌa wa jis wala tjevele wa Jesucristo poꞌó . Tjevele : “ Napj tjinyuc Dios Cjües sipipj jinwá tjacꞌ , jay la pꞌaꞌape tjacꞌ . Nayapé palá tjacꞌ Jesús ntꞌa , ne Jesús casá jáꞌasatsja .
43001033	Püna pꞌin napj pꞌiyá ma seletsja Jesús niná Dios jas tjejyama cupj ntꞌa . Dios nin tjiꞌyüsa la tjiji niná . Jupj pꞌiyá nin tjejyama bautizar lis mejay napj . Jupj napj lal tjevele püna pꞌin : ‘ Jipj ca nucun napj Neqjues palá ncuwim nayapé . Jupj yom pjaní ntꞌa ca mim lo pütꞌüs . Yom niná napj Neqjues se ꞌaya , gente jis lal la pütꞌüs , Dios Cjües ca jis capj ncon̈cos ’ , nin tjevele Dios napj lal .
43001034	Jupj tjevele jin tjinyuc napj . Napj tjinyuc mpes nin tjevelé yomen niná ꞌa Dios Jatjam jupj ” , nin tjevele Juan .
43001035	Yaya Juan tón̈catsja niswá jupj discipulopan mátꞌeya jis lal .
43001036	Jupj Jesús jus tjinyuca neꞌaj tjemey . Mpes Juan tjevele jupj discipulopan jis lal : — Tjunuca nun . Niná Dios jas tjejyamá . Jupj ca mpaꞌis nosis casá patja mpes , oveja tsjicj jinwá . Jupj ca mpaꞌis malala nyuca la tjajay mpes , ca yupj mpatjam .
43001037	Juan discipulopan mátꞌeya sin tjiꞌyüsa jupj tjevelá , mpes tjil cus la con̈ Jesús .
43001038	Jesús la nujuya , yus tjinyuca cjüil jiquiltsja . Tjevele yupj jis lal : — ¿ Tsjan nujisas nun ? Yupj tjowelepj jupj lal : — Cupj quelel selecj caꞌaj pütꞌ jipj . Rabbí jipj . ( Rabbí tjowelepj yupj jis tin ; “ jipj sin ꞌyüsa lejay ” , velecj cupj . )
43001039	Jupj tjevele yupj jis lal : — Nculá , nucú nun . Mpes tjil jupj lal . Tjunuc jupj tüpüꞌü ntꞌa . Tsꞌacꞌ niná jupj lal tjatja yupj . Las cuatro tꞌyaja na tjil jis la nuc Jesús tüpüꞌü ntꞌa .
43001040	Mátꞌeya tjepjyacan̈ Juan tjevelá . Manas tjil cus la con̈ Jesús . Yupj popa pjaní Andrés lotsja . Andrés Simón Pedro tsüípetsja .
43001041	Andrés Jesús jus tjinyuca na , len̈ way tjemey la tepyala jupj tsüipe Simón . Jus tjinyuca , tjevele jupj lal : — Ncupj jus tjinyucucj Jepa niná Dios tjevele ca jas majamas cupj ntꞌa . Jupj ca qjuis capj mpꞌaꞌsas . ‘ Cristo ’ jupj velecj cupj . Nasa tjacꞌ jupj — tjevele Andrés .
43001042	Andrés tsüipe lal tjacꞌ Jesús ntꞌa . Jesús Andrés tsüipe jus tjinyuca , tjevele : — Simón jipj , Jonás jatjam jipj . Pꞌa wa ca lyá nsem jipj quinam . Cefas lyá nsem jipj . ( Cefas “ Pedro ” javelepj tsꞌecj . “ Pe püné ” velecj cupj . )
43001043	Yaya Galilea ntꞌa quelel jámatsja Jesús . Mwalá way pꞌin , jupj Felipe jus tjinyuca , tjevele jupj lal : — Ncapj tecyon̈ca . Najas ncapj cyon̈ lovin .
43001044	Felipe Betsaida mpe ꞌeseptsja jupj . Pülücj patja Betsaida ntꞌa . Andrés , Pedro ꞌotsꞌipj , Betsaida mpe neꞌespan watsja yupj .
43001045	Felipe Natanael la tepyala yacjaya . Jus tjinyuca na , jupj lal tjevele : — Moisés tjevele Dios ca jas majamas Yom pjaní cupj ntꞌa , jupj ca qjuis capj la pꞌacj . Nin tepyaca jupj popel moꞌó . Profetapan nin pꞌiyá tapac Dios mpes . Nas tjinyucucj yomen niná yupj tjowelepj poꞌó . Jesús jupj , José jatjam jupj . Nazaret mpe ꞌesepj jupj .
43001046	Natanael Felipe lal tjevele : — Ma pyon Nazaret mpe ꞌesepj ca ꞌüsüs nacj jupj . Felipe wola tjevele : — Was , nucun jipj .
43001047	Locopyaya Jesús Natanael jus tjinyuca , jactsja na . Jupj mpes tjevele : — Israelpan popa tꞌücꞌ way jupj . Jupj Dios jos . Ma li tsuwile .
43001048	Natanael tjevele jupj lal : — ¿ ꞌOyn ne selen nus nyuc ? Jesús jupj wola tjevele : — Napj jis tjinyuc , tsꞌoway ꞌalaꞌá jactsja na . Napj jis tjinyuc Felipe custjay ma jipj lal tjevele na pꞌin .
43001049	Mpes Natanael Jesús wola tjevele : — Rabbí , jipj Dios Jatjam . Israelpan jis Jepa Püné jipj .
43001050	Jesús tjevele jupj lal : — Napj tjevelé jipj lal jis tjinyuc tsꞌoway ꞌalaꞌá , mpes jipj pyon napj Dios Jatjam . Jipj ca nucun wa napj más ꞌüsüs ca la mejay wa niná lal .
43001051	Jesús tjevele wa jupj lal : — Nun ca nucú tsjun poꞌó jun cjol , Dios püꞌü ntꞌa . Tꞌücꞌ way velé . Ca nucú wa Dios angelpan viyá ca mal napj mpe , ca palá ncul wa niswá napj ntꞌa . Napj pꞌiyá niná Yomen Dios jas tjejyama — nin tjevele Jesús .
43002001	Tsꞌacꞌ matꞌe tepyala na , pülücj ꞌa jis tjimyula Caná ntꞌa , Galilea mpe se jütütj ntꞌa . Neꞌaj yom pjaní tjowaya . Nin mpes jupj popay pülücj jis la las la tjiji jüpülücpan mpes , jomicapan mpes ꞌotsꞌipj . Lovin nin la tjajay yupj , tjewyayin̈ jis lal . Jesús jamay neꞌaj wa jáꞌasatsja .
43002002	Tjowaya popay tjevele Jesús ncuwim nlajas wa . Jupj discipulopan jis lal tjevele ca ncul wa jis la las yupj , mpes tjil yupj .
43002003	Neꞌaj uva ꞌüsǘ nasa quelel pjojo na , Jesús jamay tjevele jupj lal : — Tjapjaja quinam uva ꞌüsǘ jis la müs .
43002004	Jesús tjevele jamay lal : — Namay , ¿ tsjan mpes velen niná napj lal ? Quina ꞌa li nuc . Dios jos naya ca la mejay .
43002005	Jesús jamay tjevele mozopan jis lal : — Jesús vele jin la müjí ca nun .
43002006	Neꞌaj tjelejen̈ jarro noypan séisiya , pe witjacj yupj . Judiopan jisastsja jarro nin jinwá , ꞌüsǘ jis la ꞌasꞌüs jis la pul . Judiopan jis popel tjijyüꞌta ꞌonin ca ꞌüsüs maꞌasꞌün̈ , ne ca salá jinwá nsem yupj Dios lal . Jarro pjü way veinte galón ca nacj , treinta galón ca nacj , noypan waytsja pajal .
43002007	Jesús tjevele mozopan jis lal : — ꞌÜsǘ moꞌo tꞌu jarras moꞌó , pues pjü way moꞌo tꞌu , pitꞌa nas . Mpes tipitꞌa la tjajay quinam pjü way jarras .
43002008	Tꞌücꞌ nin la tjajay na , Jesús tjevele yupj jis lal : — Mpulú quinam . Tjaꞌayá müꞌüm auxiliar más püné , jupj pjü ꞌücj liji pülücj jis la las mpes . Nin la tjajay yupj .
43002009	Auxiliar más püné tsjicj way tjümüꞌü , tjinyuca ꞌüsǘ ꞌoyn syaꞌma . ꞌÜsǘ tuluctsja quinam . Uva ꞌüsǘ tepyala nas . Auxiliar ma seletsja caꞌaj mpe tucutj nenem . Mozopan salejeptsja la pꞌin . Yupj ꞌüsǘ tupul ne nin . Mpes auxiliar tjevele yom tjowaya lal : — Was jipj .
43002010	Auxiliar tjevele jupj lal : — Niyom pꞌa witjacj uva ꞌüsǘ pajal ꞌücj syaꞌma jaꞌayapj jis la müs mwalá way pꞌin . Locopyaya , pajal tjimyüꞌün̈ na , uva ꞌüsǘ pjaní way jaylacj jaꞌayapj jis la müs . Jipj ma nin la tjejay . Uva ꞌüsǘ niná se ꞌan , pajal ꞌüsüs mwalá way tjeꞌyan lal — nin tjevele auxiliar más püné .
43002011	Niná Caná ntꞌa nin la tjiji Jesús , Galilea mpe se jütütj ntꞌa . Mwalá way nenem Jesús pajal ꞌüsüs la tjiji sin la ꞌüsüs jis la jay Dios jas tjejyama jupj . Nin mpes wa sin ꞌyüsa lis tjiji wa jupj pꞌiyá pajal ꞌüsüs , pajal püné jupj . Nin la tjiji na , jupj discipulopan topon tꞌücꞌ way jupj Yom niná Dios jas tjejyama jis capj la pꞌacj judiopan .
43002012	Locopyaya palavin tjemey Jesús Capernaum ntꞌa . Tjemey jamay lal , jüpülücpan jis lal wa , jupj discipulopan jis lal wa . Neꞌaj tsjicj way tapatja yupj .
43002013	Nasa quelel fiesta pyálatsja . “ Dios Qjuis Capa Nipj Tjemey ” nin lotsja fiesta niná . Jesús tjemey Jerusalén ntꞌa fiesta niná mpes .
43002014	Dios wo ntꞌa tjemey jupj . Neꞌaj nepénowa jis tjinyuca vaca vender lajaytsja . Oveja vender wa lajaytsja , sipipj ꞌotsꞌipj . Jis tjinyuca wa nepénowa judiopan jis tꞌemel vender lajaytsja romanopan jis tꞌemel mpes .
43002015	Jesús ma jostsja nin lajaytsja Dios wo ntꞌa . Mpes ꞌüpǘ tipiꞌtsꞌa jupj . ꞌÜpǘ lal moꞌo la syüpjünǘ , pjeꞌá sin tjejyama pjü way yupj Dios wo nepé , oveja ꞌotsꞌipj , vaca ꞌotsꞌipj . ꞌAmá ꞌalá la tsꞌiya wa yupj jis tꞌemel , tꞌemel vender la tjajay yutsꞌaꞌá . Jis mesa tsꞌeptaná wa .
43002016	Jesús tjevele sipipj vender lajay jis lal : — Pjeꞌá la tocoyé nun jis caja quepé , sipipj jis wa . Mpapay wo niná . ¿ Tsjan pjucj vender lojí nun quiꞌá ?
43002017	Jesús discipulopan yola jis tepyala ꞌoyn tsji Dios Popel . Vele : “ Dios wo mpes nin nola , mpes ca malala nyuca ma palas napj ” . Nintsja Jesús lal .
43002018	Jesús pjü pjeꞌá sin tjejyama mpes , judiopan jis jepapan nepenowá jupj wola tjowelepj : — ¿ Tsjan mpes ꞌücj la cüjay niná jipj ? Cupj qjuisas pajal ꞌüsüs la mijin , yom pꞌin ma polel liji jinwá , mpes ca jus nlayecj ncu Dios jin tjejyama jipj .
43002019	Jesús jis wala tjevele : — Nin ca la mejay napj : nun malala lojí na Dios wo , tsꞌacꞌ contꞌe tepyala na napj ca tꞌücꞌ jas müjünsǘ niswá .
43002020	Mpes judiopan jis jepapan jupj wola tjowelepj : — Pajal püs way jas tjüjünsüpj Dios wo niná . Año cuarenta y seis mpes tꞌücꞌ jas tjüjünsüpj . ¿ ꞌOyn jele ne ꞌücj jas müjünsün tsꞌacꞌ contꞌe pꞌin ?
43002021	Judiopan jis jepapan ma sin tjiꞌyüsa Jesús tjevelá . Yólatsja wosis pe mpes ca jas müjünsüs . Nin tuluctsja . Jupj tjevele jupj jüpꞌüy poꞌó . Jesús jüpꞌüy Dios wo wa .
43002022	Jesús tepeꞌe na , jas tjijyünsa niswá lo pütꞌüs . Nin tepyala na , jupj discipulopan yola jis tepyala nin tjevele Jesús . Nin mpes yupj topon Dios Popel tjevelá jupj poꞌó . Topon wa Jesús tjevelá .
43002023	Tsꞌacꞌ nepenowá fiesta ntꞌa tüpüꞌü Jesús , fiesta “ Dios Qjuis Capa Nipj Tjemey ” ló . Neꞌaj tjáꞌasa na , Jesús pajal ꞌüsüs líjitsja sin la ꞌüsüs jis la jay Dios jas tjejyama jupj . Pajal pülücj tjunuc jupj pajal ꞌüsüs líjitsja , mpes yupj popa pülücj topon jupj lal .
43002024	Newa Jesús ma pjü tjevele yupj jis lal . Jupj seletsja yupj ma tꞌücꞌ way sa con̈tsja jupj . Jupj seletsja ꞌoyn nyuca yola pjü gente nosis ntꞌa .
43002025	La pꞌa jupj lal tjevele tulucj ; jupj sin seletsja gente sin poꞌó . Jupj pꞌiyá seletsja pjü yolá .
43003001	Nicodemo tüpüꞌü wa Jerusalén ntꞌa , Jesús tjáꞌasa ntꞌa . Nicodemo jepa popa watsja judiopan jis lal . Fariseopan sin popa watsja jupj . Fariseopan jisastsja wa pjü lajay judiopan püna tapatja tjüjütütj jinwá .
43003002	Nicodemo Jesús ntꞌa tjacꞌ püste na . Tjevele jupj lal : — Rabbí , cupj selecj Dios jin tjejyama qjuisin ꞌyüsa la mijin ncupj . Jipj pajal ꞌüsüs lejay , Dios liji jinwá lejay . Dios ma se con̈ca , ma polel lo jay pajal ꞌüsüsmpa jipj lejay jin . Mopꞌin ne nin pꞌin .
43003003	Jesús jupj wola tjevele : — Niswá jis tjamanun ca mpatjam Dios jyüꞌta ntꞌa . Ma niswa jis tjamanun , ma polel jis la nuc Dios jyüꞌta ntꞌa . Tꞌücꞌ velé .
43003004	Nicodemo tjevele jupj lal : — Yom coꞌmüy ma polel la ꞌosos jamay col moꞌó niswá , lo manun niswá .
43003005	Jesús jupj wola tjevele : — Pjü se jamanun la pjaní sejamay mpes . Dios jos ca jis maꞌnucj niswá jupj Cjües mpes . Jupj Cjües liji ca Dios lal mpatjam . Nin mpes pꞌin ꞌücj jis la winin jis la pütꞌüs Dios jyüꞌta ntꞌa . Tꞌücꞌ niná .
43003006	Gente tsꞌuyupj gente pꞌin yupj . Ma polel patja Dios lal . Dios Cjües popa jis qjues wa yupj , jupj jinwá , mpes ꞌücj mpatjam Dios lal .
43003007	” Po ma nin jele tꞌas tsjan mpes nin velé Dios jos niswa ꞌi manunu jipj .
43003008	Dios Cjües nin liji . Jipj ma ca jus nucun Dios Cjües lijá . Ma ca jus nlayen jupj nin lijá . Nin pꞌin ca jus nucun ꞌüsüs tepyalá Dios Cjües la tjiji mpes . Nin lovin Dios tsꞌuyupj jis lal . Dios Cjües liji mpes yupj Dios tsꞌuyupj se palá . Dios Cjües ma si nuc , lüpjǘ jinwá . Lüpjǘ jun taꞌá si lapjüna . ꞌÜcj pjocꞌ , newa ma selen caꞌampe tjacꞌ lüpjüs . Ma wa selen caꞌaj jama .
43003009	Nicodemo tjevele jupj lal : — ¿ ꞌOnin ca nin nacj , jipj velen jin ?
43003010	Jesús la tjiꞌyüya jupj lal : — ¿ Tsjan mpes ma jin ꞌyüsa napj velé ? Israelpan sin ꞌyüsa lajay popa jipj .
43003011	Cupj way velecj , cupj selecj . Tꞌücꞌ niná . Cupj velecj cupj tjinyucucj mpes . Newa nun ma quelel poné cupj tjevelecj .
43003012	Napj tjeveletsja nosis ntꞌa pyalá , ne nun ma toponé . Napj cüvelé tsjun poꞌo pyalá , más ca costa way nsem cüponé nun .
43003013	” Len̈ pjacj neꞌaj tjemey Dios püꞌü ntꞌa , ꞌücj la veles nun lal ꞌoyn nyuca pyala neꞌaj Dios püꞌü ntꞌa . Napj ne pꞌin tjacuwis nosis ntꞌa Dios püꞌü mpe . Napj pꞌiyá niná Yomen Dios jas tjejyamá . Mpes ꞌücj velé ꞌoyn nyuca pyala Dios püꞌü ntꞌa .
43003014	” Napj pꞌiyá niná Yomen Dios jas tjejyamá . Dios jos campanya ca nin müjünsücj , Moisés latsj jas tjijyünsa , tjevyala jinwá pajal püna .
43003015	Napj lal japon lovin ca Dios lal mpatjam . Malala jis mpalas tulucj tecyaꞌlin̈ na — nin tjevele Jesús .
43003016	Tjevele wa : — Dios pajal quelel lis tjiji nosis casá patjá , mpes Jatjam jis tjeꞌyaya . Dios pjaní Jatjam . Pꞌa len̈ . Mpes Dios Jatjam lal japon na , malala jis mpalas tulucj tecyaꞌlin̈ na . Lovin ca mpatjam Dios lal .
43003017	Nin mpes Dios jas tjejyama jupj Jatjam nosis ntꞌa . Dios jas tjejyama malala la tjajay la veles tulucj . Jas tjejyama jis capj la pꞌacj ; jupj mpes ꞌücj ca mpatjam Dios lal .
43003018	” Dios Jatjam lal japon , Dios ma nin vele jupj ca jis capj ntülüs yupj . Ma japon Dios Jatjam lal , nasa way Dios nin vele jupj ca jis capj ntülüs . Yupj ma topon Dios Jatjam ꞌücj jis capj pꞌyaꞌsa , mpes nin . Dios Popa pjaní way jupj .
43003019	¿ Ncu selen tsjan mpes Dios nin vele gente malala lajay ? Napj jyawca jinwá nosis ntꞌa . Napj sin ꞌyüsa lejay tꞌücꞌ way Dios poꞌó . Newa nin , yupj ma jisastsja napj . Yupj pꞌiyá malala nyuca yólatsja , ninana jisastsja yupj . Lovin malala nyuca lajaytsja , mpes nin .
43003020	Malala nyuca lajay ma jisas jyawca . Nin mpes yupj ma quelel japon napj lal . Ma quelel jus nlayecj yupj malala nyuca lajay .
43003021	Nin tulucj Dios vele jin lajay jis lal . Dios vele tꞌücꞌ way . Yupj japon napj lal . Yupj jisas la pꞌa ca sin müꞌüsüs yupj la tjajay , Dios jos jin la tjajay yupj .
43003022	Locopyaya Judea moꞌo tjuwine Jesús jupj discipulopan jis lal . Neꞌaj püs pǘꞌütsja jupj yupj jis lal . Neꞌaj Jesús bautizar lis tjiji gentas .
43003023	Juan pülücj bautizar lis tjiji wa Aenón ntꞌa , neꞌaj way pꞌin Salim moꞌó . Pajal ꞌüsǘ püné neꞌaj , mpes bautizar lis tjiji neꞌaj jupj . Neꞌaj pülücj tjiquil watsja lovin Juan ntꞌa . Jupj lovin bautizar líjitsja nepenowá .
43003024	Nin tepyala jepa Juan cawilta moꞌo ꞌyonsa secj pꞌin .
43003025	Juan discipulopan judío pꞌa lal la veleltsja judiopan la tjajay poꞌó . Nin tjowelepj yupj ꞌonin ne ꞌüsüs se palá gentá Dios lal .
43003026	Tjil , tjowelepj Juan lal Jesucristo poꞌó : — Rabbí , jupj cyapj tecyon̈ca wa ꞌüsǘ naꞌaj poꞌó , ꞌüsǘ Jordán ló ntꞌa . Jipj ꞌa ꞌücj velen jupj mpes lovin . Quina ma qjuisas jupj lijá . Jupj bautizar la siji wa quinam jipj jinwá , ne pjü jil jupj ntꞌa . Jipj ntꞌa ma jiquil quinam .
43003027	Juan jis wala tjevele : — Dios ma ꞌyaya , cjuwá nempe . Nin lovin . Nin mpes ca jus nlayé Jesús tyaꞌá , Dios tjeꞌyaya mpes tyaꞌa jupj niná .
43003028	Nun pꞌiyá tjapjaꞌaqué napj tjevelé , mpes solejé tsjan tjevelé napj . Tjevelé Dios tjevele ca jas majamas Yom pjaní judiopan ntꞌa . Jupj ca jis capj mpꞌaꞌsas . Nam ꞌa jupj tulucj . Dios nin tjejyama ꞌücj la mejay jupj locopyaya jacꞌ mpes .
43003029	Nin pꞌiyá judío woya na , jupj jatsꞌom lal jacꞌ na . Jupj jomica se pꞌaꞌsa jupj . Se con̈ca jupj , pjoca jupj velá . Jomica pajal ꞌücj jos yom woya vele mpes . Nin pꞌiyá napj lal . Pajal ꞌücj najas ꞌos quinam pülücj Jesús lal japon quinam .
43003030	Más ꞌücj Jesús más püné pyala jupj . Más ꞌücj napj más tsjicj way ca ma palas quinam .
43003031	” Jupj tsjun mpe tjacꞌ , mpes jupj más püné pjü jilal . Napj nosis ntꞌa patja popa pꞌin . Nosis ntꞌa pyala ꞌücj velé . Jupj tsjun mpe tjacꞌ , mpes más püné jupj pjü jilal .
43003032	Jupj vele la pꞌa jilal jupj tjinyucá , jupj tjapjacá nin vele jupj . Newa pjü ma quelel japon jupj velá .
43003033	Pjaní pꞌin topon jupj tjevelá . Japon Jesucristo velá , mpes pꞌa witjacj ca jus nlayecj yupj japon wa Dios tꞌücꞌ way vele lovin .
43003034	Dios jas tjejyama Jesús . Jupj nin vele Dios velá . Mpes yupj japon na Jesús velá , japon wa Dios velá . Dios ꞌyaya jupj Cjües , pjü ꞌücj la mijis jupj . Pues pjü way vele pjü ꞌücj vele Dios Cjües se pꞌaꞌsa mpes .
43003035	” Dios jupj Popay . Popay pajal quelel liji Jatjam , ne pjü way tjeꞌyaya Jatjam .
43003036	Dios Jatjam mpes japon , lovin ca mpatjam Dios lal . Pꞌa witjacj ma lajay Dios Jatjam vele jin , mpes yupj ma ca mpatjam Dios lal . Dios ma jos yupj malala nyuca lajay . Jupj newa nin jola jupj ca jis capj ntülüs — nin tjevele Juan el Bautista Jesucristo poꞌó .
43004001	Fariseopan tjepjyacan̈ wa gente tjowelepj Jesús poꞌó . Gente tjowelepj Jesús más pülücj sin ꞌyüsa líjitsja Juan lal . Más pülücj bautizar lis tjiji Juan lal , tjowelepj .
43004002	( Jesús pꞌiyá ma bautizar lis tjiji yupj . Jupj discipulopan bautizar lis tjajay jupj mpes . Mopꞌin nin , más pülücj sa con̈tsja Jesús Juan lal . )
43004003	Qjuis Jepa Jesús jus nleya fariseopan tjepjyacan̈ niná . Jus nleya na , tjemey jupj Judea mpe . Tjemey niswá Galilea poꞌó .
43004004	Newa jámatsja na jümücj ntꞌa , Samaria la nipj jámatsja jümücj mpes jupj .
43004005	Neꞌaj Samaria moꞌó , jus tjevyanta pülücj patja ntꞌa neꞌaj . Sicar lotsja pülücj patja ntꞌa . Po ꞌin neꞌaj way pꞌintsja ꞌamá ntꞌa , ꞌamá niná Jacob tjeꞌyaya jupj jatjam José pajal püna .
43004006	Neꞌaj ꞌüsǘ muju tón̈catsja , niná ꞌüsǘ muju ton̈ca Jacob jutsꞌaꞌá watsja pajal püna . Jesús jas túlatsja campa tjuwine mpes , ne ꞌüsǘ muju la ntꞌa ꞌetjele jupj . Lotsꞌacꞌ culupwen ntꞌa jáꞌasatsja quinam .
43004007	Neꞌaj quepj tjacꞌ ꞌüsǘ lo pul . Samaria mpe ꞌeseptsja jupj . — ꞌÜsǘ ma ꞌen , müꞌüs — tjevele Jesús jupj lal .
43004008	Jesús discipulopan tjiltsja pülücj patja ntꞌa jaylacj jis la jay jis la las . Yupj len̈tsja neꞌaj , mpes jupj ꞌüsǘ la tjemyona quepj lal .
43004009	Quepj Samaria mpe ꞌeseptsja jupj , mpes jupj tjevele Jesús lal : — Judío jipj . ¿ Tsjan pjucj le mon ꞌüsüs napj lal ? Samaria mpe ꞌesepj napj . Judiopan sejamicapan tulucj cupj .
43004010	Jesús tjevele jupj lal : — Jipj ma selen Dios ꞌyayá . Ma wa selen pjacj tjevele jipj lal : ‘ ꞌÜsǘ ma ꞌen , müꞌüs ’ . Ma selen pjacj napj . Napj ꞌücj ꞌe ꞌá ꞌüsǘ pꞌa wa , niná ꞌüsǘ mpes ꞌücj cüpüꞌüm jipj . Napj lal le mon , mya ꞌa ca niná . Ma selen , mpes ma la tjemyon napj lal .
43004011	Quepj tjevele jupj lal : — Jim ꞌa cjuwá tsjan mpes cüpul ꞌüsüs . Niná ꞌüsǘ muju ton̈ca pajal campwila . ¿ Caꞌaj mpe mpulun ꞌüsǘ ꞌücj lo pütꞌüs ?
43004012	Jacob püna tüpüꞌü , cupj ne jupj popa pꞌiyá locopyaya pyatjaquecj . Jupj tyoca niná , ꞌüsǘ muju ton̈cá . Jupj qjuis tjeꞌyaya niná . ꞌÜsüs pajal . Jupj ꞌüsǘ tjümüꞌü wa nina popé , jupj sin popa tjimyüꞌün̈ wa quiꞌá , jupj cabro ꞌotsꞌipj , jupj oveja ꞌotsꞌipj . ¿ Ncu más püné way jipj Jacob lal ?
43004013	Jesús tjevele quepj lal : — ꞌÜsǘ niná myüꞌün̈ , ꞌüsǘ jis mvas niswá .
43004014	Nin tulucj napj jis maꞌayá lal . ꞌÜsǘ tjimyüꞌün̈ na , napj pꞌiyá jis maꞌayá , lovin ma ca ꞌüsǘ jis mvas niswá . ꞌÜsǘ napj se ꞌa , ꞌüsǘ ꞌamá popa pyacj jinwá nsem yupj jisas moꞌó . Lovin pyaca yupj jis qjues mpe , ꞌücj jis la pütꞌüs la mijis lovin .
43004015	Quepj tjevele jupj lal : — ꞌÜsǘ queꞌe ma ꞌen niná popé , ne ca ma ꞌüsǘ mvas niswá . Ma ca quiꞌá ncuwis ꞌüsǘ lo pul .
43004016	Jesús tjevele jupj lal : — Jutja , tjevele ncuwim vyayum . Ncuwim jupj lal .
43004017	Quepj jupj wola tjevele : — Mvayum tulucj . Jesús tjevele jupj lal : — Jipj tꞌücꞌ velen vyayum tulucj .
43004018	Cínquiya vyayumpan waytsja jipj . Jipj pütꞌ lal quinam , vyayum tulucj . Mpes jipj tꞌücꞌ tjevelen .
43004019	Quepj jupj lal tjevele : — Quina napj jus nley profeta jipj . Jipj Dios mpes velen .
43004020	Püna tapatja Dios cus tocon̈ witjacj Dios lal tjowelepj quiꞌá . Palá nipiꞌtjin̈ yupj Dios wolapꞌaꞌá quiꞌá , jocꞌ niná moꞌó . Quiꞌá tjatja na , tjowelepj Dios pajal püné . Nun judiopan nin welé cupj ma polel nin lijicj quinam . Nun welé más ꞌücj pjü gente Jerusalén ntꞌa jil , Dios lal la veles neꞌaj . Nun welé más ꞌücj Jerusalén ntꞌa pꞌin palá nipiꞌtjin̈ Dios wolapꞌaꞌá , más ꞌücj neꞌaj mal jis la veles Dios püné .
43004021	Jesús jupj lal tjevele : — ꞌÜcj la pon napj velé . Pꞌa jyawca na , gente jun taꞌá palá mpiꞌtjin̈ Dios wolapꞌaꞌá , yupj patja ntꞌa . Ca mvelecj Dios pajal püné , jocꞌ niná ntꞌa pꞌin tulucj , Jerusalén ntꞌa pꞌin tulucj wa .
43004022	Nun Samaria moꞌo potjaqué palá pwiꞌtjiqué wa Dios wolapꞌaꞌá , newa ma solejé nun ꞌoyn nyuca liji jupj . Nin tulucj cupj qjuis lal . Cupj judiopan , cupj palá nipiꞌtjiquecj wa Dios wolapꞌaꞌá , mopꞌin nin , cupj selecj ꞌoyn nyuca liji jupj . Dios ca la mijis gente ꞌücj ca mpatjam jupj lal . Judiopan popa mpes nin liji jupj .
43004023	Mopꞌin pꞌa casá ca nsem pꞌa jawas . Pꞌa jawas Dios quelel lajay ꞌücj ca palá mpiꞌtjin̈ Dios wolapꞌaꞌá jupj Cjües mpes . Jun taꞌá , yupj patja ntꞌa , ꞌücj ca nsem . ꞌÜcj ca mvelecj Dios pajal püné jupj Cjües mpes . Jupj Cjües sin ꞌyüsa liji tꞌücꞌ way Dios poꞌó , mpes ꞌücj quelel lajay jupj . Qjuis Papay Dios jos nin jina lajay quelel lajay jupj . Nin ca nsem pꞌa jawas . Nasa way nin tepyala quinam .
43004024	Cjües way Dios . Dios Cjües mpes pꞌin gente ꞌücj palá mpiꞌtjin̈ Dios wolapꞌaꞌá . Dios Cjües mpes pꞌin ꞌücj yola Dios püné . Dios Cjües sin ꞌyüsa la siji tꞌücꞌ way Dios poꞌó , mpes ꞌücj quelel lajay jupj .
43004025	Quepj tjevele jupj lal : — Napj selé Dios ca jas majamas Jepa Püné cupj ntꞌa . Jupj ca qjuis capj mpꞌaꞌsas . ( Cristo ló jupj cupj qjuilal . ) Jacꞌ na , jupj ca ꞌüsüs qjuisin müꞌüsüs la mijis pjü way .
43004026	Jesús tjevele jupj lal : — Niná pjacj lal velen , napj mpꞌiyá niná .
43004027	Jesús nin tjevele na , jupj discipulopan tjiquil . Pajal nin yólatsja tsjan mpes quepj lal véletsja jupj . Newa ma la tjüꞌüy tsjan mpes nin la tjiji . Ma la tjüꞌüy tsjan mpes tjevele quepj lal .
43004028	Len̈ way tjemey quepan . Jupj jarro jáꞌasa tjemey . Tjemey pülücj patja ntꞌa . Tjevele neꞌaj tapatja jis lal :
43004029	— Nculá nun . Jus nucú ca niná yomen . Jupj nawala tjevele pjü way napj la tjejay . Jupj ne ‘ Cristo ’ ca nacj . Dios jas tjejyama nosis ntꞌa .
43004030	Mpes neꞌaj tapatja jis wa nepé tjil . Jesús ntꞌa jiltsja .
43004031	Gente jiquiltsja na , Jesús discipulopan jupj lal la tjomon nlajas : — Rabbí , nlajan jipj — tjowelepj yupj .
43004032	Ma quelel lyájatsja jupj quinam . Jupj tjevele yupj jis lal : — Nun ma solejé ꞌonin niná , napj lya popé .
43004033	Jupj nin tjevele mpes discipulopan yuwá jis la tjüꞌüy ncu neꞌaj patja sin popa tequeꞌe , tjeꞌyaya jupj la las .
43004034	Yupj ma sin tjiꞌyüsa , mpes Jesús ꞌüsüs tjevele yupj jis lal : — Dios nin tjejyama nosis ntꞌa . Pjü Dios jos , pjü way quelel tꞌücꞌ lejay napj — tjevele jupj — . Napj tsjiꞌ lejay jupj mpes , quelel tꞌücꞌ lejay niná . Niná lejay pajal ꞌüsüs napj lal , ve lya jinwá napj lal .
43004035	Nun welé mes yulupjana newa custjay , vyala mpes . Napj velé nin tulucj napj vyala lal . Gente napj jisin jinwá . Yupj topon napj jis capj pꞌyacj ꞌücj jis la pütꞌüs Dios lal , yupj napj jisin popa vyala jinwá . Tjunuca nun gentas . Tjevyala nasa tjiꞌyǘ jinwá yupj . Yupj nasa quelel japon .
43004036	Nun sin ꞌyüsa lojí na napj nin poꞌó , yupj nepénowa ca mponecj . Nin lojí na , vyala coꞌá jinwá lojí napj mpes . Niná lojí na , ntaꞌé ca nun , nun la tjüjí mpes . Dios ca la mijis wa yupj lovin ca mpatjam jupj lal yupj topon mpes . ” Namozopan jasin jinwá lajay neneyawá . Vyala jacutj jinwá lajay neneyawá . Namozo pjaní mwalá way jis lal vele Dios tjevelá , seyasa jin yola jupj tjevelá . Ma quelel japon custjay . Namozo setel sine jinwá la tjiji . Pꞌa jawas pꞌa wa vele yupj jis lal Dios tjevelá , mpes yupj japon . Manas tjowelepj mpes topon . Manas ca ꞌücj jisas nsem yupj topon mpes .
43004037	Nepénowa nin javelepj : ‘ Pjaní sine , locopyá vyalaná ’ . Niná tꞌücꞌ way nun lal quinam .
43004038	Napj nusin tjejyam la pꞌa jis lal la veles napj mpes . Nepénowa ca mponecj , mpes lovin ca mpatjam Dios lal . Püna ma sin ꞌyüsa lis tjüjí nun . La pꞌa sin ꞌyüsa lajaytsja . La pꞌa lajaytsja , nun cyawaja lojí quinam — tjevele Jesús .
43004039	Samaria poꞌo tapatja sin popa pülücj topon Jesús lal , yupj ne pülücj patja mpe neꞌespan pꞌiyá . Quepj tjevele Jesús tjevelá , mpes topon yupj . Quepj tjevele : — Jupj nawala tjevele pjü way napj la tjejay .
43004040	Mpes Samaria poꞌo tapatja Jesús ntꞌa tjiquil na , Jesús lal la tjomon la ꞌosos tsjicj way yupj jis lal . Mpes tsꞌacꞌ matꞌe neꞌaj tüpüꞌü yupj jis lal .
43004041	Jesús tjevele mpes wa más pülücj topon yupj . Nin tepyala pajal pülücj topon quinam .
43004042	Mpes yupj quepj lal tjowelepj : — Jipj velen mpes tulucj pyonecj quinam . Cupj pꞌiyá tjepjyaꞌaquecj jupj tjevelá , mpes selecj tꞌücꞌ way jupj ca nin la mijis gente ꞌücj ca mpatjam Dios lal — nin tjowelepj Samaria poꞌo tapatja Jesús poꞌó .
43004043	Tꞌücꞌ tsꞌacꞌ matꞌe na , Jesús tjemey niswá . Galilea moꞌo wínetsja .
43004044	( Jesús seletsja Galilea moꞌo patjá ma ca quelel la mijicj jupj , mpes jupj pꞌiyá véletsja : “ Profeta püꞌü ntꞌa ma quelel japon jupj pajal ꞌüsüs ” . )
43004045	Jus tjevyanta na Galilea moꞌó , Galilea moꞌo tapatja ꞌücj jisastsja jupj tjacꞌ mpes . Galilea moꞌo tapatja tjil wa nawajaꞌa Jerusalén moꞌó . Fiesta ntꞌa tjil yupj , mpes tjunuc wa pjü way pajal ꞌüsüs la tjiji Jesús fiesta ntꞌa . Nin mpes ꞌücj jisastsja yupj Jesús tjacꞌ quinam .
43004046	Newa Galilea moꞌó pꞌin , Caná neꞌas tjemey Jesús niswá . Pülücj patja neꞌaj . Püna pajal ꞌüsüs la tjiji neꞌaj . ꞌÜsǘ pꞌin uva ꞌüsǘ tepyala la tjiji Jesús neꞌaj . Neꞌaj way pꞌin pǘꞌütsja jepa auxiliar , Capernaum ntꞌa . Jupj jatjam pajal malala jostsja .
43004047	La pꞌa wa tjowelepj auxiliar niná lal Jesús nasa tjacꞌ Judea nepé , niswá tjacꞌ Galilea moꞌó . Niná jus nleya na , tjemey Jesús ntꞌa . Pajal la tjemyona lo cuwis Jesús , lo ꞌüꞌsüs lo jay jatjam . Jatjam nasa way péꞌetsja jupj .
43004048	Jesús tjevele jupj lal : — Napj pajal ꞌüsüs lejay , yom pꞌin ma polel liji jinwá . Nin lejay nusin ꞌyüsa la mejay Dios nin tjejyama napj . Ma nucú niná lejay , lovin ma cüponé napj lal . Malala nin .
43004049	Auxiliar tjevele jupj lal : — Len̈ way was . Najas ꞌüsüs la mijin , ne ca ma mpaꞌis natjam tsjicj .
43004050	Jesús tjevele auxiliar lal : — ꞌÜcj la winin quinam . Jetjam ca mpüꞌüm ca nsem . Yom tepyona Jesús tjevelá , mpes wo ntꞌa tjemey yomen .
43004051	Newa neꞌaj jámatsja custjay , jomozopan tjiquil la nyüjüsün̈ . Jupj lal tjowelepj : — Ma tepeꞌe jetjam . ꞌÜcj jáꞌasa quinam jupj .
43004052	Mpes auxiliar jis la tjiꞌyüya yupj ꞌona tjiꞌyüꞌsa . Yupj tjowelepj jupj lal : — Tꞌan̈ tꞌawaná , la una na tjiꞌyüꞌsa si ꞌawa .
43004053	Tsjicj popay jus nléyatsja tꞌan̈ la una na pꞌin , Jesús tjevele jupj lal : “ Jetjam ca mpüꞌüm ca nsem ” . Nin mpes auxiliar tepyona Jesús Yom niná Dios tjevele ca jas majamas jis capj la pꞌacj judiopan . Nin pꞌiyá topon wa pjü way auxiliar wo ntꞌa tapatjá .
43004054	Ninana Jesús la tjijá Galilea ntꞌa , Judea mpe tjacꞌ na . Pajal ꞌüsüs la tjiji , sin tjiꞌyüsa lis tjiji Dios jas tjejyama jupj . La miyá quinam pajal ꞌüsüs la tjiji Jesús Galilea moꞌó , gente pꞌin ma polel lajay jinwá .
43005001	Locopyaya pꞌa wa fiesta la tjajay judiopan . Jesús viyavin tjemey Jerusalén ntꞌa fiesta mpes .
43005002	Jerusalén ntꞌa ꞌüsǘ muju ton̈ca jis la ꞌasꞌüs . Pajal la püné , campwílatsja jupj . Judiopan jis tin “ Betesda ” ló niná ꞌüsǘ . Neꞌaj way pꞌin jun vilicj püné oveja mpe wama jil Jerusalén moꞌó . ꞌÜsǘ muju ton̈ca tꞌasiyú cinco corredor witjacj lejen̈tsja .
43005003	Tsjojoca ntꞌa malala jisas pülücj tapatja neꞌaj . Nepénowa yun tuluctsja , nepénowa ma polel jiltsja , nepénowa ma polel ꞌyutanan̈tsja . Yupj pjü way la tjunuc ꞌüsǘ lo pjetsꞌepjetsꞌe ꞌüsǘ muju ton̈ca moꞌó .
43005004	Ángel pjaní Dios mpe tjacꞌ neneyawá , ꞌüsǘ muju ton̈ca ntꞌa tjemey , lo pjetsꞌepjetsꞌe la tjiji ꞌüsüs . Niná la tjiji na , malala jos pjaní way tjiꞌyüꞌsa jupj . Mwalá way ꞌüsǘ moꞌo tjemey , niná pꞌin tjiꞌyüꞌsa . Pjü way malala jisas ꞌücj jis tjiꞌyüꞌsa ꞌüsǘ niná mpes .
43005005	Yom pjaní neꞌaj tüpüꞌü , año pülücj malala jostsja jupj . Año treinta y ocho nas malala jostsja jupj .
43005006	Jesús jus tjinyuca , jus nleya yom niná pajal püs neꞌaj tüpüꞌü jupj , malala jos . Mpes la tjiꞌyüya jupj lal : — ¿ Ncu quelel ꞌi ꞌüꞌsa jipj ?
43005007	Yom malala jos lal tjevele Jesús lal : — Len̈ pjacj ncapj cüpꞌacj ꞌüsǘ moꞌo mis . Nin mpes ꞌüsǘ lo pjetsꞌepjetsꞌe na , newa nasapj jum ꞌüsüs moꞌó . Newa jum , pꞌa wa moꞌo jama mwalá way pꞌin napj lal .
43005008	Jesús tjevele malala jos lal : — ¡ Jin niꞌisa jipj ! Ntꞌya ntꞌan jipj cobija . Mwinim ca .
43005009	Len̈ way tjiꞌyüꞌsa niná yomen . Jupj ntꞌya jupj cobija , tjemey jupj . Sábado waytsja nin jawas , judiopan ma tsjiꞌ lajay jawastsja .
43005010	Mpes judiopan jis jepapan tjowelepj yomen tjiꞌyüꞌsa lal : — Sábado yacjampa , tsꞌacꞌ niná ma tsjiꞌ lijicj jawas . Ma polel lya tꞌas jipj cobija .
43005011	Jupj jis lal tjevele : — Yomen ntjiꞌüꞌsa la tjiji tjevele napj lal : ‘ Ntꞌya ntꞌan jipj cobija . Mwinim ca . ’
43005012	Yupj la tjüꞌüy jupj : — ¿ Pjacj yomen lyal tjevele jipj ca ntꞌan jipj cobija , ca mwinim ?
43005013	Yomen ma seletsja pjacj tjiꞌyüꞌsa la tjiji jupj . Len̈tsja quinam Jesús . Pülücj játjatsja neꞌaj , ne Jesús yupj culupwen nipj tjemey jupj .
43005014	Yacjaya Jesús la nüjüsü yomen Dios wo ntꞌa . Jesús tjevele jupj lal : — Nin jele tꞌas nin mpes : ꞌi tjüꞌüꞌsa jipj quinam . Po ma newa malala la mijin quinam jipj . Jipj newa malala nyuca lejay , más malala ca mya palas jipj .
43005015	Tjemey yomen judiopan jis jepapan ntꞌa . Tjevele yupj jis lal tjiꞌyüꞌsa la tjijá , Jesús waytsja jupj .
43005016	Judiopan jis jepapan pajal tsꞌa ꞌintsja Jesús ꞌyüꞌsa líjitsja sábado na , nin jawas judiopan ma tsjiꞌ lajay . Nin mpes quelel malala lajaytsja Jesús lal . Lovin malala lajaytsja jupj lal .
43005017	Jesús yupj jis lal tjevele malala tulucj sábado na tjiꞌyüꞌsa la tjiji . Tjevele : — Mpapay newa tsjiꞌ liji . Napj ꞌa newa tsjiꞌ lejay wa jupj jinwá .
43005018	Niná tjevele mpes , judiopan jis jepapan po quelel jaꞌünantsja Jesús . Más nin yólatsja quinam ca nin la mijicj . Jesús tjiꞌyüꞌsa la tjiji sábado na , nin jawas yupj jajütütj ma ca tsjiꞌ la mijicj judiopan . Niná po ꞌin malálatsja yupj jis lal . Jupj tjevele wa Dios jupj Popay , mpes wa tsꞌa tjiꞌin . Jupj tjevele mpes quelel véletsja jupj pꞌiyá püné jupj Popay Dios jinwá .
43005019	Yupj malala yólatsja mpes , Jesús tjevele yupj jis lal . Ninana tjevelá : “ Napj lejay ma polel la cüjay nasapmpa , napj pꞌiyá quelel lejay mpes pꞌin . Napj Dios Jatjam . Napj nyuc Mpapay lijá , nin pꞌin ꞌücj wa lejay napj . Napj nin pꞌiyá lejay Mpapay liji jinwá . Tꞌücꞌ way niná .
43005020	Mpapay quelel la niji . Pjü jupj pꞌiyá lijá , jupj nin ꞌyüsa liji tsjan niná jupj lijá . Nasa pajal ꞌüsüs la tjiji jupj pajal püné mpes . Más ꞌüsüs ca la mijis jupj pꞌa jawasiyá . Nin liji na , ca nin müꞌüsüs wa la mijis niná , ne nin ca la mejay napj . Nin ca la mijis jupj , mpes nun nujola mpalas ma nusin ꞌyüsa ꞌonin ne nin lejay napj .
43005021	Mpapay sin jyünsa tecyaꞌlin̈ , mpatjam liji jupj . Nin pꞌiyá lejay napj ; napj patja la sejay napj najas mpatjam .
43005022	Mpapay ntjeꞌaya wa ꞌücj la veles pjü mpes pjacj ne ꞌüsüs nyuca la tjajay , pjacj ne malala nyuca la tjajay . Mpapay pꞌiyá ma ca nin la mijis .
43005023	Mpapay jos pjü pajal ꞌüsüs pjac javelepj napj mpes , jupj mpes ꞌüsüs javelepj jinwá . Nin mpes ne ꞌaya nin lejay napj . Ma ꞌüsüs pjac javelepj napj mpes , nin pꞌiyá ma wa ꞌüsüs pjac javelepj jupj mpes . Jupj nin tjejyama , mpes nin .
43005024	” Nepénowa napj velé jin lajay , japon wa nin tjejyama lal . Ninana lajay , nasa way patja yupj , ne lovin ca mpatjam yupj Dios lal . Lovin ma ca mvelé malala nyuca la tjajay yupj . Püna tecyaꞌlin̈ jinwatsja Dios lal . Pꞌa casá way quinam , jupj lal topon mpes . Lovin ca Dios lal mpatjam . Tꞌücꞌ way niná .
43005025	Dios lal ma japon , tecyaꞌlin̈ jinwá yupj quinam . Pꞌa jyawca na , yupj ca mpjacan̈ napj velé . Yupj sin popa nepenowá ca la mijicj napj velé jinwá . Napj velé jin lajay , mpatjam ca yupj lovin . Nin ca nsem pꞌa jawas . Nasa way nin tepyala quinam . Napj Dios Jatjam . Tꞌücꞌ way niná .
43005026	” Mpapay ꞌücj liji pꞌa wa lo pütꞌüs . Nin pꞌiyá ntjeꞌaya napj ꞌücj wa lejay la pꞌa lo pütꞌüs .
43005027	Jupj ntjeꞌaya ꞌücj la veles gente poꞌó pjacj ne ꞌüsüs nyuca la tjajay , pjacj ne malala nyuca la tjajay . Napj ꞌa yom , gente popa pꞌiyá , mpes ntjeꞌaya ꞌücj nin lejay napj .
43005028	Po ma nusey cꞌa tꞌas nun nin mpes . Pꞌa jawas pjü tecyaꞌlin̈ , toc patja witjacj , ca mpjacan̈ napj velé .
43005029	Tjepjyacan̈ na , pjeꞌá ncul ca yupj . ꞌÜsüs way la tjajay sin müjünsücj , ca mpatjam niswá . Malala nyuca la tjajay sin müjünsücj wa ca , mopꞌin malala ca jis mpalas yupj . Napj ca mvelé tꞌücꞌ way malala nyuca la tjajay yupj .
43005030	” Napj lejay , ma polel la cüjay nasapj , napj pꞌiyá quelel lejay mpes pꞌin . Mpapay vele napj lal , niná napj nin velé pꞌin . Jupj jola jin velé ncu gente malala nyuca la tjajay . Nin mpes napj velé yupj poꞌó tꞌücꞌ way . Napj ma quelel lejay napj quelel le jaympa pꞌin . Napj quelel lejay jupj jos jin . Nin tjejyama jupj .
43005031	Napj nasapj cüwelé nun lal napj selé napj pꞌiyá poꞌó , ma ca polel jus cülayé ncu tꞌücꞌ way niná napj velé .
43005032	Ma nasapj napj . Pꞌa vele wa jupj selé napj nin poꞌó . Napj selé jupj vele napj poꞌó , tꞌücꞌ way .
43005033	” Juan niná napj nin velé poꞌó . Nun pꞌiyá niyom sin tjajamá jis la veles Juan lal . Jupj seletsja mpes tꞌücꞌ way tjevele napj nin poꞌó .
43005034	Napj ma nin nola ncu gente pꞌin javelepj Dios nin tjejyama . Napj najas nun ca mponé napj lal . Najas ca Dios lal mpatjaqué . Nin mpes nin tjevelé Juan ꞌüsüs tjevele napj mpes .
43005035	Juan pajal ꞌüsüs nusin tjiꞌyüsa lis tjiji Dios poꞌó . Jupj jyawca jinwatsja nun lal . ꞌIyó je su müjǘ ꞌücj la nuc . Nin pꞌiyá jupj tjevele mpes ꞌücj nusin tjiꞌyüsa Dios poꞌó . Tsjicj way mpes ꞌücj nujisastsja pajal , jupj nusin tjiꞌyüsa la tjiji mpes .
43005036	” Juan ꞌüsüs tjevele jupj seletsja napj nin poꞌó . Pjaní waytsja jupj . Pꞌa mpes wa nun ca jus nlayé Dios nin tjejyama . Niná más ꞌüsüs Juan vele lal . Niná napj pajal ꞌüsüs lejay Mpapay mpes . Jupj ntjeꞌaya napj ca tꞌücꞌ la mejay , niná pꞌiyá lejay napj . Nin mpes wa nun ca jus nlayé Mpapay nin tjejyama .
43005037	” Mpapay tjevele wa napj mpes jupj selé mpes . Nin tjejyama jupj . Newa ma tjapjaꞌaqué jupj tjevelá . Ma wa tjunucú jupj .
43005038	Ma wa nujos jupj tjevelá . Nun ma quelel lojí jupj tjevelá . Nin tjejyama jupj , newa ma poné napj tꞌücꞌ velé .
43005039	Nun nujola Dios Popel nusin ꞌyüsa liji ꞌonin ne ꞌücj la pütꞌüs Dios lal lovin . Nin mpes tülü way moꞌo welé Dios Popel . Nun quelel nusin ꞌyüsa Dios tjevelá . Tꞌücꞌ way Dios Popel pꞌiyá vele napj nin poꞌó .
43005040	Newa nin , nun ma quelel poné napj lal . Nun ma quelel poné napj polel nucopj pꞌyacj , ꞌücj nu la pütꞌüs Dios lal .
43005041	” Ma nin nola gente pꞌin javelepj mpes napj nin poꞌó . Ma nin nola ncu ꞌüsüs pjac javelepj napj nin poꞌó .
43005042	Nin pꞌin , napj selé nun ma tꞌücꞌ way quelel lojí Dios . Napj nujus nyuc , mpes selé napj niná .
43005043	Napj quiꞌá tjacuwis Mpapay quiꞌá nin tjejyama mpes . Newa nin , nun ꞌücj jisas tulucj napj tjacuwis . Pꞌa wa jupj sin nin ꞌucuy , nun ca ꞌücj jisas nsem jupj tjacꞌ .
43005044	” Nun ma polel poné napj lal . Nun po jisas pꞌa wa nun popa javelepj nun pajal ꞌüsüs . Nun ma nin nujola Dios ma nin vele nun ꞌüsüs . Dios pjaní jupj , más püné jupj pjü jis lal .
43005045	Napj pꞌiyá ma ca malala mvelé nun poꞌó Mpapay wolapꞌaꞌá . Ma nin nujola tꞌas . Dios Popel Moisés tepyacá malala mveles ca nun poꞌó . Nun nujola nun lojí Moisés tjijyüꞌtá , ca ꞌüsüs nu mpalas .
43005046	Jupj tepyaca wa napj mpes . Nun cüponé Moisés tepyacá , cüponé catsja napj tꞌücꞌ tjevelé wa . Mpes jupj popel ca mveles nun malala nyuca la tjüjí .
43005047	Nun ma poné jupj tepyacá , mpes ma wa ca mponé napj velé ” , nin tjevele Jesús .
43006001	Locopyaya ꞌüsǘ naꞌaj poꞌo tjemey Jesús . ꞌÜsǘ niná pajal la pünetsja , pajal campwílatsja . Galilea lotsja . Tiberias lotsja wa jupj . Mátꞌeya ló .
43006002	Pajal pülücj sa con̈tsja Jesús neꞌaj . Tjunuc pajal ꞌüsüs la tjiji Jesús , jupj malala jisas jis tjiꞌyüꞌsa lis tjiji na . Jupj la tjiji mpes ca jus cülayecj Dios jas tjejyama jupj . Nin mpes sa con̈tsja jupj .
43006003	Jesús neven popa viyavin tjemey . ꞌEtjele jupj discipulopan jis lal .
43006004	Len̈ way pyálatsja judiopan jis fiesta . “ Dios Qjuis Capa Nipj Tjemey ” lotsja fiesta niná .
43006005	Jesús jay viyá ntꞌya , yus tjinyuca . Tjinyuca pajal pülücj jiquiltsja jupj ntꞌa . La tjiꞌyüya Felipe lal : — ¿ ꞌOnin la qjuijim jaylacj la qjuijim pansas , pjü jis la las ?
43006006	Jesús quelel nyúcatsja tsjan la veles Felipá , mpes nin la tjiꞌyüya jupj lal . Jupj pꞌiyá seletsja tsjan la mijis .
43006007	Felipe jupj lal tjevele : — Mes ocho tsjiꞌ lejay jaylacj , ma tꞌücꞌ tꞌemel nsem pan jaylacj la qjuijicj , pjü tsjicj way jis la las .
43006008	Pꞌa discípulo neꞌaj jáꞌasatsja , Andrés lotsja jupj . Andrés Simón Pedro tsüípetsja jupj . Jupj tjevele Jesús lal :
43006009	— Quiꞌá jáꞌasa wa yom tsjicj . Pan cebada cínquiya tyaꞌa jupj . Cjul mátꞌeya tyaꞌa wa jupj . Newa cjuwá pjü jis la las . Nenem ꞌa pjaní way .
43006010	Jesús tjevele : — Pjü jis tjüjüꞌtǘ majatjum yupj . Tsjutsj pülücj lejen̈tsja neꞌaj , pajal ꞌüsüs la ꞌosostsja neꞌaj . Mpes niyom ꞌatjalapj neꞌaj . Pajal pülüctsja yupj , cinco mílyatsja yupj . Más ꞌin laꞌ way ca nacj , más ꞌin pülücj way ca nacj .
43006011	Jesús ntꞌya pansas , tjevele Dios lal tjüwüiꞌi pan tjeꞌyaya mpes . Tꞌücꞌ tjevele na , pan jis tjeꞌyaya pjü . Pjü tjalá . Nin pꞌiyá la tjiji cjulun lal . Yupj jisas nas tjalá . Pajal jis col tipitꞌa .
43006012	Pjü tꞌücꞌ tjalá na , jis col pitꞌa na , Jesús tjevele jupj discipulopan jis lal : — Ma polel pjü tjalá yupj . Pan newa jatja noꞌoté nun . Naꞌaj moꞌonsó , ma ca naꞌaj la ntsꞌiyá pansas sin popé .
43006013	Mpes yupj natj pansas tsjictjacj . Pan cebada cinco popé quiliyú dóceya tipitꞌa pan lal , ma pjü tjalá .
43006014	Gente neꞌaj tjatja tjunuc nin tepyalá . Jesús pajal ꞌüsüs la tjiji yom pꞌin ma polel liji jinwá , mpes sin tjiꞌyüsa lis tjiji Dios jas tjejyama jupj . Tjunuc mpes javeleptsja : “ Tꞌücꞌ way jupj profeta niná Moisés tjevele ca ncuwim nosis ntꞌa ” .
43006015	Jesús jus nleya yupj quelel jiquiltsja , quelel tjiꞌlin̈tsja jupj , ca jepa mpalas jupj . Ma jostsja jupj . Mpes niswa neven popa viyavin tjemey jusapj .
43006016	Yacjaya discipulopan palavin tjiquil ꞌüsǘ püné la ntꞌa . Nasa way tꞌyájatsja .
43006017	Barco wama tjil , ꞌüsǘ naꞌaj poꞌó jis la winin quinam . Capernaum ntꞌa jiltsja yupj . Pǘstetsja quinam , newá ma tjacꞌ Jesús .
43006018	Lüpjǘ püné la tjelyapjünǘ , mpes pajal la tjepjetpjetsꞌé ꞌüsǘ .
43006019	Legua pjaní tjil na ꞌüsǘ casaꞌá , jus tjunuc Jesús . ꞌÜsǘ casá wínetsja , neꞌaj way pꞌin jactsja barco ntꞌa . Pajal lacj tjeyaptsja discipulopan . Ma salejeptsja Jesús jupj .
43006020	“ Napj ne pꞌin winis . Po ma locj tjeyá nun ” , tjevele jupj .
43006021	Tjevele na , ꞌüctsja yupj jis lal jupj barco wama la winin yupj jis lal . Barco wama tjemey na , len̈ way neꞌas tjil , yupj quelel jiltsja ntꞌa .
43006022	Yaya gente pülücj newa játjatsja ꞌüsǘ la ntꞌa , Jesús jis tjeꞌyaya tjalá ntꞌa . Ma tjil yupj ꞌüsǘ naꞌaj poꞌó Jesús discipulopan jis lal . Yupj jus nlay barco pjaní way pꞌin ꞌüsǘ la ntꞌa jáꞌasatsja tꞌan̈ . Discipulopan tjil ꞌüsǘ naꞌaj poꞌó niná barco moꞌó . Salejeptsja Jesús ma wama tjemey barco moꞌó discipulopan jis lal . Yusapj tjil discipulopan .
43006023	Püstapj len̈tsja barcas . Locopyaya barco tsjictjacj nepénowa tjiquil Tiberias mpe . Neꞌaj pꞌin tjiquil niná gente pülücj tjatja ntꞌa , neꞌaj pꞌintsja qjuis Jepa Jesús pan jis tjeꞌyaya tjalá ntꞌa . ( Tꞌan̈ pꞌin pan ntꞌya , tjevele Dios lal tjüwüiꞌi pan mpes . Jis tjeꞌyaya , tjalá yupj . )
43006024	Yupj jus nlay Jesús len̈ yacjaj , jupj discipulopan len̈ watsja . Jus nlay na , barco wama tjil , ꞌüsǘ naꞌaj poꞌó jis la winin . Capernaum moꞌo tjil jis la pal Jesús .
43006025	Jus tjunuc ꞌüsǘ naꞌaj poꞌó . Jus tjunuc na , tjowelepj jupj lal : — Rabbí , ¿ ꞌona tjacuy quiꞌá ?
43006026	Jesús jis lal tjevele : — Nun pülücj tjalajá pansas , mpes la no palá . Nun jis col pitꞌa nas tjalá , mpes pꞌin . Tꞌücꞌ way niná . La no palá ꞌüsüs la tjejay mpes tulucj . Nun ma nusin ꞌyüsa tsjan mpes pajal ꞌüsüs lejay , yom pꞌin ma polel liji jinwá .
43006027	Nun pajal nujola ve mpes . Po ma nin nujola tꞌas ve mpes . Ve newa malala pyala . Nin nujola tꞌas tsjan ma cyawaja mpes . Nun Dios lal cüpatjaqué lovin , newa ma ca ꞌacawajas niná napj nu ꞌya . Napj pꞌiyá niná Yomen Dios jas tjejyamá . Mpapay Dios nusin tjiꞌyüsa la tjiji tꞌücꞌ way jupj nin tjejyama — nin tjevele Jesús .
43006028	Mpes yupj la tjüꞌüy jupj lal : — ¿ Tsjan jos Dios cupj lijicj , ne jupj ca ꞌücj jos nsem cupj lijicj mpes ?
43006029	Jesús tjevele yupj jis lal : — Dios jos nun newa poné napj lal . Ninana Dios jos nun lojí . Jupj nin tjejyama .
43006030	Mpes jupj lal tjowelepj yupj : — ¿ Tsjan lejay jipj qjuisin la ꞌüsüs lejay Dios jin tjejyamá ? Cupj cünucucj pajal ꞌüsüs lejay , yom pꞌin ma polel liji jinwá , ca cüponecj jipj velen . ¿ Tsjan ca la mijin jipj ?
43006031	Judiopan püna tapatja maná jalá jiltsja wosis cjuwá ntꞌa lyawun̈tsja na püná . Nin mpes Dios Popel vele : ‘ Ve jis tjeꞌyaya jis la las Dios püꞌü mpe ’ .
43006032	Jesús yupj jis lal tjevele : — Moisés tulucj ve nu tjeꞌyaya Dios püꞌü mpe . Mpapay pꞌin ve tꞌücꞌ way nu ꞌyaya jupj püꞌü mpe . Tꞌücꞌ way niná .
43006033	Ve Dios nu ꞌyayá , Dios püꞌü mpe jacꞌ . Ve niná nin liji gente ꞌücj ca mpatjam lovin .
43006034	Yupj tjowelepj Jesús lal : — Lovin qjuis maꞌayan ncupj ve niná .
43006035	Jesús tjevele yupj jis lal : — Napj pꞌiyá ve niná . Napj pꞌiyá nin lejay gente lovin ca ꞌücj mpatjam . Ncapj jacon̈ pjü ca ntaꞌacj ꞌücj jis la pütꞌüs Dios lal . Lovin ma vecj cyaꞌlin̈ jinwá ca nsem yupj jis lal . Nin lovin napj lal japon jis lal . Lovin ma ꞌüsǘ sive jinwá ca nsem yupj jis lal .
43006036	Mopꞌin nun ma poné . Napj nasa tjevelé niná nun jis lal . Nun nus tjunucú , newa ma poné napj polel nucopj pꞌyacj ꞌücj nu la pütꞌüs Dios lal .
43006037	” Mpapay ne ꞌaya gente nepenowá , yupj ca ncapj ncon̈cocj . Yupj pjü way ca mponecj napj lal . Napj lovin ma ca pjeꞌá lis ntsꞌi napj lal japon witjacj .
43006038	Napj Dios püꞌü mpe tjacuwis nin la mejay Mpapay jos jin . Nin tjejyama jupj . Napj pꞌiyá najas jin lejay mpes tjacuwis tulucj .
43006039	Mpapay Dios nin tjejyama . Jupj jos napj ca ꞌücj la mejay ma ca len̈ cüvalas jupj ntjeꞌayá sin popé . Jupj jos pjü yupj sin jyünsǘ la mejay pꞌa jawas tecyaꞌlin̈ sin müjünsücj na , ne ca niswa mpatjam yupj .
43006040	Nin jos Mpapay . Nepénowa japon napj ne Dios Jatjam . Japon wa napj mpes ca mpatjam Dios lal . Mpapay jos pjü yupj ca jupj lal mpatjam lovin . Napj pꞌiyá ca sin müjünsǘ nin jawas tecyaꞌlin̈ sin müjünsücj na — nin tjevele Jesús .
43006041	Judiopan sin popé yuwá jas tjowelepj jupj , jupj tjevele mpes . Jupj tjevele : “ Napj pꞌiyá ve niná . Napj tjacuwis Dios püꞌü mpe . ” Ma jisastsja niná tjevelá .
43006042	Yupj javeleptsja : “ Niná Jesús , José jatjam . Selecj pjacj jupj popay , jupj jamay . ¿ Tsjan mpes nin vele quinam , Dios püꞌü mpe tjacꞌ jupj ? ”
43006043	Yupj nin javeleptsja mpes , Jesús tjevele yupj jis lal : — Po ma nin tjowelé nunwá niná quinam .
43006044	Gente yusapj ma polel japon napj lal . Mpapay liji yupj ꞌücj ca quelel mponecj . Napj ca sin müjünsǘ mpatjam yupj niswá . Nin ca mpalas nin jawas tecyaꞌlin̈ sin müjünsücj na . Nin tjejyama Mpapay .
43006045	Profetapan tjowelepj : ‘ Dios ca sin müꞌüsüs lis mijis pjü jupj tsꞌuyupj ’ . Nin tapac profetapan Dios Popel moꞌó . Gente nepénowa pjyacan̈ Mpapay velá , sin ꞌyüsa wa jupj velá . Pjü way yupj ca mponecj napj mpes .
43006046	” Ma quelel velé yupj jus tjunuc Mpapay Dios , yun lal . Napj pꞌin jus tjinyuc jupj . Jupj nepé way tjacuwis .
43006047	Napj lal japon , Dios lal patja lovin . Tꞌücꞌ way velé .
43006048	Napj pꞌiyá niná ves . Napj pꞌiyá nin lejay gente lovin ca ꞌücj mpatjam .
43006049	” Judiopan püna tapatja maná jalá jiltsja wosis cjuwá ntꞌa püná . Maná ma ꞌücj la tjiji jis la pütꞌüs lovin . Tecyaꞌlin̈ wa yupj , pjü gente cyaꞌlin̈ jin pꞌiyá .
43006050	Ve niná napj velé mpes , más ꞌüsüs liji maná lal . Ve niná Dios püꞌü mpe jacꞌ . Ve niná jalá , lovin ma ca ncaꞌlin̈ .
43006051	Napj pꞌiyá ve niná , ve nyucunú jinwá napj . Napj Dios püꞌü mpe tjacuwis . Ve niná jalá , ca mpatjam lovin . Ve niná napj mpꞌüy . Ma patsꞌ ca napj , gente ꞌücj ca mpatjam Dios lal — nin tjevele Jesús .
43006052	Judiopan tsꞌa tjiꞌin Jesús nin tjevele mpes . La veleltsja yuwá . Javeleptsja : “ ¿ ꞌOyn la qjuijis yom niná , jupj jüpꞌüy cüꞌes cülá ncupj ? ”
43006053	Jesús tjevele yupj jis lal : — Napj pꞌiyá niná Yomen Dios jas tjejyamá . Napj mpꞌüy lojá jinwá lojí tulucj , ma tꞌücꞌ way potjaqué nun . Nin pꞌiyá , napj naꞌas müsiqué jinwá lojí tulucj , ma tꞌücꞌ way potjaqué . Tꞌücꞌ way niná .
43006054	” Nepénowa mpꞌüy jalá jinwá lajay , naꞌas myüꞌün̈ jinwá lajay wa . Ninana lajay lovin ca mpatjam Dios lal . Pꞌa jawas tecyaꞌlin̈ sin müjünsücj na , nin jawas napj ca sin müjünsǘ yupj jis pꞌüy , mpes ca mpatjam lovin .
43006055	Napj mpꞌüy ve tꞌücꞌ way jinwá . Nin lejay gente ꞌücj jis la pütꞌüs . Nin mpes wa naꞌas ꞌücj lo müs jinwá .
43006056	Nin mpes nin velé mpꞌüy jalá jinwá lajay sin poꞌó , naꞌas myüꞌün̈ jinwá lajay sin poꞌó wa . Ninana lajay newa ncapj jacon̈ lovin . Napj püꞌüs wa yupj jisas moꞌó lovin .
43006057	Mpapay lovin püꞌü . Jupj jusapj ꞌücj püꞌü . Nin tjejyama jupj , ne napj püꞌüs wa jupj mpes . Nin pꞌiyá niná . Nepénowa pajal japon napj lal , napj ꞌücj jis capj pꞌyacj pjü way mpes . Napj mpes ca mpatjam yupj .
43006058	Napj pꞌiyá ve niná , ve niná Dios mpe tjacꞌ . Napj maná jin tulucj . Más ꞌin ꞌüsüs napj maná lal . Judiopan püna tapatja maná jalatsja . Yupj tecyaꞌlin̈ wa , gente janmacj cyaꞌlin̈ jinwá . Nin tulucj ca nsem napj lal japon jis lal . Pajal japon napj lal , napj ꞌücj jis capj pꞌyacj pjü way mpes , lovin ca mpatjam yupj .
43006059	Ninana Jesús tjevele Capernaum moꞌó , sin tjiꞌyüsa lis tjiji na . Neꞌaj sin tjiꞌyüsa lis tjiji jis wa ntꞌa , judiopan ꞌa si mulú ntꞌa .
43006060	Jesús discipulopan pülücj ma jisastsja jupj tjevelá . Tjepjyacan̈ na jupj tjevelá , yupj tjowelepj : “ Jupj tjevelá pajal malala cupj qjuilal . Ma polel qjuis la pon jupj velá . Ma qjuiyola tꞌas ncupj niná . ”
43006061	Jesús seletsja yupj malala poꞌo tjowelepj jupj tjevele mpes . Pꞌa wa ma Jesús wola tjevele ; jupj seletsja pꞌin . Mpes jupj la tjiꞌyüya yupj jis lal : — ¿ Ncu ma quelel poné quinam , napj nin velé mpes ?
43006062	Nun ca nus nucú napj ca mis niswá Dios püꞌü ntꞌa , püna püꞌüstsja ntꞌa . ¿ Tsjan ca nujola nun , nin tepyala na ? Napj pꞌiyá niná Yomen Dios jas tjejyamá .
43006063	Dios Cjües nujos moꞌo püꞌü na pꞌin , ꞌücj nu la pütꞌüs Dios lal . Gente yusapj ma polel jis la pütꞌüs Dios lal . ¿ ꞌOnin ꞌucuy cüpütꞌ Dios Cjües nujos moꞌó ? Napj tjevelé toponé na , Dios Cjües nujos moꞌo ca mim mpüꞌüm . Jupj lal ca ꞌücj mpatjaqué lovin .
43006064	Nun nepenowá ma poné napj velé la pꞌin — nin tjevele Jesús . Jesús lovin seletsja pjacj ma ca quelel mponecj . Selé watsja pjacj ca lal ncuwim jupj enemigopan , ntjiꞌlin̈ jupj . Nin mpes nin tjevele jupj .
43006065	Jesús tjevele wa : — Nepénowa nun popa ma japon napj velé . Nin mpes nun lal tjevelé gente yusapj ma polel jis la pon napj lal . Mpapay jis capj pꞌyaꞌsa jis la pon napj lal , ca mponecj .
43006066	Jesús nin tjevele na , jupj discipulopan pülücj tjil jupj mpe . Ma quelel sa con̈tsja Jesús quinam . Ma quelel sin ꞌyǘsatsja quinam Jesús poꞌó .
43006067	Mpes Jesús jis la tjiꞌyüya jupj apostolpan doceyá : — ¿ Ncu nun quelel lowú wa napj mpe ?
43006068	Niyom dóceya popa Simón Pedro pjaní wa . Jupj tjevele Jesús lal : — Jipj cupj qjuis Jepa . ¿ Pjacj ntꞌa cülaca ncupj ? Jipj velen mpes qjuisin ꞌyüsa ꞌonin ꞌücj qjuis la pütꞌüs Dios lal lovin .
43006069	Cupj pyonecj jipj niná Yomen Dios tjevele ca jas majamas nosis ntꞌa qjuis capj la pꞌacj . Selecj cupj tꞌücꞌ way jipj niná .
43006070	Jesús tjevele yupj jis lal : — Napj la nu tꞌya nun , pjü dóceya , tsjiꞌ la müjí napj mpes . Mopꞌin ma pjü nun popa quelel tsjiꞌ lojí napj mpes . Nun popa pjaní ma quelel la niji . Jupj tsjiꞌ liji diablo mpes .
43006071	Ninana Jesús tjevelá , Judas poꞌó tjevele jupj . Simón Iscariote jatjam waytsja jupj , Judas . Niyom dóceya popa watsja , mopꞌiyá jis lal tjemey Jesús enemigopan jis la tjilil Jesús pꞌa jawas . Jesús seletsja Judas ca nin la mijis .
43007001	Locopyaya Jesús Galilea moꞌo tjuwine ; neꞌaj patja sin ꞌyüsa lis tjiji jupj . Judiopan jis jepapan quelel jaꞌünantsja jupj , mpes Jesús ma quelel jámatsja Judea ntꞌa , yupj tapatja ntꞌa .
43007002	Judiopan jis fiesta nasa quelel pyálatsja . Fiesta niná mpes judiopan tsꞌepjel moꞌo tapatja . Nin la tjajay pjü año na . Judiopan pülücj tjil neꞌaj , Jerusalén ntꞌa , fiesta niná tepyala na .
43007003	Mpes Jesús jüpülücpan tjowelepj jupj lal : — Más ꞌücj mim jipj Judea moꞌo . Neꞌaj Jerusalén moꞌó jipj discipulopan pülücj ca neꞌaj majatjum fiesta mpes . Jutja neꞌaj , jis tjeꞌyaya januc jipj pajal ꞌüsüs lejay Dios mpes .
43007004	Jipj jyas pjü jis januc jipj , mpes po ma tjepjyaꞌna niná jipj lejay . Jipj pajal ꞌüsüs lejay Dios mpes , más ꞌücj pülücj patja ntꞌa mim . Neꞌaj la pꞌa ca nucucj jipj lejay , jus nlayecj ca pjacj jipj .
43007005	Ninana tjowelepj la pjütsꞌün . Jesús jüpülücpan ma topon Dios jas tjejyama jupj nosis ntꞌa .
43007006	Jüpülücpan nin tjowelepj na , Jesús tjevele yupj jis lal : — Yacjaj ꞌücj tulucj napj jum . Nun lal tsꞌacꞌ la talata ꞌücj lowú .
43007007	Dios ma jisas ma polel tsꞌi miꞌinacj nun lal . Napj lal tsꞌa ꞌin napj velé mpes . Napj velé yupj jis lal napj selé yupj pajal malala nyuca lajay .
43007008	Lowa nun fiesta ntꞌa . Yacjaj ꞌücj tulucj napj jum , mpes ca ma mis napj po quinam .
43007009	Nin tjevele Jesús jupj jüpülücpan jis lal , ne ma wa tjemey yupj jis lal fiesta ntꞌa . Newa Galilea moꞌo tüpüꞌü tsꞌacꞌ pjaní way pꞌin ꞌin .
43007010	Jüpülücpan tjil na fiesta ntꞌa , locopyaya pꞌa tjejyawca na , tjemey wa Jesús . Lyájasa tjemey , mpes la pꞌa ma jus nlay jupj tjemey .
43007011	Neꞌaj fiesta ntꞌa judiopan jis jepapan Jesús la paltsja . Jis la ꞌüytsja neꞌaj tjelyawun̈ jis lal : “ ¿ Caꞌaj jáꞌasa niná yomen ? ”
43007012	Pülücj ꞌa jis tjimyula neꞌaj fiesta mpes . Yupj sin popa pülücj tülü way la tjowelel Jesús poꞌó . Nepénowa tjowelepj : “ Yom ꞌüsüs way jupj ” . La pꞌa wa tjowelepj : “ Nin tulucj . Jupj li tsuwile gente jis lal , mpes ma lajay Dios jos jin . ”
43007013	Len̈ pjacj cüweles Jesús poꞌó pülücj cüpjacan̈ ntꞌa . Lacj tjeyapj judiopan jis jepapan mpes . ꞌÜsüs yólatsja Jesús poꞌó , judiopan jis jepapan ca jis capj ntülücj .
43007014	Fiesta nasa la mitad tecyawaja na , Jesús tjemey Dios wo ntꞌa . Gente sin ꞌyüsa lis tjiji neꞌaj .
43007015	Judiopan jis jepapan pajal yólatsja Jesús ꞌüsüs sin ꞌyüsa lis tjiji mpes . Yupj tjowelepj : “ ¿ ꞌOnin jus cülayé niná pjü ? Jupj lovin ma tjemey qjuis escuela ntꞌa lo ꞌüsüs . ”
43007016	Nin tjowelepj mpes , Jesús tjevele ꞌa jis tjimyula jis lal : — Napj ma nusin ꞌyüsa lejay napj nola mpes . Napj nusin ꞌyüsa lejay Dios jola jin . Nin tjejyama jupj .
43007017	Nun popa pjaní quelel liji Dios jos jin , jupj ca jus nlayes ncu napj sin ꞌyüsa lejay napj nola jin , ca jus nlayes ncu sin ꞌyüsa lejay Dios jola jin .
43007018	Nepénowa yupj pꞌiyá yola jin sin ꞌyüsa lajay , jisas la pꞌa püné jin yola yupj . Ma nin lejay napj . Napj najas la pꞌa püné jin yola nin tjejyamá . Mpes nun ca jus cülayé , napj velé , tꞌücꞌ way niná ; ca jus cülayé malala tulucj napj .
43007019	” Nun malalapan . Püna Moisés papel tepyaca Dios tjijyüꞌtá , nun moꞌo la veles . Newa nun pjü way ma nin lajay Dios tjijyüꞌta jin . Nun quelel na ꞌüꞌná . Nenem ꞌa malala — tjevele Jesús .
43007020	Nin tjevele na , nepénowa ꞌa jis tjimyula sin popé wola tjowelepj Jesús : — Lapanen jyas moꞌo püꞌü jipj , nin lo tsꞌün jipj . Len̈ pjacj quelel ꞌi ꞌüꞌna .
43007021	Jesús tjevele yupj jis lal : — Yom pjaní tjiꞌyüꞌsa la tjejay napj sábado na , nin jawas cupj ma tsjiꞌ lijicj . Nun nujola pajal malala niná , napj nin la tjejay sábado na .
43007022	Nin tulucj . Nun nin pꞌiyá lojí , napj lejay jinwá . Moisés tjijyüꞌta judiopan tꞌasiyú jis la tꞌüs niyom tsjictjacj jis pjolocꞌ tsjicj way , tsjictjacj tsꞌacꞌ ocho jatatj na . ( Israelpan püna tapatja pꞌin tjüjütütj niná . ) Nun nin lojí custjay . Yom tsjicj tsꞌacꞌ ocho tyaꞌa na , tꞌüjǘ jupj . Tsꞌacꞌ ocho pyala sábado na , ntꞌüjǘ ca sábado na .
43007023	ꞌÜcj nun lal yom tsjicj ca ntꞌüjǘ sábado na , ꞌücj la jay Moisés tjijyüꞌtá . Mpes más ꞌücj ma tsꞌi miꞌiná napj lal napj tjiꞌyüꞌsa la tjejay yom jüpꞌüy jas tüpwes sábado na .
43007024	Po ma tjowelé la pꞌa malala nyuca liji nun nujola mpes pꞌin . Nujola tꞌas ncu tꞌücꞌ way malala nyuca la tjiji .
43007025	Jesús nin tjevele mpes , nepénowa Jerusalén moꞌo tapatja sin popé Jesús poꞌo javeleptsja : “ Tꞌücꞌ way jupj niná yomen jepapan quelel jaꞌünan .
43007026	Mopꞌin ma lecj jeya jupj . Jupj vele pjü jis la pjac ntꞌa ; newa nin jepapan ma jajütütj ma nin liji jupj . Yupj ca jus cülayecj tꞌücꞌ way jupj niná Jepa Püné Dios tjevele ca jas majamas qjuis capj la pꞌacj .
43007027	¿ ꞌOnin nacj niná ? Cupj selecj wa Jesús tjacꞌ mpe . Cupj qjuisin tjiꞌyüsa wa nin tulucj ca nsem Yomen Dios se jamá lal . Cupj selecj niná jacꞌ na , ma ca jus nlayecj caꞌaj mpe tjacꞌ jupj ” , nin tjowelepj yupj .
43007028	Nin javeleptsja na , Jesús tjevele tꞌücꞌ way Dios jas tjejyama jupj . Dios wo ntꞌa tjáꞌasa jupj , mpes yümücj tjevele pjü jis la pjac : — Nun nujola nus nucú . Nujola wa nun solejé caꞌaj mpe tjacuwis . Nin tulucj . Napj tjacuwis napj quelel cuwistsja mpes pꞌin tulucj . Tꞌücꞌ way pꞌa wa nin tjejyama . Nun ma su nucú jupj .
43007029	Nam ꞌa si nuc . Napj tjacuwis jupj mpe ; jupj nin tjejyama — nin tjevele Jesús .
43007030	Judiopan jis jepapan tsꞌa ꞌintsja Jesús lal Jesús nin tjevele mpes . Po quelel ntjiꞌlin̈tsja jupj , moꞌo la ꞌonsos jupj cawilta moꞌó . Newa ma polel ntjiꞌlin̈ jupj . Custjay ma nin jawas nem Dios tjevele Jesús ca mpaꞌis , mpes ma polel ntjiꞌlin̈ jupj .
43007031	Pajal pülücj fiesta ntꞌa tjiquil sin popé , pülücj topon Jesús lal . Yupj javeleptsja : “ Jepa Püné niná Dios tjevele ca jas majamas qjuis capj la pꞌacj , ma ca más ꞌüsüs la qjuijis Jesús lal . Jesús pajal ꞌüsüs liji , yom pꞌin ma polel liji jinwá , qjuisin ꞌyüsa la qjuisiji Dios jas tjejyama . ”
43007032	Fariseopan nepenowá tjepjyacan̈ wa gente pülücj sin popé tülü way javeleptsja niná Jesús poꞌó . Niná tjepjyacan̈ na , pajal nin yólatsja yupj . Ma jisastsja la pꞌa jis la pon Jesús lal . Mpes jis auxiliarpan sin tjajam Jesús ntꞌa jis la tjilil jupj , yupj ntꞌa la cuman . Sacerdote noypan sin tjajam wa auxiliarpan nenem .
43007033	Jesús seletsja nin quelel lajaytsja yupj . Mpes tjevele : — Tsjicj way pꞌin püꞌüs nun lal . Pꞌa jawas ca mis niswá nin tjejyama püꞌü ntꞌa .
43007034	Tjum na , nun ca la ma palá . Nun ca nujisas napj ca nucopj mpꞌacj . Mopꞌin ma ca nus nucú . Napj mpüꞌüs ntꞌa , nun ma ca polel nculá — tjevele jupj .
43007035	Judiopan jis jepapan ma quelel japontsja Jesús tjevelá . Mpes yupj yuwá tjowelepj : “ ¿ Caꞌaj ꞌucuy niná yomen , ne cupj ma polel jus la nuc ? ¿ Ncu ca mim judiopan tulucj pülücj patja ntꞌa ? Judiopan nepénowa neꞌaj patja judiopan tulucj patja ntꞌa . Ca nacj Jesús ca neꞌaj mim , sin müꞌüsüs lis mijis judiopan tulucj .
43007036	¿ Tsjan quelel vele jupj nin vele na , cupj ca la mpalacj jupj , cupj ca qjuisas nsem jupj qjuis capj mpꞌaꞌsas ? ¿ Tsjan quelel vele jupj nin vele na , cupj ma ca jus nucum , ne jupj mpüꞌüm ntꞌa cupj ma ca polel nlaca cupj ? ”
43007037	Pjü tjejyawca na fiesta na , tsꞌacꞌ más ꞌüsüstsja na , Jesús yupj jis walapꞌaꞌa tón̈catsja , yümücj tjevele pjü ꞌücj jis la pjac : — ꞌÜsǘ nusive jinwá nun nepenowá , nun pajal nujos Dios ca nucopj mpꞌaꞌsas . Toponé napj lal . Napj ꞌüsǘ jinwá nun mpes .
43007038	ꞌÜsǘ ꞌücj jis la pütꞌüs jisas moꞌo cyala jinwá ca nsem napj lal japon mpes . ꞌÜsǘ püné jinwá ca nsem . Dios Popel nin vele ca nin nsem — nin tjevele Jesús .
43007039	Jesús nin tjevele na ꞌüsǘ mpes , jupj véletsja Dios Cjües poꞌó . Jesús poꞌo japon ntꞌanquecj wa yupj Dios Cjües , jisas moꞌo mpüꞌüm . Jesús wine secj Dios püꞌü ntꞌa custjay , ꞌa mulú la ꞌosos Popay lal . Nin mpes ꞌaya secj custjay Dios Cjües .
43007040	Tjepjyacan̈ na Jesús tjevelá , nepénowa tjowelepj : “ Tꞌücꞌ way jupj profeta Moisés jin pꞌiyá , profeta niná pajal la tjinyucucj lovin ” .
43007041	Nepénowa pꞌa casá yólatsja , mpes tjowelepj : “ Jupj ninana Yomen Dios tjevele ca jas majamas cupj ntꞌa qjuis capj la pꞌacj ” . Pꞌa wa tjowelepj : “ Nin tulucj . Ma polel nacj niná Yomen Dios tjevele ca jas majamas . Selecj Yom Dios se jamá ma ca ncuwim Galilea mpe . ”
43007042	Dios Popel vele niná Jepa Püné Dios se jamá David püna tüpüꞌü popa pꞌiyá jupj . Dios Popel vele wa Jepa niná Belén mpe ꞌesepj ca nsem jupj . Neꞌaj David tüpüꞌü wa püná .
43007043	Ma nin way pꞌin yólatsja Jesús poꞌó . Nepénowa ꞌüsüs tjowelepj Jesús poꞌó . Nepénowa malala tjowelepj jupj poꞌó .
43007044	Nepénowa quelel tjiꞌlin̈tsja jupj , quelel jamantsja jupj jepa ntꞌa . Newa ma nin la tjajay .
43007045	Auxiliarpan ma wa ntjiꞌlin̈ Jesús , mpes tjil niswá sin tjajam ntꞌa , sacerdote noypan ntꞌa , fariseopan ntꞌa ꞌotsꞌipj . Yupj jis la tjüꞌüy : — ¿ Tsjan mpes ma tucumaná jupj ?
43007046	Auxiliarpan jis wala tjowelepj : — Yom pꞌin lovin ma jupj jinwá tjevele . ꞌÜsüstsja pajal jupj tjevelá . Nin mpes ma quelel ntjiliquecj jupj .
43007047	Auxiliarpan nin tjowelepj mpes , tsꞌa tjiꞌin fariseopan . Tjowelepj auxiliarpan jis lal : — Jupj nujus tsyawilí wa nun ca nacj .
43007048	Nun solejé pjü judiopan jis jepapan ma japon Jesús mpes . Pjü fariseopan ma wa japon Jesús mpes . Cupj ma pyonecj jupj yom niná Dios se jamá . ¿ ꞌOyn la cüjí cüponé nun ?
43007049	Gente fiesta ntꞌa tjiquil japon , mopꞌin ma salejepj yupj . Yupj ꞌa ma sin ꞌyüsa Moisés tjijyüꞌtá püná . Nin mpes ca Dios jis capj ntülüs .
43007050	Fariseo pjaní ma nin pꞌiyá jólatsja la pꞌa fariseopan jinwá . Nicodemo lotsja jupj . Püna pꞌin Jesús ntꞌa tjemey la veles jupj lal püste na . Mpes Nicodemo tjevele quinam :
43007051	— Qjuis jepapan jajütütj cupj ma ca mvelecj tꞌücꞌ malala nyuca la tjiji , jupj ma qjuis wala tjevele mwalá way pꞌin . Nin lovin . Jepapan jajütütj mwalá way ca qjuisin müꞌüsüs ncu tꞌücꞌ way malala la tjiji .
43007052	La pꞌa fariseopan ma tjowelepj ncu tꞌücꞌ Nicodemo tjevelá . Malala tjowelepj pꞌin . Tjowelepj : — Galilea mpe tjacuy wa jipj ca nacj , Jesús jinwá . Dios Popel moꞌó la tepyala nucun ncu nin vele Galilea mpe jacꞌ profeta pjaní . Ma nin vele Dios Popel . ( Yupj la tsawiltsja . )
43007053	Tꞌücꞌ tjowelepj quinam , ne pjü jis wa ntꞌa tjil .
43008001	Jesús jocꞌ ꞌalá tjemey püste la pütꞌüs lo jawaques . Yo olivo pülücj lejen̈tsja neꞌaj , mpes jocꞌ niná “ Olivos ” lotsja .
43008002	Pajal püstapj tjemey niswá Dios wo ntꞌa . Pülücj neꞌaj játjatsja , Jesús tjacꞌ na . Pjü jiquiltsja jupj ntꞌa jis la pjac jupj tjevelá . Mpes ꞌetjele Jesús , sin tjiꞌyüsa lis tjiji jupj .
43008003	Yacjaya Moisés popel sin ꞌyüsa lajay tjiquil wa Jesús ntꞌa . Fariseopan tjiquil wa . Quepj pjaní tucuman jas la veles . Quepj niná yom pꞌa lal tjuwine , voyum tulucj . Pꞌa wa jus tjunuc jupj nin la tjiji . Quina niyom tucuman jupj Jesús wolapꞌaꞌá , pjü jis la nuc neꞌaj .
43008004	Niyom Jesús lal tjowelepj : — Jipj sin ꞌyüsa lejay gentá . Pajal selen jipj . Nin mpes quelel lya ꞌyüyactsja ꞌoyn la qjuijim niná quepan lal . Quepj niná yom pꞌa lal tjuwine , voyum tulucj . Tjinyucucj nin la tjiji .
43008005	Moisés tepyaca popel moꞌó Dios tjijyüꞌtá . Tjevele pe mpes müꞌüꞌnacj nequem nin lajay . ¿ Tsjan velen jipj tsjan más ꞌücj la qjuijim quepj lal ? — niná yupj la tjüꞌüy Jesús lal .
43008006	Tꞌücꞌ way yupj ma quelel salejeptsja tsjan la qjuijicj yupj . Yupj jisastsja Jesús malala cüveles , ne ca yupj ꞌücj jatꞌ mvelecj Jesús poꞌó . Mopꞌiyá ma jis lal tjevele jupj . Palá tipiꞌtje , tepyaca ꞌamá ꞌalá , mos tsꞌipal mpes .
43008007	Newa la tjüꞌüy tsjan la qjuijicj quepj lal , mpes Jesús niswa jas nisa , tjevele yupj jis lal : — ¿ Ncu nun popa pjaní lovin ma malala nyuca la tjiji ? Lovin ma malala la tjiji , jupj ꞌücj ca mwalá way jay ntsꞌiyas pe mpes .
43008008	Nasa tjevele na , niswa palá tipiꞌtje , niswa tepyaca ꞌamá ꞌalá .
43008009	Niyom tjepjyacan̈ na Jesús tjevelá , jus nlay yupj pꞌiyá malala waytsja ꞌotsꞌipj . Mpes pjü tjil . Más coꞌmüypan mwalá way tjil ; pjü pjaní pjaní tjil . Jesús neꞌaj tjáꞌasa tjil . Quepj newa neꞌaj jáꞌasatsja . Jesús wolapꞌaꞌa ton̈ca custjay .
43008010	Jesús jas nisa , tjevele quepj lal : — ¿ Caꞌaj tjil noyomes , yupj ne tjatꞌ tjowelepj jipj jin poꞌó ? ¿ Ncu len̈ pjacj cüweles cyapj cütül ?
43008011	Quepj tjevele : — Len̈ pjacj cüweles ncapj cütül . Jesús tjevele jupj lal : — Napj ꞌa ma wa velé cyapj cütülücj . ꞌÜcj la winin quinam . Po ma malala nyuca la mijin quinam , püna lejaytsja jinwá .
43008012	Jesús tjevele niswá neꞌaj tjatja jis lal . Tjevele : — Napj jyawca jinwá nosis ntꞌa . Napj sin ꞌyüsa la sejay Dios mpes . Ncapj jacon̈ , jaw ntꞌa lyawun̈ jinwá yupj . Ca jus nlayecj ꞌoyn nyuca la pütꞌüs Dios lal . Püste ntꞌa lyawun̈ ma salejepj caꞌaj lyawun̈ yupj . Nin tulucj ca nsem ncapj jacon̈ jis lal — nin tjevele Jesús .
43008013	Fariseopan ma jisastsja Jesús nin tjevelá , mpes tjowelepj jupj lal : — Jipj niná velen jipj pꞌiyá poꞌó la pꞌin , mpes ma selecj ncu tꞌücꞌ velen . Len̈ pjacj cüweles jipj velen tꞌücꞌ way .
43008014	— Nin tulucj — tjevele Jesús — . Nam ꞌa napj pꞌiyá velé napj nin poꞌó , mopꞌiyá ca nun jus cülayé napj tꞌücꞌ way velé . Napj selé caꞌaj mpe tjacuwis . Selé wa caꞌaj jum pꞌa jawasiyá . Nun ma solejé caꞌaj mpe tjacuwis . Ma wa solejé caꞌaj ca mis locopyayá .
43008015	Gente pꞌin jin nujola nun . Nun nucú mpes pꞌin nun welé napj ma tꞌücꞌ way velé . Napj pꞌiyá ma velé pꞌa poꞌó ncu malala jupj .
43008016	Mopꞌiyá napj velé na ncu pjaní malala nyuca la tjiji , ꞌücj niná napj nin velé . Napj velé jupj poꞌó tꞌücꞌ way . Ma velé napj nola pꞌin . Mpapay nin pꞌiyá jola napj nola jinwá . Nin tjejyama jupj .
43008017	” Pꞌa wa mpes nun ca jus cülayé napj pꞌiyá poꞌó velé tꞌücꞌ way . Napj way pꞌin nin velé tulucj . La pꞌa nin pꞌiyá vele . Nun jis papel Moisés tepyacá nin vele ꞌücj niná . Matꞌe nin pꞌiyá javelepj na , nun ꞌücj ca mponé tꞌücꞌ way javelepj yupj . Nin vele jupj popel .
43008018	Nin mpes nun ꞌücj jis la pon napj velé . Napj way pꞌin nin velé tulucj . Napj velé napj pꞌiyá poꞌó , napj Mpapay nin pꞌiyá vele wa napj poꞌó . Nin tjejyama jupj .
43008019	Jesús nin tjevele na , fariseopan la tjüꞌüy jupj lal : — ¿ Caꞌaj püꞌü pyapay ? Jupj len̈ quiꞌam . Jesús jis wala tjevele : — Nun ma solejé pjacj ne napj . Ma wa solejé pjacj Mpapay . Jus cülayé pjacj ne napj , jus cülayé wa pjacj Mpapay .
43008020	Ninana Jesús tjevele Dios wo ntꞌa , sin ꞌyüsa lis tjiji na neꞌaj . Neꞌaj jáꞌasatsja tꞌemel jaꞌayapj ntꞌa Dios mpes . Judiopan jis jepapan pajal tsꞌa ꞌintsja Jesús lal , mopꞌiyá ma polel ntjiꞌlin̈ Jesús cus la tül . Newa ma jyáwcatsja Jesús peꞌe jawas .
43008021	Judiopan jis jepapan ma topon Jesús tꞌücꞌ way tjevele , mpes Jesús pꞌa way tjevele yupj jis lal . Tjevele : — Napj mis ca quepé pꞌa jawasiyá . Napj tjum na , nun ca la ma palá . Mopꞌin ma ca polel nus nucú . Nun coꞌliqué na , newa malala nsem nun , ne Dios ca nucopj ntülüs malala nyuca la tjüjí mpes . Napj jum ntꞌa nun ma ca polel nu la cuwis — nin tjevele Jesús .
43008022	Mopꞌiyá judiopan jis jepapan la tjüpjütsꞌün Jesús yuwá . Tjowelepj : “ ¿ Ncu jupj pꞌiyá ca müꞌüꞌnas jupj ? Nin mpes tjevele ma polel leque jupj jama ntꞌa ca nacj . ”
43008023	Nin javeleptsja mpes , Jesús tjevele yupj jis lal tsjan mpes nin tjevele jupj . Tjevele : — Nun nosis ntꞌa potjaqué . Napj Dios püꞌü mpe tjacuwis . Nun Dios enemigopan popa . Nam ꞌa nin tulucj .
43008024	Nin mpes napj tjevelé nun coꞌliqué na , newa malala nsem nun . Nin mpes tjevelé Dios ca nucopj ntülüs malala nyuca la tjüjí mpes . Nun ma poné napj nin pꞌiyá napj nin tjevelé , newa malala nsem nun Dios lal , coꞌliqué na — tjevele jupj .
43008025	Judiopan jis jepapan tjowelepj jupj lal : — Pajal püné jin jele jipj pꞌiyá . ¿ Pjacj ne jipj ? Jesús tjevele yupj jis lal : — Napj nin pꞌiyá lovin nun lal tjevelé .
43008026	Napj ꞌücj pülücj cüvelé nun mpes . ꞌÜcj la veles pajal la pülücj malala nyuca la tjüjí nun . Nun ma poné napj velé , mopꞌiyá tꞌücꞌ velé napj . Pꞌa wa nin tjejyama . Jupj lovin tꞌücꞌ way vele . Napj tjapjacas jupj tjevelá , ninana velé napj nosis ntꞌa patja jis lal — nin tjevele Jesús .
43008027	Yupj ma jus nlay Jesús jas tjevele Popay tsjun casapa püꞌü poꞌó .
43008028	Mpes Jesús ꞌüsüs tjevele tꞌücꞌ way Popay poꞌó tjevele jupj . Tjevele : — Napj pꞌiyá niná Yomen Dios jas tjejyamá . Nun ca nin müjünsǘ la valas . Nin la tjüjí na , ca jus nlayé napj niná napj tjevelé . Nin la tjüjí na napj lal , ca jus nlayé wa napj ma lejay napj quelel lejay . Nun ca jus nlayé napj velé Mpapay nin tjiꞌyüsa la tjiji velé . Ma pꞌa way velé .
43008029	Mpapay nin tjejyama , newa ncapj cyon̈ca . Lovin jupj jos jin lejay . Ma nasapj ꞌos .
43008030	Jesús nin véletsja na , pülücj topon jupj niná Yomen Dios tjevele ca jas majamas .
43008031	Judiopan nepénowa topon Jesús lal . Jesús tjevele yupj jis lal : — Nun lovin lojí napj tjevelé jin , tꞌücꞌ way nun napj discipulopan .
43008032	Nun ca jus nlayé tꞌücꞌ way pꞌiyá . Jus nlayé na niná , esclavopan tulucj ca nsem nun . Newa ꞌücj ca la müjí tsjan más ꞌücj la müjí .
43008033	— ¡ Cupj esclavopan tulucj ! — tjowelepj yupj — . Abraham pajal püna tüpüꞌü popa pꞌiyá ncupj . Lovin esclavopan tuluctsja ncupj . Lovin pꞌa jutsꞌaꞌá tuluctsja cupj . ¿ Tsjan pjucj niná tjevelen : ‘ Esclavopan tulucj ca nsem nun ? ’
43008034	Jesús jis wala tjevele : — Newa malala lajay , esclavopan yupj . Ma polel lajay más ꞌücj lajay jin . Mopꞌin malala lajay . Tꞌücꞌ way niná .
43008035	Esclavo ma polel lo pütꞌüs jupj patrón wo moꞌó lovin . Jupj patrón jatjam pꞌin ꞌücj lo pütꞌüs jupj popay wo ntꞌa lovin . Nin pꞌiyá nun jis lal . Nun esclavopan jinwá malala lojí mpes , ne nin mpes nun ma polel jis la pütꞌüs Dios lal lovin . Dios tsꞌuyupan pꞌin ꞌücj jis la patj Dios lal lovin .
43008036	Napj Dios Jatjam . Napj ꞌücj jis la jütütj jupj jutsꞌaꞌá . Nin mpes ꞌücj napj nusin jyam nlawú , mpes esclavopan tulucj nsem nun . Napj nin lejay na , tꞌücꞌ way esclavopan tulucj nsem nun . Ca ꞌücj la müjí Dios jos jin .
43008037	” Napj selé Abraham pajal püna tüpüꞌü popa pꞌiyá nun . Mopꞌiyá nun quelel na ꞌüꞌná . Nun ma quelel poné napj tjevelé , ne nin .
43008038	Napj tjinyuc Mpapay lal , niná velé napj . Nun nun jis papay tjevele jin lojí — tjevele Jesús .
43008039	Judiopan jupj wola tjowelepj : — Abraham püna tüpüꞌü popa pꞌiyá ncupj . ( ꞌÜsüs witjacj ncupj . ) Jesús tjevele yupj jis lal : — Nin tulucj . Nun ma lojí Abraham la tjiji jinwá . Mpes nun ma tꞌücꞌ way Abraham popa . Nun Abraham popa pꞌiyatsja nacj , Abraham la tjiji jin pꞌiyá la cüjí .
43008040	Tꞌücꞌ way tjeveletsja napj nun lal . Dios tjevele tjapjacas jin tjevelé . Mopꞌin nun nujola ꞌoyn nyuca na ꞌüꞌná . Mpes nin velé , nun ma lojí Abraham la tjiji jin .
43008041	Nun lojí nupopay liji jin — nin tjevele Jesús . Yupj tjowelepj jupj lal : — Qjuis Papay pjaní pꞌin . Dios jupj . Len̈ qjuis papay pꞌam .
43008042	Jesús tjevele yupj jis lal : — Dios jatjampan tulucj nun . Dios Nupopay nacj , ca quelel la cüjitsja napj . Napj Dios Popa ; Dios mpe tjacuwis napj . Napj tjacuwis napj quelel tjacuwis mpes tulucj . Jupj nin tjejyama .
43008043	¿ Tsjan mpes ma nusin ꞌyüsa napj velé ? Nun ma quelel pjoꞌoqué napj velé nun lal .
43008044	Nun nupopay popa . Diablo nupopay , ne nun quelel lojí nupopay jos jin . Lovin jupj si ꞌǘꞌnatsja ( nun quelel lojí jinwá quinam ) . Lovin ma jos tꞌücꞌ way . Cjuwá tꞌücꞌ way jupj jos moꞌó , mpes nin . Jupj li tsuwile na , jupj jos jin pꞌiyá vele jupj . Jupj lovin li tsuwile ; la tsuwilpan jis popay jupj .
43008045	” Napj tꞌücꞌ way velé . Nin mpes nun ma poné napj velé .
43008046	¿ Ncu pjaní way pꞌin nun popa cüweles jupj selé napj malala nyuca la tjejay ? Nin tulucj . ( Lovin malala nyuca liji secj napj . ) Tꞌücꞌ way velé lovin . ¿ ꞌOyn ne ma poné napj lal ?
43008047	Dios tsꞌuyupj sin ꞌyüsa Dios velá , quelel wa lajay jupj velá . Nun ma nusin ꞌyüsa Dios velá , ma wa quelel lojí Dios velá . Nin mpes nin velé nun Dios jatjampan tulucj — nin tjevele Jesús .
43008048	Judiopan pajal tsꞌa tjiꞌin Jesús nin tjevele na . Mpes yupj tjowelepj Jesús lal : — Jipj velen yom Samaria mpe ꞌesepj jinwá . Ma tꞌücꞌ velen Dios poꞌó . Lapanen jyas moꞌo püꞌü . Ninana tjevelecj jipj poꞌó lovin , ne cupj tjevelecj , tꞌücꞌ nem .
43008049	— Nin tulucj . Tꞌücꞌ tulucj — tjevele Jesús — . Lapanen len̈ najas moꞌó . Napj velé napj Mpapay pajal ꞌüsüs , pajal püné ; newa nin , nun welé ꞌüsüs tulucj , püné tulucj napj .
43008050	Mopꞌin napj velé na , ma nin nola ncu pꞌa nin yola pajal püné , pajal ꞌüsüs napj . Pꞌa wa nin jola . Jupj jos la pꞌa wa ꞌüsüs jin yola napj . Jupj ca mveles napj tꞌücꞌ way pajal ꞌüsüs , pajal püné .
43008051	Tꞌücꞌ velé napj . Napj velé jin lajay ma ca ncaꞌlin̈ . Mpatjam ca Dios lal .
43008052	Jesús nin tjevele na , yupj tjowelepj jupj lal : — Quina selecj tꞌücꞌ way lapanen jyas moꞌo püꞌü . Malala jele . Abraham tepeꞌe pajal püna . Profetapan pjü tecyaꞌlin̈ wa yupj ; yupj topontsja Dios tjevelá . Quina jipj nin velen jipj velen jin lajay lovin ma ca ncaꞌlin̈ .
43008053	Abraham püna tüpüꞌü popa pꞌiyá cupj . Nasa tepeꞌe jupj . ¿ Ncu más püné jipj jupj lal ? Nin tulucj . Profetapan tecyaꞌlin̈ wa . ¿ Ncu más püné jipj yupj jis lal ? Nin tulucj . ¿ Tsjan jin jele jipj ?
43008054	Jesús tjevele yupj jis lal : — Napj ma ꞌüsüs velé napj pꞌiyá poꞌó . Napj nin velé napj pꞌiyá , ma polel nu lo pon niná . Pꞌa wa mpes ꞌücj la pon . Mpapay ꞌüsüs vele napj poꞌó . Mpapay ꞌa Dios ; nun welé nun so con̈có jupj .
43008055	Newa Dios so con̈có tulucj . Nun ma nusin ꞌyüsa Dios lijá . Nam ꞌa ꞌüsüs way si nuc . Napj cüvelé ma si nuc , nun jin pꞌiyá ca la ntsawil napj . Tꞌücꞌ way si nuc , ne lovin nin lejay jupj velá .
43008056	Abraham püna tüpüꞌü , nun jupj popa pꞌiyá , pajal ꞌücj jostsja napj ncuwistsja nosis casaꞌá . Tjinyuca na napj tjacuwis , ꞌücj jos tepyala jupj .
43008057	Jesús nin tjevele na , judiopan jis jepapan tjowelepj jupj lal : — Año cincuenta tulucj jipj custjay . Ma wa ca jus tjinyuc Abraham . Pajal püna tüpüꞌü jupj .
43008058	Jesús tjevele yupj jis lal : — Abraham custjay ma tüpüꞌü na pꞌin , napj newa tüpüꞌüstsja . Tꞌücꞌ way niná .
43008059	Yupj pajal tsꞌa ꞌintsja Jesús nin tjevele mpes . Pe natj jay la tsꞌis , la ꞌünan . Newa ma polel malala lajaytsja jupj . Jesús tjapjaꞌna , ne Dios wo pjeꞌá tecyala jupj .
43009001	Jesús jámatsja na , jupj jus tjinyuca yom jun tulucj . Tjemyaꞌna pepes jun tuluctsja jupj .
43009002	Jesús discipulopan la tjüꞌüy : — Rabbí , ¿ tsjan mpes tjemyaꞌna pepes jun tuluctsja niná ? ¿ Ncu jupj pꞌiyá malala nyuca la tjiji mpes nin tepyala ? ¿ Ncu jupj popay , jamay malala nyuca la tjajay mpes nin tepyala jupj ?
43009003	Jesús jis wala tjevele : — Nin tulucj . Jupj pꞌiyá malala nyuca la tjiji mpes tulucj . Ma wa jupj popay , jamay malala nyuca la tjajay mpes nin tepyala . Dios quelel sin ꞌyüsa liji jupj pajal ꞌüsüs , pajal püné . Nin mpes tjemyaꞌna pepes jun tuluctsja yomen . Dios ca pajal ꞌüsüs la mijis jupj mpes quinam .
43009004	Nosis casaꞌá pyatjaquecj na pꞌin , Dios jos lovin tsjiꞌ lijicj jupj mpes . Nun tacaꞌliqué na , ma ca polel tsjiꞌ la müjí . Nin pꞌiyá pjü gente jis lal . Dios nin tjejyama .
43009005	Nosis casaꞌa püꞌüs na pꞌin , napj jyawca jinwá nosis casá patja jis lal . Napj sin ꞌyüsa lejay Dios mpes .
43009006	Jesús nin tjevele na , ꞌamá ꞌalá tipyutsꞌa . Tjutj mpes pililicj tsjicj way la tjiji . Pililicj jun polocꞌ poꞌo jas tjecjyoꞌla yom jun tulucj .
43009007	Nin la tjiji na , tjevele jupj lal : — Jutja , jin jas mpaꞌin ꞌüsǘ muju ton̈ca ntꞌa , ꞌüsǘ Siloé ló jupj . ( Siloé yupj jis tin ; “ Jas Tjejyama ” velecj cupj . ) Mpes tjemey yom jun tulucj . Jun jas tepeꞌe Jesús tjevele jin . ꞌÜsǘ mpe tjacꞌ na , ꞌücj nyúcatsja quinampa .
43009008	Mpes la pꞌa püna jus tjunuctsja pajal nin yólatsja tsjan mpes ꞌücj nyuca quinam . Nepénowa yuwá sin pópatsja yom jun tuluctsja lal , nepénowa lovin jus tjunuctsja tꞌemel le monatsja jupj . Yupj tjowelepj : “ ¿ Ncu ninana pꞌiyá lovin tꞌemel la tjemyona tjaꞌasá , jun tulucj mpes ? ”
43009009	Nepénowa javeleptsja : “ Tꞌücꞌ . Ninana yomen . ” Pꞌa wa javeleptsja : “ Ninana tulucj nempe . Yom jun tulucj jin justa la pꞌin . ” Mpes yom pꞌiyá tjevele : “ Napj mpꞌiyá pꞌin niná yomen ” .
43009010	— ¿ ꞌOyn ne ꞌücj nyuc quinam ? — la tjüꞌüy jupj lal .
43009011	Jupj jis lal tjevele : — Yom Jesús ló ꞌamá ꞌitsꞌitsꞌ la tjiji , nan polocꞌ jas tjecjyoꞌla . Tjevele napj lal : ‘ Siloé ntꞌa jutja , jin jas tepeꞌe ’ . Mpes tjum , nan jas tepyatsj . Tꞌücꞌ jas tepyatsj na , tjiꞌyüꞌsa quinam nan . ꞌÜcj la nuc quinam .
43009012	Yupj la tjüꞌüy jupj lal : — ¿ Caꞌaj jáꞌasa niná yomen ? — Ma selé — tjevele jupj .
43009013	Mpes yom püs jun tuluctsja tjaman fariseopan ntꞌa .
43009014	Sábado natsja Jesús ꞌamá ꞌitsꞌitsꞌ la tjiji , tjiꞌyüꞌsa la tjiji yom jun tulucj . Sábado na nin jawas judiopan ma tsjiꞌ lajay . Jesús nin la tjiji , ninana tsjiꞌ la tjijá , nin yólatsja yupj .
43009015	Nin mpes fariseopan la tjüꞌüy wa yom lal ꞌonin ꞌücj nyuca quinam . Jupj tjevele yupj jis lal : — Jupj ꞌamá mpes nan polocꞌ poꞌo tsꞌyuca . Napj nan jas tepyatsj , ne ꞌücj nyuc quinam .
43009016	Mpes fariseopan nepenowá javeleptsja : “ Jesús ma tsjiꞌ liji Dios mpes . Dios mpes tsjiꞌ lajay , Dios jos jin lajay sábado nampa . Nin mpes selecj ma tsjiꞌ liji Dios mpes . ” Fariseopan la pꞌa javeleptsja : “ Nin tulucj . Yom malala liji , Dios ma se pꞌaꞌsa pajal ꞌüsüs liji jupj mpes . Jesús tꞌücꞌ pajal ꞌüsüs liji Dios mpes . Nin mpes selecj Dios mpes tsjiꞌ liji . ” Nin tepyala mpes fariseopan nepénowa malala yólatsja Jesús poꞌó , nepénowa ꞌüsüs yólatsja .
43009017	Mpes tjowelepj yom jun tuluctsja lal niswá . Tjowelepj : — Jipj velen jupj tjiꞌyüꞌsa la tjiji jipj jin . ¿ Tsjan jin jele jupj ? Yom jun tuluctsja tjevele yupj jis lal : — Profeta jupj , nin nola napj . Dios mpes vele jupj .
43009018	Judiopan jis jepapan custjay ma quelel japontsja ninana yomen püs jun tuluctsja jupj . Ma quelel japontsja quina tjiꞌyüꞌsa jun . Mpes yom jamay , popay jis lal tjowelepj jis la cuwis . Tjowelepj wa yupj jis lal .
43009019	Jis la tjüꞌüy : — ¿ Ncu ninana nun sin popa ? ¿ Ncu tꞌücꞌ way tjemyaꞌna pepes jun tuluctsja jupj ? ¿ ꞌOyn ne ꞌücj nyuca quinam ?
43009020	Yom popay , jamay yupj jis lal tjowelepj : — Selecj ninana cupj qjuis catjam . Selecj way tjemyaꞌna pepes jun tuluctsja jupj .
43009021	Ma selecj ꞌoyn ne ꞌücj nyuca quinam . Ma wa selecj pjacj tjiꞌyüꞌsa la tjiji jupj jun . La tjüꞌüyá nucú jupj . Püné quinam jupj . ꞌÜcj way vele jupj pꞌiyá tsjan tepyala jupj jun .
43009022	Yom popay , jamay lacj jeyaptsja judiopan jis jepapan jis lal , mpes nin tjowelepj yupj . Judiopan nepénowa tjowelepj Jesús ninana Yomen Dios tjevele ca jas majamas jis capj la pꞌacj judiopan . Jepa judiopan ma jisastsja judiopan ninana velam . Mpes yuwá tjowelepj judío pjaní nin cüveles pꞌa lal Jesús poꞌó , yupj ca müjüꞌtücj jupj lovin ma polel ncuwim neꞌaj judiopan ꞌa si mulú ntꞌa .
43009023	Nin mpes yom popay , jamay tjowelepj : “ Püné jupj quinam . La tjüꞌüyá nucú jupj . ”
43009024	Nin mpes judiopan jis jepapan niswa la tjomon tjacꞌ yom jun tuluctsja . Tjowelepj jupj lal : — Dios wolapꞌaꞌa mvelen tꞌücꞌ ca mvelen jipj quinam Jesús poꞌó . Cupj selecj Jesús ma liji Moisés popel jyüꞌta jin , mpes malala jupj .
43009025	Yom jun tuluctsja tjevele : — Napj ma selé ncu Moisés popel jyüꞌta jin liji . Pjaní way pꞌin selé . Nan tuluctsja pünam ; ꞌücj nyuc quinam .
43009026	Locopyaya jepapan la tjüꞌüy jupj niswá : — ¿ Tsjan la tjiji jupj jipj lal ? ¿ ꞌOyn la tjiji tjiꞌyüꞌsa jin ?
43009027	Yomen jis lal tjevele : — Nasa nun lal tjevelé ꞌoyn ne tjiꞌyüꞌsa la tjiji nan . Nun ma quelel pjoꞌoqué , ma quelel nusin ꞌyüsa . ¿ Tsjan mpes quelel pjoꞌoqué niswá ? Nujisas nun jupj discipulopan ca nu mpalas , la pꞌa jinwá ca nacj .
43009028	Judiopan jis jepapan tsꞌa tjiꞌin yom nin tjevele mpes . Yupj quelel malala javeleptsja jupj lal , mpes tjowelepj : — Jipj Jesús discípulo ; cupj nin tulucj . Moisés discipulopan ncupj , Moisés pajal püna tüpüꞌü jupj .
43009029	Cupj selecj Dios Moisés lal tjevele . Nin tulucj Jesús lal . Ma selecj caꞌaj mpe tjacꞌ niná yomen .
43009030	Yom jun tuluctsja yupj jis lal tjevele : — Napj ma selé ꞌonin nacj ne nin nacj nun ma jus cülayé caꞌaj mpe tjacꞌ jupj . Jupj tjiꞌyüꞌsa la tjiji nan , mpes ca jus cülayé .
43009031	Cupj selecj Dios ma ca jis cüꞌayas malala lajay la mon jupj lal . Nin yolá Dios pajal ꞌüsüs , pajal püné , lajay wa Dios jos jin , Dios se ꞌaya yupj la mon .
43009032	Lovin len̈tsja pjacj polel ꞌyüꞌsa liji jun , tjemyaꞌna pepes jun tuluctsja .
43009033	Yom niná Dios mpe ma ꞌucuy , ma ca polel nin la qjuijis .
43009034	Jupj nin tjevele na , judiopan jis jepapan tjowelepj yom jun tuluctsja lal : — Monuna secj pꞌin malálatsja jipj . Lovin nintsja jipj . ¿ Tsjan mpes jipj quelel qjuisin ꞌyüsa lejay ? Nin tjowelepj na , pjeꞌá la tsꞌi jupj yupj tjatja mpe .
43009035	Jesús jus nleya judiopan jis jepapan yom jun tuluctsja pjeꞌá la tsꞌi yupj tjatja mpe . Jus nleya na , la tepyala , jus tjinyuca jupj . Tjevele jupj lal : — ¿ Ncu pyon jipj Dios jas tjejyama Yom pjaní nucopj la pꞌacj , jupj tjevele jin ?
43009036	Yom jun tuluctsja Jesús lal tjevele : — Nawala mvelen pjacj niná yomen , mpes ca mpon napj jupj lal .
43009037	Jesús tjevele jupj lal : — Nasa jus tjinyuc jipj . Nasa velen jupj lal . Napj ne jupj .
43009038	Yomen tjevele : — Pyon napj . Napj Nejepa jipj . Jesús wolapꞌaꞌa palá nipiꞌtje jupj . Jólatsja Jesús pajal püné .
43009039	Jesús tjevele : — Napj nosis ntꞌa tjacuwis mpes , nepénowa lovin ca mpatjam Dios lal . Nepénowa Dios ca jis capj ntülüs . Nepénowa ma sin ꞌyüsa Dios mpes . Yun tulucj jinwá yupj . Yupj japon na napj mpes , ca ꞌüsüs sin müꞌüsüs . ꞌÜcj januc jinwá ca jis mpalas . La pꞌa nin tulucj yupj . Yupj nin yola nasa sin tjiꞌyüsa quinam . Ma quelel japon napj lal . Nin mpes lovin ma ca polel sin müꞌüsüs Dios mpes . Yun tulucj jinwá ca nsem yupj — nin tjevele Jesús .
43009040	Fariseopan nepenowá neꞌaj wa tjatja Jesús ntꞌa . Tjepjyacan̈ jupj tjevelá . Mpes la tjüꞌüy jupj lal : — ¿ Ncu quelel velen yun tulucj jinwá cupj ꞌotsꞌipj ? ¿ Ncu quelel velen cupj ma qjuisin ꞌyüsa Dios mpes ?
43009041	Jesús jis lal tjevele : — Nun welé nun ꞌüsüs nusin ꞌyüsa Dios mpes . Nujun tulucj jinwá nacj , Dios ma ca nin jólatsja nun malala nyuca la tjüjí mpes . Mopꞌin welé nun nasa nusin ꞌyüsa Dios poꞌó , mpes Dios newa jola nun malala nyuca la tjüjí mpes — nin tjevele Jesús fariseopan jis lal .
43010001	Jesús niswa sin ꞌyüsa lis tjiji wa . Tjevele : — Oveja tjüwücj moꞌo jatja püste na , ca ma malala jis mpalas . Jun vilicj ton̈ca wama la cuwis . La pꞌa ma quelel wama jil jun vilicj mpe , pwecapan yupj . Tꞌempe viyá jil wama jil yupj . Lyawun̈ sa ꞌünan . Tꞌücꞌ way niná .
43010002	Jun vilicj mpe wama jama tjüwücj moꞌó , jupj ne jyama ovejas .
43010003	Tjüwücj ntꞌa yom pjaní way jáꞌasa , jun vilicj jyama jupj . Oveja jyama tjacꞌ na , yom jun vilicj jyama jun cjyoltse ꞌücj wama la winin . Oveja jyama oveja jis lá tꞌya quinam , mpes jis lá se moná jiquil . Pjeꞌá jis lal jama , mwalá jama oveja jis lal .
43010004	Pjü jupj jutsꞌaꞌá jis lal pjeꞌá tjemey na , mwalá way jama jupj yupj jis lal . Yupj jupj cjüil jil . Oveja jyama vele pjac sin ꞌyüsa pjacj nepé vele , mpes cjüil jil . Ma wa lacj jeyapj .
43010005	Yupj ma sa nuc ma cjüil jil . Tsꞌequenen̈ jupj mpe . Ma sa nuc nepé vele pjac ma sin ꞌyüsa pjacj nepé velá , mpes tsꞌequenen̈ .
43010006	Ninana Jesús tjevelá oveja jyama poꞌó . Nin tjevele sin ꞌyüsa la siji ꞌonin nyuca liji jupj pꞌiyá , ꞌonin nyuca lajay wa jupj mpes japon . Nin pꞌin , yupj ma sin tjiꞌyüsa tsjan poꞌó tjevele jupj .
43010007	Mpes Jesús niswa tjevele : “ Napj tjüwücj jun vilicj jinwá , oveja patja jinan̈ ntꞌa . Tꞌücꞌ way niná .
43010008	La pꞌa wa mwalá tjiquil napj lal , tjowelepj sin ꞌyüsa la tjajay ꞌonin ꞌücj la pütꞌüs Dios lal . La tsawiltsja yupj . Pjü ne yupj pequepan jinwá , jaꞌünan jinwá yupj ꞌotsꞌipj . Mopꞌiyá napj lal japon ma topon yupj tjowelepj .
43010009	Napj jun vilicj jinwá Dios jyüꞌta ntꞌa . Napj mpes pyona , lovin ca Dios lal mpüꞌüm , Dios ma ca cus ntülüs jupj . Napj pjü ca maꞌayá jupj jos , ꞌücj lo pütꞌüs . Nin pꞌiyá liji oveja jyamá . Jupj se ꞌaya oveja jisas ꞌücj jis la pütꞌüs .
43010010	” Pequepan jiquil na , jis la pecj mpes jiquil la pꞌin . Jis la ꞌünan mpes jiquil wa . Pjü malala jis la jay mpes jiquil la pꞌin . Nin nepenowá noyomes , la pꞌa sin ꞌyüsa lajay . Yupj javelepj Dios mpes sin ꞌyüsa lajay , mopꞌin ma quelel la najay . La pꞌa wa malala se palá yupj mpes . Napj ꞌa nin tulucj . Napj tjacuwis mpes , napj lal japon lovin Dios lal mpatjam . ꞌÜcj jisas ca mpatjam yupj Dios lal .
43010011	” Oveja jyama pajal ꞌüsüs , ꞌücj jupj lal jupj peꞌe oveja ma ca ncaꞌlin̈ . Nin nam . ꞌÜcj napj lal napj ma patsꞌ , napj lal japon ma ca ncaꞌlin̈ .
43010012	La pꞌa wa ma quelel lajay napj lal japon , ma nin lajay napj lejay jinwá . Mozo jin pꞌin yupj . Mozo way pꞌin , oveja jupj jutsꞌaꞌá tulucj . Oveja jyama tulucj jupj . Mpes nyuca na püꞌá jacꞌ , oveja neꞌaj lejen̈ tsꞌüequené jupj . Mpes püꞌá oveja ntjüiꞌle , ne pjü tsꞌequenen̈ , sin tjan jil .
43010013	Mozo , mozo way pꞌin , ma quelel la siji oveja witjacj . Nin mpes püꞌá tjacꞌ na , tsꞌüequené .
43010014	” Napj oveja jyama pajal ꞌüsüs jinwá . Napj yus nyuc napj lal japon ; yupj nus januc wa napj .
43010015	Nin pꞌiyá Mpapay nus nyuca ; napj si nuc wa jupj . ꞌÜcj napj lal napj ma patsꞌ ca , mpes napj lal japon ma ca ncaꞌlin̈ .
43010016	Nepénowa judiopan tulucj ca mponecj wa napj lal . Dios jos napj mpes ca mpatjam wa yupj jupj lal . Yupj ca la mijicj wa napj velé jin . Pjü napj lal japon napj natsꞌaꞌá ca nsem yupj . Nin pꞌiyá ca nsem yupj jis lal , ne napj pꞌiyá ca jis majamá yupj pjü way , yom jupj oveja jyama jinwá .
43010017	” Napj quelel ni püꞌí yupj mpes , niswa la pütꞌüs napj . Nin mpes Mpapay quelel la niji .
43010018	Ma najas na ꞌünan , ma polel na ꞌünan . Napj ca jis maꞌayá naꞌünan , mpes ma patsꞌ ca . Napj ꞌücj nin jyütütj ma patsꞌ . Napj ꞌücj wa jyütütj ne ca niswa mpüꞌüs . Ninana Mpapay tjevele jupj nin jostsja napj nin lejay ” , tjevele Jesús .
43010019	Jesús ninana tjevele na , judiopan niswa ma nin pꞌin yólatsja Jesús poꞌó . Nepénowa yólatsja jupj ꞌüsüs , nepénowa yólatsja jupj malala .
43010020	Pülücj judiopan sin popa javeleptsja : “ Lapanen jupj jos moꞌo püꞌü , mpes malala jola jin vele . ¿ Tsjan pjucj pjoꞌoqué jupj velá ? ”
43010021	La pꞌa wa javeleptsja : “ Nin tulucj . Lapanen jupj jos moꞌo cüpütꞌ , ma polel ꞌüsüs la veles , jupj vele jin . Lapanen ma wa cus tjepꞌyaꞌsa tjiꞌyüꞌsa la tjiji yom jun . Dios way pꞌin nin liji niná ” , nin tjowelepj judiopan nepenowá . Nepénowa ꞌüsüs jin yólatsja jupj ; nepénowa malala jin yólatsja jupj .
43010022	Pꞌa jawasa Jesús tjuwine niswá Jerusalén moꞌó . La pꞌa fiesta lajaytsja quinam Jerusalén moꞌó . Fiesta niná mpes judiopan yola tepyala püna tepyalá . Püna Dios ma jisas malala la tjajay Dios wo . Nin mpes judiopan nepenowá la tapalan yupj jis lal . ꞌÜcj la tjajay wa Dios wo . Judiopan niswa tjowelepj Dios wo Dios mpes pꞌin . Mpes pjü año fiesta la tjajay , yola mpalas niná . Jive natsja niná , tsjojose wa na .
43010023	Corredor Dios wo tꞌasiyú ntꞌa wínetsja Jesús . Corredor niná “ Salomón Corredor ” lotsja .
43010024	Corredor ntꞌa tjuwine na , judiopan nepenowá tjiquil Jesús ntꞌa , tꞌasiyú nyüjünsünün̈ . Jupj lal la tjüꞌüy : — ¿ ꞌOna ꞌüsüs way ca mvelen pjacj ne jipj ? Mvelen , qjuisin müꞌüsüs ncu tꞌücꞌ way jipj niná Jepa Püné Dios tjevele ca jas majamas qjuis capj la pꞌacj .
43010025	Jesús jis wala tjevele : — Nasa tjeveletsja . Nun ma quelel poné napj velé . Napj pajal ꞌüsüs lejay , yom pꞌin ma polel liji jin . Nin lejay Mpapay ntjijütüta jinwá . Nin mpes ꞌücj ca jus cülayé pjacj ne napj .
43010026	Newa nun ma poné . Napj natsꞌaꞌá popa tulucj nun , mpes nin .
43010027	Napj lal japon , napj noꞌoveja jinwá yupj . Napj se jamá yupj . Napj lal japon , napj velé jin lajay . Napj yus nyuc yupj ; yupj napj ncapj jacon̈ .
43010028	Napj lejay lovin Dios lal patja , ne yupj ma pjü malala jis mpalas neꞌaj . Len̈ pjacj cüpwecꞌ yupj napj mpes .
43010029	Mpapay ntjeꞌaya yupj . Jupj más püné pjü jis lal . Len̈ pjacj cüpwecꞌ yupj Mpapay mpes .
43010030	Napj ꞌa Mpapay jin pꞌiyá . Nin pꞌiyá lijim — nin tjevele Jesús .
43010031	Jesús nin tjevele na , judiopan niswa pe natj jay la tsꞌis la ꞌünan jupj .
43010032	Mpes Jesús nin tjevele yupj jis lal : — Nun tjunucú la pülücj napj pajal ꞌüsüs la tjejay . Nin la tjejay Mpapay tjevele jin . ¿ Cana la tjejay mpes quelel na ꞌüꞌná pe mpes ?
43010033	Yupj jupj wola tjowelepj : — Ma ꞌüsüs la tjejay mpes quelel ꞌi ꞌüꞌnam . Jipj tjevelen malala Dios lal , mpes quelel ꞌi ꞌüꞌnam . Yom pꞌin jipj ; newa nin jipj velen jipj pꞌiyá Dios .
43010034	Jesús tjevele yupj lal : — Malala tulucj napj tjevelé . Nun toꞌá Dios Popel . Jupj Popel vele Dios tjevelá israelpan noypan jis lal pajal püna . Dios tjevele : ‘ Nun Dios jinwá gente jis lal . Jüꞌtǘ Dios mpes . ’
43010035	Cupj selecj Dios Popel lovin tꞌücꞌ vele ; jupj Popel tjevele israelpan noypan Dios jinwatsja yupj . Israelpan nenem , Dios jepapan lis tjiji yupj , mpes nintsja yupj . Gente pꞌintsja yupj .
43010036	Napj más ꞌüsüs yupj jis lal . Mpapay la ntjetꞌá napj ca jupj jos jin la mejay . Nin tjejyama nosis ntꞌa . ¿ Tsjan mpes welé nun napj velé malala Dios lal , napj velé na napj Dios Jatjam ?
43010037	Napj ma pajal ꞌüsüs la cüjay Mpapay liji jinwá , ꞌücj ma quelel poné napj velé napj pꞌiyá poꞌó .
43010038	Tꞌücꞌ way pajal ꞌüsüs lejay Mpapay liji jinwá . Ca nacj nun ma poné napj pꞌiyá Dios Jatjam napj velé mpes pꞌin . Nun ꞌücj ca mponé napj Dios Jatjam napj pajal ꞌüsüs lejay mpes . Nun poné napj ꞌüsüs lejay Mpapay Dios mpes , nun ca jus nlayé Mpapay napj mpes jáꞌasa , ca jus nlayé napj jupj mpes wa ꞌos — nin tjevele Jesús .
43010039	Jesús nin tjevele na , judiopan jis jepapan niswa quelel ntjiꞌlin̈ jupj sa tül . Custjay ma polel ntjiꞌlin̈ jupj . Tjemey .
43010040	Niswa ꞌüsǘ naꞌaj poꞌó tjemey , ꞌüsǘ Jordán ló jupj . Neꞌaj tjemey Jesús , Juan gente bautizar lis tjiji ntꞌa püná . Neꞌaj tüpüꞌü .
43010041	Neꞌaj pülücj tjiquil Jesús ntꞌa . Yuwá javeleptsja : “ Juan lovin ma pajal ꞌüsüs la tjiji qjuisin la ꞌüsüs lo jay Dios mpes tjevele jupj . Mopꞌiyá pjü way Juan tjevelá niná yomen poꞌó , pjü tꞌücꞌ waytsja . ”
43010042	Pülücj topon Jesús lal neꞌaj .
43011001	Yom pjaní malala jos tepyala . Jupj Lázaro lotsja . Betania moꞌo pǘꞌütsja . Neꞌaj Betania moꞌo tapatja wa Lázaro toꞌopan manas . María lotsja pjaní wa , Marta lotsja pjaní wa .
43011002	( María niná quepan qjuis Jepa Jesús tsjom jas tjecjyoꞌla perfume lal . Jay pjucj tsꞌüil lal tjapjaja la tjiji jupj tsjom . Jupj jüpülücj Lázaro tsjyúnatsja . )
43011003	Lázaro tsjyuna na , jupj toꞌopan taná tjowelepj qjuis Jepa Jesús mpes : “ Malala jos jipj jemica , jupj ne pajal quelel lejay jipj ” .
43011004	Jesús tjapjaca na niná , tjevele : “ Jupj malala jos mpes , la pꞌa ca sin müꞌüsüs pajal ꞌüsüs Dios . Ca jus nlayecj pajal ꞌüsüs Dios Jatjam . Ma nin tepyala la mas jupj ” , nin tjevele Jesús .
43011005	Jesús pajal quelel la síjitsja conas , Marta ꞌotsꞌipj , María ꞌotsꞌipj , Lázaro ꞌotsꞌipj .
43011006	Mopꞌiyá ma len̈ way tjemey Jesús jupj ntꞌa . Newa tsꞌacꞌ matꞌe tjáꞌasa neꞌaj , tjáꞌasa ntꞌa . Jupj seletsja jupj ca ꞌüsüs la mijis locopyaya .
43011007	Locopyaya tsꞌacꞌ matꞌe na , tjevele discipulopan jis lal : — Mas quinam Judea moꞌó niswá , Lázaro püꞌü ntꞌa .
43011008	Mpes Jesús discipulopan tjowelepj jupj lal : — Pajal nin qjuiyola jipj jay Judea moꞌó , judiopan jis jepapan patja ntꞌa . Nawajaꞌa pꞌin quelel jaꞌünantsja jipj pe mpes . ¿ Ncu yupj patja ntꞌa quelel jay jipj ?
43011009	Jesús jis lal tjevele : — Jyawca na , hora dóceya jyawca nin jawas . Jaw na wine , ma pojo . ꞌÜcj nyuca jupj , lotsꞌacꞌ jyawca mpes . Püste wine pꞌin pojo , jupj jaw cjuwá mpes . Nin pꞌiyá napj lal . ꞌÜcj jum quinam . Jaw na jinwá napj lal custjay . Ma malala ma palas custjay .
43011010	
43011011	Nin tjevele na jupj , tjevele wa discipulopan jis lal : — Cupj qjuis cajamica Lázaro tjejyá . Napj ca lya miyawǘ jupj , ca jas müjünsüs .
43011012	Mpes discipulopan tjowelepj qjuis Jepa lal : — Jupj ꞌa tjejyá , quina wa ca müꞌüꞌsüs jupj . Discipulopan ma sin tjiꞌyüsa Jesús tjevelá , mpes nin tjowelepj .
43011013	Jesús quelel véletsja Lázaro tepeꞌe quinam . Nin mpes jupj tjevele “ tjejyá ” quinam . Discipulopan yólatsja Jesús nin quelel véletsja Lázaro nasa tjejyá pꞌin .
43011014	Mpes Jesús ꞌüsüs way tjevele yupj jis lal : — Lázaro tepeꞌe .
43011015	Más ꞌüsüs ca nsem nun mpes ma tjoꞌos napj Lázaro ntꞌa , malala jostsja na . Napj ca pajal ꞌüsüs la mejay quinam jupj mpes , ne nun ca mponé napj nin poꞌó . Nin mpes ꞌücj najas ma tjoꞌos neꞌaj jupj ntꞌa jupj malala jostsja na . Mas quinam jupj ntꞌa .
43011016	Jesús nin tjevele na , Tomás tjevele discipulopan pꞌa wa jis lal : — Mas wa ncupj , ncaꞌlequecj wa Jesús lal . ( Tomás ꞌa discípulo watsja . ‘ Pjaní Popa Mátꞌeya ’ lotsja wa jupj . )
43011017	Mpes Lázaro tüpüꞌü ntꞌa tjemey Jesús , jupj discipulopan jis lal . Jus tjevyanta na , jupj jus nleya tsꞌacꞌ yulupjana tjejyawca quinam tepeꞌe Lazará . Tsꞌacꞌ yulupjana tjejyawca quinam jomwen jul tüpüꞌü Lázaro jüpꞌüy . ꞌÜcj la tjajay la toc , judiopan lajay jinwá .
43011018	Lázaro tüpüꞌü ntꞌa Betania lotsja neꞌaj . Neꞌaj way pꞌin Jerusalén ntꞌa , pülücj patja ntꞌa . Tucucꞌ pjaní way pꞌin neꞌaj .
43011019	Neꞌaj way pꞌin , mpes judiopan pülücj tjiquil wa Jerusalén mpe yus la nuc Lázaro jüpülücpan , Marta pjaní wa , pjaní wa María . Tjiquil yus la nuc jis pülücj tepeꞌe mpes . Quelel ꞌüsüs javeleptsja yupj jis lal , ma ca pajal nin yola yupj .
43011020	Marta jus nleya Jesús jacꞌ . Jus nleya na , tjemey la nüjüsü . María newa wa ntꞌa tjáꞌasa .
43011021	Marta tjevele Jesús lal : — Jipj quiꞌá cücj , ma cüpaꞌistsja nquiway .
43011022	Newa napj selé Dios ca mya ꞌayas pjü way jipj le mon .
43011023	Jesús tjevele jupj lal : — Jiquiway ca niswa jas müjünsüs mpüꞌüm niswá .
43011024	Marta wola tjevele : — Napj selé jupj ca jas müjünsüs mpüꞌüm niswá , nin jawas tecyaꞌlin̈ sin müjünsücj na .
43011025	Jesús tjevele jupj lal : — Tꞌücꞌ . Napj pꞌiyá ca nin la mejay niná jiquiway mpes . Napj pꞌiyá ca sin müjünsǘ tecyaꞌlin̈ . Napj pꞌiyá nin lejay patjá . Napj lal japon , lovin ca mpatjam . Yupj cyaꞌlin̈ na , newa ca mpatjam .
43011026	Quina patja , napj lal japon , ma ca ncaꞌlin̈ yupj lovin . ¿ Min pyon jipj niná ? — nin la tjiꞌyüya Jesús .
43011027	Marta tjevele : — Napj pyon . Napj pyon jipj niná Yomen Dios tjevele ca jas majamas qjuis capj la pꞌacj . Jipj Dios Jatjam . Püna Dios nin tjevele jipj nosis ntꞌa ca ncuwim .
43011028	Marta nin tjevele na , wo ntꞌa tjemey niswá . Tjevele ncuwim jüpülücj María . Jupj way lal pꞌin tjevele . Tjevele : — Nasa tjacꞌ sin ꞌyüsa la sijá . Jupj la tjemyona jipj ca mim jupj ntꞌa .
43011029	María niná tjapjaca na , len̈ way jas nisa , tjemey Jesús ntꞌa .
43011030	Jesús ma neꞌas tjacꞌ pülücj patja ntꞌa custjay . Newa Marta la nüjüsü ntꞌa tjáꞌasa jupj .
43011031	María tjemey na , judiopan nepenowá newa wo ntꞌa tjatja cüiway tepeꞌe mpes . Yupj jus tjunuc jas nisa , len̈ way tjemey . Ma sin tjiꞌyüsa tsjan mpes nin la tjiji . Yólatsja jupj tjemey jüpülücj toc püꞌü ntꞌa lo puyus ca nacj . Mpes cjüil tjil yupj .
43011032	María neꞌas tjemey Jesús ntꞌa . Jus tjinyuca na , María palá nipiꞌtje jupj wolapꞌaꞌá . Tjevele Qjuis Jepa Jesús lal : — Jipj quiꞌá cücj , ma cüpaꞌistsja mpülücj .
43011033	Jesús jus tjinyuca María pajal li piyutsja . Tjinyuca wa judiopan María lal tjiquil pajal la puyuptsja wa yupj . Nin tjinyuca na , pajal ꞌaplijila way tepyala Jesús . Pajal jola tepyala jupj .
43011034	Jis la tjiꞌyüya yupj jis lal : — ¿ Caꞌaj tüpüntüpj jupj jüpꞌüy ? — Was , jus nlayen — tjowelepj yupj .
43011035	Jesús la tipiya wa .
43011036	Mpes judiopan nepénowa tjowelepj : — Tꞌücꞌ way quelel la tjíjitsja Lázaro .
43011037	Nepena yupj sin popa wa tjowelepj : — Jesús tjiꞌyüꞌsa la tjiji ma nyucá . ¿ Ncu ma polel tjiꞌyüꞌsa la tjiji wa Lázaro , ma lo mas ?
43011038	Niswa pajal jola tepyala Jesús . Lázaro jüpꞌüy tüpüꞌü ntꞌa tjacꞌ quinam . ꞌAmá jul , neven ntꞌa , pǘꞌütsja jupj . Pe püné jun tapá jáꞌasatsja jun vilicj ntꞌa .
43011039	Jesús tjevele : — Naꞌaj jas tentené pwen . Marta neꞌaj jáꞌasatsja . Tepeꞌe jüpülücj waytsja jupj . Tjevele Qjuis Jepa Jesús lal : — Pajal malala cjumsu quinam . Tsꞌacꞌ yulupjánatsja tepeꞌe nas .
43011040	Jesús tjevele jupj lal : — Quina ca jus nlayen Dios pajal ꞌüsüs . Niná nasa tjevelé jipj lal . Jipj pyon napj lal , ca jus nlayen Dios pajal ꞌüsüs — nin tjevele jupj .
43011041	Mpes naꞌaj jas tentené quinam pwen , jun cjol tepyala . Nin la tjajay na , Jesús tjevele Popay Dios lal . Jay la pꞌaꞌa tjinyuca , tjevele : — Wüiꞌis , Mpapay , jipj lal . Napj tjevelé na jipj lal , jipj ntjeꞌan najastsjé .
43011042	Napj selé lovin pjocꞌ napj velé na jipj lal . La pꞌa pülücj quiꞌá jatja , ma salejepj niná . Nin mpes ꞌücj jis la pjac tjevelé jipj lal . Mpes ca mponecj jipj nin tjejyam — nin tjevele Jesús .
43011043	Tecyawaja tjevele na Popay Dios lal , Jesús yümücj tjevele : — Lázaro , pjeꞌá was ꞌamá jul mpe .
43011044	Mpes jupj tjacꞌ , tepeꞌetsjé . Niswa nyucunú quinam . Newa jun tapá jas tjüvüꞌüntsja jupj . Pülül pꞌa wa jay tsupaptsja jupj . Mpes Jesús neꞌaj jatja jis lal tjevele : — Jas ꞌosocté , ꞌücj mim jupj .
43011045	Judiopan nepenowá María lal tjil neꞌaj , mpes tjunuc wa Jesús la tjijá . Tjunuc na niná , yupj sin popa pajal pülücj topon Jesús lal .
43011046	Nepena yupj sin popa ma topon lovin . Más tsꞌa ꞌin jis tepyala Jesús nin la tjiji mpes . Ma jisastsja pülücj japon Jesús lal . Mpes fariseopan ntꞌa tjil , yupj jis lal tjowelepj Jesús la tjijá .
43011047	Mpes sacerdote noypan ꞌa jis tjimyula fariseopan jis lal . ꞌA jis tjimyula na , yuwá jis la tjüꞌüy : — ¿ Tsjan ca la mijicj cupj ? Yom niná pajal la pülücj pajal ꞌüsüs liji , yom pꞌin ma polel liji jinwá . Nin mpes sin ꞌyüsa la siji Dios jas tjejyama jupj .
43011048	Cupj ma polel ꞌyayacj newa nin liji Jesús . Cupj ꞌyayacj Jesús nin liji , ca pjü mponecj jupj niná Yomen Dios tjevele ca jas majamas qjuis capj la pꞌacj . Yupj ca mvelecj Jesús judiopan jis Jepa . La mpaꞌnacj ca romanopan jis jepapan jis lal . Nin lajay nampa , romanopan ca ncul , ca pjü malala la mijicj cupj jyüꞌtücj ntꞌa . Ca mvelecj wa cupj ma polel jyüꞌtücj cupj qjuis gentá — nin tjowelepj yupj .
43011049	Pjaní neꞌaj yupj sin popa , Caifás lotsja jupj . Año niná jupj sacerdote más pünetsja . Jupj tjevele yupj jis lal neꞌaj : — Nun ma nusin ꞌyüsa jas tüpwes .
43011050	Nun ma jus nlayé más ꞌücj cupj mpes Jesús mpaꞌis , ma ca judiopan pjü ncaꞌlin̈ .
43011051	Niná jupj tjevele , jupj jola jin tuluctsja . Dios jola jin tjevele . Caifás sacerdote más pünetsja nin tepyala na , mpes Dios cus tjepꞌyaꞌsa ꞌücj lo veles tsjan ca mpalas Jesús lal . Nin mpes tꞌücꞌ tjevele Jesús ca mpaꞌis judiopan mpes .
43011052	Pjü mpes wa tepeꞌe Jesús , judiopan mpes pꞌin tulucj . Jesús tepeꞌe , ꞌa jis mulus pjü way Dios tsꞌuyupj . Pjü Dios tsꞌuyupj , pjü jun taꞌá patja , pjü jis pülücpan la tjiji jupj .
43011053	Nin jawas nepé judiopan jis jepapan nin tjowelepj ꞌoyn la qjuijicj cüꞌüꞌnacj Jesús .
43011054	Nin mpes Jesús ma tjuwine quinam pülücj patja ntꞌa , judiopan tapatja ntꞌa . Tjemey jupj Jerusalén mpe . Efraín moꞌo tjemey . Pjaní way patja neꞌaj ꞌin . Neꞌaj pꞌintsja wa cjuwá ntꞌa . Neꞌaj tüpüꞌü Jesús jupj discipulopan jis lal .
43011055	Nasa quelel fiesta pꞌa wa lajaytsja judiopan . “ Dios Qjuis Capa Nipj Tjemey ” nin lotsja fiesta niná . Mwalá way pꞌin , judiopan pülücj tjil Jerusalén ntꞌa yupj pjaní pjaní pátjatsja mpe . Judiopan püna la tjajay jin pꞌiyá la tjajay wa , salá jinwá jis la pal Dios lal . Ma nin la qjuijicj niná , ma polel fiesta la cüjaytsja yupj .
43011056	Yupj la tapaltsja Jesús neꞌaj , Jerusalén moꞌó . Ma jus tjunuc , mpes yuwá tjowelepj Jesús poꞌó , ꞌa jis tjimyula na Dios wo ntꞌa . Tjowelepj : “ Jesús ma ncuwim ca nacj fiesta ntꞌa ” .
43011057	Sacerdote noypan la pal watsja Jesús . Nin pꞌiyatsja fariseopan . Yupj tjüjütütj judiopan ca jis wala mvelecj caꞌaj jáꞌasa Jesús , yupj jus nlay na pꞌin . Quelel salejeptsja ꞌücj jis la winin jis la tjilil Jesús , cus la tül .
43012001	Tsꞌacꞌ séisiya faltar custjay , fiesta mpes Jerusalén ntꞌa , fiesta “ Dios Qjuis Capa Nipj Tjemey ” ló . Jesús jama watsja fiesta ntꞌa . Mpes Betania neꞌas tjemey jupj , locopyaya quelel jámatsja Jerusalén moꞌó . Betania ntꞌa tüpüꞌü Lázaro . ꞌIn lacasana Lázaro malala jos tepyala , tepeꞌe . Jesús jas tjijyünsa la tjiji jupj , nyucunú tepyala niswá .
43012002	Mpes Jesús tjacꞌ na Betania ntꞌa , Lázaro ꞌa jis tjimyula jupj jomicapan pülücj Jesús mpes , jis tjaꞌayapj tjalá . Jesús tjáꞌasa , tjelyaja jomicapan jis lal . Marta se ꞌáyatsja jis la las . Lázaro pjaní wa neꞌaj jáꞌasa , lyájatsja Jesús lal , la pꞌa jis lal wa .
43012003	María Lázaro jüpülücj watsja . Jupj quelel ꞌüsüs líjitsja wa Jesús mpes . Nin mpes newa jalatsja na , Jesús tsjom perfume jas tjecjyoꞌla . Püné jas tjecjyoꞌla jupj , libra pjaní mpes jas tjecjyoꞌla . Perfume niná tꞌücꞌ way nardo pꞌin waytsja jupj . Pajal ꞌüsüs cjúmsutsja , pajal pülücj jaylactsja jupj . Tsjom jas tjiꞌitsꞌa na perfume mpes , María jas tjicjyücja jay tsꞌüil mpes . Wo jas tüpwes ꞌüsüs tjucjumsu perfume mpes .
43012004	Jesús discipulopan neꞌaj jatja watsja . Yupj sin popa pjaní Judas Iscariote lotsja jupj . Simón jatjam waytsja jupj . Judas pꞌiyá malala la tjiji Jesús lal . Pꞌa tjejyawca na jis capj tjepꞌyaꞌsa Jesús enemigopan jis la tjilil jupj . Judas tjevele :
43012005	— Malala pjü tꞌyu jupj . ¿ Tsjan mpes ma vender la tjiji ? Tꞌemel ꞌücj así ꞌyáyatsja tꞌemel cjuwá mpes . Pajal pülücj jaylacj ca nactsja perfumas . Yom año pjaní tsjiꞌ liji jaylacj ca nactsja jupj .
43012006	Nin tjevele jupj , mopꞌin ma tꞌücꞌ nin jólatsja tꞌemel cjuwá witjacj mpes . Jupj pꞌiyá jostsja tꞌemel . Pecj waytsja jupj . Judas jyámatsja tꞌemel pjü discipulopan yutsꞌaꞌá , Jesús jutsꞌaꞌá wa . Yupj jis tꞌemel tüpweca neneyawá .
43012007	Jesús tjevele Judas lal : — Po ma cus tjeveꞌle jupj . Jupj selé napj ca ma patsꞌ , mpes nin la tjiji . Custjay ꞌücj nin liji na napj mpes , quelel nin liji jupj . ꞌÜcj la ntjiji yupj ca ntoquecj napj mpes .
43012008	Tꞌemel cjuwá jis lal ca mpatjaqué nun lovin . Napj ma ca mpüꞌüs nun jis lal lovin .
43012009	Judiopan pajal pülücj jus nlay Jesús Betania ntꞌa tjáꞌasa , mpes neꞌaj tjil jus tjunuc . Tjil wa jus la nuc Lazará . Lázaro pꞌiyá tepeꞌe nawajaꞌa . Locopyaya Jesús jas tjijyünsa jupj , nyucunú tepyala niswá , mpes pülücj quelel sa nuctsja jupj .
43012010	Nin mpes sacerdote noypan yuwá nin tjowelepj ꞌonin ꞌücj cüꞌüꞌnacj wa Lazará .
43012011	Judiopan pülücj ma quelel japontsja quinam sacerdote noypan jis lal . Quelel sa con̈tsja Jesús . Jupj pajal ꞌüsüs la tjiji Lázaro mpes , ne pajal pülücj topon Jesús lal quinam .
43012012	Ya pajal pülücj jus nlay Jesús jactsja Jerusalén ntꞌa . Yas way tjiquil fiesta lajay Jerusalén ntꞌa , fiesta “ Dios Qjuis Capa Nipj Tjemey ” ló .
43012013	Mpes tjil la müjüsün̈ Jesús jümücj ntꞌa . La nyüjüsün̈ jepa püné jinwá . Manaca pjwel jatatsja pajal ꞌücj jisastsja mpes . La tupuyupj : — ꞌÜsüs pjac tjowelé Jesús poꞌó . Dios pajal ꞌüsüs ca la mijis jupj mpes . Dios mpes vele jupj , Dios ne cupj qjuis Jepa Püné . Dios pajal ꞌüsüs liji israelpan jis Jepa lal — nin tjowelepj Jesús poꞌó .
43012014	Jerusalén moꞌo jámatsja na , Jesús soysoy la tepyala , jus tjinyuca . Casá tjáꞌasa tjemey . Dios Popel nin véletsja nin ca la mijis Jesús . Ninana tjevelá Dios Popel :
43012015	“ Po ma locj tjeyá nun , Jerusalén moꞌo potjaqué . Nun jis jepa ca ncuwim . Soysoy casá ca maꞌajam , ncuwim . ”
43012016	Nin tepyala na , Jesús discipulopan ma sin tjiꞌyüsa Dios Popel tjevele jin tepyala . Locopyaya Jesús tepeꞌe , niswa jas tjijyünsa , tüpüꞌü . Dios pajal püné la tjiji Jesús . Niná pjü tepyala na , discipulopan yola tepyala Dios Popel nin tjevele nin ca mpalas jupj jas tjejyama lal . Yola tepyala nin pꞌiyá la tjajay Jesús lal , Jerusalén moꞌo tjacꞌ na .
43012017	Pülücj Jesús lal tjelejen̈ püna pꞌin , Lázaro niswa tüpüꞌü la tjiji na . Yupj tjunuc , tjepjyacan̈ wa Jesús tjevele ncuwim Lazará ꞌamá jul mpe . Tjunuc Lázaro nyucunú tepyala niswá , pjeꞌá tjacꞌ . Yupj tjunuc mpes , tjepjyacan̈ mpes wa , lovin la pꞌa jis wala javelepj watsja niná tepyalá .
43012018	Javeleptsja mpes , pajal pülücj jus nlay Jesús pajal ꞌüsüs la tjiji , yom pꞌin ma polel liji jinwá . Nin mpes ca jus cülayecj Dios jas tjejyama jupj . Mpes tjil la nyüjüsün̈ Jesús , Jerusalén ntꞌa jactsja na .
43012019	Fariseopan tsꞌa ꞌintsja pajal pülücj tjil la nyüjüsün̈ . Yuwá tjowelepj : — Pjü quelel lijictsja ma la tjijicj cupj lovin . Más pülücj jupj lal japon quinam . Pjü way quelel sa con̈ Jesús .
43012020	Lovin pülücj tjil fiesta niná ntꞌa , pjü año na . Tjil Dios wo ntꞌa Jerusalén ntꞌa . Tjil la veles Dios pajal ꞌüsüs , pajal püné . Fiesta ntꞌa tjil wa griegopan nepenowá , judiopan tulucj .
43012021	Griegopan Jesús quelel sa nuctsja , jupj lal la veles . Mpes tjil Felipe ntꞌa . ( Jesús discípulo watsja Felipá . Betsaida mpe ꞌeseptsja jupj , Galilea mpe se jütütj ntꞌa . ) Griegopan tjowelepj Felipe lal : — Jesús quelel si nucucj .
43012022	Mpes Felipe tjemey , Andrés lal tjevele niná . Manas tjil Jesús ntꞌa , jupj lal tjowelepj griegopan quelel sa nuctsja jupj .
43012023	Jesús yupj jis lal tjevele : — Len̈ way Dios ca gente sin müꞌüsüs la mijis napj pajal ꞌüsüs , pajal püné . Napj pꞌiyá niná Yomen Dios jas tjejyamá .
43012024	Tꞌücꞌ way ma patsꞌ ca napj . Ma ni püꞌí , nasapj ca mpüꞌüs . Ni püꞌí , pajal pülücj ca mpatjam napj lal . Nin ca nsem setel sine jin pꞌiyá . Setel pjaní sine popé pajal pülücj vyala .
43012025	Nepénowa po quelel patja nosis ntꞌa . Ma jisas malala se palá , mpes ma polel lajay Dios jos jin . Yupj ma ca polel mpatjam Dios lal . Nepénowa ma nin yola ncu ca mpatjam nosis ntꞌa . ꞌÜcj wa cyaꞌlin̈ Dios jos jin lajay mpes . Nin mpes yupj ca mpatjam wa lovin Dios lal . Nin lovin .
43012026	Najas napj mpes tsjiꞌ lajay nin pꞌiyá lajay napj lejay jinwá . Nin lajay niná , napj nomozopan ca nsem yupj . Napj ca mpüꞌüs ntꞌa , neꞌaj ca mpatjam wa namozopan . Napj mpes tsjiꞌ lajay , Mpapay ca mveles wa yupj ꞌüsüs .
43012027	” Pajal ꞌaplijila way napj quinam . Newa ma ca mvelé Mpapay lal : ‘ Ncapj tjepꞌyaꞌsa ma ma ꞌüꞌnacj ’ . Tjacuwis malala la pal napj , la mas napj . Nin mpes tjacuwis nosis ntꞌa .
43012028	Jesús Popay lal tjevele : — Mpapay , pjü sin tjüꞌüsüs lis mijin jipj pajal ꞌüsüs , pajal püné wa . Tjevele na niná , tsjun poꞌo nepé vele tjapjaca niná : “ Nasa sin tjiꞌyüsa la tjejay napj pajal ꞌüsüs , pajal püné wa . Nin ca la mejay niswá . ”
43012029	Pajal pülücj neꞌaj tjatja Jesús tjáꞌasa ntꞌa . Tjepjyacan̈ wa tsjun mpe tjevele . Mopꞌin ma jus nlay tsjan niná yupj tjepjyacan̈ . Nepénowa tjowelepj tꞌiꞌila pjac tjepjyacan̈ . Nepénowa tjowelepj : — Ángel nepé tjevele Jesús lal .
43012030	Mpes Jesús jis lal tjevele : — Tsjun mpe vele tjapjaca , napj mpes tjapjaca tulucj . Napj selé Mpapay pjoca . Nun mpes vele tjapjaca tsjun nepé , ca nun mponé napj mpes .
43012031	Len̈ way ca malala jis mpalas gentas , malala la tjajay mpes . Quina diablo jyüꞌta nosis ntꞌa . Malala ca mpalas wa jupj . Len̈ way Dios naꞌaj ca la ntsꞌiyas jupj , ma müjüꞌtüs diablú .
43012032	Napj ca pajal ꞌüsüs la mejay gente mpes . Niyom ca nin müjünsücj , campanya ca ma valacj napj . Nin tepyala na , napj pjü gente ca jis capj mpꞌacj mponecj napj mpes — nin tjevele Jesús .
43012033	Jupj nin tjevele sin ꞌyüsa la mijis nin ca la mijicj mpaꞌis .
43012034	Jupj tjevele tjepjyacan̈ pajal nin yólatsja jupj tjevele mpes . Tjowelepj : — Dios Popel vele Jepa Püné Dios se jamá qjuis capj la pꞌacj lovin ca mpüꞌüm jupj . Ninana selecj cupj . Jipj velen jipj pꞌiyá niná Jepa Püné Dios jas tjejyamá , mopꞌin velen wa yupj campanya ca mvalacj jipj , mya patsꞌ ca . Jipj tulucj ca nacj Jepa niná Dios se jamá . ¿ Pjacj ne jipj ?
43012035	Jesús tjevele yupj jis lal : — Tsjicj way pꞌin ca mpüꞌüs nun lal . Napj jaw jinwá nun mpes . Nusin ꞌyüsa lejay Dios mpes . Napj nun lal püꞌüs na , nusin tjüꞌüsüs nun . Ma nusin ꞌyüsa napj mpes , lovin ma ca jus nlayé ꞌonin ꞌücj la pütꞌüs Dios lal . Ma nusin ꞌyüsam , püste ntꞌa lowiqué jinwá . Püste ntꞌa wine , ma selé caꞌaj jama jupj .
43012036	Napj nun jis lal püꞌüs na , toponé nun napj nin poꞌó . Napj poꞌo poné , jaw tsjictjacj jinwá ca nsem nun . ꞌÜcj ca nusin müꞌüsüs Dios mpes . Jesús nin tjevele na , tjemey . Yupj ma polel jus la nuc ntꞌa tjemey jupj .
43012037	Jesús pajal pülücj ꞌüsüs la tjiji sin la ꞌüsüs jis la jay Dios jas tjejyama jupj . Yupj tjunuc pajal ꞌüsüs la tjijá . Newa ma topon jupj lal .
43012038	Mpes nin tepyala Isaías tjevelá püná Dios mpes . Isaías profétatsja jupj . Ninana jupj tjevele Dios lal : “ Yupj ma topon cupj tjevelecj jipj mpes . Ma wa jus nlay tsjan mpes pajal ꞌüsüs lejay jipj . ”
43012039	Isaías tjevele wa tsjan jis tepyala ma quelel japontsja mpes . Tjevele :
43012040	“ Dios yun tulucj jinwá lis tjiji yupj , mpes ma sin ꞌyüsa tsjan niná yupj januc . Jupj lis tjiji yupj ma polel jisas tsjan ꞌüsüs , mpes ma tꞌücꞌ way sin ꞌyüsa yupj . Yupj newa ma quelel sa con̈ Dios , mpes napj ma polel lejay yupj ca ꞌüsüs jis mpalas Dios lal . ”
43012041	Niná Isaías tepyaca Jesús poꞌó . Jesús nosis ntꞌa cuwis secj pꞌin , Isaías jus tjinyuca . Jus tjinyuca jupj pajal ꞌüsüs , pajal püné . Nin mpes nin tjevele Jesús poꞌó .
43012042	Judiopan jis jepapan pülücj ma topon Jesús lal , mopꞌin nin , yupj sin popa pülücj topon jupj lal . Newa ma quelel javeleptsja nasa topon yupj . Lacj jeyaptsja fariseopan jis lal . Fariseopan ma jisastsja judiopan jis la veles Jesús niná Yomen Dios tjevele ca jas majamas jis capj la pꞌacj . Fariseopan tjowelepj judío ninana cüveles Jesús poꞌó , yupj ca müjüꞌtücj jupj lovin ma polel ncuwim neꞌaj judiopan ꞌa si mulú ntꞌa . Nin mpes lacj jeyaptsja .
43012043	Malálatsja ma quelel javeleptsja nasa topon Jesús lal . Yupj po jisastsja la pꞌa ꞌüsüs yola yupj mpes . Ma pajal nin yólatsja ncu Dios ꞌüsüs jólatsja yupj mpes .
43012044	Jesús pajal yümücj tjevele neꞌaj tjatja jis walapꞌaꞌá : — Napj lal pyona , ma pyona napj lal pꞌin . Pyona wa napj nin tjejyama lal .
43012045	Nus nyuca , si nucú wa nin tjejyamá .
43012046	Napj tjacuwis nosis casaꞌá , ca jyawca jinwá nsem napj gente pjü way mpes . Dios mpes sin ꞌyüsa lejay . Napj lal japon , ca sin müꞌüsüs Dios poꞌó . Püste lyawun̈ jinwá tulucj yupj .
43012047	” Nepénowa napj velé pjyacan̈ , newa ma nin lajay napj velé jin . Napj pꞌiyá ma ca mvelé yupj malala la tjajay . Jis capj la tül mpes tjacuwis tulucj . Napj nosis ntꞌa tjacuwis jis capj la pꞌacj gentas , ꞌücj jis la patj Dios lal .
43012048	La pꞌa ca mveles malala la tjajay yupj , yupj ne ma quelel la najay , ma wa jisas napj velé . Pjü way napj tjevelé nin ca mveles yupj malala la tjajay . Nin ca nsem nin jawas tecyaꞌlin̈ sin müjünsücj na .
43012049	Napj lovin vele secj napj nola jin . Mpapay nin tjejyama , ntjijütüta tsjan la veles , ne nin tjevelé napj .
43012050	Napj selé jupj tjevele mpes gente ca jus nlayecj ꞌonin nyuca ꞌücj lo pütꞌüs jupj lal lovin . Mpes pjü way Mpapay vele napj lal , niná pjü way nin pꞌiyá velé napj — nin tjevele Jesús .
43013001	Len̈ way ca fiesta la mijictsja yupj , fiesta “ Dios Qjuis Capa Nipj Tjemey ” ló . Jesús seletsja quina ca mim nosis mpe , Popay ntꞌa ca mim niswá . Lovin quelel lis tjiji jupj lal japon , nosis ntꞌa tapatjá . Jesús tüpüꞌü na nosis ntꞌa , lovin quelel la síjitsja pajal .
43013002	Nasa quelel tꞌyaja na , Jesús discipulopan jis lal tjáꞌasa lo las . Judas Iscariote pjaní wa neꞌaj jáꞌasatsja . Simón jatjam waytsja jupj , Judas . Jupj nasa quelel jis capj pꞌyáꞌsatsja Jesús enemigopan ꞌücj la tjilil Jesús . Diablo nin la tjiji Judas nin jólatsja jupj .
43013003	Jesús seletsja jupj Popay tjeꞌyaya jupj pꞌiyá ꞌücj lo jay pjü . Tꞌücꞌ way pjü ꞌücj la tjiji Jesús . Seletsja wa Dios mpe tjacꞌ , seletsja wa ne niswa Dios ntꞌa ca mim .
43013004	Mopꞌin mozo jinwá la tjiji jupj . Jas nisa jupj tjelyaja mpe , jas quip pjeꞌapa jas tjiꞌipje . Pülül wolapé tjevyala , mozo liji jinwá .
43013005	Locopyaya ꞌüsǘ moꞌo tꞌyu trasto moꞌó , jupj discipulopan jis tsjam sin la patsj . Pjaní pjaní jis tsjam sin tepeꞌe . Pülül jupj wolapé tjevyala mpe jis tsjam tjapjaja la tjiji jupj .
43013006	Tjacꞌ wa Simón Pedro ntꞌa , jupj tsjom sin la patsj . Tjacꞌ na , Simón Pedro Jesús lal la tjiꞌyüya : — ¿ Ncu napj ntsjam ca jas mpaꞌin jipj ? Jipj napj Nejepa . Ma najas jipj nin lejay napj mpes .
43013007	Jesús jupj lal tjevele : — Po quina ma jin ꞌyüsa tsjan mpes nin lejay napj . Pꞌa jyawca na ca jin müꞌüsüs .
43013008	Pedro tjevele : — Lovin ma ca ntsjam jas mpaꞌin . Jesús jupj lal tjevele : — Napj ma pjü salá way la ꞌejay jipj , jipj ma polel ncapj cyon̈ .
43013009	Mpes Simón Pedro tjevele Jesús lal : — Pajal quelel cyapj cyon̈ jipj . Mpes ma najas ntsjam pꞌin mpaꞌin . Nin tepeꞌe namas , nay pjucj ꞌotsꞌipj .
43013010	Jesús tjevele jupj lal : — ꞌÜcj tsjyam way pꞌin jas la patsj quinam . Tjaꞌasꞌüm na , salá way jipj . Ma jyas la ꞌasꞌüs niswá . Tjuwin mpes tsjyam way pꞌin te . Tsjyam jas tepyatsj na , pꞌyüy jas tüpwes salá way . Nun salá way jinwá quinam Dios lal . Jupj ma nin jola quinam nun malala la tjüjí . Mopꞌin ma nun pjü way salá jinwá Dios lal — nin tjevele Jesús .
43013011	Jesús seletsja pjacj ca jis lal ncuwim jupj enemigopan jis la tjilil jupj . Nin mpes nin tjevele : “ Mopꞌin ma nun pjü way salá jinwá Dios lal ” .
43013012	Tecyawaja na sin tepeꞌe jis tsjam , jas quip pjeꞌapa jas tücüiꞌpe niswá , ꞌetjele niswá . ꞌEtjele na , yupj jis lal tjevele : — Napj sin tepyatsj quinam nutsjom . ¿ Ncu jus nlayé tsjan nusin tjiꞌyüsa la tjejay nin la tjejay na ?
43013013	Nun welé napj nusin ꞌyüsa la sejay , welé wa napj nun jis Jepa . ꞌÜcj niná nin welé na . Tꞌücꞌ way niná napj niná .
43013014	Püné napj nun lal . Napj nun jis Jepa , nusin ꞌyüsa wa lejay ; así nin napj nusin tepyatsj nutsjom . Napj nun jis mozo jinwá nin la tjejay napj . Mpes solejé más ꞌücj nun pajal ꞌüsüs lojí nunwa mpes , mozopan jinwá . Tsjictjacj way nun pjü .
43013015	Napj nin la tjejay mpes nun ca jus nlayé más ꞌücj ca nin pꞌiyá la müjí napj la tjejay jin pꞌiyá .
43013016	ꞌÜcj nin lejay napj , ꞌücj wa nin lojí nun . Tꞌücꞌ niná . Nun más noypan tulucj napj lal . Mozo más püné tulucj jupj patrón lal . Auxiliar más püné tulucj jyüꞌta lal .
43013017	Nun jus nlayé quinam más ꞌücj lovin nin lojí nunwá . Nin lojí lovin , ca ꞌüsüs nujisas nsem — nin tjevele Jesús jupj discipulopan jis lal .
43013018	Jesús tjevele wa yupj jis lal : — Pjü nun mpes tulucj nin velé niná . Napj selé nun popa pjaní ma ca nin la mijis napj tjevelé . Napj la nu tꞌya nun ca tsjiꞌ la müjí napj mpes . Napj pajal ꞌüsüs nujus nyuc pjü . Napj selé ca nin mpalas Dios Popel vele jin . Vele : ‘ Najamica napj lal lyájatsja , po quelel malala la niji quinam ’ . Nin ca nsem , ca nin mpalas jupj Popel vele jin .
43013019	Quina velé nun jis lal nin ca mpalas . Nin tepyala tulucj custjay . Pꞌa jawas ca mpalas . Mpes nin tepyala na napj tjevelé , newa ca mponé nun napj Dios Jatjam .
43013020	” Napj ca nusin majam tsjiꞌ la müjí napj mpes . La pꞌa wa sin majam wa ca , tsjiꞌ la mijicj wa ca napj mpes . Jil na napj mpes , nepénowa yupj jil ntꞌa ca ꞌücj jisas nsem yupj tjiquil . ꞌÜcj jisas yupj tjiquil , tꞌücꞌ way ꞌücj jisas wa napj mpes , napj pꞌiyá tjacuwis jinwá . ꞌÜcj jisas napj tjacuwis , ꞌücj jisas wa Dios mpes , jupj pꞌiyá tjacꞌ jinwá . Jupj nin tjejyama napj — tjevele Jesús .
43013021	Tꞌücꞌ nin tjevele na Jesús , ꞌaplijila waytsja pajal . Jupj seletsja tsjan ca mpalas , mpes niná tjevele yupj jis walapꞌaꞌá : — Nun popa pjaní malala nyuca la mijis napj lal . Jupj ca jis lal ncuwim napj enemigopan , ca yupj ma tjililin̈ . Tꞌücꞌ way ca nin mpalas .
43013022	Nin tjevele na , discipulopan yuwá yus tjunuc . Pues ma salejeptsja pjacj mpes tjevele Jesús .
43013023	Discípulo pjaní Jesús lal tjáꞌasa . Jesús pajal quelel líjitsja jupj .
43013024	Mpes Simón Pedro la seña tjevele niná discípulo lal la ꞌyüya nucus pjacj mpes nin tjevele Jesús .
43013025	Mpes discípulo niná más ꞌin jun ꞌasas tjemey Jesús ntꞌa , la tjiꞌyüya : — ¿ Pjacj mpes velen ?
43013026	Jesús jupj lal tjevele : — Pan tsjicj way caldas moꞌo tsꞌyuc , ꞌya lyaja jupj ; napj jupj poꞌó velé . Mpes Jesús pan tsjicj way ꞌin tjelepta , caldas moꞌo tsꞌyuca , tjeꞌyaya nlajas Judas . Judas Simón Iscariote jatjam waytsja .
43013027	Judas ntꞌya na pansas , len̈ way Satanás jupj jos moꞌo tjemey . ( Satanás diablo jupj . Lapanen jis jepa jupj . ) Jesús seletsja tsjan ca la mijis Judas quinam , mpes Judas lal tjevele : — Niná jipj quelel lejay , más ꞌin len̈ way la mijin jipj .
43013028	Pꞌa wa Jesús lal tjatjá ma sin tjiꞌyüsa tsjan mpes nin tjevele jupj .
43013029	Judas tꞌemel jyámatsja pjü discipulopan yutsꞌaꞌá , Jesús jutsꞌaꞌá wa . Mpes discipulopan nepénowa yólatsja Jesús nin tjevele jupj lal : “ Jutja , jaylacj la mijin cupj qjuisas fiesta mpes nlajacj ” . Nepénowa yólatsja jupj tjevele : “ Jutja , jis maꞌayan niná gente jis tꞌemel cjuwá mpes ” . Nin yólatsja yupj . Ma nin tjevele Jesús . Discipulopan ma sin ꞌyǘsatsja la pꞌin .
43013030	Judas ntꞌya na pan tsjicj way Jesús tjeꞌyayá , len̈ way tjemey jupj . Pǘstetsja .
43013031	Judas tjemey na , Jesús tjevele : — Napj pꞌiyá niná Yomen Dios jas tjejyamá . Quina gente ca nucucj ca ꞌüsüs la mejay napj . Napj lejay mpes ca jus nlayecj wa Dios pajal ꞌüsüs , pajal püné .
43013032	Napj nin lejay gente jus nlayecj Dios pajal ꞌüsüs , pajal püné . Nin mpes wa Dios pꞌiyá ca sin ꞌyüsa la mijis napj pajal ꞌüsüs , pajal püné wa . Len̈ way ca nin la mijis jupj — nin tjevele Jesús .
43013033	Niná tjevele wa : — Tsjicj way pꞌin ca moꞌos nun lal quinam , nun napj tsjictjacj jinwá . Nun pajal ca quelel nus nucú . Nun ca jisas nsem napj ca nucopj mpꞌacj . Nin pꞌin , nun ma polel lowú napj jum ntꞌa . Nin tjevelé judiopan jis jepapan jis lal ; quina nin wa velé nun jis lal .
43013034	Mpes quina ca nu jyütütj tsjan la müjí , nenem ꞌa seyasa way . Ninana nu jyütütj : nunwa quelel la tjüjí nun . Napj quelel la nutjejay jinwá , najas nin pꞌiyá quelel la sojí nunwá .
43013035	Nun lovin quelel la sojí nunwá , pjü ca jus nlayecj nun napj discipulopan . Ca jus nlayecj nusin tjiꞌyüsa napj mpes — nin tjevele Jesús .
43013036	Simón Pedro la tjiꞌyüya Jesús lal : — ¿ Caꞌaj mim jipj ? Jesús jupj lal tjevele : — Napj jum ntꞌa jipj ma polel ncapj cyon̈ quinam . Pꞌa jyawca na ca ncapj ncon̈con neꞌaj , napj jum ntꞌa .
43013037	Pedro tjevele jupj lal : — ¿ Tsjan mpes ma polel cyapj cyon̈ quinam napj ? ꞌÜcj napj lal ni püꞌí jipj mpes .
43013038	Jesús jupj lal tjevele : — Tꞌücꞌ tulucj ꞌücj jipj lal jipj ꞌi püꞌí napj mpes . Castlyaj la puyú secj pꞌin yacjaj , la con ca mvelen jipj ma nus nyuc . Tꞌücꞌ niná — nin tjevele Jesús Pedro lal .
43014001	Jesús tjevele jupj discipulopan jis lal : — Po ma pajal nin nujola tꞌas napj ca mis mpes . Nasa toponé Dios pajal ꞌüsüs liji nun mpes . Nin pꞌiyá mponé wa napj pajal ꞌüsüs lejay nun mpes .
43014002	Mpapay wo pajal püné , pajal la püné neꞌaj , pülücj neꞌaj mpatjam . Napj neꞌaj ca mis ꞌücj la mejay neꞌaj , nun ꞌücj mpatjaqué ntꞌa . Tꞌücꞌ way . Ma tꞌücꞌ nacj , ca cüveletsja niná tꞌücꞌ tulucj .
43014003	Napj ca mis ꞌücj la mejay nun mpatjaqué ntꞌa . Tꞌücꞌ way ca nin la mejay . Niswa ca ncuwis , ne ca nun jis lal mis napj lal mpatjaqué . Mpes napj püꞌüs ntꞌa neꞌaj wa ca mpatjaqué nun lovin .
43014004	Nun solejé ꞌonin ne ꞌücj lowú napj jum ntꞌa .
43014005	Tomás tjevele Jesús lal : — Ma selecj caꞌaj jay jipj . Mpes ma wa selecj ꞌoyn nyuca neꞌas la winin .
43014006	Jesús tjevele Tomás lal : — Napj mpes pꞌiyá ca neꞌas jay neꞌaj , Dios ntꞌa . Napj mpes pꞌiyá ca nusin müꞌüsüs tꞌücꞌ way Dios poꞌó . Napj mpes pꞌiyá ca jipj mpüꞌüm jupj lal . Napj mpes way pꞌin ꞌücj la winin Mpapay ntꞌa . Ma polel la winin jupj ntꞌa pꞌa ꞌisin .
43014007	Jesús tjevele wa pjü jupj discipulopan jis lal : — Nun jus cülayé pjacj ne napj , ca jus cülayé wa pjacj Mpapay . Quina tꞌücꞌ way solejé pjacj Mpapay , jus tjunucú wa jupj quinam .
43014008	Felipe tjevele jupj lal : — Qjuis maꞌayan jus nucucj Pyapay . Ninana qjuisas pꞌin .
43014009	Jesús jupj lal tjevele : — Pajal püs tüpüꞌüs nun jis lal . ¿ Ncu ma jus nlayen pjacj ne napj ? Nun popa nus tjinyuca na , nasa jus tjinyuca wa Mpapay . ¿ Tsjan mpes velen : ‘ Qjuis maꞌayan nucucj Pyapay ? ’
43014010	¿ Ncu ma pyon Mpapay napj mpes jáꞌasa ? ¿ Ncu ma pyon napj Mpapay mpes ꞌos wa ? Nin pꞌiyá ncupj . Napj tjevelé nun lal , ma napj nola jin tjevelé . Mpapay najas moꞌo püꞌü . Jupj tsjiꞌ liji jupj jos jinwá napj mpes .
43014011	Najas mponé niná napj velé . Napj Mpapay mpes ꞌos . Mpapay napj mpes jáꞌasa wa . Nun ma poné napj nin tjevelé mpes pꞌin , más ꞌücj ca mponé napj pajal ꞌüsüs way lejay mpes . Mpapay Dios liji jinwá ꞌüsüs lejay napj .
43014012	” Napj mpes pyona , nin pꞌiyá ca la mijis napj lejay jin pꞌiyá . Tꞌücꞌ niná . Más ꞌin ꞌüsüs ca la mijis wa napj la tjejay lal . Napj ca mis mpüꞌüs Mpapay ntꞌa , mpes ꞌücj ca ꞌüsüs la mijis .
43014013	Napj ca pjü la mejay nun lo moná napj lal , nun lo moná na napj mpes . Nin ca la mejay la pꞌa sin müꞌüsüs la mejay Mpapay pajal ꞌüsüs , pajal püné .
43014014	Pjü ꞌücj lo moná napj lal , napj mpes lo moná na . Napj mpes lo moná , pjü ca la mejay — nin tjevele Jesús jupj discipulopan jis lal .
43014015	Jesús tjevele wa yupj jis lal : — Nun quelel la nojí , napj nu tjijyütütj jin ca la müjí nun .
43014016	Napj pꞌiyá ca la mon Mpapay lal jupj ca pꞌa wa jas majamas nucopj la pꞌacj . Mpes nin ca la mijis Mpapay . Pꞌa wa ca ncuwim nun ntꞌa nucopj la pꞌacj . Nucopj ncon̈cos lovin .
43014017	Ninana Dios Cjües jupj . Jupj gente sin ꞌyüsa liji tꞌücꞌ way Dios poꞌó . Dios ma jisas ma polel jis la taꞌes Dios Cjües yupj jisas moꞌó . Yupj ma jus nlay jupj jáꞌasa . Ma salejepj pjacj jupj , mpes nin . Nun solejé cana Dios Cjües . Jupj nun jis lal püꞌü , ne jupj ca mpüꞌüm nujos moꞌó pꞌa jyawca na .
43014018	” Napj jum na , ma ca nusapj nacj . Ncuwis ca nun ntꞌa niswá .
43014019	Po quina way nosis casá patjá ma ca nus nucucj niswá ; nun pꞌin ca nus nucú niswá . Napj püꞌüs mpes , nun mpatjaqué wa ca .
43014020	Nin jawas , Dios Cjües tjacꞌ na nujos moꞌo la pütꞌüs , nun ca jus nlayé napj Mpapay mpes ꞌos . Ca jus nlayé wa nun napj mpes jotjaqué wa . Ca jus nlayé napj nun mpes ꞌos wa .
43014021	¿ Cana quelel la niji ? Nun popa selé napj jyütütj , liji wa niná , ninana quelel la niji tꞌücꞌ way . Jupj quelel la niji na , Mpapay ca quelel la mijis jupj . Napj ca quelel la mejay wa jupj , ne ca mis jupj ntꞌa , jas müꞌüsüs ca la mejay jupj napj mpes — nin tjevele Jesús yupj jis lal .
43014022	Jesús nin tjevele na , Judas pꞌa wa ( Judas Iscariote tulucj ) la tjiꞌyüya jupj : — ¿ Tsjan mpes jipj ca qjuisin müꞌüsüs la mijin cupj pꞌin jipj mpes ? ¿ Tsjan mpes ma ca sin müꞌüsüs la mijin pjü wa nosis casá patjá ?
43014023	Jesús jupj lal tjevele : — Nun popa quelel la niji na , napj velé jin liji jupj . Ninana liji na , Mpapay ca quelel la mijis jupj , ne cupj ca nlaca jupj ntꞌa jupj jos moꞌo la pütꞌüs . Pjü ma quelel la najay , mpes ma wa pjü ntꞌa ca nlaca la pütꞌüs yupj jisas moꞌó .
43014024	Ma quelel la najay na , ma wa lajay napj velé jin . Nin mpes ma wa lajay Dios jos jinwá . Napj nusin ꞌyüsa lejay , ma napj nola mpes nin velé . Napj velé Mpapay jola mpes . Jupj nin tjejyama .
43014025	” Napj püꞌüs nun lal pꞌin , nin tjevelé nun lal , nusin ꞌyüsa lejay mpes .
43014026	Dios Cjües tjacꞌ na , jupj ca nusin müꞌüsüs la mijis pjü way . Jupj ca la mijis nujola mpalas pjü way napj tjevelé nun jis lal . Jupj jacꞌ nucopj la pꞌacj . Mpapay ca jas majamas jupj nun ntꞌa napj mpes .
43014027	” Napj lejay ma nujola nsem pjü mpes . Napj ma nola jinwá , nin pꞌiyá ma nujola nsem lejay napj . Tꞌücꞌ way nin lejay nun mpes . Más ꞌüsüs lejay nun mpes nosis casá patja lajay lal . Po ma pajal nin nujola tꞌas napj jum quinam . Ma wa locj meyá .
43014028	Nujola tapalas napj tjevelé nun jis lal . Tjevelé : ‘ Napj jum nas quinam , niswa ca ncuwis nun ntꞌa ’ . Nun quelel la cüjí napj , ꞌücj nujos nactsja nun napj jum Mpapay ntꞌa . Más püné jupj napj lal .
43014029	Nin tjevelé quinam nun jis lal , ma nin tepyala na pꞌin , mpes nin tepyala na napj tjevelé , nun ca mponé napj nin poꞌó .
43014030	” Ma polel pülücj la veles nun jis lal quinam . Diablo jacꞌ quinam . Jyüꞌta jupj nosis casaꞌá . Jupj pꞌiyá ma polel malala la nqjuijis .
43014031	Napj jum Mpapay jos jin lo jay . Najas nosis ntꞌa patja jus nlayecj ca napj pajal quelel lejay Mpapay , mpes pjü ni jütüta , pjü nin lejay napj . Mas quepé — nin tjevele Jesús .
43015001	Jesús tjevele jupj liji ꞌücj ca ꞌüsüs la qjuijicj Dios jos jin . Ninana jupj tjevelá : — Napj uva ꞌüpǘ tsꞌil jinwá . Nun napj mpjel jinwá . Mpapay uva jis pjel tꞌyüjü lo valas jinwá liji jupj . Nin liji jupj nun mpes .
43015002	Yom uva pjwel tꞌyüjü , nyuca pjwel ma vyala , tꞌyüjü jupj . La pꞌa wa vyala nyuca , tsjicj way pꞌin tꞌyüjü jupj , más pülücj lo valas .
43015003	Ninana la tjiji quinam Dios nun mpes . Nun toponé napj tjevelé , mpes jupj la tjiji nun ꞌücj lojí jupj jos jin .
43015004	Najas lovin ncapj ncon̈có . Nun ncapj con̈có , napj ca nucopj ncon̈ wa . Nun ma ncapj con̈có , ma polel lojí Dios jos jin , yo pjwel tꞌü ma vyala jinwá . ꞌÜcj ton̈ca na , ꞌücj lo valas .
43015005	” Napj uva ꞌüpǘ tsꞌil jinwá . Nun mpjel jinwá . Nun lovin ncapj con̈có , napj nucopj cyon̈ wa , tꞌücꞌ way nun ca pajal ꞌüsüs la müjí Dios jos jin . Napj ma nucopj pꞌyacj , nun ma polel lojí Dios jos jin .
43015006	Nun popa ma ncapj cyon̈ca , yo pjwel naꞌaj la tsꞌiya jinwá jupj . Yo pjwel naꞌaj la tsꞌiya , tsꞌüique jupj . Tsꞌüique mpes yom tꞌeꞌenca jupj , ꞌamá li tsꞌiyá , mpem ca quinam .
43015007	” Nun lovin ncapj con̈có , nun lovin lojí wa napj tjevelé , nun ꞌücj lo moná Dios lal nun nujos , ne nin ca la mijis jupj .
43015008	Nun pajal ꞌüsüs lojí Dios jos jin , la pꞌa ca jus nlayecj Dios pajal ꞌüsüs , pajal püné . Ca jus nlayecj wa tꞌücꞌ way nun napj discipulopan .
43015009	Mpapay quelel la niji jinwá , nin pꞌiyá napj quelel la nusejay nun . Lovin ncapj ncon̈có ; nin lojí , napj ca quelel la numejay lovin .
43015010	Nun nin lojí napj tjijyütütj , napj ca quelel la numejay lovin . Nin pꞌiyá napj lal . Mpapay ntjijütüta jin la tjejay napj , mpes jupj quelel la niji lovin .
43015011	” Najastsja ꞌücj nujos nsem nun lovin , napj ꞌücj najas jinwá . Nin mpes ninana tjevelé nun jis lal . La tjüjí na napj tjevelé jin , ca ꞌücj nujos nsem nun pajal .
43015012	Ninana napj nu jyütütj : nunwa quelel la nutjüjí . Napj quelel la nutjejay jinwá , nunwa quelel la nutjüjí .
43015013	Yom pjaní way peꞌe jis capj la pꞌacj jomicapan , ninana más püné quelel liji pjü jis lal .
43015014	Nun lojí napj nu jyütütj , nun napj najamicapan .
43015015	Napj ma velé quinam nun napj namozopan . Mozo ma selé tsjan mpes jupj patrón liji lijá . Quina velé nun napj najamicapan . Pjü Mpapay tjevele napj lal , pues pjü nusin tjiꞌyüsa la tjejay nun . Nin mpes velé nun napj najamicapan .
43015016	” Nun ma la ntjetꞌá napj . Napj la nu tꞌya nun . Napj nusin tjejyam nun pajal ꞌüsüs la müjí Dios jos jin . Lovin ca ꞌüsüs mpalas nun ꞌüsüs la tjüjí mpes . Nin mpes , pjü lo moná Mpapay lal napj mpes , pjü ca nu maꞌayas jupj .
43015017	Ninana napj nu jyütütj nun : quelel la nutjüjí nunwá — nin tjevele Jesucristo .
43015018	Ninana tjevele wa Jesús : — Nun ncapj con̈có mpes , gente ma jisas nun . Nujola tapalas püs way nas yupj ma jisastsja napj .
43015019	Nun pꞌiyá nosis ntꞌa patja jinwá nacj , nosis ntꞌa patja quelel la quijicj wa nun , yupj sin popa jinwá . Nun ꞌa yupj jin tulucj . Napj pꞌiyá la nu tꞌya nosis casá patja popé ncapj la con̈ . Nin mpes nosis casá patja ma jisas nun .
43015020	Nujola tapalas napj tjevelé nun jis lal : ‘ Mozo más püné tulucj jyüꞌta lal ’ . Malala quelel la najaytsja napj , ca malala quelel la nusejay wa nun . Ma la tjajay napj tjevelé , mpes yupj ma wa ca la mijicj nun welé jin .
43015021	Ncapj con̈có , mpes ca nin la mijicj nun lal . Yupj ma sa nuc Dios , mpes nin . Dios nin tjejyama napj .
43015022	” Napj ma ꞌucuwistsja yupj ntꞌa jis lal la veles Dios poꞌó , Dios ma nin jola cüpalastsja yupj ma japon . Tꞌücꞌ way jola jupj quinam yupj ma japon mpes . Yupj nasa tjepjyacan̈ napj tjevelé , mpes malala nin , yupj ma japon .
43015023	Yupj ma jisas napj , ma wa jisas napj Mpapay .
43015024	Napj ma pajal püné la cüjaytsja , la pꞌa ma liji jinwá , Dios ma ca jola cüpalastsja pajal malala nin , yupj ma japon . Nasa tjunuc napj pajal ꞌüsüs la tjejay , newa ma jisas napj , ma wa jisas Mpapay .
43015025	Yupj jis papel tjevele jin tepyala . Tjevele : ‘ Yupj sin nin ma jisastsja napj ’ . Jis papel vele Dios tjijyüꞌtá , mpes tꞌücꞌ tepyala jupj tjevelá — nin tjevele Jesús .
43015026	Jesús tjevele wa jupj discipulopan jis lal : — Dios Cjües ncuwim nucopj mpꞌaꞌsas . Tjacꞌ na , jupj ca mveles gente jis lal jupj selé napj mpes . Jupj sin ꞌyüsa la siji tꞌücꞌ way Dios poꞌó . Mpapay mpe jacꞌ jupj . Napj pꞌiyá ca jas majam jupj Mpapay mpe .
43015027	Najas nun ca mvelé wa nun solejé way napj mpes . Nun lovin ncapj tocon̈có napj mwalá way sin tjiꞌyüsa la tjejay na , newa nin — nin tjevele Jesús yupj jis lal .
43016001	Jesús tjevele wa niná : — Nin tjevelé nun jis lal , mpes nin tepyala na , napj tjevelé jin , newa ca mponé nun napj mpes .
43016002	Judiopan jis jepapan ca müjüꞌtücj nun lovin ma polel nlawú judiopan ꞌa si mulú ntꞌa . Más malala ca la mijicj wa . Nu jaꞌünan na , pjü yupj ca yola nsem Dios jos jin lajay yupj . Nin ca nsem pꞌa jyawca na .
43016003	Yupj lovin ma cus tocon̈ Mpapay , ma wa ncapj tocon̈ napj . Nin mpes ca nin la mijicj yupj nun jis lal .
43016004	Nin tjevelé nun jis lal , mpes yupj ninana la nusejay na , nun ca nujola mpalas napj tjevelé ca nin mpalas . Ma nin tjevelé püna pꞌin , napj nun jis lal tüpüꞌüs mpes .
43016005	Jesús tjevele wa jupj discipulopan jis lal : — Mpapay nin tjejyama . Napj ca mis quinam jupj ntꞌa . Newa ma pjaní nun popé nla ꞌyüya ne caꞌaj jum napj .
43016006	Napj tjevelé ca mis , mpes pajal ꞌaplijila nu tepyala nun .
43016007	Mopꞌin más ꞌüsüs nun mpes napj jum . Tꞌücꞌ way niná . Napj ma jum , Dios Cjües ma ncuwim nucopj la pꞌacj . Napj jum , jas majam ca jupj nun ntꞌa .
43016008	Jupj tjacꞌ na , jupj ca sin müꞌüsüs la mijis gentas tꞌücꞌ way malala nyuca la tjajay yupj . Ca sin müꞌüsüs la mijis wa tsjan tꞌücꞌ way ꞌüsüs Dios lal . Ca sin müꞌüsüs la mijis Dios ca jis capj ntülüs malala lajay .
43016009	Jupj ca sin müꞌüsüs la mijis tꞌücꞌ way malala Dios lal ma japon napj lal .
43016010	” Napj mis ca Mpapay ntꞌa , ne nun ma ca nus nucú quinam . Mpes ca Dios Cjües sin müꞌüsüs la mijis wa tꞌücꞌ way napj ꞌüsüs , Dios ntꞌa tjum mpes .
43016011	Diablo jyüꞌta nosis ntꞌa po quina way pꞌin ; Dios nasa tjevele jupj ca cus ntülüs diablú . Mpes Dios Cjües gente ca sin müꞌüsüs la mijis wa Dios ca jis capj ntülüs malala nyuca lajay .
43016012	” Pülücj quelel velé nun jis lal custjay , pajal ca pülücj nacj nun jis lal . Mpes ma ca pjü mvelé nun jis lal quinam .
43016013	Dios Cjües tjacꞌ na , jupj ca nusin müꞌüsüs la mijis pjü way tꞌücꞌ way . Jupj gente sin ꞌyüsa la siji tꞌücꞌ way Dios poꞌó . Jupj ma vele jupj jola way jin pꞌin . Jupj tjapjacá , nin ca mveles . Nun jis lal ca mveles pꞌa jyawca na ca mpalas .
43016014	Lovin ca sin müꞌüsüs la mijis gentas napj pajal ꞌüsüs , pajal püné . Jupj ca nusin müꞌüsüs la mijis napj velé .
43016015	Pjü way Mpapay vele , nin pꞌiyá velé wa napj . Mpes tjevelé : ‘ Jupj ca nusin müꞌüsüs la mijis napj velé ’ .
43016016	” Püs way tepyala na , ma ca nus nucú . Locopyaya pꞌa wa püs tepyala na , nun ca nus nucú niswá , Mpapay ntꞌa jum mpes — nin tjevele Jesús .
43016017	Jesús discipulopan ma sin tjiꞌyüsa Jesús tjevelá . Mpes yupj nepenowá yuwá tjowelepj : “ ¿ Tsjan vele niná ? Jupj vele püs tepyala na , ma ca jus nucucj . Locopyaya pꞌa wa püs tepyala na , ca jus nucucj niswá . Tjevele wa Popay ntꞌa ca mim . ”
43016018	Ma sin tjiꞌyüsa mpes newa jis la tjüꞌüy yuwá : “ ¿ Tsjan quelel vele niná : ‘ püs tepyala na ’ ca nin mpalas ? Ma qjuisin ꞌyüsa jupj velá . ”
43016019	Jesús seletsja yupj quelel la ꞌüytsja jupj lal . Mpes jupj tjevele yupj jis lal : — Nun nu la tjüꞌüyá nunwá tsjan mpes napj tjevelé püs tepyala na , ma ca nus nucú . Locopyaya pꞌa wa püs tepyala na , ca nus nucú niswá .
43016020	Tꞌücꞌ way niná . Pajal ꞌaplijila ca nsem nun . Pajal ca la mpuyú . Nin tulucj Dios ma jisas jis lal . Yupj pajal ꞌücj jisas nsem . Nun pꞌin pajal ꞌaplijila ca nsem malala tepyala mpes . Locopyaya pajal ꞌücj nujisas mpalas . Nun ca jus nlayé malala tepyala pajal ꞌüsüs .
43016021	Quepj tsjicj way quelel myaꞌna na , ꞌaplijila pyala jupj malala jos ca mpalas quinam . Tsjicj tjemyaꞌna na , ꞌücj . Tsjicj jamay pajal ꞌücj jos tsjicj way tjacꞌ quinam . Mpes ma jola quinam pajal vyájatsja yas nam .
43016022	Quina ꞌa nin wa nun jis lal . Nun ꞌaplijila quinam . Pꞌa jyawca na ca nu müꞌüꞌsüs . Napj ca nujus nuc niswá , ne pajal ca ꞌücj nujisas nsem nun . Nin tepyala na , la pꞌa ma ca polel la qjuijis ꞌaplijila cüpalas nun .
43016023	” Nin tepyala na , ma ca nla müꞌüyá napj lal . Tꞌücꞌ way la talata lo moná Mpapay lal , jupj ca nu maꞌayas nun , napj mpes lo moná mpes .
43016024	Custjay lo moná secj nun napj mpes . Najas lovin la moná , ne nun lo moná ntaꞌé ca . Noꞌoté lo moná , mpes pajal ca ꞌücj jisas nsem nun tꞌücꞌ way .
43016025	” Napj tjevelé nun jis lal costa way ꞌin jas la ꞌüsüs . Pꞌa jyawca na ma ca nin nsem . Ma ca nin jinwá velé nun jis lal . ꞌÜcj jas la ꞌüsüs mvelé nun jis lal Mpapay poꞌó .
43016026	Ninana tepyala na , napj ma ca la cümon Mpapay lal nun mpes . Nun pꞌiyá ca la moná Mpapay lal , napj mpes lo moná mpes .
43016027	Nun quelel la ntüjí . Nasa toponé wa Dios mpe tjacuwis . Nin mpes Mpapay quelel la nusiji wa nun , ne ꞌücj ca nsem nun lo moná jupj lal .
43016028	Tꞌücꞌ way Mpapay mpe tjacuwis . Nosis ntꞌa tjacuwis napj . Quina mis wa ca niswá nosis casá pem . Mpapay ntꞌa ca mis niswá — niná Jesús tjevelá .
43016029	Nin tjevele na , jupj discipulopan tjowelepj jupj lal : — ꞌÜsüs qjuisin ꞌyüsa velen quinam . Parábola mpes tulucj qjuisin ꞌyüsa lejay quinam .
43016030	Cupj jus nlayecj quinam jipj pjü selen . Jis la ꞌüy secj pꞌin , jipj selen tsjan quelel lya ꞌüy yupj . Nin mpes pyonecj Dios mpe tjacuy jipj .
43016031	Jesús jis la tjiꞌyüya : — ¿ Ncu tꞌücꞌ way poné quinam ?
43016032	Pjü ca ntsꞌequenequé . Pjü ca nuwó ntꞌa nlawú , ne napj nasapj ca moꞌos . Len̈ way ca nin mpalas . Mopꞌin ma ca nasapj nsem napj , Mpapay napj nlal .
43016033	Najas nun ma nin nujola nsem ; najas ꞌüsüs mpatjaqué nun ncapj con̈có mpes . Nin mpes niná tjevelé nun jis lal . Nosis casá patja ma jisas napj , mpes malala ca nu mpalas neneyawá . Po ma locj tjeyá . Napj más pünetsja lovin nosis ntꞌa patja jis lal . Lovin nin — nin tjevele Jesús .
43017001	Jesús tecyawaja tjevele na niná discipulopan jis lal , jupj tjinyuca tsjun poꞌó , tjevele Popay Dios lal . Tjevele : “ Mpapay , quina ca ma patsꞌ . Jipj ntꞌa ca mis niswá , jipj tjevelen jin . Sin tjüꞌüsüs lis mijin gentas napj pajal ꞌüsüs , pajal püné . Mpes wa napj mpes ca sin müꞌüsüs wa jipj pajal ꞌüsüs , pajal püné .
43017002	Jipj ntjeꞌan ꞌücj jis müjütütj pjü gentas . Mpes gente jipj ntjeꞌan ꞌücj lovin ca mpatjam jipj lal ca la mejay napj . Nin mpes la ꞌe mon gente sin müꞌüsüs lis mijin napj ꞌüsüs , napj püné .
43017003	Yupj cyapj jacon̈ na , ncapj jacon̈ wa na , yupj lovin ca mpatjam jipj lal . Jipj pjaní tꞌücꞌ way Dios . Jipj nin tjejyam jis capj la pꞌacj gentas , püna tjevelen jin .
43017004	” Nosis ntꞌa napj sin ꞌyüsa la tjejay jipj pajal ꞌüsüs , pajal püné . Pjü way tecyawaja la tjejay jipj ntjijütütj .
43017005	Mpapay , nosis cjuwatsja na pꞌin , cupj ꞌa mulutsja pajal pünetsja . Quina la ꞌe mon napj pajal püné ca nsem niswá jipj pütꞌ ntꞌa , püna jin pꞌiyá .
43017006	” Napj sin ꞌyüsa la tjejay noyomes nenem jipj poꞌó . Jipj ntjeꞌan yupj , nosis casá patja sin popé . Yupj jipj jitsꞌaꞌatsja yas nam , ne jipj ntjeꞌan yupj quinam . Yupj la tjajay jipj tjevelen jin .
43017007	Quina yupj salejepj jipj ntjeꞌan pjü . Jipj pꞌiyá nin la tjejay napj mpes .
43017008	Jipj tjevelen napj lal , napj tjevelé nin pꞌiyá yupj jis lal . Yupj jisas napj tjevelé . Salejepj tꞌücꞌ way napj jipj mpe tjacuwis . Topon wa jipj nin tjejyam .
43017009	” Quina la ꞌe mon yupj mpes . Ma la ꞌe mon jipj ma jisas mpes . La ꞌe mon jipj ntjeꞌan mpes pꞌin . Jipj jitsꞌaꞌá way yupj , mpes quina la ꞌe mon yupj mpes .
43017010	Pjü napj natsꞌaꞌá , jipj jitsꞌaꞌá wa ; jipj jitsꞌaꞌá , napj natsꞌaꞌá wa . Niná noyomes la pꞌa sin ꞌyüsa la tjajay napj pajal ꞌüsüs , pajal püné .
43017011	” Nasa ca mis quinam napj nosis mpe . Mopꞌin ninana noyomes ca mpatjam nosis ntꞌa custjay . Napj jipj ntꞌa ca mis . Mpapay Dios , pajal ꞌüsüs way jimpe . Jipj ntjeꞌan niná noyomes . Mpes najas jis majaman , jipj pjü ꞌücj lejay mpes , ca yupj lovin cyapj ncon̈cocj . Nin mpes yupj pjü nin pꞌin yola ca nsem yom pjaní jinwá , cupj jin pꞌiyá .
43017012	Napj tüpüꞌüs na yupj jis lal , napj pꞌiyá lovin jis tjejyamá , mpes lovin cyapj tocon̈ yupj . Jipj püné mpes ꞌücj nin la tjejay . Jis tjejyamá ne pꞌa wa ma malala lis tjiji . Ma pjaní len̈ tjevyala . Pjaní pꞌin tjemey . Ma quelel cyapj cyón̈catsja jupj . Jupj lovin malala lajay popa pꞌiyatsja . Jipj Pyapel tjevele ca nin mpalas , ne nin tepyala , ca nin mpalas jipj Pyapel tjevelá .
43017013	” Quina ca mis jipj ntꞌa . Ninana tjevelé nosis ntꞌa ꞌos na pꞌin , yupj pajal ꞌücj jisas la sejay , napj pajal ꞌücj najas jinwá .
43017014	Nas tjevelé yupj jis lal tsjan niná jipj quelel velen gente jis lal . Nosis ntꞌa patja ma jisas yupj quinam . Yupj ma yuwal yola nosis casá patja jis lal , napj jinwá . Napj ma wa yuwal nola nosis casá patja jis lal . Mpes nosis casá patja ma jisas yupj .
43017015	Ma la ꞌe mon jipj ca jis man yupj nosis mpe . Napj la ꞌe mon jipj ca majaman yupj , diablo ma malala lis mijis yupj .
43017016	Gente jipj ntjeꞌan ma nin pꞌin yola nosis ntꞌa patja jis lal . Nin pꞌiyá napj . Napj ma wa nin pꞌin nola nosis casá patja jis lal .
43017017	Sin tjüꞌüsüs lis mijin tꞌücꞌ way . Nin la mijin niná noyomes pajal ꞌüsüs witjacj ca nsem , ne ca yupj la mijicj jipj velen jin pꞌin . Pjü jipj velen tꞌücꞌ way .
43017018	Jipj nin tjejyam nosis ntꞌa patja ntꞌa . Nin pꞌiyá napj sin tjejyam wa yupj nosis ntꞌa patja ntꞌa .
43017019	Napj nin lejay jipj velen jin lovin , ca ꞌüsüs jis mpalas yupj . Napj nin lejay mpes , tꞌücꞌ way yupj ꞌücj ca la mijicj wa jipj velen jin lovin .
43017020	” Ma la ꞌe mon noyomes qui jatja mpes pꞌin . La pꞌa mpes ꞌa le mon wa . La pꞌa wa ca mponecj napj lal , niyom qui jatja javelepj mpes . Jipj lal velé yupj mpes wa .
43017021	Pjü mpes la ꞌe mon nin pꞌiyá ca yola nsem pjü , cupj jin pꞌiyá . Jipj napj mpes jacꞌ ; napj jipj mpes ꞌos wa . Mpapay , najas ca nin pꞌiyá nsem , yupj ca majatjum cupj mpes . Nin mpes nosis ntꞌa patja mponecj ca jipj nin tjejyam .
43017022	Jipj la tjejay napj ꞌücj la cüjay . Napj nin pꞌiyá la tjejay yupj jis lal . Napj la tjejay ca yupj ꞌücj wa la quijicj , napj jin pꞌiyá . Nin mpes ꞌücj nin pꞌiyá yola ca nsem yupj yuwá , cupj nin pꞌiyá qjuiyola jinwá .
43017023	Napj yupj mpes ꞌos ; jipj napj mpes jacꞌ wa . Nin mpes ꞌücj ca nin pꞌiyá yola yuwá tꞌücꞌ way . Nina jis tepyala na , nosis casá patja ca jus nlayecj jipj napj nin tjejyam . Ca jus nlayecj wa jipj quelel la sejay napj mpes japon , jipj quelel la nejay jinwá .
43017024	” Mpapay najas gente jipj ntjeꞌan mpatjam wa napj püꞌüs ntꞌa . Najas neꞌaj ca jus nlayecj jipj la ntjejay napj pajal püné . Nosis cjuwatsja na , jipj quelel la nejaytsja , mpes jipj la tjejay niná napj mpes .
43017025	Mpapay , jim ꞌa pajal ꞌüsüs . Nosis casá patja ma jis januctsja jipj ; napj ꞌa jis nuctsja . Ninana noyomes jus nlay jipj nin tjejyam .
43017026	Napj sin ꞌyüsa la tjejay jipj mpes . Newa ca sin ꞌyüsa la mejay . Nin mpes jipj quelel la ntjejay jinwá , nin pꞌiyá ca quelel la mijicj yupj pꞌa wa , ne napj ca mpüꞌüs yupj jisas moꞌó ” , nin tjevele Jesús Popay lal .
43018001	Jesús nin tjevele na niná , nepé tjemey jupj discipulopan jis lal . ꞌÜsǘ vequecj la pja naꞌaj poꞌó tjil . Cedrón lotsja jupj , ꞌüsǘ vequecj la pja ntꞌa . Neꞌaj sin lejen̈ . Sin lejen̈ moꞌo tjemey Jesús , jupj discipulopan jis lal .
43018002	Judas Jesús enemigopan jis capj pꞌyáꞌsatsja jis la tjilil Jesús . Jupj selé watsja Jesús tjemey ntꞌa . La pülücj Jesús jupj discipulopan ꞌa jis tjimyula neꞌaj , mpes seletsja Judas .
43018003	Nin mpes Judas pajal pülücj jis lal tjacꞌ militar romanopan , Jesús tjáꞌasa ntꞌa . Auxiliarpan nepénowa jis lal tjacꞌ wa . Auxiliarpan sacerdote noypan mpe tjiquil , fariseopan mpe wa tjiquil . ꞌIyó jaw , lámpara jaw wa tjiquil . Pjü way ꞌücj jis la palan tjiquil .
43018004	Jesús seletsja tsjan ca mpalas jupj quinam , pjü way seletsja . Mpes Jesús pjeꞌá tecyala la nüjüsü yupj . Jis la tjiꞌyüya : — ¿ Pjacj lo palá nun ?
43018005	Yupj jupj lal tjowelepj : — Cupj le palacj Jesús , Nazaret mpe ꞌesepj jupj . Jesús tjevele yupj jis lal : — Napj ne Jesús . Judas neꞌaj wa tón̈catsja militarpan jis lal , auxiliarpan jis lal wa . Judas jis capj tjepꞌyaꞌsa Jesús enemigopan jis la tjilil Jesús .
43018006	Jesús tjevele na : “ Napj ne Jesús ” , yupj jis cjüipe jin tjil , jis tyüꞌna .
43018007	Mpes Jesús jis la tjiꞌyüya niswá : — ¿ Pjacj lo palá nun ? Yupj jupj lal tjowelepj : — Cupj le palacj Jesús , Nazaret mpe ꞌesepj jupj .
43018008	Jesús yupj jis lal tjevele : — Napj nuwola tjevelé napj ne Jesús . Nun napj la no palá , mpes jis tjaꞌayá mal noyomes napj lal jatjá .
43018009	Jupj nin tjevele ca nin mpalas jupj Popay lal tjevelá . Yacjaj pꞌin nin tjevele Popay lal : “ Napj jis tjejyamá mpes ma pjaní len̈ tjevyala jipj ntjeꞌan popé ” .
43018010	Simón Pedro polomay tyáꞌatsja jupj . Polomay syultsꞌa quinam neꞌaj tjiquil popa jay lo jocj . Yom pjaní jay tjejyoꞌo , pjotsꞌ liꞌinyampe taná tꞌyüjü jupj . Niná yomen Malco lotsja jupj . Mozo waytsja jupj sacerdote más püné mpes .
43018011	Jesús ma jostsja pjotsꞌ tjejyoꞌo . Mpes tjevele jupj lal : — Vaina moꞌo jas tjejyama jipj polomay . Mpapay jos malala ne palá quinam . Najas jupj jos jin ca ma palas . Ma ca ntsꞌequenes .
43018012	Nin tjevele na , niyom pülücj ntjiꞌlin̈ Jesús . Nin la tjajay militar romanopan , yupj jis jepa ꞌotsꞌipj , judiopan auxiliarpan ꞌotsꞌipj . Tsupapj jupj pjwel poꞌó .
43018013	Tjaman jupj judío püné ntꞌa mwalá way . Judío niná Anás lotsja . Caifás joyomtsja jupj . Joway sacerdote más pünetsja nin tepyala na .
43018014	ꞌIn lacasana Caifás pꞌiyá tjevele judiopan jis jepapan jis lal más ꞌücj yom pjaní mpaꞌis , ca ma ncaꞌlin̈ judiopan pjü way .
43018015	Simón Pedro Jesús cjüil tjemey campapé . Discípulo pꞌa wa cjüil tjemey wa . Sacerdote más püné neꞌas jus tjinyuca discípulo niná . Si nucutsja mpes , jupj ꞌücj wama tjemey wosis tꞌasiyú tjüwücj moꞌó , Jesús tjáꞌasa ntꞌa .
43018016	Pedro newa tüwütüwǘ ton̈ca jun vilicj ntꞌa . Tsjücjüim jun vilicj jyámatsja . Discípulo maꞌajapj si nucutsja sacerdote más püné , mpes niswa jun vilicj ntꞌa tjemey , tjevele jun vilicj jyama lal . Nin mpes Pedro lal tjacꞌ tꞌasiyú tjüwücj moꞌó .
43018017	Jun vilicj jyama tjevele Pedro lal : — ¿ Ncu Jesús discipulopan popa wa jipj ? Pedro tjevele : — Nin tulucj .
43018018	Pajal tsjojósetsja . Mpes mozopan ꞌawa jus tꞌol ꞌetsjecj mpes . Tꞌasiyú tjelejen̈ jis la sis . Nin la tjajay wa militarpan . Pedro yupj jis lal ton̈ca wa la sis .
43018019	Anás sacerdote más pünetsja püna pꞌin . Jupj la tjiꞌyüya Jesús lal jupj discipulopan sin poꞌó . La tjiꞌyüya wa tsjan sin tjiꞌyüsa la tjiji jupj .
43018020	Jesús jupj lal tjevele : — Napj tjevelé pjü ꞌücj jis la pjac ntꞌa . Wosis judiopan ꞌa si mulú ntꞌa sin ꞌyüsa la tjejay napj lovin . Dios wo ntꞌa sin ꞌyüsa lis tjejay wa , pjü judiopan ꞌa si mulú ntꞌa . Pequé tjevelé tulucj .
43018021	¿ Tsjan pjucj nin nla ꞌyüy napj ? Pülücj tjepjyacan̈ napj tjevelé . Jis la tjiꞌyüya tsjan tjevelé . Yupj salejepj .
43018022	Jesús nin tjevele na , auxiliar pjaní Jesús wola poꞌó tyüla jupj . Neꞌaj pꞌin tón̈catsja . La tjiꞌyüya Jesús lal : — ¿ Tsjan pjucj tjevelentsja nin jinwá , sacerdote más püné lal ?
43018023	Jesús tjevele jupj lal : — Malala tjevelé tulucj . Napj malala tjevelé , pjü jis walapꞌaꞌa mvelen tsjan malala tjevelé . Napj ꞌücj tjevelé , ¿ tsjan mpes nawala poꞌó tyül ? — tjevele jupj .
43018024	Yacjaya Anás Jesús jas tjejyama Caifás ntꞌa . Caifás sacerdote más pünetsja quinam . Jesús tsyuꞌpa tjemey .
43018025	Mwalá way pꞌin , Jesús neꞌaj ton̈ca na pꞌin , Simón Pedro ꞌawa ntꞌa ton̈ca süise . La pꞌa neꞌaj lejen̈tsja la tjüꞌüy jupj lal : — ¿ Ncu jupj discipulopan popa wa jipj ? Pedro tsyüpünǘ . Tjevele : — Nin tulucj nam .
43018026	Yom pꞌa wa neꞌaj tón̈catsja , mozo watsja jupj sacerdote más püné mpes . Mozo nenem pjotsꞌ jay tjejyoꞌo jopey . Pedro pꞌiyá mozo jopey pjotsꞌ jay tjejyoꞌo . Mpes jupj tjevele Pedro lal : — Napj nola napj jis tjinyuc sin lejen̈ ntꞌa Jesús lal .
43018027	Pedro niswa tsyüpünǘ . Len̈ way la tipiya costlyas .
43018028	Locopyaya yupj Jesús lal tjil Caifás wo mpe . Jepa romano wo ntꞌa tjaman jupj . Pajal püstaptsja . Judiopan jis jepapan jisastsja jepa romano ca cus ntülüs Jesús . Yupj pꞌiyá ma wama tjil jepa romano wo moꞌó . Yupj yólatsja ma polel wama mal judío tulucj wo moꞌó . Judío tulucj wo moꞌó jil , malala nsem yupj Dios lal . Malala yupj Dios lal , ma ca polel nlajacj oveja pisis fiesta na , fiesta “ Dios Qjuis Capa Nipj Tjemey ” ló .
43018029	Nin mpes jepa romano pjeꞌá tjacꞌ yupj ntꞌa . Jepa romano Pilato lotsja jupj . Jupj tjevele judiopan jis jepapan jis lal : — Nawala tjowelé tsjan la tjiji yom niná .
43018030	Yupj jupj wola tjowelepj : — Yom niná ma malala nyuca la qjuijistsja , ncupj ma ca ꞌucumantsja cus cütül .
43018031	Yupj nin tjowelepj na , Pilato yupj jis lal tjevele : — Nun pꞌiyá tjamanú jupj . Nun la tjüꞌüyá ncu malala la tjiji . Nun jis jepapan jajütütj jin la müjí jupj lal . Yupj tjowelepj jupj lal : — Ncupj qjuis jepapan jajütütj la ꞌünan jupj . Jipj judío tulucj . Jipj jyütütj ma polel la qjuijicj niná ncupj .
43018032	Nin mpes nin tepyala Jesús tjevelá . Jupj tjevele cruz poꞌo ca mvalas , mpaꞌis . Judiopan ma salejepj la ꞌünan cruz poꞌó . Romanopan cruz poꞌo jis capj jatül .
43018033	Pilato wo moꞌó tjemey niswá , tjevele ncuwim Jesús . La tjiꞌyüya jupj lal : — ¿ Ncu jipj judiopan jis jepa püné ?
43018034	Jesús la tjiꞌyüya jupj lal : — ¿ Ncu jipj pꞌiyá quelel selen mpes nla ꞌyüy niná ? ¿ Ncu pꞌa wa javelepj mpes nla ꞌyüy ?
43018035	Pilato tjevele : — Napj pꞌiyá quelel selé tulucj . Judío tulucj nam . Jipj gente popa tucuman jipj napj ntꞌa , napj cyapj la tül . Sacerdote noypan pꞌiyá la tjajay niná . ¿ Tsjan malala la tjejay jipj ?
43018036	Jesús tjevele jupj lal : — Tꞌücꞌ way Jepa napj , mopꞌin napj nosis casá jajütütj jin lejay tulucj . Napj cüjütütj nosis ntꞌa jajütütj jinwá , napj ca jis cüjütütj namozopan jis la palan judiopan jis lal , ma ma tjililin̈ . Yupj ma nin la tjajay . Napj quiꞌá jajütütj jin tulucj .
43018037	Mpes Pilato tjevele Jesús lal : — Nin velen tꞌücꞌ jepa jipj . Jesús jupj lal tjevele : — Tꞌücꞌ way . Napj ne jepa . Napj tjacuwis nosis casaꞌá tꞌücꞌ way la veles gente jis walapꞌaꞌá , napj selé mpes . Nin mpes tjacuwis napj . Gente quelel salejepj tsjan tꞌücꞌ way , yupj pjyacan̈ napj velé . Napj velé jin lajay wa yupj .
43018038	Pilato tjevele Jesús lal : — Ma polel jus cülayes tsjan tꞌücꞌ way . Pilato nin tjevele na , niswa pjeꞌá tjemey judiopan la nuctsja ntꞌa . Tjevele yupj jis lal : — Tꞌücꞌ la tjiꞌyüy napj . Ma polel la veles jupj malala li jam .
43018039	Napj lovin yom pjaní se jam cawilta mpe nun jis fiesta pyala na , fiesta ‘ Dios Qjuis Capa Nipj Tjemey ’ ló . Lovin nin lejay nun mpes . ¿ Ncu nujisas Jesús se jam cawilta mpe nun mpes ? Jupj judiopan jis jepa püné .
43018040	Pilato tjevele na niná , yupj la tupuyupj : — Ma qjuisas se jam jupj . Qjuisas Barrabás se jam . Barrabás pwequepj waytsja jupj .
43019001	Nin tjevele na , Pilato jis tjijyüꞌta jupj militarpan moꞌo jasüp Jesús ꞌüpǘ mpes , ne nin la tjajay yupj .
43019002	Militarpan la tjüpjütsꞌün wa Jesús . Yo pjwel jam jus tjulujupj Jesús jay la ꞌonsos . Jesús jay tjoꞌonsopj , corona jay tjáꞌasatsja jinwá . Je jas tücüipap wa . Jepa püné jas quip jin justa la tjajay .
43019003	La pülücj jupj wolapꞌaꞌa jiquil watsja , javeleptsja : — Qjuisas ꞌücj jyas mpüꞌüm . Jipj jepa püné judiopan jis lal . Nin tjowelepj na , wola poꞌo jatültsja jupj .
43019004	Niswa pjeꞌá tjacꞌ Pilatá , judiopan tjatja ntꞌa . Tjevele yupj jis lal : — Quina ca mvelé Jesús ncuwim , nun jus nucú . Mpes jus nlayé napj ma tjinyuc malala la tjijam .
43019005	Mpes pjeꞌá tjacꞌ Jesús . Yo pjwel jam jay jáꞌasatsja custjay jupj . Jas quip je militarpan jas tücüipap newa sa capyatsja jupj . Jesús tjacꞌ na , Pilato judiopan jis lal tjevele : — Jus ꞌunuca niná yomen .
43019006	Sacerdote noypan jus tjunuc na Jesús , yupj yümücj tjowelepj : — Cruz poꞌo tjevyala jupj , mpaꞌis . Cruz poꞌo tjevyala jupj , mpaꞌis . Nin pꞌiyá yümücj tjowelepj wa yupj jis militarpan . Pilato tjevele yupj jis lal : — Nam ma ca müjütütj niná . Nun pꞌiyá cruz poꞌo tjovalá jupj . Napj nasa la tjiꞌyüy tjinyuc jupj . Napj velé jupj ma la tjiji nun welé jupj poꞌó .
43019007	Judiopan tjowelepj Pilato lal : — Jupj tjevele jupj pꞌiyá Dios Jatjam . Ncupj qjuis jepapan jajütütj ma polel la veles nenem . Jajütütj tepeꞌe nas ca cus ntül nin tjevele mpes .
43019008	Pilato tjapjaca na yupj nin tjowelepj , más lecj jéyatsja . Ma quelel si tülütsja jupj Jesús .
43019009	Wama tjemey jupj wo ntꞌa , tjevele Jesús lal : — ¿ Caꞌampe ꞌesepj jipj ? Jesús ma lal tjevele .
43019010	Pilato tsꞌi tjiꞌina Jesús lal , ma lal tjevele mpes . Mpes tjevele Jesús lal : — ¿ Ncu ma velen napj lal ? Napj ca ꞌücj jin cüjam , ꞌücj wa ca cüjütütj cruz poꞌo cüvalacj , ca ꞌi quipatsꞌ .
43019011	Jesús jupj wola tjevele : — Dios ꞌe tjeꞌaya ꞌücj lo jütütj ꞌoyn nyuca la cüjay napj lal . Dios ma queꞌas , jipj ma ca cüjütütsja ꞌoyn nyuca la cüjay napj lal . Nin mpes yom pꞌa wa más malala la tjiji jipj lal , jupj nlal tjacꞌ jipj ntꞌa .
43019012	Jesús nin tjevele na , Pilato pajal quelel se jamatsja Jesús . Mopꞌin yümücj tjowelepj judiopan : — Jipj se jam niná , romanopan jis jepa püné jomica tulucj jipj . Jesús vele jupj pꞌiyá jepa püné . Yom pjaní nin vele jepa püné wa jupj , enemigo jupj romanopan jis jepa püné lal .
43019013	Pilato nin tjapjaca na yupj tjowelepj , pjeꞌá tjacꞌ Jesús lal . Pilato silla casá tjáꞌasa nin la veles ncu cus ntülüs Jesús . Nin mpes niná sillas . Jupj palá ꞌetjele na silla casaꞌá , pjü jus nlay jupj ca mveles quinam ncu sa tül . Silla ntꞌa Gabato ló neꞌaj . Ncupj velecj “ Pe Noypan ꞌAmaꞌá ” .
43019014	Judiopan newa fiesta lajaytsja , fiesta “ Dios Qjuis Capa Nipj Tjemey ” ló . Yacjaj pjü ꞌücj lajaytsja ya mpes , ya ma polel tsjiꞌ la mijicj fiesta mpes . Lotsꞌacꞌ culupwen ntꞌa jáꞌasa nas . Pilato judiopan jis lal tjevele quinam : — Jus tjunuca nujepa püné .
43019015	Pilato nin tjevele na , yupj yümücj tjowelepj : — ¡ Tjüꞌüꞌna jupj ! ¡ Tjüꞌüꞌna jupj ! Cruz poꞌo tjevyala , mpaꞌis . Pilato tjevele yupj jis lal : — Malala nyuca nujola nun . Malala nin nujisas napj ca müjütütj yupj ca cruz poꞌo mvalacj nujepa püné . Sacerdote noypan jupj wola tjowelepj : — Romanopan jis jepa püné , cupj qjuis jepa püné jupj . Len̈ pꞌam .
43019016	Mpes Pilato tjijyüꞌta yupj jisastsja jin ca nsem . Tjijyüꞌta militarpan Jesús cruz poꞌo ca mvalacj .
43019017	Niná tjijyüꞌta mpes militarpan tjil Jesús lal . Jesús pꞌiyá cruz tjyama jámatsja . Jay Pjucj Cjüele lotsja neꞌaj , jupj tjemey ntꞌa . “ Gólgota ” tjowelepj judiopan jis tin .
43019018	Neꞌaj Jesús cruz poꞌo tjovalapj . Niyom pꞌa wa matꞌeyá cruz poꞌo jis tjovalapj wa pꞌa wa cruz poꞌó . Jesús tꞌempe jis tjovalapj . Jesús tón̈catsja culupwen yupj jis lal .
43019019	Pilato tjijyüꞌta tabla mpaquecj , Jesús jay pjucj ntꞌa lo valas cruz poꞌó . Tabla niná moꞌo tepyaca tsjan mpes cus tül Jesús . Ninana tepyacá niná : NINANA JESÚS , NAZARET MPE ꞌESEPJ . JEPA PÜNÉ JUPJ JUDIOPAN JIS LAL .
43019020	Jesús cruz poꞌo tjovalapj ntꞌa neꞌaj way pꞌin Jerusalén nepem . Nin mpes judiopan pülücj moꞌo tjowelepj niná moꞌo tepyacá . Jis tin contꞌe mpes tepyaca , judiopan jis tin pjaní wa , pjaní wa romanopan jis tin , pjaní wa griegopan jis tin .
43019021	Sacerdote noypan judiopan sin popé , ma jisastsja niná tepyacá . Mpes yupj Pilato lal tjowelepj : — Po ma tepyaca : ‘ Jepa püné jupj judiopan jis lal ’ . Más ꞌücj mpaquen : ‘ Ninana yomen tjevele jupj jepa püné judiopan mpes ’ .
43019022	Pilato yupj jis wala tjevele : — Napj tepyac jinwá maꞌajam lovin .
43019023	Militarpan Jesús cruz poꞌo tjovalapj na , natj yupj Jesús jas quip . Militar yulupjana játjatsja neꞌaj , mpes Jesús jas quip la tequeman̈ , jis tjaꞌayapj yuwá , yulupjana yutsꞌaꞌá . Natj wa Jesús jas quip wampa , pajal ꞌüsüs waytsja niná . Jupj jas quip wampa jus tjulul tulucj , jas toptsja la pꞌin .
43019024	Mpes militarpan yuwá tjowelepj : — Po ma la tequemam niná . Mpjelaquecj nucucj pjacj ntaꞌes niná . Ne nin la tjajay yupj . Dios Popel tjevele ca nin la mijicj yupj , ne tꞌücꞌ way nin la tjajay , jupj Popel tjevele jinwá . Dios Popel tjevele : “ Nin quip la tequeman̈ , jis tjaꞌayapj yuwá . Tjepjelan̈ tjunuc pjacj ntaꞌes nin quip . ” Ne nin la tjajay militarpan .
43019025	Pꞌa wa neꞌaj lejen̈tsja cruz ton̈ca ntꞌa , neꞌaj pꞌintsja ꞌin . Pjaní wa Jesús jamaytsja , pjaní wa Jesús jomapj , pjaní wa María , Cleofas jatsꞌom , pjaní wa María Magdalena lotsja jupj .
43019026	Discípulo pjaní neꞌaj pꞌin ton̈ca watsja cruz ton̈ca ntꞌa . Jesús pajal quelel líjitsja jupj . Mpes Jesús tjinyuca na discípulo niná neꞌaj way pꞌin jamay ton̈ca mpe , jupj tjevele jamay lal : — Namay , niná jipj jetjam quinam .
43019027	Jesús tjevele wa discípulo niná lal : — Ninana jemay quinam . Mpes nin jawas pꞌiyá discípulo niná Jesús jamay lal tjemey jupj wo ntꞌa lo pütꞌüs .
43019028	Locopyaya Jesús seletsja pjü tꞌücꞌ la tjiji Dios jostsja jin . — ꞌÜsǘ nive — tjevele jupj . Dios Popel tjevele nin ca mveles , mpes niná tjevele na , tꞌücꞌ la tjiji Dios Popel tjevelá .
43019029	Uva ꞌüsǘ ꞌona neꞌaj jáꞌasatsja botella moꞌó . Mpes esponja tjiꞌitsꞌa la tjajay uva ꞌüsǘ lal , yo hisopo ló poꞌó tsupapj , viyá tecyacaná Jesús lo müs .
43019030	Jesús tjümüꞌü na niná , tjevele : — Tꞌücꞌ la tjejay quinam . Tjevele na , jay tꞌyoca , tepeꞌe .
43019031	Nin jawas pjü ꞌücj lajaytsja ya mpes , ya ma polel tsjiꞌ la mijicj fiesta mpes . Judiopan ma jisastsja niyom jis pꞌüy newa cruz poꞌo velan̈ tsꞌacꞌ niná yupj ma polel tsjiꞌ lajay na , sábado nsem . Sábado ma tsjiꞌ lajay jawas tsjay ꞌüsüstsja fiesta mpes . Nin mpes yupj la tjomon Pilato lal militarpan niyom jis tecj la ꞌul , más ꞌin len̈ way ncaꞌlin̈ . La tjomon wa palá jis la cutj jis pꞌüypan tecyaꞌlin̈ na .
43019032	Mpes militarpan cruz tjelejen̈ ntꞌa tjil . Nin jawas pꞌiyá niyom matꞌe cruz poꞌo tjovalapj Jesús lal . Quina yom mwalá tüecj la tjuꞌul . Locopyaya yom maꞌajapj tüecj la tjuꞌul wa .
43019033	Ma la tjuꞌul Jesús tüecj . Jesús ton̈ca ntꞌa neꞌas tjiquil na , jus tjunuc nas tepeꞌe quinam . Mpes ma tjuꞌul jupj tüecj .
43019034	Militar pjaní Jesús wüintsꞌil poꞌo tsjyaca yo jay tsꞌülül lal . Len̈ way ꞌas tepyala , ꞌüsǘ wa tepyala .
43019035	Napj pꞌiyá tjinyuc nin tepyalá , mpes velé napj tjinyuc . Velé tꞌücꞌ velé . Nin velé ca ꞌücj mponé wa nun .
43019036	Pjü niná tepyala pjü nin la pal Dios Popel tjevelá . Jupj Popel vele : “ Jupj cjüele popé ma ca pjaní la cꞌulim ” .
43019037	Pꞌa ntꞌa Dios Popel moꞌó vele wa : “ Jupj ꞌatsjac , tjüꞌünan , jus nucucj wa ca yupj ” .
43019038	Pjü niná tepyala na , yom pjaní Pilato ntꞌa tjemey , la tjemyona Jesús jüpꞌüy la toc . Pilato tjevele ꞌücj la taꞌes jupj jüpꞌüy , mpes tjacꞌ , palá ntꞌya jüpꞌüy . Yom nin la tjijá José lotsja . Arimatea mpe ꞌeseptsja jupj . Jesús discípulo watsja . Lecj jéyatsja la pꞌin judiopan jis jepapan jis lal , mpes lyájasa wínetsja püna pꞌin ; püna ma véletsja la pꞌa jis lal jupj cus tecyon̈ca Jesús .
43019039	Nicodemo tjacꞌ wa José lal Jesús jüpꞌüy la taꞌes . Püna jupj püste na tjacꞌ , tjinyuca Jesús . Nicodemo pomada tequeꞌe Jesús jüpꞌüy jas la cjolol . Pomada mirra mpes la tjajay , áloe mpes la tjajay wa , ꞌüsüstsja pajal . Pomada pajal püné tequeꞌe , quintal pjaní jinwá tü waytsja .
43019040	Mpes yupj manas tjatꞌ Jesús jüpꞌüy , ꞌücj la tjajay la toc , judiopan lajay jinwá . Pomada pülül jas tjocjolol , jas tjüwüꞌün Jesús .
43019041	Neꞌaj way pꞌintsja Jesús cruz poꞌo tjovalapj mpe , neꞌaj sin lejen̈ . Sin lejen̈ ntꞌa pe jultsja , neven ntꞌa , tecyaꞌlin̈ moꞌo la püntüpj . Newa moꞌo püntǘ secj tepeꞌá pe jul moꞌó .
43019042	Mpes Jesús jüpꞌüy pe jul tüpüntüpj , neꞌaj pꞌintsja mpes . Tsꞌacꞌ niná nasa cyawájatsja , tsꞌacꞌ ꞌücj lajaytsja ya mpes . Ya ma ca polel tsjiꞌ la mijicj . Nin mpes ma pꞌa wa la tjajay .
43020001	Domingo na , María Magdalena neꞌas tjemey pe jul ntꞌa . Pajal püstaptsja , jaw secj pꞌin . Jupj tjinyuca jun vilicj jun cjol quinam . Pe jomwen jul ntꞌa tjoꞌonsopj nawajaꞌa , jas tentené , jun cjol tepyala quinam .
43020002	Mpes tsꞌüequené , Simón Pedro ntꞌa tjemey , discípulo pꞌa wa ntꞌa wa . Jesús pajal quelel líjitsja discípulo niná . María Magdalena tjevele yupj jis lal : — Yupj pjeꞌá tjaman qjuis Jepa jüpꞌüy pe jul mpe . Cupj ma selecj caꞌaj tüpüntüpj jupj .
43020003	Mpes Pedro tjemey . Discípulo maꞌajapj cus tecyon̈ca . Pe jul ntꞌa jiltsja Jesús jüpꞌüy tüpüntüpj ntꞌa .
43020004	Manas tsꞌequenen̈ , mopꞌin discípulo maꞌajapj más ꞌin yümücj tjemey , más ꞌin len̈ way neꞌas tjemey pe jul ntꞌa .
43020005	Jay tꞌyoca , tjinyuca . Tjinyuca pülül newa patja , jüpꞌüy len̈ . Ma wama tjemey jupj .
43020006	Locopyaya neꞌas tjemey wa Simón Pedro . Jupj pe jul tjemey . Tjinyuca wa pülül newa neꞌaj pátjatsja .
43020007	Tjinyuca wa pülül jay tsyúꞌpatsja jas tjan tüpüꞌü , jas tjüwüꞌün pǘꞌütsja . Ma pülül la pꞌa lal pǘꞌütsja .
43020008	Discípulo maꞌajapj mwalá way neꞌas tjemey pe jul ntꞌa , jupj newa pjeꞌá ton̈ca . Simón Pedro wama tjemey na , discípulo maꞌajapj wama tjemey wa . Tjinyuca wa , mpes jupj tepyona Jesús niswa püꞌü .
43020009	Newa ma sin ꞌyǘsatsja Dios Popel tjevelá Jesús mpes . Tjevele tepeꞌe na , Dios jostsja jupj ca jas müjünsüs , mpüꞌüm niswá .
43020010	Discipulopan manas pjeꞌá tjiquil pe jul mpe , jis wa ntꞌa tjil yupj .
43020011	María Magdalena newa pjeꞌá tón̈catsja pe jul ntꞌa , li piyutsja . Newa li piyutsja , jay tꞌyoca , tjinyuca pe jul moꞌó .
43020012	Jupj tjinyuca angelpan matꞌeyá . Pje way sin quiptsja yupj . Jesús tüpüꞌü ntꞌa játjatsja yupj . Jesús jay pjucj tüpüꞌü ntꞌa jáꞌasatsja pjaní wa . Tsjom tapatja ntꞌa jáꞌasatsja maꞌajapj .
43020013	Yupj la tjüꞌüy María Magdalena lal : — ¿ Tsjan mpes li piyun ? Jupj tjevele yupj jis lal : — Yupj pjeꞌá la tsꞌi Nejepa , ne ma selé caꞌaj tüpüntüpj jupj .
43020014	Nin tjevele na niná , cjüipe tjinyuca . Jupj jus tjinyuca Jesús tón̈catsja neꞌaj . Ma seletsja jupj Jesús .
43020015	Jesús la tjiꞌyüya jupj lal : — ¿ Tsjan mpes li piyun ? ¿ Pjacj le pal jipj ? María Magdalena jólatsja jupj sin lejen̈ ntꞌa tsjiꞌ líjitsja . Mpes tjevele Jesús lal : — Jipj tjyam tepeꞌá , nawala tjevele caꞌaj tjyam tipyüntün jupj . Mpes napj ca mis , ca man ꞌüsüs ntꞌa .
43020016	Jesús jupj ló tjevele . — María — tjevele jupj . Mpes María niswa cjüipe tjinyuca , tjevele Jesús lal : — Raboni . ( Ninana javelepj judiopan Dios mpes sin ꞌyüsa liji lal . )
43020017	Jesús tjevele jupj lal : — Po ma ntjutjilila . Custjay wine secj Mpapay püꞌü ntꞌa . Mpes jutja quinam napj mpülücpan ntꞌa . Tjevele yupj jis lal napj ca mis Mpapay püꞌü ntꞌa . Jupj napj Mpapay , nun jis Papay wa . Jupj napj Dios , nun jis Dios wa — nin tjevele Jesús .
43020018	Mpes María Magdalena tjemey , tjevele discipulopan jis lal : “ Nasa jus tjinyuc qjuis Jepa Jesús ” . Tjevele wa Jesús jupj lal tjevelá .
43020019	Nin jawas pꞌiyá , domingo püste na , discipulopan ꞌa jis tjimyula wa moꞌó . Lacj jeyaptsja yupj judiopan jis jepapan jis lal , mpes jun tꞌolon jun vilicj . Len̈ way Jesús lay tepyala yupj jis lal . Yupj lejen̈ culupwen ntꞌa tón̈catsja jupj . Tjevele yupj jis lal : — Ma nujola tꞌas pjü mpes . ꞌÜsüs mpatjaqué .
43020020	Niná tjevele na , jis tjeꞌyaya tjunuc jupj mos , wüintsꞌil ꞌatꞌanca ntꞌa ꞌotsꞌipj . Discipulopan pajal ꞌücj jisastsja jus tjunuc .
43020021	Jupj niswa tjevele yupj jis lal : — Ma nujola tꞌas pjü mpes . Mpapay nin tjejyama nosis casá . Nin pꞌiyá napj nusin jyam quinam , ca nun tsjiꞌ la müjí napj mpes .
43020022	Nin tjevele na , yupj lejen̈ ntꞌa taná tjejyó . Tjevele yupj jis lal : — Naꞌata nun Dios Cjües .
43020023	Napj nu ꞌya nun ꞌücj la pꞌa jis lal welé Dios perdonar la siji quinam yupj malala la tjajay . Nun welé na niná , tꞌücꞌ way Dios perdonar la siji . Nu ꞌya wa ꞌücj welé la pꞌa jis lal Dios newa ma perdonar la siji yupj malala la tjajay . Nin welé na , tꞌücꞌ way Dios ma perdonar la siji — nin tjevele Jesús jupj discipulopan jis lal .
43020024	Jesús tjacꞌ na discipulopan tjatja ntꞌa , len̈tsja Tomás . “ Pjaní Popa Matꞌeyá ” lotsja wa Tomás . Jesús apostolpan dóceya popa watsja jupj .
43020025	Mpes locopyaya discipulopan pꞌa witjacj Tomás lal tjowelepj : — Nasa jus tjinyucucj qjuis Jepa Jesús . Tomás tjevele yupj jis lal : — Napj ma nyuc clavo moꞌo tꞌyüjü mpe jupj mos ntꞌa , napj ma moꞌo se jam namas clavo moꞌo tꞌyüjü mpe , napj ma ca cüpon tꞌücꞌ way jupj püꞌü niswá . Napj ma namas moꞌo se jam wüintsꞌil ꞌatꞌanca moꞌó , ma ca cüpon napj .
43020026	Locopyaya , tsꞌacꞌ ocho tjejyawca na , Jesús discipulopan niswa wa moꞌó ꞌa mulú tjatja . Tomás yupj jis lal jáꞌasa watsja quinam . Jun tꞌolontsja jun vilicj ; Jesús lay tepyala la pꞌin yupj jis lal . Yupj lejen̈ culupwen ntꞌa tón̈catsja . Tjevele : — Ma nujola tꞌas pjü mpes . ꞌÜsüs mpatjaqué .
43020027	Nin tjevele na , tjevele wa Tomás lal : — Tjinyuca namas . Myas moꞌo jas tjejyama namas moꞌó , clavo moꞌo tjemey mpe . Myas moꞌo jas tjejyama wa newintsꞌil moꞌó . Ma pajal jey cꞌa tꞌas jipj . Tepyona jipj napj püꞌüs niswá — nin tjevele Jesús Tomás lal .
43020028	Tomás Jesús lal tjevele : — Jipj napj Nejepa , jipj napj Dios wa .
43020029	Jesús tjevele jupj lal : — Jipj nus tjinyuc mpes pyon quinam jipj . Pꞌa wa ma nus tjunuc , mopꞌin japon yupj . Nin mpes yupj pajal ꞌücj jisas liji Dios — nin tjevele Jesús .
43020030	Jesús discipulopan tjunuc jupj la tjiji . Papel niná vele wa tsjan niná Jesús la tjijá . Pajal ꞌüsüs la tjiji sin la ꞌüsüs jis la jay jupj ne Dios Jatjam . Discipulopan tjunuc pajal la pülücj ꞌüsüs la tjiji papel niná ma pjü way vele .
43020031	Nepénowa tepyaca pꞌin . Tepyaca nusin ꞌyüsa lo jay , ne ca mponé nun Jesús ninana Yomen Dios jas tjejyama qjuis capj la pꞌacj . Dios Jatjam jupj . Mpes nun poné na jupj lal , Dios lal ca mpatjaqué lovin , nun Jesús cus tocon̈có mpes .
43021001	Locopyaya Jesús niswa lay tepyala discipulopan jis lal , ꞌüsǘ püné la ntꞌa . Tiberias lotsja jupj , ꞌüsǘ . Pajal la pünetsja , pajal campwila watsja . Ninana Jesús la tjiji lay tepyala na .
43021002	Discipulopan nepenowá ꞌa mulú játjatsja . Simón Pedro pjaní watsja , pjaní wa Tomás ( “ Pjaní Popa Mátꞌeya ” lotsja jupj ) , Natanael pjaní wa . Natanael Caná mpe ꞌeseptsja , Galilea mpe se jütütj mpe . Zebedeo jatjampan yupj jis lal jatja watsja . Discipulopan pꞌa wa mátꞌeya yupj jis lal jatja watsja .
43021003	Simón Pedro yupj jis lal tjevele : — Napj ca mis ntsꞌicjucj . Pjü way pꞌa witjacj jupj lal tjowelepj : — Ncupj ca nlaca wa jipj lal . Mpes yupj tjil . Barco jul moꞌo tjil la tsꞌicjucj ; mopꞌin püste cus tüpwes ma la tocoy yupj .
43021004	Nasa quelel jyawca na , ꞌüsǘ la ntꞌa tón̈catsja Jesús . Discipulopan ma salejeptsja jupj Jesús .
43021005	Mpes Jesús tjevele yupj jis lal : — ¿ Ncu nasa toꞌá cjulun ? Yupj wola tjowelepj : — Cjuwá .
43021006	Jesús tjevele yupj jis lal : — Barco liꞌinyampe la tsꞌiyá ataraya . Neꞌaj pjeꞌá la ncoyé ca . Mpes yupj moꞌo la tsꞌi ataraya Jesús tjevele ntꞌa . Pajal pitꞌa tepyala ataraya cjulun lal , mpes yupj ma polel wama tüpüntüpj atarayas barco moꞌó . Tütsja pajal .
43021007	Jesús pajal quelel líjitsja discípulo pjaní . Ninana discípulo Pedro lal tjevele : — ꞌÜsǘ la ntꞌa ton̈ca ncupj qjuis Jepa jupj . Jupj tjapjaca na niná , jupj pülül pjeꞌapa jas tücüiꞌpe . Jupj jas tjiꞌipje yas nam cjul la tsꞌicjucj . Mpes jas tücüiꞌpe na , ꞌüsǘ moꞌo ntolo , la tjemyaya tjemey ꞌüsǘ la ntꞌa .
43021008	La pꞌa discipulopan barco moꞌo tjiquil , la tjolocjocj cjulun ataraya moꞌó . Barco campa tuluctsja ꞌüsǘ la nepem . Neꞌaj waytsja pꞌin , cien metro ca nacj .
43021009	ꞌÜsǘ la ntꞌa tjil na , ꞌetsjecj ꞌawa tjunuc . Cjul püné ꞌyǘmatsja , pan jatja watsja neꞌaj .
43021010	Jesús tjevele yupj jis lal : — Cjul nepénowa ncaꞌá ma ꞌe , cjulun po quina ꞌitsꞌuꞌcú popé .
43021011	Mpes Simón Pedro barco moꞌo tjemey niswá , ataraya ꞌüsǘ la ntꞌa la tjelyoꞌcja . Cjul noypan pajal pülücj moꞌo pátjatsja , ciento cincuenta y tres moꞌo pátjatsja . Mopꞌin ma tꞌanca ataraya .
43021012	Jesús tjevele discipulopan jis lal : — Nculá nlajá . Ma yupj popa quelel la ꞌüytsja Jesús pjacj ne jupj . Yupj jus nlay qjuis Jepa Jesús jupj .
43021013	Jesús ꞌawa ntꞌa tjacꞌ , pan ntꞌya , pjü jis tjeꞌyaya . Cjulun jis tjeꞌyaya wa .
43021014	Nasa la cóntꞌeya Jesús lay tepyala jupj discipulopan jis lal , jupj jas tjijyünsa , niswa nyucunú tepyala na .
43021015	Yupj tecyawaja tjalá naya , Jesús Simón Pedro lal tjevele : — Jipj Simón , Jonás jatjam . ¿ Ncu más quelel la nejay jipj yupj jis lal ? Jupj tjevele Jesús lal : — Jipj napj Nejepa . Jipj selen napj quelel la ꞌejay . Mpes Jesús tjevele jupj lal : — Napj lal japon sin tjüꞌüsüs lis mijin napj mpes . Yupj napj noꞌoveja tsjictjacj jinwá .
43021016	Niswa tjevele Jesús jupj lal : — Jipj Simón , Jonás jatjam . ¿ Ncu tꞌücꞌ way quelel la nejay jipj ? Jupj tjevele Jesús lal : — Jipj napj Nejepa . Jipj selen napj quelel la ꞌejay . Mpes Jesús tjevele jupj lal : — Tjejyama napj mpes japon . Napj noꞌoveja jinwá yupj .
43021017	Jesús niswa tjevele jupj lal , la con tjevele nasa : — Jipj Simón , Jonás jatjam . ¿ Ncu tꞌücꞌ way jipj quelel la nejay ? Pedro ꞌaplijila tepyala la con la tjiꞌyüya Jesús ncu quelel liji jupj . Jupj tjevele Jesús lal : — Nejepa jipj . Jipj selen pjü . Jipj jus nley napj quelel la ꞌejay . Jesús tjevele jupj lal : — Napj mpes japon sin tjiꞌyüsa lis mijin napj mpes . Napj noꞌoveja jinwá yupj .
43021018	Jipj tjamacjastsja na , jipj jin quipaptsja , jipj jaytsja wa jipj quelel jaytsja ntꞌa . Coꞌmüy na , pꞌa casá ca mpalas . Jepjel la mpactan ca , ne pꞌa ca jin nquiꞌpas . Jipj ma quelel jay ntꞌa ca mya manus . Tꞌücꞌ way niná — nin tjevele Jesús Pedro lal .
43021019	Jupj tjevele niná jas müꞌüsüs la mijis nin ca mpalas Pedro lal , mpaꞌis jupj . Nin ca mpalas mpes ca pꞌa wa sin müꞌüsüs Dios pajal ꞌüsüs , pajal püné . Jesús niná tjevele na , tjevele wa Pedro lal : — Ncapj tecyon̈ca jipj lovin .
43021020	Pedro la nujuya , tjinyuca . Pꞌa discípulo jus tjinyuca cjüil tjacꞌ . Jesús pajal quelel líjitsja niná discipulú . Jupj pꞌiyá Jesús jun ꞌasas tjemey discipulopan ꞌa mulú tjalá na , Jesús ma tepeꞌe na pꞌin . Jupj Jesús lal la tjiꞌyüya pjacj ca mim jis lal ncuwim jupj enemigopan jis la tjilil jupj .
43021021	Mpes Pedro jus tjinyuca na niná discipulú , la tjiꞌyüya Jesús lal : — ¿ Tsjan ca mpalas niná yom lal ?
43021022	Jesús tjevele Pedro lal : — Ca nacj napj najas jupj püꞌü napj tjacuwis nas . Jipj ma ca nin jele nsem nepes . Ncapj tecyon̈ca jipj lovin .
43021023	Jesús nin tjevele mpes , qjuis pülücpan pülücj tjowelepj niná discípulo ma ca cüpaꞌis . Jesús ma tjevele niná discípulo ma ca mpaꞌis lovin . Jupj tjevele : “ Ca nacj napj najas jupj püꞌü napj tjacuwis nas . Jipj ma ca nin jele nsem nepes . ”
43021024	Napj pꞌiyá niná discipulú . Napj pꞌiyá nin velé la pꞌa jis lal napj tjinyuc . Napj tepyac niná . Cupj selecj napj velé tꞌücꞌ way .
43021025	Pꞌa wa pajal pülücj la tjiji Jesús , ma tepyac quiꞌá . Napj nola napj pjü cüpac , cjuwá nosis moꞌó caꞌaj cüpajatj papel pjü . Nasa tecyawaja tepyac .
44001001	Teófilo , püna ꞌin napj tepyac Jesucristo la tjijá . Tepyac wa jupj sin tjiꞌyüsa la tjijá .
44001002	Nosis ntꞌa tjuwine na , apostolpan lis tꞌya . Jupj tjijyüꞌta yupj ca nin la mijicj jupj tjevele jin . Jupj tjevele Dios Cjües nin jostsja jupj velá .
44001003	Jesucristo pajal malala tepyala , tepeꞌe . Locopyaya jas tjijyünsa , tüpüꞌü niswá . Nin tepyala na , tsꞌacꞌ cuarenta lay tepyala apostolpan jilal . La pülücj lay tepyala . Jupj la tjiji mpes yupj sin tjiꞌyüsa jupj tüpüꞌü niswá . Jupj sin tjiꞌyüsa lis tjiji Dios jyüꞌta poꞌó .
44001004	La pjaní jis tjijyüꞌta : — Ma pjeꞌá lowa custjay Jerusalén mpe . La tjunucú nun Dios Cjües jacꞌ mpes . Mpapay tjevele jupj Cjües jas majamas nun ntꞌa . Napj tjevelé nun jilal nin ca mpalas .
44001005	Juan bautizar lis tjiji ꞌüsǘ mpes la pꞌin . Más ꞌüsüs ca nu mpalas quinam . Dios ca nu maꞌayas jupj Cjües . Tsꞌacꞌ pjaní way pꞌin tepyala na ca nin mpalas — nin tjevele Jesucristo .
44001006	Apostolpan ꞌa jis tjimyula na Jesucristo lal , tjowelepj jupj lal : — Qjuis Jepa , jipj selen la pꞌa way jajütütj quinam israelpan jis lal . ¿ Ncu len̈ way ca mal yupj , israelpan jis la jütütj yupj pꞌiyá ? ¿ ꞌOna ca nin la mijin , Dios Popel vele jinwá ?
44001007	Jesucristo jis wala tjevele : — Mpapay jos nun ma ca jus nlayé tsjan jawas ca nin mpalas . Jupj pꞌin selé tsjan jawas niná ca la mijis israelpan jis lal .
44001008	Najas pꞌa wa ca jus nlayé . Dios Cjües nujisas moꞌo tjemey na , ca ꞌüsüs polel la müjí nun . Ca polel mvelé la pꞌa jilal napj mpes . Napj mpes solejé mpes ca mvelé . Nin ca la müjí Jerusalén ntꞌa , Judea ntꞌa ꞌotsꞌipj , Samaria ntꞌa ꞌotsꞌipj , nosis casá jas tüpwes ca nin la müjí — nin tjevele Jesucristo .
44001009	Jesucristo tꞌücꞌ tjevele na , Dios tsjun poꞌo tjemyana jupj . Tjemey na , apostolpan jus tjunuc . Mol moꞌo tjemey . Mol mpes ma polel jus tjunuc tsjun poꞌó tjemey na .
44001010	Newa januctsja . Januctsja na , ángel matꞌe lay jis tepyala yupj ntꞌa . Niyom jinwá yustaptsja yupj . Yupj sin quip pje waytsja .
44001011	Tjowelepj : — ¿ Tsjan mpes tsjun poꞌo nucú ? Tjunuc Jesucristo tjemey tsjun poꞌó . Nin pꞌiyá ca ncuwim niswá — nin tjowelepj .
44001012	Mpes yupj tjil jocꞌ mpe , jocꞌ niná Olivos ló . Tjil Jerusalén ntꞌa . Neꞌaj pꞌintsja ; judiopan ꞌücj neꞌaj tjil sábado na , nin jawas ma polel campa jiltsja .
44001013	Wosis cuarto viyapa moꞌo tjil . Neꞌaj tapátjatsja yupj quinam , apostolpan . Neꞌaj tjátjatsja Pedro , Jacobo ꞌotsꞌipj , Juan ꞌotsꞌipj , Andrés ꞌotsꞌipj . Tjátjatsja wa Felipe , Tomás ꞌotsꞌipj , Bartolomé ꞌotsꞌipj , Mateo ꞌotsꞌipj . Tjátjatsja wa Jacobo ( jupj ne Alfeo popa ) , Simón ꞌotsꞌipj . ( Simón le palánatsja jepa lal , jepa israelpan popa tulucj . Nin mpes “ Israel Mpes Jola ” lotsja wa jupj . ) Judas jáꞌasa watsja ( jupj ne Jacobo pópatsja ) .
44001014	Pajal la pülücj ꞌa jis tjimyula jis la veles Dios lal . Nequem nepenowá tjiquil wa , Jesucristo jamay ꞌotsꞌipj , Jesucristo jatjaypan ꞌotsꞌipj , tjiquil wa ; ꞌa jis tjimyula yupj tjatja ntꞌa .
44001015	Pꞌa jawas Jesucristo lal japon witjacj ciento veinte ꞌa jis tjimyula . Pedro jas tjijyünsa , tjevele :
44001016	“ Natjampan , nun solejé püna David papel tepyaca Judas poꞌó . Tepyaca Dios Cjües jostsja nin tepyaca jupj . Tepyaca Judas ca nin la mijis , ne nawajaꞌa Judas nin la tjiji David tepyaca jin pꞌiyá . Dios Popel tjevele ca nin la mijis , mpes nin la tjiji . Judas niyom jis ticyuna , Jesucristo la tjilil .
44001017	Judas cupj sin pópatsja . Tꞌücꞌ way Jesucristo la tꞌya jupj ꞌotsꞌipj , Dios mpes tsjiꞌ la tjiji ꞌotsꞌipj .
44001018	Mopꞌin nin , pasal malala la tjiji Jesucristo lal . Yupj tꞌemel tjaꞌayapj Judas , jupj malala la tjiji mpes . ꞌAmá jaylacj la tjiji tꞌemel niná mpes . Neꞌaj wolapꞌaꞌa tyüla , jupj col tjopjolta . Jutsꞌul pjeꞌá palá tinca .
44001019	Pjü way Jerusalén poꞌo patja sin tjiꞌyüsa nin tepyalá . Mpes ꞌamá niná jupj jaylacj la tjiji yupj ló la tꞌapj . Acéldama lotsja momas neꞌaj . Yupj jis tin javelepj yupj , mpes Acéldama javelepj . Cupj velecj : ‘ ꞌAmá ꞌAs ’ ” , Pedro nin tjevele .
44001020	Pedro tjevele niswá : “ Püna Dios mpes tjenejetsꞌen̈ tapac moꞌó yom pjaní tepyaca Judas poꞌó : ‘ Pjü ca mal jupj wo mpe . Wo moꞌó cjuwá ca nsem . Ma ca pꞌa mpüꞌüm jupj wo ntꞌa . Jupj ma polel sin ꞌyüsa la mijis quinam . La pꞌa ca nin la mijis quinam jupj la tjijá ’ , nin tepyaca yom pjaní .
44001021	Mpes yom pꞌa wa apóstol nsem qjuisas , Judas tepeꞌe mpes . Ca mveles la pꞌa jilal Jesucristo jas tjijyünsa , püꞌü niswá . La pꞌa pülücj lovin qjuis capj tocon̈ , qjuis Jepa Jesucristo cus tecyon̈cocj na .
44001022	Yupj qjuis capj tocon̈ , tjunuc Juan el Bautista bautizar la tjiji Jesucristá . Lovin qjuis capj tocon̈ . Yupj tjunuc pjü way Jesucristo la tjijá . Jesucristo qjuisin tjiꞌyüsa la tjiji na , pjü tjepjyacan̈ yupj . Cupj qjuilal tjelejen̈ , Dios jupj tjemyana na tsjun poꞌó . Mpes yupj sin popa ca pjaní la ntꞌacj . Jupj nin pꞌiyá la mijis cupj lijicj jinwá . Ca mveles Jesucristo jas tjijyünsa , püꞌü niswá ” , nin tjevele Pedro yupj jilal .
44001023	Mpes niyom matꞌe lis tꞌapj . Pjaní Matías lotsja . Pjaní wa José lotsja . José cóntꞌeya lotsja jupj . Barsabás lotsja wa , Justo lotsja wa .
44001024	Lis tꞌapj na , tjowelepj Dios lal . Tjowelepj : “ Jipj cupj qjuis Jepa . Qjuisin ꞌyüsa la mijin tsjan más ꞌücj la mijicj cupj . Judas apóstol waytsja jupj . Tepeꞌe quinam jupj ; malala nyuca la tjiji , ne nin . Quina cupj quelel la ntꞌacj pꞌa wa , apóstol ca nsem jupj . Mpes jupj ca qjuis capj ncon̈cos . Ca mveles wa la pꞌa jilal Jesucristo niswa püꞌü . Jipj selen tsjan yola pjü way . ¿ Cana más ꞌücj jipj lal cupj la ntꞌacj apóstol nsem jupj ? ” nin la tjüꞌüy Dios lal .
44001025	
44001026	Yupj la tꞌapj tjunuc cana más ꞌücj la ntꞌacj . Matías la tꞌapj . Apóstol tepyala jupj . Jupj lal apostolpan doce waytsja niswá .
44002001	Pꞌa jawas judiopan fiesta lajaytsja , fiesta niná Pentecostés ló . Nin jawas tjejyawca na , pjü Dios tsꞌuyupj ꞌa jis tjimyula wa ntꞌa .
44002002	Len̈ way pasal yümücj pjactsja tsjun poꞌó , lüpjǘ pajal püné jinwá . Yümücj pjac yupj ntꞌa tjacꞌ . Más yümücj pjactsja quinam , nin tepyala yupj tjátjatsja ntꞌa .
44002003	ꞌAwa wolaqué jinwá tjunuc . Tsjictjacj jis tepyala ꞌowus , jis capá ntꞌa jis tjiquil .
44002004	Nin tepyala na , Dios Cjües yupj jisas moꞌo tjemey . La pꞌa jis tin tjowelepj , yupj pꞌiyá ma sin ꞌyǘsatsja . Dios Cjües nin la tjiji mpes yupj ꞌücj tjowelepj la pꞌa jis tin .
44002005	Judiopan pülücj pátjatsja quinam Jerusalén poꞌó . Jun taꞌá nosis mpe jiquiltsja jis la pütꞌüs Jerusalén poꞌó . Yupj pülücj way po quelel lajaytsja Dios jos jin .
44002006	Yümücj pjactsja tjepjyacan̈ na , tjiquil Dios tsꞌuyupj ꞌa jis tjimyula ntꞌa . Ma sin ꞌyǘsatsja tjunuc yupj . Ma tjunuctsja püna pꞌin . Dios tsꞌuyupj tjoweleptsja yupj jis tin . Judiopan pꞌa mpe ꞌesepj jis tin ꞌücj tjowelepj yupj .
44002007	Mpes judiopan po yólatsja nin tepyala , tjunuc mpes . Tjowelepj : — Yupj Galilea mpe neꞌespan .
44002008	¿ ꞌOnin ne nin javelepj yupj ? Quina ꞌücj javelepj pjü cupj qjuis tin . Nin pꞌiyá tjevelecj cupj tsjictsja na , nin javelepj quinam .
44002009	Cupj nepenowá Partia mpe neꞌespan . Cupj nepenowá Media mpe neꞌespan . Cupj nepenowá Elam mpe neꞌespan . Cupj nepenowá Mesopotamia mpe neꞌespan . Cupj nepenowá Judea mpe neꞌespan , nepenowá Capadocia mpe neꞌespan ꞌotsꞌipj . Cupj nepenowá Ponto mpe neꞌespan , nepenowá Asia mpe neꞌespan ꞌotsꞌipj .
44002010	Cupj nepenowá Frigia mpe neꞌespan , nepenowá Panfilia mpe neꞌespan ꞌotsꞌipj . Cupj nepenowá Egipto mpe neꞌespan . Cupj nepenowá neꞌaj way tepyatjaquecj Libia poꞌó , neꞌaj way pꞌin Cirene moꞌó . Cupj nepenowá Roma mpe neꞌespan . Cupj popé nepenowá judiopan tulucj , mopꞌin judiopan jinwá japon yupj quinam .
44002011	Cupj nepenowá Creta mpe neꞌespan , nepenowá Arabia mpe neꞌespan ꞌotsꞌipj . Pjü cupj qjuis tin , ꞌücj javelepj yupj . Dios püné mpes ꞌücj nin javelepj — pülücj tjiquil nin tjowelepj .
44002012	Tjiquil witjacj po yólatsja nin tepyala mpes , tjunuc mpes . Jis la tjüꞌüy yupj yuwá : “ ¿ Tsjan mpes nin pyala niná ? ” nin la tjüꞌüy .
44002013	Mopꞌin yupj nepenowá la tjüpjütsꞌün . Tjowelepj ꞌüsǘ jis tjemyona pꞌin yupj .
44002014	Quina apostolpan dóceya sin tjüjünsüpj . Pedro tjevele pjü jilal neꞌaj . Yümücj tjevele pjü jis la pjac . Tjevele : “ Quelel velé pjü judiopan jilal , pjü judío tulucj jilal ꞌotsꞌipj . ꞌÜsüs tjapjaꞌaqué nun .
44002015	Nun nepenowá tjowelé niyom nenem ꞌüsǘ jis tjemyona . Müsü secj yupj . Püstapj custjay . Nueve pꞌin quinam .
44002016	Joel tjevele niná ca mpalas . Profétatsja jupj ; tjevele Dios tjevelá .
44002017	Ninana Joel tjevele Dios pꞌiyá tjevelá : ‘ Pꞌa jawas napj ca jis maꞌayá napj Neqjues gente pjü way jis lal la pütꞌüs . Nun sejatjampan ca mvelecj la pꞌa jilal napj mpes . Nin ca la mijicj wa nun jis cucuspan . Napj ca la mejay tjamacjaspan ca nucucj napj ca sin müꞌüsüs la mejay . Niyom coꞌmüypan püste ca nucucj , mpes ca sin müꞌüsüs la mejay napj .
44002018	Napj ca jis maꞌayá napj Neqjues napj nomozopan jis lal la pütꞌüs . Nin ca nsem nomozopan niyom jilal , nomozopan nequem jilal ꞌotsꞌipj . Jupj pajal ca jis capj mpꞌaꞌsas . Nin mpes yupj ca ꞌücj mvelecj la pꞌa jilal napj mpes .
44002019	Pꞌa casá la mejay tsjun poꞌó . Pꞌa casá la mejay nosis ntꞌa ꞌotsꞌipj . Nusin müꞌüsüs la mejay püné napj . ꞌOs ca nucú nun . Ca nucú wa ꞌowus . Pajal ca musques ca nucú .
44002020	Lotsꞌacꞌ püste ca nsem . Mümüy ꞌas jin justa nsem ca . Nin tepyala nam , len̈ way pajal ꞌüsüs ca mpalas . Pjü ca nucucj Dios püné . Qjuis Jepa Dios ncuwim .
44002021	Yupj la mon Dios lal jupj ca perdonar lis mijis qjuis Jepa Püné ꞌüsüs la tjiji mpes , tꞌücꞌ way Dios ca perdonar lis mijis . Lovin ca mpatjam jupj lal . Pjü nin lajay , pjü ca mpatjam jupj lal ’ . Joel nin tjevele Dios tjevelá ” , tjevele Pedro .
44002022	Pedro tjevele niswá : “ Judiopan , ꞌüsüs tjapjaꞌaqué napj velé . Napj velé nun jilal Jesucristo poꞌó , Nazaret mpe ꞌeseptsja jupj . Nun solejé jupj pajal ꞌüsüs la tjiji nun jilal quiꞌá , yom pꞌin ma polel liji jinwá . Nin la tjiji nusin ꞌyüsa la mijis Dios jas tjejyama jupj . Nun pajal nujólatsja jupj la tjiji mpes . Dios tjeꞌyaya mpes pajal ꞌüsüs polel líjitsja . Mpes tꞌücꞌ way tsjiꞌ la tjiji Dios mpes . Newa nin , nun ma nusin tjiꞌyüsa jupj tsjiꞌ la tjiji Dios mpes .
44002023	Nun tsuꞌpá Jesucristo . Tjaꞌayá niyom malala witjacj cruz poꞌo tjovalapj jupj . Tjüꞌünan jupj . Yupj la tjajay nun jisastsja jinwá . Dios seletsja nin ca la müjí . Dios jostsja ca nin mpalas , mpes nin polel la tjüjí nun .
44002024	Mopꞌin nyucunú jupj quinam . Dios jas tjijyünsa jupj , tepeꞌe na . Tüpüꞌü niswá . Dios ticyuna jupj tecyaꞌlin̈ tjil mpe . Ma polel pǘꞌütsja neꞌaj . Malala nyuca lajay pꞌin patja neꞌaj .
44002025	Püna David tjevele Jesucristo poꞌó . Tjevele : ‘ Napj selé Nejepa Dios lovin ncapj cyon̈ca . Jupj ncapj pꞌyaꞌsa . Mpes ma nola pjü mpes .
44002026	Mpes ꞌücj najas pajal . Velé po ꞌücj najas . Napj mpꞌüy mpaꞌis ca , mopꞌin selé ꞌüsüs ca ma palas .
44002027	Dios ca ncunus napj neqjues tecyaꞌlin̈ tjil mpe . Napj jipj jitsꞌaꞌá . Napj mpꞌüy ma ca majam la mijis jupj .
44002028	Napj selé quinam ꞌonin la cüjay la pütꞌüs lovin . Jipj lal mpüꞌüs na , ꞌücj najas nsem . ’ David nin tjevele püná Jesucristo poꞌó .
44002029	” Natjampan , tꞌücꞌ way velé nun jilal David poꞌó , pajal püné waytsja jupj . Mopꞌin nin , jupj tepeꞌe , ne toc . Solejé toc ntꞌa . Polel nyucucj toc ntꞌa .
44002030	David profétatsja jupj . Jupj seletsja jupj popa pꞌiyá pjaní , püs naya püꞌü , ca müjüꞌtüs israelpan jilal jupj jinwá . Dios nin tjevele David lal . Tjevele tꞌücꞌ way mpalas ca niná .
44002031	Mpes David seletsja nin ca mpalas pꞌa jawasa , püs naya . Jas tjiꞌyüsa Dios tjevele mpes , Dios tjevele jupj ca jas majamas Jepa Püné jis capj lo pꞌacj judiopan . Mpes David tjevele jupj poꞌó . Jupj tjevele Dios ca jas müjünsüs tepeꞌe mpe , mpüꞌüm niswá . Tjevele Dios ca ncunus jupj tecyaꞌlin̈ tjil mpe . Tjevele Dios ca la mijis jupj jüpꞌüy ma ca majam .
44002032	Tꞌücꞌ way Dios nin la tjiji Jesucristo lal . Jas tjijyünsa jupj , la pütꞌüs niswá . Pülücj way cupj jus tjinyucucj jupj , niswa püꞌü tepyala na .
44002033	Dios tjemyana jupj , jupj püꞌü ntꞌa . Tjevele ca maꞌayas jupj Cjües jupj lal , ne tjeꞌyaya jupj . Jesucristo jáꞌasa Dios liꞌinyampe quinam . Jesucristo jas tjejyama Dios Cjües cupj ntꞌa , mpes nin tjunucú , tjapjaꞌaqué yacjaj .
44002034	David ma tjemey jupj jüpꞌüy lal Dios püꞌü ntꞌa . Jesucristo pꞌin jupj jüpꞌüy lal tjemey Dios püꞌü ntꞌa . David tjevele : ‘ Qjuis Jepa Dios tjevele Nejepa lal : “ Ntꞌiꞌisa napj liꞌinyampe . Jipj ca müjüꞌtün napj lal .
44002035	Napj ca la mpalan jipj enemigopan jis lal . Napj ca la mejay jipj enemigopan tsjyam ꞌalá jatja jinwá . Nin ca la mejay jipj mpes , jipj napj lal jacꞌ na . ” ’ Niná Dios tjevele David Jepa lal .
44002036	” Judiopan , nun tjüꞌüꞌná Jesucristo . Nusin tjüꞌüsüs tꞌücꞌ way Jesucristo Jepa Püné tepyala , Dios nin la tjiji . Dios jas tjejyama Jesucristo jis capj la pꞌacj judiopan ” , Pedro nin tjevele judiopan jilal .
44002037	Judiopan nin tjepjyacan̈ na , pajal ꞌaplijila jis tepyala yupj . Po yólatsja Pedro tjevele mpes . La tjüꞌüy Pedro lal , apostolpan pꞌa wa jilal ꞌotsꞌipj : — Qjuis catjampan , ¿ Tsjan jos Dios cupj lijicj ? — nin la tjüꞌüy .
44002038	Pedro jis wala tjevele : — ꞌAplijila tꞌas pjü malala nyuca la tjüjí mpes . Lovin ꞌüsüs la tjüjí quinam Dios jos jinwá . Dios jos cupj bautizar la nujicj Jesucristo mpes . Mpes Dios ma ca jola nsem malala nyuca la tjüjí . Ca jas majamas jupj Cjües nujisas moꞌó .
44002039	Püna Dios tjevele jupj ca jas majamas jupj Cjües nun ntꞌa nujos moꞌo la pütꞌüs . Niná nin tjevele wa nun popa mpes ꞌotsꞌipj , campa patja mpes ꞌotsꞌipj . Qjuis Jepa Dios pasal pülücj lis tꞌya jis la pütꞌüs jupj lal . Jupj jis capj pꞌyaꞌsa jis la pon jupj lal . Dios tjevele jupj ca jas majamas jupj Cjües pjü way yupj mpes ꞌotsꞌipj — nin tjevele Pedro .
44002040	Pedro pülücj nin tjevele yupj jilal , tjevele niná Dios jos ca yupj la mijicj . Po jostsja mponecj , mpes tjevele : — Dios ca jis capj ntülüs malala nyuca lajay . Po ma yupj jinwá tꞌas . Más ꞌücj nujisas nsem Jesucristo . Nin lojí Dios ma ca nucopj ntülüs — nin tjevele Pedro .
44002041	Mil cóntꞌeya topon Pedro tjevelá . Bautizar jis tepyala yupj .
44002042	Mpes yupj lovin quelel sin ꞌyǘsatsja apostolpan tjowelepj mpes . Lovin ꞌa jis tjimyula , nin pꞌiyá yólatsja mpes . Lovin ꞌa mulú tjalá , lovin yola tepyálatsja Jesucristo tepeꞌe yupj mpes . Lovin ꞌa mulú tjowelepj Dios lal . Nin la tjajay Jesucristo lal topon .
44002043	Apostolpan pajal ꞌüsüs la tjajay niyom pꞌin ma polel lajay jinwá . Nin la tjajay la pꞌa ca jus nlayecj Dios mpes tjowelepj yupj . Pjü po yola tepyala , yupj la tjajay mpes .
44002044	Lovin ꞌa jis tjimyula . Nepénowa yupj sin popa cjuwatsja na , nepénowa se ꞌaptsja .
44002045	Nenéyawa tꞌemel cjuwatsja yupj nepenowá . Mpes la pꞌa vender la tjajay yupj yutsꞌaꞌá , tꞌemel tjaꞌayapj cjuwatsja mpes .
44002046	Yupj lovin ꞌa jis tjimyula Dios wo ntꞌa . Lovin ꞌa mulú tjalá yupj jis wa ntꞌa . Pajal ꞌücj jisas tepyala yupj . Tjuwiꞌin̈ Dios lal .
44002047	ꞌÜsüs tjowelepj Dios poꞌó . La pꞌa wa gente pjü way yólatsja ꞌüsüs waytsja yupj . Püna ma japontsja , quina wa japontsja nepenowá , mpes pjü jyawca na pꞌa wa topon yupj , nin la tjiji qjuis Jepa Jesucristo . Ca mpatjam wa Dios lal .
44003001	Pꞌa jawas Pedro Juan lal tjemey Dios wo ntꞌa . Las tres tꞌawaná tjil , judiopan javelepj na Dios lal .
44003002	Neꞌaj tjáꞌasatsja yom ma polel wínetsja . Tsjom cꞌatsja jupj . Tsjicj way pepes ma polel wínetsja . Lovin ma polel wínetsja . Pjü jyawca na nepenowá tucuman jupj jun vilicj ntꞌa , Dios wo ntꞌa . Neꞌaj tüpüntüpj jupj . Jun vilicj neꞌaj “ ꞌÜsüs Justa ” lotsja jupj . Neꞌaj tꞌemel la tjemyónatsja neꞌaj tjelyawun̈ jis lal .
44003003	Pedro , Juan , Dios wo wama quelel jiltsja , ne ma wine yus tjinyuca . La tjemyona tꞌemel maꞌayacj .
44003004	La tjemyona na , Pedro , Juan , po jus tjunuctsja . Pedro tjevele jupj lal : — Cus ꞌunuca .
44003005	Mpes yupj jis wala yus tjinyuca . Tꞌemel maꞌayacj jólatsja .
44003006	Pedro tjevele : — Cjuwá napj ntꞌemel . Pꞌa casá ca la mejay jipj mpes . Jipj ca mya ꞌüꞌsüs Jesucristo nin polel la mijis mpes , Jesucristo Nazaret mpe ꞌeseptsja jupj . Mpes ꞌi jütütj , jin tjijyünsa , tjuwine — Pedro nin tjijyüꞌta jupj lal .
44003007	Pedro yomen ma wine mos liꞌinyampe ntjüiꞌle , jas tjijyünsa . Len̈ way jis tjiꞌyüꞌsa jupj tsjom .
44003008	ꞌÜcj polel tón̈catsja jusapj . Ntolo , ꞌücj jos tjuwine . Dios wo wama tjemey Pedro lal , Juan lal wa . Neꞌaj tjuwine , tólotsja , ꞌücj jostsja mpes . ꞌÜsüs véletsja Dios poꞌó .
44003009	Gente neꞌaj játjatsja tjunuc wínetsja jupj , tjepjyacan̈ ꞌüsüs véletsja Dios poꞌó .
44003010	Yupj sa nuctsja jupj . Salejeptsja jupj pꞌiyá lovin tjáꞌasatsja jun vilicj ntꞌa , Dios wo ntꞌa , la tjemyónatsja . Tjunuc wínetsja quinam , mpes po yólatsja tjiꞌyüꞌsa mpes .
44003011	Pedro , Juan , tjelejen̈tsja Dios wo ntꞌa , corredor ntꞌa . Salomón Corredor lotsja neꞌaj , yupj tjelejen̈tsja ntꞌa . Yom tjiꞌyüꞌsa newa ntjüíꞌletsja Pedro , Juan ꞌotsꞌipj , pajal ꞌücj jostsja mpes . Gente pjü way neꞌaj len̈ way tjiquil yupj ntꞌa . Po yólatsja pajal ꞌüsüs tepyala mpes .
44003012	Pedro jus nléyatsja yupj pajal yólatsja , mpes la tjiꞌyüya yupj jilal : “ Judiopan , ¿ tsjan mpes pajal nujola niná tepyala mpes ? ¿ Tsjan mpes po cus nucú ? Nun poné cupj pꞌiyá ꞌücj nin lijicj niná , mpes tjiꞌyüꞌsa jupj . Nin tulucj . Nun poné cupj tsjay ꞌüsüs Dios lal ca nacj , mpes tjiꞌyüꞌsa . Nin tulucj . Jupj tjiꞌyüꞌsa Dios nin la tjiji mpes pꞌin .
44003013	Jupj nun jis Dios . Jupj Dios Abraham lal , Isaac lal wa , Jacob lal wa . Yupj pajal püna tapatja , nun yupj popa pꞌiyá püs naya potjaqué . Jupj nun jis Dios ꞌotsꞌipj . Mpes Dios nusin tjiꞌyüsa la tjiji pajal püné Jesucristá ; jupj ꞌüsüs tsjiꞌ la tjiji Dios mpes . ” Mopꞌin malala la tjüjí Jesucristo lal . Jis tjaꞌayá jupj nun jis jepapan jilal jis la ꞌünan . Pilato quelel syóctetsja jupj ; nun pꞌiyá malala nyuca tjowelé Jesucristo poꞌó Pilato lal .
44003014	Jesucristo Dios jutsꞌaꞌatsja , jupj Yom ꞌÜsüs Dios Lal . Nun nujisastsja Pilato ma syóctetsja jupj . Nujisastsja nsoctes gente si ꞌüꞌna pꞌin .
44003015	Tꞌücꞌ way pjü potjaqué Jesucristo mpes . Pero nun la tjüjí mpes , yupj tjüꞌünan jupj . Tepeꞌe na , Dios jas tjijyünsa , tüpüꞌü niswá . Cupj jus tjinyucucj .
44003016	Jesucristo mpes yom ma wine tjiꞌyüꞌsa . Nun su nucutsja jupj . Jupj tepyona müꞌüꞌsüs ca , Jesucristo nin polel la mijis . Mpes jupj po ꞌüsüs tjiꞌyüꞌsa , la tjiji Jesucristo . Nun nucú tjiꞌyüꞌsa tepyala jupj .
44003017	” Napj selé nun ma nusin tjiꞌyüsa Jesucristo Dios Jatjam waytsja jupj . Napj selé nun jis jepapan ma wa sin tjiꞌyüsa yupj . Mpes nun malala nyuca la tjüjí jupj lal .
44003018	Püna Dios tjevele jupj ca jas majamas Jepa Püné jis capj la pꞌacj judiopan ; Dios tjevele ca malala mpalas jupj . Nin tjevele profetapan jilal , ne yupj pjü way nin tjowelepj gente jis lal . Quina Dios tꞌücꞌ la tjiji püná tjevelá .
44003019	ꞌAplijila tꞌas nun , malala nyuca la tjüjí mpes . Dios jos jinwá la müjí quinam . Mpes Dios ca perdonar la numijis malala nyuca la tjüjí . Dios ca la mijis ꞌücj nujisas nsem nun quinam , jupj so con̈có mpes .
44003020	Jupj ca jas majamas Jesucristo niswá . Dios la tꞌya jupj . Jupj perdonar la numijis malala nyuca la tjüjí mpes . Jis capj mpꞌaꞌsas judiopan .
44003021	Quina Jesucristo tsjun poꞌo jáꞌasa . Pꞌa jawas ꞌüsüs ca mpalas pjü jilal , ca la mijis Dios . Dios püna tjevele ca nin la mijis . Tjevele profetapan jilal , yupj ne Dios mpes tsjiꞌ lajaytsja . Yupj tjowelepj gente jis lal . Yupj tjowelepj jin tepyala na , Jesucristo ncuwim niswá .
44003022	” Moisés profeta waytsja jupj . Jupj tjevele : ‘ Qjuis Jepa Dios ca jas majamas profeta pjaní napj jinwá . Nun popa ca nsem jupj . Tjapjaꞌaqué pjü mveles . La müjí pjü way jupj müjüꞌtüs ca .
44003023	Pülücj ma ca la mijicj jupj jyüꞌtá . Mpes tꞌücꞌ way yupj pjü ncaꞌlin̈ ca . ’ Moisés nin tjevele .
44003024	” Pjü profetapan tjowelepj nin ca mpalas . Samuel mwalá way tjevele nin ca mpalas , locopyaya pjü profetapan nin pꞌiyá tjowelepj nin ca mpalas . Quina nin pyala yupj tjowelepj jinwá .
44003025	” Profetapan püna tapatja tjowelepj Dios mpes , tapac wa Dios mpes . Nun toꞌá yupj tapac , mpes solejé tsjan tjevele Dios . Nun israelpan . Dios tjevele israelpan püna tapatja jis lal . Niná jupj tjevelá nun mpes wa tjevele . Tjevele jupj pajal ꞌüsüs líjitsja israelpan mpes . Ninana jupj tjevele Abraham lal : ‘ Jipj cüicpan popa pjaní mpes ca ꞌüsüs la mejay pjü gente mpes , jun taꞌá patja mpes ’ .
44003026	Nun ntꞌa mwalá way jas tjejyama jupj Jatjam . Jas tjejyama ꞌüsüs way la mijis nun mpes . Dios nin jostsja nun lovin ma malala nyuca lojí niswá ” , Pedro nin tjevele yupj jilal .
44004001	Pedro newa véletsja na , sacerdotepan nepenowá tjiquil . Saduceopan nepenowá tjiquil wa . Yom pꞌa wa tjacꞌ wa , jupj jépatsja Dios wo jajamapj jis lal .
44004002	Po tsꞌa tjiꞌin Pedro lal , Juan lal wa , sin tjiꞌyüsa la tjajaytsja mpes . Pedro , Juan , tjoweleptsja gente jis walapꞌaꞌá Dios jas tjijyünsa Jesucristo , tüpüꞌü niswá . Tjowelepj tꞌücꞌ way Dios tecyaꞌlin̈ sin müjünsüs wa pꞌa jawasiyá , mpatjam ca niswá . Mpes tjiquil po tsꞌa tjiꞌin yupj tjowelepj mpes .
44004003	Mpes jis ntjiꞌlin̈ yupj . Quelel tꞌyájatsja quinam , mpes cawilta moꞌo tjoꞌonsopj . Yaya yupj ca quelel mvelecj malala nyuca la tjajay . Quelel jis capj jatültsja .
44004004	Mopꞌin pülücj tjepjyacan̈ Pedro tjevelá . Pülücj topon tjevelá . Mpes más pülücj jisastsja Jesucristo jupj tjevele mpes . Niyom cinco mil játjatsja quinam Jesucristo lal japon witjacj .
44004005	Yaya jepapan ꞌa jis tjimyula Jerusalén poꞌó coꞌmüypan jis lal wa , Moisés popel sin ꞌyüsa lajay jis lal wa .
44004006	Anás tjacꞌ wa ꞌa jis tjimyula ntꞌa . Jupj sacerdote más pünetsja . Caifás tjacꞌ wa , Juan ꞌotsꞌipj , Alejandro ꞌotsꞌipj . Anás familia pjü way tjiquil wa ꞌa jis tjimyula ntꞌa .
44004007	Tjüjütütj jacuman Pedro , Juan ꞌotsꞌipj . La tjüꞌüy yupj jilal : — ¿ ꞌOnin la tjüjí tjiꞌyüꞌsa ma polel wínetsja ? ¿ Pjacj nu tjijyüꞌta lo ꞌüsꞌüs ne ꞌyüꞌsa lojí ? — nin la tjüꞌüy .
44004008	Dios Cjües tjevele Pedro lal . Nin pꞌiyá Pedro tjevele yupj jilal . Tjevele : — Jepapan , coꞌmüypan ,
44004009	nun quelel solejé ꞌonin la tjijicj cus tjepꞌyaꞌsacj ma wínetsja lal . Quelel solejé ꞌonin la tjijicj tjiꞌyüꞌsa jupj .
44004010	Mpes ca mvelecj nun jilal . Qjuisas nusin ꞌyüsa ; pjü judiopan sin ꞌyüsa wa qjuisas . Jesucristo mpes tjiꞌyüꞌsa jupj . Jesucristo , jupj ne Nazaret mpe ꞌeseptsja . Jupj mpes ma wínetsja quiꞌá ton̈ca . Nun tjüꞌüꞌná Jesucristo cruz poꞌó pero Dios jas tjijyünsa , tüpüꞌü niswá .
44004011	Püna yom pjaní tepyaca Jesucristo poꞌó . Tepyaca : ‘ Niyom nepénowa quelel jajünsüptsja wosis pe mpes . Pe pjaní ma jisastsja wosis la jünsüs . Pe niná tꞌücꞌ way ꞌüsüstsja . Mpes qjuis Jepa Dios jas tjijyünsa wosis . Jupj mwalá way tjeꞌyonsa pe niná wosis si jünsa mpes . Pe niná más ꞌüsüs waytsja pjü pe witjacj jilal . Tsjomis pe niná casá tón̈catsja . ’ Nin tepyaca jupj . Nun niyom nenem pe ꞌüsüs ma jisastsja jinwá . Jesucristo niná pe ꞌüsüs jinwá . Nun ma jisastsja Jesucristo .
44004012	Gente ꞌücj ca mpatjam Dios lal Jesucristo mpes la pꞌin . Ma la pꞌa mpes ꞌücj mpatjam Dios lal . Tꞌücꞌ way ma la pꞌa mpes ꞌücj mpatjam Dios lal — nin tjevele Pedro .
44004013	Pedro , Juan ꞌotsꞌipj , ma lacj tjeyaptsja la veles niná yupj jilal . Mpes yupj neꞌaj tjatja po yólatsja ma lacj tjeyaptsja mpes . Yupj salejeptsja Pedro , Juan , ma escuela mpes pülücj sin tjiꞌyüsa . Salejeptsja noypan tuluctsja yupj . Mpes po yólatsja yupj tjowelepj mpes , la tjajay mpes wa , ma lacj tjeyaptsja mpes wa . Yola tepyala Pedro , Juan , cus tocon̈ Jesucristo .
44004014	Jus tjunuc yom tjiꞌyüꞌsa tón̈catsja Pedro , Juan jilal . Yupj salejeptsja pajal ꞌüsüs tepyala jupj lal , tjiꞌyüꞌsa mpes . Mpes ma polel jis wala javeleptsja Pedro , Juan jilal .
44004015	Tjüjütütj ꞌístaway pjeꞌá jil . Tjil na , yupj tjowelepj yuwá .
44004016	Tjowelepj : “ ¿ ꞌOyn la qjuijim noyomes jilal ? Pjü way Jerusalén poꞌo patja salejepj quinam pajal ꞌüsüs la tjajay ma wínetsja lal , niyom pꞌin ma polel lajay jinwá . Mpes ma polel velecj nin tepyala tulucj .
44004017	Más ꞌücj ca müjüꞌtücj yupj ma ca mvelecj niswá Jesucristo poꞌó . Nin la mijicj ne la pꞌa ma ca sin müꞌüsüs jupj poꞌó ” , nin tjowelepj .
44004018	Tjüjütütj wama jis tucuman niswá , Pedro , Juan . Tjüjütütj ca ma mvelecj niswá Jesucristo poꞌó , ma sin ꞌyüsa la mijicj jupj mpes .
44004019	Pedro , Juan ma quelel lajaytsja yupj tjowelepj jinwá . Mpes yupj jis wala tjowelepj : — Cupj quelel lijicj Dios jos jinwá . Nun nujisas cupj lijicj nun nujisas jinwá . Nun solejé ncu ꞌücj Dios lal nin lijicj nujisas jinwá .
44004020	Cupj qjuiyola más ꞌücj nin lijicj Dios jos jinwá . Tꞌücꞌ way lovin ca mvelecj tjinyucucj mpes , tjepjyaꞌaquecj mpes ꞌotsꞌipj — nin tjowelepj .
44004021	Mpes jepapan niswa jis tjüjütütj ma ca mvelecj lovin Jesucristo poꞌó . Tjowelepj ca jis capj ntülücj yupj niswá javelepj niná . Tꞌücꞌ tjüjütütj na , sin tjajam . Mpes tjil yupj . Jepapan po quelel jis capj jatültsja yupj . Newa ma nin la tjajay . Gente neꞌaj ca tsꞌi miꞌinacj , yólatsja yupj . Gente nenem pjü way po ꞌüsüs tjoweleptsja Dios poꞌó , nin tepyala mpes ma wínetsja lal .
44004022	Ma wínetsja año cuarenta tyáꞌatsja jupj , más ꞌin pülücj way tyáꞌatsja .
44004023	Po quina Pedro , Juan , tjil Dios tsꞌuyupj ntꞌa . Tjowelepj yupj jilal sacerdote noypan tjowelepj mpes , coꞌmüypan tjowelepj mpes ꞌotsꞌipj .
44004024	Tjepjyacan̈ na , tjowelepj Dios lal . Tjowelepj : “ Qjuis Jepa Dios , más püné jipj pjü jilal . ‘ Jipj la tjejay tsjun , la tjejay wa nosis , la tjejay wa ꞌüsǘ püné . Pjü neꞌaj patja la tjejay wa . ’
44004025	David pajal püna tüpüꞌü , cupj jupj popa pꞌiyá püs naya pyatjaquecj . David jipj myózotsja . Tjevelen jupj lal nin jyastsja jupj mveles ca gente jis lal . Jipj Jeqjues cus tjepꞌyaꞌsa la veles . David nin tjevele : ‘ ¿ Tsjan mpes pjü jun taꞌá tsꞌa tjiꞌin ? ¿ Tsjan mpes gente malala quelel lajaytsja Dios lal ? Jipj selen ma polel lajaytsja niná .
44004026	Pjü noypan nosis casá ꞌa jis tjimyula , quelel la palantsja Dios lal , Dios se jamá lal ꞌotsꞌipj . Dios tjevele ca jas majamas yom pjaní nosis ntꞌa jis capj la pꞌacj ’ , David nin tjevele .
44004027	Tꞌücꞌ way Herodes , Poncio Pilato ꞌotsꞌipj , ꞌa jis tjimyula quiꞌá judiopan jilal , judiopan tulucj jilal ꞌotsꞌipj . Quelel jaꞌünantsja Jesucristo . Jesucristo jipj jitsꞌaꞌá , pajal ꞌüsüs tsjiꞌ la tjiji jipj mpes . Jipj la tꞌya jupj jis capj la pꞌacj judiopan .
44004028	Püna jipj tjevelen yupj malala ca la mijicj jupj lal , ne nin la tjajay yupj . Nin tepyala jipj jyastsja jinwá , jipj püné mpes . Nin tepyala jipj nin jyastsja mpes .
44004029	Qjuis Jepa , jipj selen malala nyuca quelel lajay yupj cupj qjuilal ꞌotsꞌipj . Cupj jipj myozopan . Qjuis capj tjepꞌyaꞌsa , ma lecj meyacj la veles jipj tjevelen mpes .
44004030	Qjuisas gente si ꞌüꞌsa la sejay jipj . Qjuisas pajal ꞌüsüs way lejay jipj Jesucristo mpes , gente pꞌin ma polel lajay jinwá . Jupj jipj jitsꞌaꞌá , pajal ꞌüsüs la tjiji jipj mpes . Qjuisas yupj pajal yola nsem jipj lejay mpes ” , nin tjowelepj Dios lal .
44004031	Tjowelepj na , wa ꞌa jis tjimyula ntꞌa jus tiquitsꞌe . Dios Cjües jisas moꞌo tjemey . Ma lacj jeyaptsja quinam , mpes tjil , tjowelepj gente jilal Dios tjevelá .
44004032	Dios tsꞌuyupj pjü way yuwal yólatsja . Tjowelepj yupj yutsꞌaꞌá pjü way Dios tsꞌuyupj yutsꞌaꞌá ꞌotsꞌipj . Dios tsꞌuyupj cjuwatsja na , yupj yutsꞌaꞌá lovin jis tjaꞌayapj .
44004033	Apostolpan tjowelepj la pꞌa jilal yupj salejeptsja qjuis Jepa Jesús jas tjijyünsa tepeꞌe mpe , püꞌü niswá . Dios jis capj tjepꞌyaꞌsa ꞌücj jis la veles , mpes pajal ꞌüsüs tepyala yupj tjowelepj mpes . Dios pasal ꞌüsüs la tjiji pjü yupj jilal .
44004034	Dios tsꞌuyupj pjü jisastsja , pjü jatatsja . ꞌAmá jatatsja vender la tjajay momas . Jis wa jatatsja nin pꞌiyá la tjajay .
44004035	Tꞌemel tucutj , tjaꞌayapj apostolpan jilal . Apostolpan tjaꞌayapj tꞌemel niná Dios tsꞌuyupj tꞌemel cjuwatsja mpes .
44004036	José nin pꞌiyá la tjiji . Levítatsja jupj . Chipre mpe ꞌesepj jupj . Apostolpan pꞌa ló la tꞌapj jupj mpes . Bernabé pꞌa wa ló watsja jupj . Bernabé mpes ꞌücj la veles “ gente ꞌücj jisas se palá jupj liji mpes ” , nin velecj cupj qjuis tin .
44004037	Jupj ꞌamá tyáꞌatsja . Vender la tjiji . Niná tꞌemel pjü way tequeꞌe , jis tjeꞌyaya apostolpan jilal .
44005001	Ananías Jesucristo poꞌo pyónatsja wa . Jupj jatsꞌom pyónatsja wa . Safira lotsja jupj . ꞌAmá vender la tjajay yupj , la pꞌa jinwá .
44005002	Ananías tꞌemel niná tequeꞌe , jis tjeꞌyaya apostolpan jilal . Mopꞌin ma pjü way tequeꞌe . La tsyawilí . Tjevele tꞌemel pjü way tequeꞌe . Jatsꞌom seletsja wa ma pjü way tequeꞌe .
44005003	Pedro la tjiꞌyüya Ananías lal : — ¿ Tsjan mpes la tjejay Satanás jostsja jinwá ? ¿ Tsjan mpes la tsyawil ? La tsyawil Dios Cjües lal . Tꞌemel ma pjü way tequetj .
44005004	ꞌAmá jipj jitsꞌaꞌatsja . Vender la tjejay . Pjü tꞌemel jipj jitsꞌaꞌatsja . ꞌÜcj tꞌemel pjü way ma jequetj . Jipj la tsyawil , niná pꞌin malala . ¿ Tsjan mpes quelel li tsuwiltsja ? Ma cupj qjuilal la tsyawil . La tsyawil Dios lal — nin tjevele Pedro .
44005005	Ananías niná tjapjaca na , tyüla , tepeꞌe . Pjü sin tjiꞌyüsa ninana tepyalá . Lacj tjeyaptsja .
44005006	Tjamacjaspan tjiquil , tepeꞌe tjüwüꞌün , tjaman , ꞌamá toc .
44005007	Hora contꞌe tepyala na , tjacꞌ wa Ananías jatsꞌom apostolpan ntꞌa . Jupj ma seletsja tepeꞌe Ananías .
44005008	Pedro tjevele jupj lal : — ꞌAmá vender la tjüjí . Vyayum tequeꞌe tꞌemel . ¿ Ncu pjü way tequeꞌe ? — la tjiꞌyüya . — Nin , pjü way tequeꞌe — Ananías jatsꞌom tjevele .
44005009	Pedro wola tjevele : — ¿ Tsjan mpes nun quelel lu tsuwilitsja Dios Cjües lal ? Nin pꞌiyá nujólatsja nun . ¿ Ncu nujólatsja jupj ma ca nucopj ntülüs ? Tjamacjaspan tjil , vyayum tjaman , ꞌamá toc . Quina jiquil . Mya manucj ca jipj ꞌotsꞌipj , ntoquecj ca — nin tjevele Pedro .
44005010	Len̈ way jupj tyüla , tepeꞌe wa . Tjamacjaspan wama tjiquil , tjunuc jupj nasa tepeꞌe . Mpes tjaman jupj ꞌotsꞌipj , la toc voyum toc ntꞌa .
44005011	Pjü Dios tsꞌuyupj lacj tjeyaptsja nin tepyala mpes . Pülücj ma japon witjacj sin tjiꞌyüsa wa tepyalá . Lacj tjeyaptsja wa yupj .
44005012	Apostolpan pasal ꞌüsüs la tjajay gente ntꞌa , gente pꞌin ma polel lajay jinwá . Gente po yólatsja ꞌüsüs la tjajay mpes . Dios tsꞌuyupj la pülücj ꞌa jis tjimyula Dios wo ntꞌa , corredor ntꞌa . Salomón Corredor lotsja neꞌaj .
44005013	Ma topon ma ꞌa jis tjimyula yupj jilal . Lacj tjeyaptsja . Newa nin , Dios tsꞌuyupj po ꞌüsüstsja yupj jilal .
44005014	Mopꞌin la pꞌa pꞌin japontsja wa qjuis Jepa Jesucristo poꞌó , yupj jin pꞌiyá . Tipyülücǘ Dios tsꞌuyupj .
44005015	Apostolpan ꞌüsüs la tjajay mpes , gente jis tucuman malala jisas jümücj ntꞌa . Jis tüpüntüpj yupj cobija casá , cjan casá ꞌotsꞌipj . Yupj jisastsja Pedro lo tsjojoc mpalas malala jisas ntꞌa , jupj neꞌaj jámatsja mpes . Nin tepyala na , jis tjiꞌyüꞌsa .
44005016	Jerusalén neꞌaj pꞌin tapatja tjiquil wa yupj Jerusalén ntꞌa . Pajal pülücj tjiquil . Jis tucuman malala jisas . Jis tucuman lapanenpan jatatsja . Yupj pjü way jis tjiꞌyüꞌsa .
44005017	Sacerdote más püné jómatsja apostolpan jilal , gente apostolpan jisastsja mpes . Saduceopan la tjejyamanan̈ wa . ( Saduceopan cus tjapꞌactsja sacerdote más püné . )
44005018	Mpes yupj jis ntjiꞌlin̈ apostolpan . Jis tjoꞌonsopj cawilta moꞌó .
44005019	Püste na , qjuis Jepa Dios ángel pjaní jas tjejyama , tjacꞌ , cawilta jun vilicj jun tjecjyoltse . Jis tjemyana pjeꞌá , tjevele :
44005020	“ Nlawú Dios wo ntꞌa la veles gente jilal neꞌaj . Tjowelé Jesucristo poꞌó , pjü way tjowelé ꞌonin ne ꞌücj la pütꞌüs Dios lal ” , ángel nin tjevele .
44005021	Mpes nin la tjajay . Tjejyawca na Dios wo wama tjil , sin tjiꞌyüsa la tjajay yupj jilal neꞌaj . Yacjaya , sacerdote más püné tjacꞌ neꞌaj , saduceopan tjiquil wa ; yupj tjowelepj ncul ꞌa jis mulus judiopan jis jepapan . Jisastsja pjü way yupj ꞌa jis mulus . ꞌA jis tjimyula na , nepenowá sin tjajam cawilta ntꞌa , apostolpan jis la cuman .
44005022	Tjil na , ma yus tjunuc neꞌaj . Mpes tjiquil jepapan ntꞌa niswá , tjowelepj :
44005023	“ Cawilta jun vilicj jun tꞌyóꞌnatsja llave mpes . Pjü jajamapj lejen̈tsja yupj . Jun vilicj jun tjecjyoltsecj , wama tjeleque . Apostolpan len̈tsja yupj ” , nin tjowelepj .
44005024	Dios wo jajamaptsja jis jepa pajal jólatsja tjowelepj mpes . Sacerdote noypan pajal yólatsja wa tjowelepj mpes . Ma salejeptsja tsjan ca mpalas nin tepyala mpes .
44005025	Locopyaya yom pjaní tjacꞌ , tjevele : “ Cawilta moꞌo tjatjá , neꞌaj wa lejen̈ Dios wo ntꞌa quinam . Sin ꞌyüsa lajay gentas neꞌaj ” , nin tjevele .
44005026	Mpes Dios wo jajamaptsja jis jepa tjemey apostolpan ntꞌa . Tjemey Dios wo jajamaptsja nepenowá jilal . Tjil jis la cuman apostolpan . Ma malala lis tjajay ; lacj jeyaptsja gente ca tsꞌi miꞌinacj , ca pe witjacj la ntsꞌiyacj .
44005027	Mpes jis tucuman yupj judiopan jis jepapan ntꞌa . Sacerdote más püné nin tjevele apostolpan jilal :
44005028	— Po ꞌin tülü way tjijyüꞌtücj ma sin ꞌyüsa la müjí Jesucristo poꞌó . Ma la tjüjí nu tjijyüꞌtücj mpes . Pjü way Jerusalén poꞌo patja nin tjepjyacan̈ pjü tjowelé Jesucristo poꞌó . Nujisas pjü way mponecj cupj tjiꞌyüꞌnacj Jesucristo — nin tjevele .
44005029	Pedro wola tjevele . La pꞌa apostolpan nin pꞌiyá tjowelepj niná : — Dios qjuis tjijyüꞌta , nun qjuis tjüjüꞌtǘ wa . Más ꞌücj cupj nin lijicj Dios tjijyüꞌtá .
44005030	Judiopan püna tapatja , jupj yupj jis Dios waytsja . Jupj jas tjijyünsa Jesucristo , püꞌü niswá . Nun tjovalá Jesucristo cruz poꞌó , tepeꞌe , mopꞌin püꞌü niswá jupj .
44005031	Jupj jáꞌasa quinam Dios liꞌinyampe , jupj püné way mpes . Dios nin la tjiji . Jesucristo Jepa jupj . Jupj la tjiji gente ꞌücj ca mpatjam Dios lal . Dios jos israelpan ꞌaplijila se palá malala nyuca la tjajay mpes . Jos ꞌüsüs la mijicj quinam jupj jos jinwá . Dios perdonar lis mijis malala nyuca la tjajay , nin jos jupj .
44005032	Pjü way niná tjinyucucj , velecj niná la pꞌa jilal . Dios Cjües nin pꞌiyá vele jupj . Tꞌücꞌ way gente pülücj way nin lajay Dios tjijyüꞌtá . Dios jis tjeꞌyaya jupj Cjües yupj jisas poꞌó la pütꞌüs — nin tjowelepj .
44005033	Niná tjepjyacan̈ na , pajal tsꞌa tjiꞌin judiopan jis jepapan . Quelel jaꞌünantsja apostolpan .
44005034	Judiopan jis jepapan popa pjaní Gamaliel lotsja . Fariseo waytsja jupj . Sin tjiꞌyüsa la tjíjitsja Moisés popel . Jupj ꞌüsüs waytsja pjü jilal . Quina jas tjijyünsa , jis tjijyüꞌta neꞌaj jajamapj jilal pjeꞌá jis la man apostolpan .
44005035	Tjil na , tjevele judiopan jis jepapan jilal , coꞌmüypan jilal ꞌotsꞌipj . Tjevele : — Israelpan , ꞌin tjajamá ma malala lojí niyom nenem jilal .
44005036	Nujola tepyala , ꞌin lacasana Teudas tjevele jupj pꞌiyá püné waytsja . Niyom cien yulupjana topon jupj tjevelá , ne nin la tjajay jupj tjevelá . Mopꞌin nin , la pꞌa tjüꞌünan jupj . Mpes niyom nenem tjil yupj jis wa ntꞌa . Mpes len̈tsja yupj , tjil mpes .
44005037	Locopyaya , pꞌa jyawca na , jepapan gente sin tapac na , gente pülücj la tjajay Judas tjevelá , jupj ne Galilea mpe ꞌesepj . La pꞌa tjüꞌünan wa jupj . Mpes jupj cus tocon̈ tjil wa yupj jis wa ntꞌa . Mpes len̈tsja yupj , tjil mpes .
44005038	Quina nun ma jisas niyom nenem Jesucristo lal japon . Po ma malala la tjüjí yupj jilal . Yupj pꞌin nin quelel lajay ca nacj . Mpes tꞌücꞌ way malala nyuca ca jis mpalas . Len̈ ca nsem yupj .
44005039	Ma selecj ncu Dios jos jin lajay , ncu yupj sin nin lajay . Dios jis capj pꞌyaꞌsa ca nacj . Mpes ca ma polel lis müjí nujisas jin . Más ꞌücj nun ma lo palaná Dios lal — Gamaliel nin tjevele .
44005040	Jupj tjevelá ꞌüsüstsja yupj jilal . Jis tjüjütütj jajamapj jilal wama jis la cuman apostolpan . Moꞌo süptsja apostolpan . Jis tjüjütütj ma ca mvelecj niswá Jesucristo poꞌó . Nin la tjajay na , tjowelepj ꞌücj jis la winin quinam .
44005041	Apostolpan tjil judiopan jis jepapan mpe . ꞌÜcj jisastsja ꞌüsüs waytsja Dios lal malala jis tepyala , Jesucristo sa con̈tsja mpes .
44005042	Lovin sin tjiꞌyüsa la tjajaytsja Jesucristo poꞌó Dios wo ntꞌa , gente jis wa ntꞌa ꞌotsꞌipj . Pülücj jis walapꞌaꞌa tjowelepj . Sin tjiꞌyüsa la tjajaytsja Jesús ne Cristo jupj . Jupj tjacꞌ perdonar la qjuis mijis malala nyuca la tjijicj . Sin tjiꞌyüsa la tjajaytsja Dios jas tjejyama jupj , ca jis capj mpꞌaꞌsas judiopan .
44006001	Judiopan pülücj topontsja Jesucristo lal . Nepénowa yupj griego tjoweleptsja . Yupj tsꞌa tjiꞌintsja ꞌotsꞌotsꞌ way , la pꞌa judiopan la tjajaytsja mpes . Tjowelepj : “ Jaꞌayapj jis la las voyum tulucj jilal . Cupj popa nepenowá jis vayum tulucj ꞌotsꞌipj , mopꞌin tsjicj way pꞌin se ꞌayapj yupj . Más pülücj se ꞌayapj la pꞌa jis vayum tulucj jilal ” , nin tjowelepj .
44006002	Apostolpan dóceya tjüjütütj ꞌa jis mulus pjü way Jesucristo lal japon . Tjowelepj : “ Malala cupj se ꞌayacj jis la las . Pülücj lijicj na , ma polel sin ꞌyüsa lijicj Dios tjevelá . Más ꞌücj sin ꞌyüsa lijicj Dios tjevelá .
44006003	Más ꞌücj niyom siéteya ca la ntꞌa nun popé , yupj ca nin la mijicj . Qjuisas niyom nenem pajal ꞌüsüs nsem . Más ꞌücj la pꞌa ꞌüsüs javelepj yupj sin poꞌó . Más ꞌücj tꞌücꞌ way lajay Dios Cjües velá . Más ꞌücj lovin salejepj tsjan más ꞌüsüs la mijicj . Cupj ca mvelecj yupj jis lal yupj ca jis maꞌayacj jis la las nequem jis vayum tecyaꞌlin̈ .
44006004	Mpes cupj ca ꞌücj sin ꞌyüsa la mijicj Dios tsꞌuyupj jupj tjevelá . Ca ꞌücj mvelecj hora pülücj Dios lal ” , nin tjowelepj apostolpan .
44006005	Yupj tjowelepj pajal ꞌüsüstsja pjü jilal . Mwalá way la tꞌapj Esteban . Po tepyónatsja pjü way Jesucristo tjevelá . Tꞌücꞌ way la tjíjitsja Dios Cjües velá . La tꞌapj wa Felipe , Prócor ꞌotsꞌipj , Nicanor ꞌotsꞌipj . La tꞌapj wa Timón , Parmenas ꞌotsꞌipj , Nicolás ꞌotsꞌipj . Nicolás judío tuluctsja . Antioquía mpe ꞌeseptsja jupj . Neꞌaj mwalá way tepyona judiopan jinwá . Locopyaya , pꞌa jyawca na , tjacꞌ Jerusalén ntꞌa .
44006006	Niyom siete nenem tꞌücꞌ lis tꞌapj na , jis tucuman yupj apostolpan ntꞌa . Apostolpan sey pjucj po la tjoꞌotj , tjowelepj Dios lal yupj mpes . ꞌÜcj ca polel la mijicj Dios jos jin quinam .
44006007	Lovin más pülücj topon Dios tjevelá . Jerusalén poꞌo ꞌotsꞌipj pajal pülücj jisastsja Jesucristo quinam . Sacerdotepan pülücj topon wa Jesucristo tjevelá .
44006008	Esteban pajal ꞌüsüs la tjíjitsja , yom pꞌin ma polel liji jinwá . Pjü po yólatsja jupj la tjíjitsja mpes . Dios pajal ꞌüsüs la tjíjitsja jupj lal . Nin tepyala mpes la pꞌa jus nlay Dios cus tjepꞌyaꞌsa jupj .
44006009	Jerusalén poꞌó , judiopan nepenowá ꞌa jis tjimyula ntꞌa , “ ꞌÜcj Pjeꞌá Jis La Winin ” lotsja . ꞌA jis tjimyula , nepénowa Cirene mpe neꞌespan . Nepénowa Alejandría mpe neꞌespan . Nepénowa Cilicia mpe neꞌespan . Nepénowa Asia mpe neꞌespan . Yupj nepenowá tjil Esteban ntꞌa jis la velel .
44006010	Esteban tjevele yupj jilal . Jupj po seletsja ꞌüsüs way la veles . Dios Cjües cus tjepꞌyaꞌsa . Mpes yupj ma salejeptsja tsjan jupj wola la veles . Pꞌa casá yólatsja yupj .
44006011	Mpes la pꞌa jilal jaylacj la tjajay , ꞌücj la tsuwil . La tsuwilpan tjowelepj : “ Esteban malala tjevele Moisés poꞌó , Dios poꞌó ꞌotsꞌipj ” .
44006012	Niná tjowelepj mpes , judiopan tsꞌa tjiꞌin Esteban lal . Coꞌmüypan tsꞌa tjiꞌin ꞌotsꞌipj , Moisés popel sin ꞌyüsa lajay tsꞌa tjiꞌin ꞌotsꞌipj . Tjiquil , ntjiꞌlin̈ Esteban , tjaman jupj judiopan jis jepapan ntꞌa .
44006013	Tjaman wa la pꞌa , la ntsawilicj Esteban poꞌó . La tsuwilpan tjowelepj : — Niná lovin malala vele Dios wo poꞌó , malala vele Moisés tepyaca poꞌó ꞌotsꞌipj .
44006014	Tjepjyaꞌaquecj jupj tjevele Jesús ca jas mojoyes Dios wo . Jesús ne Nazaret mpe ꞌeseptsja . Jupj tjevele Jesús jos ma lijicj Moisés tjijyüꞌtá . Pꞌa way lijicj jos jupj — nin tjowelepj la tsuwilpan .
44006015	Quina pjü way neꞌaj tjatja po tjunuc Esteban . Jupj wola ángel wola jinwatsja .
44007001	Sacerdote más püné tjevele Esteban lal . Tjevele : — ¿ Ncu tꞌücꞌ way yupj tjowelepj ?
44007002	Esteban tjevele : — Natjampan , najas nun pjoꞌoqué napj velé . Jepapan way nun . Tꞌücꞌ way cupj qjuis Dios pajal püné . Lay tepyala Abraham ntꞌa . Nun solejé Abraham pajal püna tüpüꞌü , cupj jupj popa pꞌiyá püs naya pyatjaquecj . Lay tepyala jupj ntꞌa Mesopotamia poꞌó , custjay Harán ntꞌa ma tjemey na pꞌin .
44007003	Dios tjevele jupj lal : ‘ Wya mpe mim . La pꞌa wa quiꞌá patja mpe mim . ꞌAmá pꞌa wa ntꞌa napj ca mya man . Neꞌaj mpüꞌüm ca ’ , Dios nin tjevele Abraham lal .
44007004	Mpes tjemey Caldea mpe . Harán ntꞌa tjemey , tüpüꞌü . Jupj popay tepeꞌe na , Dios jas tjejyama jupj quiꞌá , nun potjaqué ntꞌa .
44007005	Dios ꞌamá ma tjeꞌyaya Abraham lal . Jas tüpwes ꞌaya secj jupj . Dios tjevele pꞌa jawasa ꞌamá ca maꞌayas . Abraham popa pꞌiyá püs naya patja mpes ca jis maꞌayas wa , tjevele . Abraham tsꞌuyupj tuluctsja custjay , Dios niná tjevele na .
44007006	” Dios tjevele : ‘ Abraham popa pꞌiyá püs naya patja ca mpatjam ꞌamá pꞌa wa ntꞌa . Año cien yulupjana ca mpatjam neꞌaj — tjevele — . Pasal yümücj tsjiꞌ la mijicj neꞌaj , esclavopan nsem yupj . Neꞌaj patja ma ca jis maꞌayacj tsjiꞌ la tjajay mpes . Lovin ca malala lis mijicj . ’
44007007	Dios tjevele wa : ‘ Tꞌücꞌ way ca malala nyuca la mijicj yupj jilal . Mpes napj ca jis capj ntül . Abraham popa pꞌiyá püs naya patja ca ncul quiꞌá niswá . Yupj ca mvelecj napj lal . Pasal ca quelel la ma jicj ’ , Dios nin tjevele .
44007008	Abraham po jostsja Dios tjevelá . Yuwal yola pyálatsja yupj . Mpes Dios jis tjijyüꞌta yupj tꞌü yupj jis cocoy tsjicj . Jostsja jatꞌǘ yupj jis pjolocꞌ tsjicj way tꞌasiyú . Jatꞌǘ mpes ca jus nlayecj Abraham yuwal jólatsja Dios lal . Mpes Abraham tꞌyüjü Isaac , Isaac tsꞌacꞌ ocho tyáꞌatsja na . Nin pꞌiyá Isaac tꞌyüjü wa Jacob . Nin pꞌiyá Jacob tꞌyüjü wa jupj jatjampan dóceya . Noypan waytsja yupj püná .
44007009	” Nun solejé Jacob jatjam pjaní José lotsja . Jupj jatjampan la tjejyamanan̈ jupj mpes . Mpes vender la tjajay jupj la pꞌa jilal . Jaylacj la tjajay tjaman jupj Egipto ntꞌa . Mopꞌin Dios cus tecyon̈ca jupj .
44007010	Pajal malala tepyala José Egipto poꞌó . Malala tepyala na , pajal cus tjepꞌyaꞌsa Dios . Dios la tjiji José pajal ꞌüsüstsja jepa lal neꞌaj , ( Egipto jis jepa Faraón jupj tjowelepj yupj . ) Dios la tjiji José lovin seletsja tsjan ꞌüsüs la mijis . Faraón jus nleya José lovin po seletsja tsjan ꞌüsüs la mijis . Mpes José jepa püné tepyala Egipto poꞌó , Faraón wo ntꞌa ꞌotsꞌipj , Faraón nin tjeꞌyaya jupj lal .
44007011	” Pꞌa jawasa cjuwá jis la las tepyala Egipto poꞌó , Canaán poꞌó ꞌotsꞌipj . Malala jis tepyala pjü gente jilal , israelpan jilal ꞌotsꞌipj , cjuwatsja jis la las .
44007012	Jacob jus nléyatsja vender lajaytsja jis la las Egipto poꞌó . Mpes sin tjejyama jupj jatjampan Egipto ntꞌa jaylacj la mijicj jis la las . Nin mpes mwalá way tjil yupj .
44007013	Pꞌa jawasa sin tjejyama niswá jaylacj la mijicj jis la las . José tjevele yupj jis lal jupj pꞌiyá yupj sejatjam . Nin tepyala na , Faraón jas tjiꞌyüsa José jatjampan poꞌó .
44007014	José jis tjijyüꞌta jatjampan jis lal la cuwis yupj jis papay . Jacob lotsja yupj jis papay . Tjevele pjü jis tsꞌuyupan jis lal ncul , sejatsꞌompan jis lal ncul ꞌotsꞌipj . Jis tjijyüꞌta jis lal la cuwis Egipto ntꞌa . Mpes Jacob tjacꞌ Egipto ntꞌa , pjü jupj jatjampan jis lal , jupj cüicpan jis lal wa . Pjü way yupj setenta y cinco waytsja yupj . Tapatja Egipto poꞌó . Pꞌa jawasa Jacob tepeꞌe . Locopyaya , püna , jupj tsꞌuyupj tecyaꞌlin̈ ꞌotsꞌipj .
44007015	
44007016	Pꞌa año yupj jis cjüele tjatꞌ Siquem ntꞌa , püna tapatja ntꞌa . Jomwen jul tüpüntüpj . Püna Abraham jaylacj la tjiji jomwen jul niná , Hamor jatjampan vender la tjajay .
44007017	” Locopyaya , año pülücj tepyala na , israelpan pajal pülücj yupj sin popé tjamanun Egipto poꞌó . Dios nasa quelel ꞌyáyatsja ꞌamá pꞌa way , püna tjevele Abraham lal ca maꞌayas ꞌamá niná .
44007018	Quina jepa pꞌa way jáꞌasatsja Egipto poꞌó . Mopꞌin ma seletsja pjactsja José .
44007019	Jupj malala la tjiji israelpan jilal . Cupj yupj sin popa pꞌiyá püs naya pyatjaquecj . Pajal malala jis tepyala jepa niná mpes . Jis tjijyüꞌta pjeꞌá moꞌonsocj yupj jis tsjictjacj . Tjijyüꞌta neꞌaj jatja ca mal yupj mpe , mpes jis tsjictjacj tecyaꞌlin̈ , yusapj pátjatsja mpes .
44007020	” Niná tjijyüꞌta na , Moisés tjemyaꞌna . Pajal ꞌüsüs waytsja jupj Dios lal . Mes contꞌe mpes tüpüꞌü jamay lal , popay lal .
44007021	Mes contꞌe tꞌücꞌ tepyala na , tjaman , tüpüntüpj pꞌa ntꞌa , ne tjil . Tüpüntüpj ntꞌa Faraón jucucus jus tjinyuca . Jupj tꞌyüna la tjiji jupj , quepj tꞌyüna liji jinwá jupj popa pꞌiyá lal .
44007022	Neꞌaj Moisés pjü way jas tjiꞌyüsa ꞌoyn nyuca la tjajay egiptopan . Po ꞌüsüs way tjevele , pajal ꞌüsüs la tjiji wa , jupj pünetsja mpes .
44007023	” Año cuarenta tyáꞌatsja na , quelel jámatsja la nuc jupj gente , israelpan waytsja yupj .
44007024	Tjemey na , jupj tjinyuca Egipto mpe ꞌesepj syǘpatsja israelpan popa pjaní . Israelpan popa ma malala la tjiji , jupj sin nin syǘpatsja jupj . Mpes Moisés cus tjepꞌyaꞌsa israelpan popa . Jupj tjiꞌyüꞌna Egipto mpe ꞌesepj .
44007025	Moisés jólatsja israelpan sin tjiꞌyǘsatsja jupj jis capj pꞌyáꞌsatsja , Dios la tjiji mpes . Ma sin tjiꞌyüsa yupj .
44007026	” Yaya Moisés tjemey niswá israelpan ntꞌa . Yus tjinyuca niyom mátꞌeya ; pjaní malala líjitsja pꞌa lal . Moisés jostsja ma la palantsja yupj . Tjevele : ‘ Jatjampan nun . ¿ Tsjan mpes lo palaná ? ’ nin la tjiꞌyüya .
44007027	Malala líjitsja pjaꞌas la tjiji Moisés lal , la tjiꞌyüya : ‘ ¿ Pjacj jin tjejyama qjuis la jütütj ? ¿ Pjacj jin tjejyama la veles ncu malala la tjijicj ?
44007028	Napj selé tꞌan̈ jipj tjiꞌyünan Egipto mpe ꞌesepj . ¿ Ncu nin pꞌiyá quelel lejay napj lal ? ’ nin la tjiꞌyüya .
44007029	Jupj tjevele mpes , Moisés lecj tjeyá . Len̈ way campa tsꞌüequené jupj . Madián ntꞌa patja ntꞌa tjemey . Pjü ma neꞌas tjunuc . Neꞌaj tjowaya , popa matꞌe tepyala jupj .
44007030	” Locopyaya , año cuarenta tepyala na , ángel lay tepyala Moisés ntꞌa . Moisés tón̈catsja pjeꞌá , wa cjuwá ntꞌa , pꞌa len̈tsja ntꞌa . Ángel lay tepyala jupj ntꞌa neꞌaj . Neꞌaj waytsja pꞌin jocꞌ mpe , jocꞌ niná Sinaí ló . Jül ꞌawa tüpwé . ꞌAwa culupwen ntꞌa lay tepyala ángel .
44007031	Moisés jus tjinyuca na , pasal jólatsja tjinyuca mpes . Neꞌas tjemey la nuc . Qjuis Jepa Dios vele tjapjaca .
44007032	Tjevele : ‘ Tꞌücꞌ way Abraham tepyona napj lal . Tꞌücꞌ way Isaac tepyona wa napj lal , Jacob tepyona wa . Yupj püna tapatja , jipj yupj popa pꞌiyá püs naya pütꞌ ’ , nin tjevele . Moisés lecj tjeyatsja , ma quelel nyúcatsja niswá ꞌowus .
44007033	” Qjuis Jepa Dios niswa tjevele : ‘ Tsjyam ꞌyütsꞌopta . Jipj ton̈ ntꞌa ꞌamá ꞌüsüs way , napj quiꞌá jüs mpes .
44007034	Napj selé malala se palá napj tsꞌuyupan Egipto poꞌo patjá . Tjapjacas yupj la puyupj . La palá tjacuwis jis la man la pꞌa ntꞌa . Mas . Jin majam Egipto ntꞌa ’ , qjuis Jepa Dios nin tjevele .
44007035	” Israelpan ma jisastsja Moisés yas nam . Nujola tepyala yupj tjowelepj Moisés lal . La tjüꞌüy : ‘ ¿ Pjacj jin tjejyama qjuis la jütütj ? ¿ Pjacj jin tjejyama la veles ncu malala la tjijicj ? ’ nin la tjüꞌüy . Dios püné ne jas tjejyama jupj yupj ntꞌa , yupj jis jepa tepyala . Jupj jas tjejyama pjeꞌá jis la man . Ángel lay tepyala jül lejen̈ moꞌó , jupj pꞌiyá cus tjepꞌyaꞌsa jupj .
44007036	Mpes Moisés pjeꞌá jis tjemyana Egipto mpe . Pajal ꞌüsüs la tjiji Egipto ntꞌa , yom pꞌin ma polel liji jinwá . Nin pꞌiyá la tjiji Mar Rojo ntꞌa ꞌotsꞌipj . Yupj pajal yólatsja jupj ꞌüsüs la tjiji mpes . Año cuarenta mpes jis tjemyana jis wa cjuwá ntꞌa . Pajal ꞌüsüs la tjiji neꞌaj ꞌotsꞌipj .
44007037	Nun solejé jupj tjevelá israelpan jilal . Tjevele : ‘ Profeta pꞌa wa napj jinwá ncuwim ; Dios ca jas majamas nun ntꞌa . Nun popa nsem jupj ’ , nin tjevele jupj .
44007038	Solejé Moisés jáꞌasatsja israelpan jis lal jocꞌ ntꞌa , jocꞌ niná Sinaí ló , wa cjuwatsja ntꞌa . Jocꞌ moꞌo ángel tjevele Moisés lal . Niná Moisés nin tjevele israelpan jis lal . Qjuis Jepa Dios nin tjevele yupj mpes , nun mpes ꞌotsꞌipj .
44007039	” Mopꞌin ma quelel lajaytsja Moisés tjijyüꞌtá . Quelel jiltsja niswá Egipto ntꞌa .
44007040	Tjowelepj Aarón lal , Moisés len̈tsja na . Tjowelepj : ‘ La pꞌa dios witjacj la mijin . Yupj ca qjuis manucj Egipto ntꞌa . Ma selecj tsjan mpes Moisés ma tjacꞌ . Jupj qjuis ticyuna quiꞌá . Len̈ quinam jupj . Püs way len̈tsja jupj ’ , nin tjowelepj .
44007041	Mpes vaca jinwá justa la tjajay oro mpes . Niná yupj jis dios nsem jisastsja . Animal tjüꞌünan , vaca oro wolapꞌaꞌa tüpüntüpj jupj . Po ꞌücj jisastsja la tjajay mpes .
44007042	” Pjulacj ꞌotsꞌipj yupj jis dios witjacj jin yólatsja yupj . Yólatsja yupj noypan . Mpes Dios tjemey yupj mpe . Ma jis capj tecyón̈catsja quinam . Püna Dios profeta pjaní papel tepyaca Dios tjevelá . Tepyaca : ‘ Israelpan , wa cjuwá ntꞌa tjalawiqué año cuarenta mpes . Neꞌaj animal tjüꞌüꞌná , tjaꞌayá pꞌa mpes . Napj mpes tulucj la tjüjí .
44007043	Pꞌa dios witjacj la tjüjí . Moloc jin justa la tjüjí . Tꞌücꞌ way nun quelel lojitsja jupj . Nujólatsja jupj püné . Nun tjajamá jupj , jupj wo ꞌotsꞌipj tjajamá . Renfán jin justa la tjüjí wa . Quelel lojitsja jupj ꞌotsꞌipj . Nujólatsja jupj püné . Tjajamá jupj . Mpes napj ca nucopj ntülüs . Nusin majam ca campa way , más campa Babilonia mpe nusin majam ca ’ , Dios nin tjevele .
44007044	” Tꞌücꞌ way cupj yupj sin popa pꞌiyá püs naya pyatjaquecj . Yupj tjelyawun̈ na wa cjuwá ntꞌa , wa pülül tatsja . Yupj la tjajay niná wa pülül . Dios jas tjiꞌyüsa la tjiji Moisés ꞌoyn nyuca la mijis niná wosis . Niná Dios wo ló . Niná wa mpes , salejeptsja Dios jis capj tecyón̈catsja .
44007045	Locopyaya , pꞌa año na , Josué jépatsja israelpan jis lal quinam . Wa niná tjam custjay . Josué jis tjemyana ꞌamá pꞌa wa ntꞌa . Dios len̈ way pjeꞌá sin tjejyama pjü way neꞌaj tapatjá . Israelpan tjamtsja custjay wosis pülül . Locopyaya , año pülücj tepyala na , David israelpan jis jépatsja jupj . Tatsja custjay wosis pülül .
44007046	David pajal ꞌüsüstsja Dios lal . David tjevele Dios lal : ‘ Quelel si jünsǘ wa püné jipj mpes . ¿ Ncu ꞌücj napj nin lejay ? ’ la tjiꞌyüya Dios lal .
44007047	Dios jostsja ma nin liji . Mopꞌin ꞌüctsja Dios lal David jatjam Salomón nin la mijis . Mpes Salomón jas tjijyünsa wosis pones Dios mpes .
44007048	” Cupj selecj Dios ma püꞌü wa moꞌó . Profeta pjaní papel tepyaca Dios tjevelá .
44007049	Jupj tjevele : ‘ Napj jyütütj tsjun poꞌó . Jyütütj nosis ntꞌa ꞌotsꞌipj . Nun ma polel su jünsǘ wosis napj mpes . Ma püꞌüs wa moꞌó . Lovin jun taꞌá winis .
44007050	Pjü way la tjejay napj ’ , profeta nin tepyaca Dios tjevelá — Esteban nin tjevele .
44007051	Esteban tjevele niswá . Tjevele : — Pülücj way ma quelel japon Dios tjevelá . Nun yupj jin pꞌiyá . Ma pjoꞌoqué Dios tjevelá . Ma lojí Dios tjijyüꞌtá . Ma jisas Dios Cjües . Nun , israelpan püna tapatja jin pꞌiyá .
44007052	Püna profetapan tjowelepj Yom ꞌÜsüs Dios Lal ncuwim , más ꞌüsüs way jupj pjü jilal . Israelpan püna tapatja malala la tjajay profeta nepénowa jilal . Tjüꞌünan yupj nepenowá . Nin pꞌiyá la tjüjí wa yom lal , niná Yom ꞌÜsüs Dios Lal . Nun tjaꞌayá jupj la pꞌa jis la ꞌünan . Mpes nun tjüꞌüꞌná jupj .
44007053	Püna angelpan tjaꞌayapj Dios tjijyüꞌtá . Newa nin , nun ma lojí Dios tjijyüꞌtá — Esteban nin tjevele yupj jilal .
44007054	Judiopan jis jepapan tjepjyacan̈ na jupj tjevelá , pajal tsꞌa tjiꞌin Esteban lal . Nin pꞌiyatsja coꞌmüypan . Mpes jis wis jis tiquilil .
44007055	Esteban newa la tjíjitsja Dios Cjües jostsja jin la pꞌin . Tsjun poꞌo tjinyuca . Tjinyuca jaw Dios jáꞌasa ntꞌa . Jus tjinyuca Jesucristo tón̈catsja Dios liꞌinyampe .
44007056	Esteban tjevele : — Tjunuca . Napj polel nyuc Dios jáꞌasa ntꞌa . Yom niná Dios jas tjejyamá si nuc napj . Ton̈ca Dios liꞌinyampe — nin tjevele Esteban .
44007057	Yupj jis pjatsꞌ la topj la tjajay jis mas mpes . Ma quelel pjyacan̈tsja . Yümücj tjowelepj , tsꞌa tjiꞌintsja mpes . Pjü way yümücj ntjiꞌlin̈ Esteban .
44007058	Ntjiꞌlin̈ , tjaman jupj pülücj patja mpe . Pe noypan la tsꞌi jupj poꞌó , jis la ꞌünan . Tjamacjas , Saulo lotsja , tjejyama yupj sin quip pjeꞌapa pe la tsꞌi na .
44007059	Esteban tjevele qjuis Jepa Jesucristo lal : — Nejepa , tjemyana napj neqjues — nin tjevele . Yupj lovin pe neꞌaj la tsꞌi .
44007060	Esteban tüicꞌ jin tjüjünsü , yümücj tjevele : — Nejepa , ma nin jele tꞌas yupj malala lajay napj lal . Ma jis capj ntülün . Tꞌücꞌ tjevele na , tepeꞌe .
44008001	Saulo pjü tjinyuca . ꞌÜctsja jupj lal yupj tjüꞌünan Esteban . Quina Jerusalén poꞌo patja malala nyuca la tjajay Dios tsꞌuyupj jilal neꞌaj . Mpes Dios tsꞌuyupj pülücj len̈ way tjil Jerusalén mpe . Jun taꞌá tjil Judea poꞌó , Samaria poꞌó ꞌotsꞌipj . Apostolpan pꞌin ma tjil .
44008002	Esteban tjüꞌünan na , niyom ꞌüsüspan tjil , toc jupj . Po ꞌaplijílatsja yupj jupj tepeꞌe mpes .
44008003	Newa nin , Saulo lovin malala nyuca la tjiji Dios tsꞌuyupj jilal . Yupj jis wa wama tjemey . Jupj jis ntjüiꞌle , jis tjemyana cawilta ntꞌa .
44008004	Dios tsꞌuyupj tjil na Judea ntꞌa , Samaria ntꞌa ꞌotsꞌipj , lovin tjowelepj la pꞌa jilal Jesucristo poꞌó .
44008005	Felipe tjemey wa Samaria ntꞌa . Neꞌaj wa pülücj lejen̈ ntꞌa yupj jis walapꞌaꞌa tjevele Cristo poꞌó , jupj ne Jepa niná Dios tjevele ca jas majamas .
44008006	Felipe ꞌüsüs la tjiji neꞌaj , yom pꞌin ma polel liji jinwá , mpes pjü neꞌaj patja pajal jisastsja jupj tjevelá .
44008007	Jupj tjijyüꞌta lapanenpan pjeꞌá mal gente jisas mpe . Yümücj tjowelepj ne tjil . Gente ma polel lyawun̈tsja , len̈ way jis tjiꞌyüꞌsa la tjiji . Gente ma polel ꞌyutanan̈tsja ꞌotsꞌipj , jis tjiꞌyüꞌsa la tjiji .
44008008	Mpes pjü way neꞌaj po ꞌücj jisas jis tepyala .
44008009	Yom pjaní neꞌaj Simón lotsja jupj . Lapanenpan cus tjapꞌacj pꞌa casá la mijis yom pꞌin ma polel liji jinwá . Gente neꞌaj pajal yólatsja jupj la tjiji mpes . Jupj jostsja pjü yola püné way jupj .
44008010	Neꞌaj tapatja tjepjyacan̈ jupj tjevelá . Noypan , tsjictjacj ꞌotsꞌipj , ꞌüsüs jin yólatsja jupj . Tjowelepj yom niná Dios jinwá jupj , pjü ꞌücj liji Dios jinwá .
44008011	Püs way lapanenpan cus tjapꞌacj nin la mijis , mpes yupj yólatsja jupj ꞌüsüs , topon wa jupj tjevelá .
44008012	Pꞌa casá tepyala Felipe tjacꞌ na . Topon Felipe tjevelá Dios jyüꞌta poꞌó . Jupj tjevele pajal ꞌüsüs tepyala Jesucristo mpes . Topon na , bautizar jis tepyala niyom , nequem ꞌotsꞌipj .
44008013	Simón tepyona wa Felipe lal . Bautizar tepyala jupj . Jupj cus tecyón̈catsja Felipe lovin , jupj tjemey ntꞌa . Tjinyuca pajal ꞌüsüs la tjíjitsja Felipá , yom pꞌin ma polel liji jinwá . Nin la tjiji sin ꞌyüsa la mijis Dios mpes tjevele .
44008014	Apostolpan tapátjatsja custjay Jerusalén poꞌó . Sin tjiꞌyüsa yupj Samaria ntꞌa patja topon Jesucristo poꞌó . Mpes apostolpan sin tjajam Pedro , Juan ꞌotsꞌipj , Samaria ntꞌa .
44008015	Gente Samaria poꞌo patja bautizar jis tepyala qjuis Jepa Jesucristo mpes . Newa Dios Cjües ma tjemey custjay yupj jisas moꞌó .
44008016	
44008017	Mpes Pedro , Juan ꞌotsꞌipj , tjowelepj Dios lal yupj mpes . Yupj sey pjucj po la tjoꞌotj . Po la tjoꞌotj na , Dios Cjües yupj jisas moꞌo tjemey .
44008018	Simón tjinyuca niná tepyalá . Mpes tjevele Pedro lal , Juan lal wa : — Napj quelel po le ꞌotj wa gente sey pjucj , Dios Cjües jisas wama mim . Mpes tꞌemel ca nu maꞌayá , no ꞌoyá napj ca nin pꞌiyá polel la mejay nun lojí jinwá — Simón nin tjevele yupj jilal .
44008019	
44008020	Pedro wola tjevele : — Jipj pyon jipj polel jaylacj lejay , ne nin pꞌiyá polel la mijin cupj lijicj jinwá . Nin tulucj . Dios ꞌyaya jupj Cjües , jaylacj tulucj . Ma qjuisas jipj tꞌemel . Najas Dios ca ncawajas la mijis jipj jetꞌemel .
44008021	Ma jele Dios jola jinwá . Mpes ma polel tsjiꞌ lejay cupj qjuilal Dios mpes .
44008022	ꞌAplijila way tꞌas jipj , malala jéletsja mpes . Dios lal la monan jupj ca perdonar la mijis jipj , malala jéletsja mpes .
44008023	Malala jipj quelel nin lejay cupj lijicj jinwá . Jomam jipj . Lovin malala lejay — Pedro nin tjevele .
44008024	Simón wola tjevele : — Pajal ꞌaplijila napj jipj tjevelen mpes . Najas Dios ma ca nin la mijis jipj tjevelen jin . La tjemyona Dios lal napj mpes , ne jupj ma ca nin la mijis napj lal — nin tjevele .
44008025	Nin tepyala Pedro , Juan , neꞌaj tapatja na . ꞌÜsüs tjowelepj yupj salejeptsja mpes . Po jisastsja yupj mponecj . Pülücj jis walapꞌaꞌa tjowelepj qjuis Jepa Jesucristo tjevelá . Tꞌücꞌ tjowelepj na , tjil niswá Jerusalén ntꞌa . Newa jümücj casá lyawun̈tsja na , Samaria moꞌo patja jis lal tjowelepj wa , yupj jis wa nepénowa lejen̈ ntꞌa . La pülücj tjowelepj Samaria moꞌo patja jis walapꞌaꞌá ; nin tjowelepj Jesucristo ꞌüsüs la tjiji quinam gente mpes .
44008026	Locopyaya ángel tjacꞌ , tjevele Felipe lal . Tjevele : “ Jutja sur ntꞌa . Neꞌaj jümücj püꞌü jupj , jümücj niná Gaza ntꞌa jama . Jerusalén mpe jacꞌ jümücj niná . Neꞌaj mim jipj ” , ángel nin tjevele . Neꞌaj jis wa cjuwá , gente len̈ .
44008027	Mpes Felipe tjemey . Tjemey na , jus tjinyuca yom pjaní jámatsja . Etiopía mpe ꞌeseptsja jupj . Yom niná püné waytsja Etiopía moꞌó . Quepj jepa jáꞌasatsja neꞌaj Etiopía moꞌó . Candace lotsja jupj . Yom niná jyámatsja jepa tꞌemel . Quina tjactsja jupj Jerusalén mpe . Jerusalén ntꞌa palá tipiꞌtje Dios wolapꞌaꞌá , tjevele jupj pajal püné .
44008028	Quina jupj tjactsja carreta pajal ꞌüsüs mpes , cavayú la locjoctsja . Jupj moꞌo véletsja Isaías tepyacá , Isaías profétatsja jupj püna .
44008029	Dios Cjües tjevele Felipe lal : “ Jutja carreta tyaꞌa ntꞌa , cus ncon̈con ” .
44008030	Mpes Felipe tsꞌüequené , la nüjüsü . Neꞌas tjemey na , tjapjaca jupj moꞌo véletsja Isaías tepyacá . Felipe la tjiꞌyüya : — ¿ Ncu jin ꞌyüsa moꞌo velen ?
44008031	Wola tjevele : — Ma nin ꞌyüsa . Len̈ pjacj nin müꞌüsüs la mijis . Viyá was , maꞌajam napj lal — nin tjevele Felipe lal .
44008032	Etiopía mpe ꞌeseptsja moꞌo véletsja Isaías tepyacá , Dios Popel popé . Tepyaca : “ Yupj oveja jaman na la ꞌünan , ma la puyupj ovejas . Nin pꞌiyá tjaman yom pjaní . Oveja lyájasa ton̈ca , jupj tsꞌüil jatꞌǘ na . Nin pꞌiyá jupj lal , ma véletsja jupj .
44008033	Pajal ꞌüsüstsja jupj ; yupj sin nin ntjiꞌlin̈ jupj . Pajal malala nyuca la tjajay jupj lal , malalapan jis lal lajay jinwá . Pjü ma cus tjapꞌacj . Pajal malálatsja yupj . Tjüꞌünan jupj , mpes tjemey nosis mpe . ” Isaías nin tepyaca püná .
44008034	Etiopía mpe ꞌeseptsja la tjiꞌyüya Felipe lal : — ¿ Pjacj poꞌo tepyaca profeta niná ? ¿ Ncu jupj pꞌiyá poꞌo pꞌin tepyaca ? ¿ Ncu pꞌa wa poꞌo tepyaca ? — nin la tjiꞌyüya .
44008035	Felipe jas tjiꞌyüsa la tjiji Isaías nin tepyaca Jesucristo poꞌó . Felipe pülücj way nin tjevele jupj lal Jesucristo poꞌó . Jas tjiꞌyüsa la tjiji pajal ꞌüsüs tepyala Jesucristo la tjiji mpes .
44008036	Newa jiltsja jümücj casá . Yacjaya ꞌüsǘ püꞌü ntꞌa tjil . Etiopía mpe ꞌesepj tjevele : — ꞌUnuca , ꞌüsǘ püꞌü . Najas bautizar ma palas la mijin . ¿ Ncu ꞌücj jipj lal ? — la tjiꞌyüya .
44008037	Felipe la tjiꞌyüya : — ¿ Ncu tꞌücꞌ way pyon jipj Jesucristo poꞌó ? Wola tjevele : — Po pyon napj . Pyon Jesucristo Dios Jatjam jupj . Felipe tjevele : — Mpes ꞌücj bautizar mya palas la mejay napj .
44008038	Mpes jupj tyantaná carretas . Manas ꞌüsǘ moꞌo tjil . Felipe bautizar la tjiji Etiopía mpe ꞌeseptsja .
44008039	ꞌÜsǘ mpe tjiquil na , Dios Cjües tjemyana Felipe pꞌa ntꞌa . Etiopía mpe ꞌesepj ma jus tjinyuca niswá Felipá . Mpes jusapj tjemey . Po ꞌücj jostsja quinam Jesucristo mpes .
44008040	Dios Cjües tjemyana Felipe Azoto ntꞌa . Neꞌaj tjuwínetsja , tjevele yupj jis walapꞌaꞌá Jesucristo mpes . Jun taꞌá , pülücj patja ntꞌa , tjevele jupj , Cesarea neꞌas tjemey nas .
44009001	Saulo tsꞌi ꞌinyatsja custjay Jesucristo lal japon jis lal . Yupj jilal pajal malala véletsja jupj . Quelel si ꞌünánatsja yupj . Quina quelel jámatsja Damasco ntꞌa . Mpes jupj tjemey sacerdote más püné ntꞌa Jerusalén ntꞌa ,
44009002	papel la mon tjemey . Papel quelel tꞌyatsja judiopan ꞌa si mulú ntꞌa Damasco poꞌó . Papel véletsja ꞌücj la tsupapj Jesucristo sa con̈ , jis la cuman Jerusalén ntꞌa . ꞌÜcj niyom ntsuꞌpas jis la cuman , nequem ꞌotsꞌipj .
44009003	Papel ntꞌya na , tjemey . Nasa neꞌas jámatsja na Damasco ntꞌa , tsjun poꞌo pajal jaw tepyala . Saulo ntꞌa pajal jaw tepyala wa , jupj tꞌasiyú pajal tjejyawca .
44009004	Tyüla , pǘꞌütsja . Vele pjactsja . La tjiꞌyüya : — Saulo , ¿ tsjan mpes malala nyuca lejay napj lal ? — nin la tjiꞌyüya .
44009005	Saulo la tjiꞌyüya : — ¿ Pjacj vele napj lal ? Wola tjevele : — Jesucristo napj . Malala nyuca lejay jipj napj jisas jilal . Jipj nin lejay na , malala nyuca lejay wa napj lal . Napj buey tsjyac jinwá lejay jipj lal . Buey tsjyaca na ma jama , más yümücj ntsjacas jupj lal . Buey niná jinwá lejay jipj . Malala ꞌe palá nin lejay jipj .
44009006	Mpes Saulo pajal lecj tjeyatsja , la tjiꞌyüya : — ¿ Tsjan jyas napj la mejay ? Jesucristo wola tjevele : — Jin tjijyünsa . Damasco ntꞌa ca mim . Neꞌaj yom pjaní ca mveles tsjan la mijin — Jesucristo nin tjevele .
44009007	Saulo cus tocon̈ tjepjyacan̈ wa vele pjactsja . Mopꞌin ma tjunuc pjacj tjevelá . Mpes lacj tjeyapj wa yupj .
44009008	Saulo jas nisa . Jun la tyüꞌpa na , ma polel nyúcatsja jupj . Mpes yupj jupj mos ntjiꞌlin̈ tjaman Damasco ntꞌa .
44009009	Tsꞌacꞌ contꞌe ma nyúcatsja . Ma tjelyaja . Ma tjümüꞌü .
44009010	Ananías tüpüꞌü wa Damasco poꞌó . Jesucristo lal pyónatsja jupj . Nin jawas pꞌiyá Dios la tjiji Ananías tjinyuca Jesucristo . Tjinyuca Jesucristo tjacꞌ , tjevele jupj lal : — Ananías . Ananías la tjiꞌyüya : — Nejepa , ¿ tsjan jyas ?
44009011	Qjuis Jepa Jesucristo tjevele : — Judas wo ntꞌa mim . Jümücj ‘ Tꞌatsj Way ’ ló , neꞌaj püꞌü . Yom pjaní püꞌü neꞌaj , Tarso mpe ꞌesepj , Saulo ló jupj . Quina jupj vele Dios lal .
44009012	Dios lal tjevele na , napj la tjejay jupj tjinyuca yom pjaní tjacꞌ jupj ntꞌa , yom niná Ananías ló . Tjinyuca yom niná jay pjucj po la tjeꞌyotꞌa , la tjemyona Dios lal jupj ca ꞌücj nucus niswá . Jipj pꞌiyá yom niná jupj tjinyucá . Jupj ca jus nlayes napj jin tjejyam — Jesucristo nin tjevele .
44009013	Ananías wola tjevele : — Nejepa , pülücj nawala tjowelepj jupj mpes . Tjowelepj pajal malala nyuca la tjiji Dios tsꞌuyupj jis lal Jerusalén ntꞌa .
44009014	Yupj javelepj ꞌücj sacerdote noypan jilal jupj tsyuꞌpa cyapj jacon̈ jilal — Ananías nin wola tjevele .
44009015	Newa nin , Jesucristo tjevele : — Jipj ca mim jupj ntꞌa . Napj la tꞌya Saulo . Quina ca la mijis napj najas jinwá . ꞌÜcj ca mveles napj nin poꞌó judiopan tulucj jilal , yupj jis jepa noypan jilal ꞌotsꞌipj , israelpan jilal ꞌotsꞌipj .
44009016	Jas müꞌüsüs ca la mejay pajal malala mpalas jupj lal napj mpes — Jesucristo nin tjevele Ananías lal , jupj jun si tsicyaca jinwá tjinyuca na .
44009017	Mpes Ananías tjemey . Jus tjinyuca Saulo . Jay pjucj po la tjeꞌyotꞌa , tjevele : “ Saulo , natjam jipj . Napj selé qjuis Jepa Jesús lay tepyala jipj lal jümücj ntꞌa . Jupj nin tjejyama jipj ntꞌa , mpes ca nucun niswá . Dios Cjües ca mim jyas moꞌó , mpes ca la mijin Dios Cjües vele jin ” , Ananías nin tjevele .
44009018	Len̈ way cjul jupjula jinwá palá tinca Saulo jun mpe , polel nyúcatsja niswá . Jas tjijyünsa . Ananías bautizar la tjiji jupj .
44009019	Nin la tjiji na , Saulo tjelyaja , tjümüꞌü , mpes ꞌücj jáꞌasatsja niswá . Saulo tsjicj way tüpüꞌü Jesucristo lal japon jilal Damasco ntꞌa .
44009020	ꞌÜsüs tjevele Jesucristo mpes judiopan ꞌa si mulú ntꞌa . Tjevele Jesucristo Dios Jatjam .
44009021	Jupj tjevele tjepjyacan̈ po yólatsja jupj nin tjevele mpes . Ma sin tjiꞌyüsa tsjan mpes ꞌüsüs véletsja Jesucristo mpes . Salejeptsja malala nyuca la tjiji Jesucristo jisas jilal Jerusalén ntꞌa . Salejeptsja jupj tjacꞌ Damasco ntꞌa la tsupapj Jesucristo lal japon , jis la man sacerdote noypan ntꞌa Jerusalén ntꞌa . Ma quelel japontsja Saulo Jesucristo poꞌo pyónatsja quinam .
44009022	Mopꞌin nin , más ꞌüsüs way véletsja jupj lovin , mpes la pꞌa wa Jesucristo poꞌo topon Saulo tjevele mpes . Jupj tjevele mpes , judiopan Damasco ntꞌa patjá sin tjiꞌyüsa tꞌücꞌ way Jesucristo Jepa niná Dios tjevele ca jas majamas jis capj la pꞌacj judiopan . Yupj ma quelel japontsja Saulo lal , mopꞌin ma salejeptsja tsjan más ꞌücj wola la veles jupj lal .
44009023	Pꞌa jawas judiopan ꞌa jis tjimyula . Yupj ma jisastsja Saulo . Mpes tjowelepj ca müꞌüꞌnacj jupj . Damasco ntꞌa tapatja tꞌasiyú campanya tón̈catsja tjüwücj . Quelel la nuctsja tjüwücj jun vilicj ntꞌa ; jupj nepé lay tepyala na , quelel jaꞌünantsja Saulo .
44009024	Lovin jaw na , püste na ꞌotsꞌipj , la tjunuctsja . Saulo jus nleya la nuctsja yupj , quelel jaꞌünantsja jupj .
44009025	Mpes püste na , jupj discipulopan palá tjoꞌonsopj jupj tjüwücj jun mpe . Quiliyú püné moꞌo tjáꞌasa , palá tjoꞌonsopj jupj ꞌüpǘ mpes , ne ꞌücj tjemey jupj yupj tapatja mpe .
44009026	Saulo tjemey Jerusalén ntꞌa . Quelel jámatsja Jesucristo lal japon ꞌa jis tjimyula ntꞌa . Mopꞌin lacj tjeyaptsja yupj jupj lal . Ma topontsja quina se cón̈catsja Jesucristá .
44009027	Bernabé pꞌin tepyona jupj ꞌüsüs . Lal tjacꞌ Saulo , tjil apostolpan ntꞌa . Tjevele : “ Tꞌücꞌ way Saulo quina jos Jesucristá . Jus tjinyuca qjuis Jepa Jesucristo jümücj ntꞌa , jupj tjevele Saulo lal . Locopyaya Saulo ꞌüsüs tjevele Jesucristo mpes Damasco ntꞌa patja jilal . Ma lecj jéyatsja ; ꞌücj tjevéletsja Jesucristo mpes ” , Bernabé nin tjevele .
44009028	Tjevele mpes , ꞌüctsja quinam yupj jilal Saulo jámatsja yupj ꞌa si mulú jatja ntꞌa . Mpes Saulo lovin tjemey Dios tsꞌuyupj ntꞌa ꞌa jis tjimyula na .
44009029	Jerusalén ntꞌa pülücj jilal tjevele Jesucristo poꞌó . Po ma lecj jéyatsja la veles Jesucristo mpes . Neꞌaj judiopan pülücj griego javeleptsja . Yupj jilal ꞌotsꞌipj nin tjevele Jesucristo mpes . Yupj quelel jaꞌünantsja jupj .
44009030	Dios tsꞌuyupj jus nlay yupj quelel jaꞌünantsja jupj . Mpes tjaman jupj Cesarea ntꞌa . Neꞌaj jas tjajam Tarso ntꞌa .
44009031	Quina Dios tsꞌuyupj ꞌücj játjatsja Judea moꞌó , nin pꞌiyá ꞌücj játjatsja Galilea moꞌó , Samaria moꞌó ꞌotsꞌipj . Más ꞌin ꞌüsüs way sin tjiꞌyüsa Jesucristo mpes . Nin la tjajay Dios jostsja jinwá ; salejeptsja jupj ca jis capj ntülüs malala lajay . ꞌÜcj jisas tepyala Dios Cjües jis capj tjepꞌyaꞌsa mpes . Más ꞌin pülücj witjacj Jesucristo lal topon janmacj .
44009032	Quina Pedro jun taꞌá tjemey yus la nuc Dios tsꞌuyupan . Nin mpes tjemey wa yus la nuc Dios tsꞌuyupan Lida moꞌó .
44009033	Neꞌaj malala jos jus tjinyuca . Eneas lotsja jupj . Pasal püs pǘꞌütsja jupj , año ocho mpes pǘꞌütsja . Ma polel ꞌutanatsja jupj .
44009034	Pedro tjevele jupj lal : “ Eneas , Jesucristo ꞌi ꞌüꞌsa liji . Jin tjijyünsa ” , Pedro nin tjevele . Mpes len̈ way jas tjijyünsa jupj .
44009035	Pjü Lida moꞌo patja , Sarón moꞌo patja ꞌotsꞌipj , tjunuc ꞌücj wínetsja jupj quinam . Mpes yupj pjü way quelel sa con̈tsja wa qjuis Jepa Jesucristo .
44009036	Quepj tüpüꞌü Jope poꞌó , Tabita ló . Griegopan jis tin Dorcas lotsja jupj . Jesucristo lal pyónatsja jupj . Lovin ꞌüsüs nyuca la tjiji la pꞌa wa jilal . Lovin jis capj tjepꞌyaꞌsa jis tꞌemel cjuwá .
44009037	Pedro neꞌaj pꞌin tjuwine na , Tabita malala jos tepyala , tepeꞌe . Jas tapatsj jupj jüpꞌüy . ( Judiopan lovin nin lajay , mpes nin la tjajay . ) Cuarto viyapa ton̈ca ntꞌa tüpüntüpj jüpꞌüy .
44009038	Jesucristo lal japon neꞌaj jus nlay Pedro pǘꞌütsja Lida ntꞌa . Lida neꞌaj way pꞌin Jope lal . Mpes yupj sin tjajam niyom matꞌe Pedro ntꞌa . Tjowelepj len̈ way ncuwim Jope ntꞌa .
44009039	Mpes Pedro len̈ way tjemey yupj jilal Jope ntꞌa . Neꞌas tjemey na , tjaman jupj Dorcas jüpꞌüy ntꞌa , cuarto viyapa ton̈ca ntꞌa . Neꞌaj pjü jis vayum tulucj tjiquil , la puyuptsja . Tjowelepj Pedro lal : “ ꞌUnuca jipj , sin quip pajal pülücj la tjiji la pꞌa mpes . Pajal ꞌüsüs waytsja jupj . ”
44009040	Pedro pjeꞌá sin tjejyama . Tjil na , tüicꞌ jin tjüjünsü , tjevele Dios lal . Tꞌücꞌ tjevele na , jus tjinyuca jüpꞌüy , tjevele : “ Tabita , jin tjijyünsa ” . Mpes Tabita jun la tyüꞌpa . Jupj Pedro jus tjinyuca na , jas nisa , tjáꞌasatsja .
44009041	Pedro jupj mos ꞌin wa ntjüiꞌle , jas nisa jupj . Pedro tjevele Dios tsꞌuyupj jilal , jis voyum tulucj jilal ꞌotsꞌipj , wama ncul niswá . Yupj jus tjunuc Tabita püꞌü niswá .
44009042	Mpes pjü way Jope ntꞌa patja jis wala tjowelepj niná tepyalá . Mpes pülücj topon Jesucristo lal , nin tepyala mpes .
44009043	Püs way ꞌin Pedro tüpüꞌü Jope ntꞌa . Tüpüꞌü Simón wo ntꞌa . Simón lovin pjolocꞌ napnapj la tjíjitsja , vender la mijis .
44010001	Cesarea moꞌo tüpüꞌü Cornelio . Jupj jépatsja militar cien witjacj jilal . Militar nenem “ Italia Mpe Neꞌespan La Palan ” yupj jis lá .
44010002	Cornelio po jostsja Dios . Jupj po seletsja Dios ca jis capj ntülüs malala lajay . Pjü way jupj wo ntꞌa pátjatsja salejeptsja wa . Cornelio lovin jis tjeꞌyaya cjuwá jilal . Lovin tjevele Dios lal .
44010003	Pꞌa jawasa las tres na , tꞌawaná , Dios la tjiji tjinyuca Dios ángel pjaní . ꞌÜsüs tjinyuca jupj . Ángel tjacꞌ jupj ntꞌa , tjevele : — ¡ Cornelio !
44010004	Cornelio püs way tjinyuca ángel . Po lecj jéyatsja jupj ángel tjacꞌ mpes . La tjiꞌyüya : — Nejepa , ¿ tsjan jyas ne tjacuy ? Ángel wola tjevele : — Dios lal velen na , jupj pjoca . Jupj selé jipj se ꞌan cjuwá jilal .
44010005	Sin majaman noyomes Jope ntꞌa la cuman Simón . Simón niná Pedro ló wa jupj .
44010006	Neꞌaj püꞌü jomica lal . Jupj jomica Simón ló wa jupj . Pjolocꞌ napnapj liji jupj . Simón wo ꞌüsǘ la ntꞌa ton̈ca — ángel nin tjevele Cornelio lal .
44010007	Ángel tjemey na , Cornelio tjevele jupj jomozopan mátꞌeya jilal , militar pjaní lal ꞌotsꞌipj . Militar niná po ꞌüsüs waytsja jupj . Tepyona wa Dios lal . Lovin tsjiꞌ la tjíjitsja Cornelio wo ntꞌa .
44010008	Cornelio jis wala tjevele pjü tepyalá . Tꞌücꞌ tjevele na , sin tjejyama Jope ntꞌa la cuman Pedrú .
44010009	Yaya jümücj poꞌo pꞌin jiltsja custjay . Lotsꞌacꞌ culupwen ntꞌa jáꞌasa na neꞌaj way pꞌintsja Jope . Quina , Jope ntꞌa , Pedro wo casá tjemey la veles Dios lal .
44010010	Vecj tepeꞌe , quelel lyájatsja . Cjuwá custjay , quina lajaytsja jis la las . Jun si tsicyaca jinwá tjinyuca jupj .
44010011	Tjinyuca tsjun poꞌó jun tjecjyoltse , ꞌücj tjinyúcatsja . Cobija pajal püné tjinyuca . Palá tjacꞌ tjinyuca . Tsjülǘ casá tsyúꞌpatsja .
44010012	Animal pülücj moꞌo pátjatsja . Latsj ꞌotsꞌipj moꞌo pátjatsja . ꞌÜmüjütütj jinwá ꞌotsꞌipj moꞌo pátjatsja . Tsipyaya ꞌotsꞌipj moꞌo pátjatsja .
44010013	Jupj tjapjaca nepé vele pjactsja . Tjevele : — Pedro , jin tjijyünsa . Jis tjiꞌyüꞌna , nlajan .
44010014	Pedro wola tjevele : — Lovin ma polel la las yupj . Moisés popel qjuisí jütüta ma nlajacj pis niná . Yupj pis te jinwá , ma polel nlajacj , mpes lovin ma nin tjelyá napj .
44010015	Tjapjaca nepé vele pjactsja niswá : — Dios tjevele yupj jis pis ꞌüsüs . Ma mvelen yupj jis pis malala — nin tjevele .
44010016	La con tjapjaca nepé vele pjactsja . La con nin pꞌiyá tjijyüꞌta la ꞌünan , nlajas yupj jis pis . Tꞌücꞌ tjevele na , cobija viyá tjemey tsjun poꞌó .
44010017	Pedro pajal jólatsja tjinyuca mpes . Ma jas tjiꞌyüsa tsjan mpes Dios la tjiji tjinyuca niná . Newa nin jólatsja na , niyom Cornelio sin tjejyama tjiquil Simón wo ntꞌa . Nasa la tjüꞌüy la pꞌa jis lal caꞌaj tón̈catsja Simón wo . Quina tjiquil yupj jupj jun vilicj ntꞌa .
44010018	Yümücj la tjüꞌüy ncu Simón neꞌaj jáꞌasa , jupj ne Pedro ló wa .
44010019	Pedro jólatsja custjay tjinyuca mpes . Dios Cjües tjevele jupj lal : “ Niyom contꞌe la ꞌe pal .
44010020	Ma jele tꞌas . Napj tjijyütütj , ne tjiquil jipj ntꞌa . Jin tjijyünsa , palá mim , jis capj ncon̈con mim yupj jilal ” , Dios Cjües nin tjevele jupj lal .
44010021	Mpes Pedro palá tjemey yupj ntꞌa . Tjevele : — Napj ne nun la no palá . ¿ Tsjan mpes tjuculá ? — la tjiꞌyüya .
44010022	Wola tjowelepj : — Cornelio qjuisin tjejyama mpes tjiquilaca . Jupj jepa , militar cien jilal . Pajal ꞌüsüs way jupj . Jupj selé Dios ca jis capj ntülüs malala lajay . ꞌÜsüs way jupj pjü judiopan jilal . Dios ángel tjevele jupj lal . Tjijyüꞌta jupj qjuisin majamas jipj ntꞌa , la cuman jipj jupj wo ntꞌa . Dios jos jipj mvelen Cornelio lal — nin tjowelepj Pedro lal .
44010023	Mpes Pedro tjevele ꞌücj wama jiquil . Jis tjeꞌyaya tjijinan̈ püste mpes . Yaya püstapj Pedro tjemey yupj jilal . Dios tsꞌuyupj nepenowá Jope poꞌo tapatja tjil wa .
44010024	Tsꞌacꞌ pjaní mpes tjelyawun̈ . Yaya Cesarea neꞌaj tjil . Cornelio la si nucutsja . Pjü way neꞌaj patja jupj jüpülücpan sin popé neꞌaj tjatja wa . Jupj jomicapan neꞌaj tjatja watsja jupj lal . Cornelio ꞌa jis tjimyula . Jupj jostsja mpjacan̈ wa Pedro velá .
44010025	Pedro neꞌas way pꞌin tjemey , Cornelio jupj tüicꞌ jin tjüjünsü Pedro wolapꞌaꞌá . Jupj jólatsja Pedro püné .
44010026	Pedro jas tjijyünsa jupj . Tjevele : — Jin niꞌisa . Yom pꞌin napj jipj jinwá .
44010027	Jupj lal véletsja . Wama tjil Cornelio wo moꞌó . Pedro pülücj yus tjinyuca , játjatsja neꞌaj .
44010028	Tjevele : — Nun solejé malala judiopan ꞌa si mulú judiopan tulucj jilal . Moisés tjijyüꞌta ma nin la mijicj . Pꞌa casá nola napj quinam . Dios nin tjiꞌyüsa la tjiji pjü gente yuwal . Judiopan más ꞌüsüs tulucj .
44010029	Mpes Cornelio sin tjejyama na napj lal la cuwis , len̈ way tjacuwis . ¿ Tsjan mpes jisastsja napj tjacuwis ? — Pedro la tjiꞌyüya .
44010030	Cornelio tjevele : — Tsꞌacꞌ yulupjana nasa , yom lay tepyala napj ntꞌa . Jupj jas quip pasal pje waytsja , jaw jinwá . Las tres na , tꞌawaná , tjacꞌ jupj . Laja sectsja napj , napj Dios lal tjeveletsja na .
44010031	Jupj tjevele : ‘ Cornelio , Dios lal tjevelentsja na , tjapjaca jupj . Jupj selé jipj se ꞌan cjuwá jilal .
44010032	Mpes niyom sin majaman Jope ntꞌa la cuman Simón . Simón niná Pedro ló wa jupj . Neꞌaj way püꞌü jomica lal . Jupj jomica Simón ló wa jupj . Pjolocꞌ napnapj liji jupj . Simón wo ꞌüsǘ la ntꞌa ton̈ca ’ , jupj nin tjevele napj lal .
44010033	Mpes len̈ way sin tjejyam jipj ntꞌa la cuman . Po ꞌüsüs way jipj , tjacuy . Pjü cupj quiꞌá ꞌa qjuis tjimyula . Dios qjuiyus nyuca . Quelel pjyaꞌaquecj jipj velen . Pjü way qjuis Jepa Dios ꞌi jütüta la veles , ca nin mvelen — Cornelio nin tjevele .
44010034	Mpes Pedro tjevele : — Napj selé quinam tꞌücꞌ way pjü gente yuwal Dios lal . Judiopan más ꞌüsüs tulucj . Pjü gente yuwal .
44010035	Pjü pꞌa ntꞌa patja , nepenowá ꞌüsüs nyuca lajay . Salejepj Dios ca jis capj ntülüs malala lajay . Mpes pjü yupj ꞌüsüs Dios lal . Nepénowa yupj judiopan . Nepénowa yupj judiopan tulucj .
44010036	Nun solejé Dios tjevele judiopan jilal . Tjevele yupj polel ꞌüsüs nsem jupj lal Jesucristo mpes . Jesucristo Jepa Püné pjü mpes .
44010037	Nun solejé Juan el Bautista tjevele gente jis walapꞌaꞌá , bautizar lis tjiji jupj . Tꞌücꞌ la tjiji na , solejé tsjan tepyala Galilea ntꞌa , pjü way jun taꞌá Judea poꞌó ꞌotsꞌipj .
44010038	Jesucristo tjacꞌ , jupj ne Nazaret mpe ꞌeseptsja . Dios tjeꞌyaya jupj Cjües Jesucristo jos moꞌo la pütꞌüs . Jupj la tjiji Jesucristo pajal pünetsja . Solejé Jesucristo pajal ꞌüsüs nyuca la tjiji . Tjijyüꞌta lapanenpan tjil gente mpe . Dios lovin cus tecyón̈catsja Jesucristá .
44010039	” Mpes quina pülücj jilal velecj Jesucristo la tjiji mpes . Tjinyucucj mpes velecj . Tjinyucucj jupj la tjijá Jerusalén moꞌó , jun taꞌá Israel moꞌó ꞌotsꞌipj . Judiopan tjovalapj jupj cruz poꞌó la mas . Mpes yupj tjüꞌünan jupj .
44010040	Locopyaya tsꞌacꞌ contꞌe tepyala na , Dios jas tjijyünsa jupj , nyucunú tepyala niswá . Jupj lay tepyala cupj qjuilal . Dios qjuis tjeꞌyaya ꞌücj jus tjinyucucj .
44010041	Ma pjü jilal lay tepyala . Cupj qjuilal la pꞌin lay tepyala jupj . Yas nam Dios la qjuis tꞌya la nuc Jesucristo . Jupj tjelyaja , tjümüꞌü wa cupj qjuilal .
44010042	Qjuis tjijyüꞌta la pꞌa jis walapꞌaꞌa mvelecj cupj . Qjuis tjijyüꞌta mvelecj Dios la tꞌya jupj , jupj mveles ca pjü jilal ncu ꞌüsüs la tjajay , ncu malala la tjajay . Nin ca mveles patja jilal , tecyaꞌlin̈ jilal ꞌotsꞌipj .
44010043	Pjü profetapan nin pꞌiyá tapac . Yupj tapac cupj tepyonecj na Jesucristo lal , Dios perdonar la qjuis mijis malala nyuca la tjijicj . Jesucristo mpes jupj ꞌücj perdonar la qjuisiji — Pedro nin tjevele yupj jilal .
44010044	Pedro véletsja custjay . Newa véletsja na , Dios Cjües tjacꞌ , pjü jisas moꞌo tjemey , Pedro tjevele tjepjyacan̈ jisas moꞌo tjemey .
44010045	Nin tepyala na , Pedro lal tjiquil pajal yólatsja nin tepyala mpes . Dios tsꞌuyuptsja judiopan waytsja yupj . Mopꞌin ma salejeptsja Dios ca maꞌayas jupj Cjües judiopan tulucj jilal la pütꞌüs .
44010046	Yupj tjepjyacan̈ judiopan tulucj javeleptsja la pꞌa jis tin , yupj pꞌiyá ma sin ꞌyǘsatsja . Mpes judiopan nenem sin tjiꞌyüsa tꞌücꞌ way Dios jis tjeꞌyaya jupj Cjües . Ma jus nlaytsja ca nin mpalas . Pedro tjevele yupj jilal :
44010047	— Tꞌücꞌ way ꞌücj pjü bautizar lijicj cupj . Dios jis tjeꞌyaya jupj Cjües , jupj qjuis tjeꞌyaya jinwá — Pedro nin tjevele .
44010048	Mpes tjijyüꞌta bautizar lis mijicj yupj , Jesucristo mpes . Bautizar jis tepyala na , la tjomon Pedro lal jupj maꞌajam yupj jilal , pꞌa jawasa mim . Mpes nin la tjiji jupj .
44011001	Jis wala tjowelepj apostolpan jis lal judiopan tulucj topon wa Dios tjevelá . Pjü way Dios tsꞌuyupj Judea moꞌó tjepjyacan̈ wa niná .
44011002	Dios tsꞌuyupj Jerusalén poꞌo patja tjepjyacan̈ wa . Judiopan waytsja yupj . Mpes Pedro tjemey na Jerusalén ntꞌa , tjiquil jupj ntꞌa . La tjowelel jupj lal .
44011003	Tjowelepj : — Malala nin jipj judío tulucj ntꞌa tjay , tüpütꞌ yupj jilal .
44011004	Pedro tjevele yupj jilal pjü tepyalá .
44011005	Tjevele : — Jope ntꞌa tüpüꞌüstsja napj , pülücj patja ntꞌa . Dios lal tjeveletsja . Dios la tjiji nan si tsicyacj jinwá ntepalá . Jupj la tjiji tjinyuc cobija pajal püné jinwá tsjun poꞌó . Palá tjactsja jupj . Tsyúꞌpatsja tsjülǘ casá . Palá tjacꞌ napj ntꞌa .
44011006	Wama jus tjinyuctsja napj . Animal pülücj moꞌo pátjatsja . Qjuisiyasma nepenowá yupj . ꞌÜmüjütütj jinwá moꞌo pátjatsja . Latsj ꞌotsꞌipj moꞌo pátjatsja . Tsipyaya ꞌotsꞌipj moꞌo pátjatsja .
44011007	Nepé vele pjactsja , tjevele : ‘ Pedro , jin tjijyünsa . Jis tjiꞌyüꞌna , nlajan ’ , nin tjevele .
44011008	Napj wola tjevelé : ‘ Lovin ma polel la las yupj . Moisés popel qjuisí jütüta ma nlajacj pis niná . Yupj jis pis te jinwá , ma polel nlajacj , mpes lovin ma tjelyá napj . ’
44011009	Tsjun poꞌo nepé vele pjactsja niswá . Tjevele : ‘ Dios tjevele yupj jis pis ꞌüsüs . Ma mvelen yupj jis pis malala ’ , tjevele .
44011010	La con nin tjijyüꞌta jis pis la las . Tꞌücꞌ tjevele na , cobija viyá tjemey tsjun poꞌó .
44011011	” Tjemey na , niyom contꞌe tjiquil tüpüꞌüstsja ntꞌa . Cornelio sin tjejyama Cesarea mpe .
44011012	Dios Cjües napj lal tjevele : ‘ Jipj ca mim yupj jilal . Ma jele tꞌas . ’ Mpes tjum yupj jilal . Qjuis catjampan séisiya tjil wa . Cornelio wo wama tjeleque .
44011013	Cornelio tjevele jupj jus tjinyuca ángel , wo moꞌo tón̈catsja . Ángel tjevele : ‘ Jope ntꞌa sin majaman niyom nepenowá la cuman Simón . La pꞌa ló wa jupj , Pedro ló wa jupj .
44011014	Jupj ca jin müꞌüsüs la mijis . Wya ntꞌa patja pjü way ca sin müꞌüsüs la mijis wa . Jupj tjevele toponé na , nun ꞌüsüs nsem Dios lal , mpes ꞌücj ca mpatjaqué Dios lal ’ , ángel nin tjevele Cornelio lal .
44011015	” Mpes napj tjevelé yupj jilal . Tjeveletsja na , Dios jis tjeꞌyaya jupj Cjües . Nun solejé ꞌonin ne nin tepyala Dios qjuis tjeꞌyaya jupj Cjües . Nin pꞌiyá tjacꞌ wa jupj Cjües yupj ntꞌa .
44011016	Napj nola tepyala Jesucristo tjevelá . Tjevele : ‘ Juan gente bautizar lis tjiji ꞌüsǘ mpes la pꞌin . Mopꞌin más ꞌüsüs ca nu mpalas pꞌa jawas . Dios ca nu maꞌayas jupj Cjües . ’
44011017	Qjuis Jepa Jesucristo lal tepyonecj na , Dios qjuis tjeꞌyaya jupj Cjües . Nin pꞌiyá Dios la tjiji yupj jilal Cornelio wo ntꞌa . Po ꞌüsüs napj lal nin la tjiji . Napj ma le velel Dios lal — Pedro nin tjevele .
44011018	Niná tjepjyacan̈ na , ma la tjowelel niswá Pedro lal . ꞌÜsüs way tjowelepj Dios poꞌó . Tjowelepj : — Dios jos judiopan tulucj ꞌaplijila nsem ꞌotsꞌipj , malala nyuca la tjajay mpes ; ca Dios jos jin la mijicj quinam . Mpes yupj lovin ca mpatjam jupj lal — nin tjowelepj .
44011019	Nujola tapalas judiopan tjüꞌünan Esteban . Malala nyuca la tjajay wa Dios tsꞌuyupj la pꞌa jilal . Mpes Dios tsꞌuyupj tsꞌequenen̈ Jerusalén mpe . Jun taꞌá tjil . Nepenowá tjil wa Fenicia ntꞌa , campa neꞌaj . Nepenowá tjil wa Chipre ntꞌa , campa wa neꞌaj . Nepenowá tjil Antioquía ntꞌa , campa wa neꞌaj . Yupj tjowelepj judiopan jilal pꞌin Jesucristo poꞌó .
44011020	Mopꞌin niyom nepenowá tjil wa Antioquía ntꞌa Chipre mpe , Cirene mpe ꞌotsꞌipj . Niyom nenem tjowelepj wa judiopan tulucj jilal qjuis Jepa Jesucristo poꞌó .
44011021	Tjowelepj na , qjuis Jepa Jesucristo jis capj tjepꞌyaꞌsa . Mpes judiopan tulucj pülücj topon , jisastsja Jesucristo .
44011022	La pꞌa wa jis wala tjowelepj Dios tsꞌuyupj jis lal Jerusalén poꞌó , mpes yupj tjepjyacan̈ judiopan tulucj Antioquía poꞌo patja jisastsja wa Jesucristo . Mpes jas tjajam Bernabé Antioquía ntꞌa , yupj jis lal la veles .
44011023	Jupj tjemey na , tjinyuca Dios pajal ꞌüsüs way la tjiji yupj mpes . Mpes pajal ꞌücj jos tepyala jupj . Bernabé tjevele yupj jis lal : “ Lovin jisas tꞌas qjuis Jepa Jesucristo . Lovin la tjüjí jupj tjevelá . ”
44011024	Bernabé ꞌüsüs waytsja jupj . Po la tjíjitsja Dios Cjües jostsja jinwá . Po tepyona pjü way Jesucristo tjevelá . Jupj la tjiji mpes pajal pülücj jisastsja Jesucristo ; nin tepyala Antioquía poꞌó .
44011025	Locopyaya way Bernabé tjemey Tarso ntꞌa , Saulo la tepyala neꞌaj , lal lo cuwis .
44011026	Jus tjinyuca , ticyuna Antioquía ntꞌa . Año pjaní tapatja neꞌaj . Lovin tjil Dios tsꞌuyupj ꞌa jis tjimyula ntꞌa . Pülücj sin tjiꞌyüsa la tjajay Dios poꞌó . Antioquía ntꞌa nepenowá tjowelepj Jesucristo lal japon “ Cristianos ” yupj . Mwalá way nin tjowelepj Antioquía ntꞌa .
44011027	Yupj neꞌaj tapatja na , profetapan nepenowá tjiquil wa Antioquía ntꞌa Jerusalén mpe .
44011028	Tjil Dios tsꞌuyupj ꞌa jis tjimyula ntꞌa . Yupj sin popa pjaní Agabo lotsja . Jas nisa . Pjü tjevele Dios Cjües jostsja jupj nin velá . Tjevele pꞌa jawasa cjuwá jis la las ca mpalas . Jun taꞌá ca nin nsem , tjevele . Niná tꞌücꞌ way nin tepyala , Claudio jépatsja na Roma ntꞌa .
44011029	Mpes yupj neꞌaj pátjatsja quelel jis capj japꞌactsja Dios tsꞌuyupj Judea poꞌo patjá . Mpes yupj pjü way tjaꞌayapj tꞌemel . Yupj polel jaꞌayaptsja jin tjaꞌayapj .
44011030	Sin tjajam Bernabé , Saulo lal , jis la tꞌas tꞌemel niná Judea ntꞌa , ca jis maꞌayacj Dios tsꞌuyupj coꞌmüypan . Mpes yupj tjatꞌ tꞌemel niná Judea ntꞌa .
44012001	Nin tepyala na , Herodes jépatsja custjay . Malala nyuca la tjiji jupj Dios tsꞌuyupj nepenowá jilal . Tjijyüꞌta jis ntjiꞌlin̈ .
44012002	Jupj jis tjijyüꞌta wa jis la ꞌünan Jacobo , mpes jay tjojocj tjüꞌünan jupj . Jacobo Juan jatjam waytsja jupj .
44012003	Judiopan pajal ꞌücj jisastsja Jacobo tepeꞌe . Herodes jus nléyatsja ꞌücj jisastsja yupj . Mpes jupj militarpan sin tjejyama jis la tjilil wa Pedro . Nin la tjiji judiopan fiesta lajaytsja na . Fiesta niná “ Dios Qjuis Capa Nipj Tjemey ” ló jupj . Pan levadura cjuwá jalá fiesta niná mpes .
44012004	Pedro ntjiꞌlin̈ na , moꞌo tjoꞌonsopj cawilta moꞌó . Herodes jis tjijyüꞌta diez y seis militarpan jis la jamas Pedro , ma ca pjeꞌá mim . Yulupjana yulupjana ꞌa mulú tjajamapj jupj . Locopyaya pꞌa yulupjana tjiquil , tjajamapj . Lovin nin la tjajay . Pꞌa jawas fiesta tꞌücꞌ tepyala na , Herodes quelel véletsja tsjan la mijis Pedro lal . Nin quelel véletsja gente jis walapꞌaꞌá , ꞌa jis tjimyula na .
44012005	Pedro tjáꞌasatsja cawilta moꞌó custjay . Militarpan ꞌücj tjajamaptsja jupj . Mopꞌin Dios tsꞌuyupj javeleptsja Dios lal po jisastsja jupj ca cus mpꞌaꞌsas .
44012006	Yaya fiesta tꞌücꞌ ca mpalas , Herodes ca mveles tsjan la mijis Pedro lal . Püste na , Pedro pǘꞌütsja militar mátꞌeya culupwen ntꞌa , jyatsja jupj . Cadena mpes tsyúꞌpatsja . Militar mátꞌeya jilal tsyúꞌpatsja jupj . Pꞌa militarpan jun vilicj tjajamaptsja .
44012007	Len̈ way Dios ángel lay tepyala neꞌaj . Pasal jaw tepyala neꞌaj jupj mpes . Ángel Pedro jas tiquilquila , tjevele : “ Len̈ way jin tjijyünsa ” . Cadena palá tinca Pedro mos mpe .
44012008	Ángel tjevele niswá : “ Jin tücüiꞌpe . Tsjyam tipiꞌtje . ” Pedro nin la tjiji na , ángel tjevele : “ Jin quip pjeꞌapa mpes jin tücüiꞌpe . Mas . ”
44012009	Mpes Pedro pjeꞌá tjemey , ángel cjüipꞌaꞌá . Pedro ma seletsja ángel tꞌücꞌ way se pꞌáꞌsatsja jupj . Dios la tjiji tjinyuca niná la pꞌin , nin jólatsja jupj .
44012010	Yupj jun vilicj mwalá jin tjil , jun vilicj jajamaptsja lejen̈ mpe tjil wa . Jun vilicj pꞌa wa jin tjil wa , jajamaptsja neꞌaj lejen̈ mpe tjil wa . Pꞌa jun vilicj neꞌas tjil , jun vilicj acero waytsja jupj . Pünetsja jupj pajal . Jupj mpes ca pjeꞌá mal cawilta mpe . Jupj sin jun tjecjyoltse . Pjeꞌá tjil cawilta mpe , pülücj patja ntꞌa tjil . Jümücj moꞌo tjelyawun̈tsja na , ángel tjemey , ne Pedro ma jus tjinyuca quinam .
44012011	Mpes Pedro jola tepyala na , jólatsja : “ Quina jus nley tꞌücꞌ way qjuis Jepa Dios jas tjejyama jupj ángel napj nlal la winin cawilta mpe . Quina Herodes ca ma polel ma ꞌüꞌnas napj . Ma patsꞌ tulucj quinam . Judiopan jisas ma patsꞌ , mopꞌin ma ni püꞌí quinam ” , nin jólatsja .
44012012	Niná jus nleya nam , tjemey María wo ntꞌa . María Juan jamaytsja . Juan niná pꞌa ló watsja jupj , Marcos lotsja wa . María wo ntꞌa pülücj ꞌa jis tjimyula , javeleptsja Dios lal Pedro mpes .
44012013	Pedro jun vilicj tꞌotꞌojo , tjüwücj poꞌó . Mozo tjacꞌ jun vilicj ntꞌa . Rode lotsja jupj .
44012014	Pedro tjevele na , jupj seletsja Pedro jin pjac tjevele jupj . Ma polel nyúcatsja jupj . ꞌÜcj jos tepyala . Jun vilicj ma jun tjecjyoltse , len̈ way wama tjemey pꞌin la veles yupj jilal . Tjevele : — Pedro ton̈ca jun vilicj ntꞌa .
44012015	Wola tjowelepj : — Molo vele jinwá velen . Mopꞌin nin la pülücj tjevele : — Tꞌücꞌ way Pedro tjacꞌ . Mpes tjowelepj : — Pedro tulucj . Ángel pꞌin . Ángel niná Pedro jyama .
44012016	Pedro jun vilicj se tꞌotꞌójotsja custjay . Mpes jun tjocjol yupj . Pedro jus tjunuc , ne pajal yólatsja niná pajal ꞌüsüs tepyala mpes .
44012017	Pedro mos jas tjijyünsa , mpes lyájasa tepyala yupj . Quelel véletsja yupj jilal . Jis wala tjevele pjü tepyalá cawilta ntꞌa . Tjevele qjuis Jepa Jesucristo jas tjejyama jupj ángel cawilta ntꞌa , ángel niná tjemyana jupj cawilta mpe . Tjevele wa : — Jacobo lal taná tjowelé nin tepyalá . Niná tjowelé wa pjü qjuis pülücpan jilal . Nin tjevele na , Pedro tjemey , la pꞌa ntꞌa tjemey .
44012018	Tjejyawca na , militarpan pajal yólatsja Pedro len̈ mpes . Yümücj pjac la tjajaytsja . Ma salejeptsja tsjan tepyala Pedro lal .
44012019	Herodes tjijyüꞌta jis la pal Pedro . Ma jus tjunuc . Mpes Herodes tjijyüꞌta militarpan jis la veles pjü tepyalá cawilta ntꞌa . Tꞌücꞌ tjowelepj na , tjijyüꞌta jis la ꞌünan militarpan nenem , Pedro len̈ tjevyala mpes . Nin la tjiji na , Herodes tjemey Judea mpe . Tjemey Cesarea ntꞌa tsjicj way la pütꞌüs neꞌaj .
44012020	Herodes tsꞌi ꞌinyatsja Tiro poꞌo patja jilal , Sidón poꞌo patja jilal ꞌotsꞌipj . Herodes pǘꞌütsja ntꞌa , yupj lovin sin tjajam jis la las Tiro ntꞌa , Sidón ntꞌa ꞌotsꞌipj . Ma sin jajamtsja quinam , Herodes tsꞌi ꞌinyatsja mpes . Mpes pülücj tjiquil Herodes ntꞌa Tiro mpe , Sidón mpe tjiquil ꞌotsꞌipj . Yupj jisastsja Herodes ca müꞌüꞌüsüs quinam . Blasto la tjemyona Herodes lal yupj mpes . Blasto yupj sejamícatsja , nin pꞌiyá jólatsja yupj jinwá . Herodes mozo waytsja jupj , ꞌüsüstsja jupj Herodes lal .
44012021	Herodes tjevele tsjan jawas ꞌücj la veles yupj jilal . Nin jawas , jupj pülül ꞌüsüs jas tücüiꞌpe , silla püné casá ꞌetjele . Gente jilal tjevele na , lovin pülül ꞌüsüs jas tücüiꞌpe , lovin ꞌetjele niná silla püné casá . Jupj tjevele yupj jilal .
44012022	Tjevele na , yupj yümücj tjowelepj : “ Jupj vele diospan popa pjaní jinwá . Yom jinwá tulucj vele jupj ” , nin tjowelepj .
44012023	ꞌÜcj jos tepyala Herodes , yupj tjowelepj mpes . Ma tjevele dios tulucj jupj . Mpes len̈ way malala jos tepyala , ángel la tjiji mpes ( qjuis Jepa Dios jomozo waytsja jupj , ángel niná ) . Peletsꞌey col moꞌo tjalá jupj , ne tepeꞌe .
44012024	Nin tepyala jupj lal . Newa Dios tsꞌuyupj pülücj sin tjiꞌyüsa lis tjajay . Lovin pꞌa ntꞌa patja sin tjiꞌyüsa lis tjajay Dios tjevelá Jesucristo poꞌó . Más pülücj topon lovin Jesucristo poꞌó .
44012025	Nujola tapalas Bernabé tjemey Jerusalén ntꞌa . Tjemey Saulo lal , tꞌemel la ꞌayas Dios tsꞌuyupj coꞌmüypan neꞌaj . Tjaꞌayapj na , tjil niswá Antioquía ntꞌa . Tjaman wa Juan yupj jis lal . Juan pꞌa ló waytsja jupj , Marcos lotsja wa .
44013001	Dios tsꞌuyupj nepenowá Antioquía poꞌo tapatja profetapan waytsja yupj . Pꞌa wa nepenowá sin tjiꞌyüsa la tjajay la pꞌa . Yupj popa pjaní Bernabé waytsja jupj . Pꞌa wa Saulo lotsja . Pꞌa wa Simón lotsja . Pꞌa ló watsja jupj , Simón , Niger lotsja wa jupj . Yupj popa pjaní Lucio lotsja , Cirene mpe ꞌeseptsja jupj . Pꞌa wa Manaén lotsja . Jupj tsjictsja na , Herodes jupj jomica waytsja . Herodes niná jepa püné auxiliar waytsja jupj Galilea poꞌó .
44013002	Pꞌa jawasa Dios tsꞌuyupj ꞌa jis tjimyula la veles Dios lal . Ma jalatsja yupj , más ꞌücj jis la velestsja Dios lal . Dios lal javeleptsja na , jupj Cjües tjevele : “ Najas Bernabé , Saulo ꞌotsꞌipj , ca tsjiꞌ la mijicj napj mpes la pꞌa ntꞌa . Mpes sin tjajamá ca nin la mijicj napj najas jin ” , Dios Cjües nin tjevele .
44013003	Tꞌücꞌ quinam tjowelepj Dios lal . Tꞌücꞌ quinam nin jawas ma tjalá , Dios lal tjowelepj mpes . Tꞌücꞌ la tjajay na niná , po la tjoꞌotj Bernabé jay pjucj , Saulo jay pjucj po la tjoꞌotj wa . Nin la tjajay mpes más ꞌücj ca polel tsjiꞌ la mijicj Dios mpes . Sin tjajam la pꞌa ntꞌa .
44013004	Mpes tjil yupj , Dios Cjües tjevele mpes . Tjil Seleucia ntꞌa . Neꞌaj barco wama tjil , Chipre ntꞌa tjil barco mpes . Chipre ꞌamá ꞌüsǘ tꞌasiyú .
44013005	Mwalá way tjil Salamina ntꞌa , pülücj pátjatsja neꞌaj Chipre poꞌó . Juan jis capj tecyon̈ca tjemey , jis capj tjepꞌyáꞌsatsja . Tjil judiopan ꞌa si mulú ntꞌa . Tjowelepj yupj jis walapꞌaꞌá Dios tjevelá .
44013006	Jun taꞌá tjil Chipre poꞌó . Locopyaya Pafos ntꞌa tjil yupj . Pülücj patja neꞌaj . Pafos ntꞌa Barjesús jus tjunuc . Judío waytsja jupj . Lapanenpan cus tjapꞌacj pꞌa casá la mijis , yom pꞌin ma polel liji jinwá . Jupj jostsja la pꞌa mponecj jupj profétatsja , jostsja ca mponecj jupj Dios mpes tjevele . La tsyawilí jupj la pꞌin .
44013007	Barjesús , Sergio Paulo jomícatsja . Sergio Paulo jépatsja Chipre poꞌó . Pasal pülücj seletsja jupj , Sergio Paulo . Jupj jostsja Bernabé , Saulo ꞌotsꞌipj , ca ncul jupj ntꞌa jis la veles Dios tjevelá . Mpes yupj tjiquil jupj ntꞌa .
44013008	Yupj tjowelepj Sergio Paulo lal Dios tjevelá . Barjesús neꞌaj tón̈catsja ꞌotsꞌipj . ( Griegopan jilal jupj lotsja Elimas . ) Jupj jostsja Sergio Paulo ma mpones Dios tjevelá . Mpes quelel véletsja ꞌotsꞌipj . Tjevele Sergio Paulo lal más ꞌücj ma pyona yupj tjowelepj Jesucristo poꞌó .
44013009	Saulo la tjíjitsja Dios Cjües tjevele jin . Saulo pꞌa ló watsja jupj , Pablo lotsja wa . Pablo Barjesús wola tjinyuca .
44013010	Tjevele : “ Diablo jinwá le jay jipj . Li tsuwil jipj . Lovin malala nyuca quelel lejay . Gente ꞌüsüs quelel lajay na Dios jos jin , ma jyas yupj nin lajay . Gente jisas na qjuis Jepa Jesucristo , jis wala velen malala niná . ¿ Tsjan mpes lovin nin lejay ? ” Pablo nin la tjiꞌyüya jupj lal .
44013011	Pablo tjevele wa : “ Quina Dios ca cyapj ntülüs . Tsꞌacꞌ pülücj mpes ca ma polel nucun , nin ca mpalas , Dios ca la mijis mpes . Ca ma polel nucun lotsꞌacꞌ jyawca na ” , Pablo nin tjevele jupj lal . Len̈ way ma polel nyuca tepyala jupj . Pjü way ma polel nyúcatsja . Mpes la tjemyona la pꞌa ca mos ntjiꞌlim , manus jupj .
44013012	Sergio Paulo tjinyuca niná tepyalá . Mpes tepyona qjuis Jepa Jesucristo poꞌó . Po jólatsja pajal ꞌüsüstsja niná Pablo jas tjiꞌyüsa la tjiji Jesucristo poꞌó .
44013013	Locopyaya Pafos mpe tjil . Pablo , jupj sa con̈tsja jilal , barco wama tjil . Pafos mpe tjil , Panfilia ntꞌa tjil yupj . Neꞌaj mwalá way tjil Perge ntꞌa . Perge ntꞌa pülücj patja Panfilia moꞌó . Neꞌas tjil na , Juan tjemey yupj mpe . Niswa tjemey Jerusalén ntꞌa .
44013014	Pablo , Bernabé , tjil Pisidia ntꞌa . Neꞌaj mwalá way tjil Antioquía ntꞌa . ( Pꞌa Antioquía niná . ) Antioquía niná ntꞌa pülücj patja Pisidia moꞌó . Sábado na tjil judiopan ꞌa si mulú ntꞌa , neꞌaj ꞌatjalapj yupj .
44013015	Yom pjaní neꞌaj moꞌo tjevele Moisés püna tepyacá , profetapan püna tapac moꞌo tjowelepj wa yupj , pjü jis la pjac . Tꞌücꞌ moꞌo tjowelepj na , noypan jas tjajam yom pjaní la veles Pablo lal , Bernabé lal wa . Tjevele : “ Nun quelel welé ꞌa jis tjimyula jilal ca nacj , ne más ꞌücj ca la mijicj Dios jos jin . Mpes quina mvelé ca . ”
44013016	Pablo jas nisa . Mos jas tjijyünsa , mpes lyájasa tepyala yupj . Tjevele : “ Israelpan , najas pjoꞌoqué napj velé . Nun nepénowa israelpan tulucj , mopꞌin solejé wa Dios ca jis capj ntülüs malala lajay . Najas nun pjoꞌoqué wa napj velé .
44013017	Israelpan po jisas Dios . Israelpan püna tapatja sin popa pꞌiyá püs naya pyatjaquecj cupj . Dios lis tꞌya yupj . Yupj Egipto poꞌo tapatja na , pülücj tipyülücǘ yupj , Dios jis capj tjepꞌyaꞌsa mpes . Año cuatro cientos tapatja yupj neꞌaj . Pꞌa jawasa Dios jis tjemyana Egipto mpe . Püné jupj , mpes ꞌücj jis tjemyana malala lis tjajay mpe .
44013018	Año cuarenta mpes jis tjemyana jis wa cjuwá ntꞌa , gente len̈ ntꞌa . Yupj ma jisastsja püs way lyawun̈tsja neꞌaj ; tsꞌa tjiꞌin yupj , mopꞌin nin , Dios lovin jis capj tecyon̈ca .
44013019	Pꞌa jawasa Canaán ntꞌa tjil . Neꞌaj tjil na , pülücj Canaán mpe neꞌespan tecyaꞌlin̈ , Dios la tjiji tecyaꞌlin̈ yupj . Siéteya se jütütj mpe waytsja yupj . Pjü yupj jis mama Dios jis tjeꞌyaya israelpan ca neꞌaj mpatjam .
44013020	Pjü niná napj tjevelé año cuatro cientos cincuenta na tꞌücꞌ tepyala pjü . ” Niná tꞌücꞌ tepyala na , Dios lis tꞌya jepapan israelpan mpes . Pꞌa jawasa , año pülücj tepyala na , jis tjeꞌyaya profeta pjaní . Profeta niná yupj jis jepa tepyala jupj . Samuel lotsja jupj .
44013021	Locopyaya israelpan jisastsja jepa püné jis la jütütj , pꞌa gente jinwá . Mpes Dios la tꞌya Saulo , israelpan jis jepa püné nsem jupj . Nujola tapalas Saulo Cis jatjam waytsja jupj . Benjamín püna tüpüꞌü popa pꞌiyá waytsja Saulo ; püs naya tüpüꞌü jupj . Saulo yupj jis jepa pünetsja año cuarenta mpes .
44013022	Locopyaya Dios ma jostsja jepa maꞌajam Saulo . Mpes la tꞌya David , David israelpan jis jepa püné tepyala jupj . Saulo yupj jis jepa tuluctsja quinam . Dios tjevele David poꞌó jupj jus tjinyuca mpes . Tjevele : ‘ Po ꞌücj najas David mpes , niná David Isaí jatjam jupj . Jupj ca la mijis pjü way napj najas jin ’ , Dios nin tjevele David poꞌó .
44013023	David popa pülücj tepyala , püs naya tapatja witjacj , Jesucristo yupj sin popa pjaní waytsja . Jesucristo la tjiji israelpan ꞌücj ca mpatjam Dios lal . Püna Dios tjevele ca jas majamas David popa pꞌiyá pjaní , ca jis capj mpꞌaꞌsas israelpan .
44013024	” Jesucristo custjay ma tjacꞌ na pꞌin , Juan tjevele pjü israelpan jilal . Tjevele : ‘ ꞌAplijila way tꞌas nun , malala nyuca la tjüjí mpes . Nujola tꞌas ca ꞌüsüs la müjí quinam , Dios jos jin . Nin la tjüjí na , napj ca bautizar la mejay nun ’ , nin tjevele Juan .
44013025	Nasa way cyawájatsja na jupj la tjiji Dios mpes , jupj tjevele : ‘ Nun lu nucú pjaní ncuwim , jupj ne Dios se jamá . Jupj tulucj napj . Len̈ way ncuwim jupj . Pajal püné jupj . Po ꞌüsüs napj lal tsjiꞌ lejay jupj mpes . Napj jupj caite syoc la pꞌin ꞌücj napj lal ’ , Juan nin tjevele .
44013026	” Nun nepénowa Abraham popa pꞌiyá püs naya potjaqué . Nun nepénowa israelpan tulucj , mopꞌin solejé wa Dios ca jis capj ntülüs malala lajay . Dios jos qjuisin ꞌyüsa ꞌonin la tjiji ne perdonar la qjuisiji malala nyuca la tjijicj , ꞌücj ca mpatjaquecj Dios lal .
44013027	Jerusalén ntꞌa patja ma topon Jesucristo niná pꞌiyá Dios tjevele ca jas majamas . Yupj jis jepapan ma wa topon . Pjü sábado moꞌo tjowelepj profetapan püna tapac , mopꞌin ma sin tjiꞌyüsa pjacj mpes tapac yupj . Ma sin tjiꞌyüsa yupj tapac Jesucristo poꞌó . Mpes yupj tjowelepj más ꞌücj cus ntülücj jupj . Püna profetapan papel tapac ca nin la mijicj yupj , ne nin tepyala , yupj tapac jin pꞌiyá .
44013028	Yupj salejeptsja Jesucristo ma malala nyuca la tjiji . Yupj jisastsja mpes pꞌin la tjomon Pilato lal jupj ca müjüꞌtüs jupj militarpan jis la ꞌünan Jesucristo .
44013029	” Pjü way nin la tjajay profetapan tapac jinwá , nin tapac ca nin mpalas Jesucristo lal . Niná tꞌücꞌ tepyala na , Jesucristo jomicapan tjiquil , palá natj jupj jüpꞌüy cruz mpe . Tüpüntüpj jüpꞌüy pe jul moꞌó , neven ntꞌa .
44013030	Locopyaya Dios jas tjijyünsa jupj , nyucunú tepyala niswá .
44013031	Yas nam nepénowa tjiquil Jesucristo lal Galilea mpe , jupj lal tjiquil Jerusalén ntꞌa . Niswa tüpüꞌü na , la pülücj lay tepyala yupj ntꞌa . Tsꞌacꞌ pülücj lay tepyala yupj jilal . Jus tjunuc jupj . Quina yupj pꞌiyá javelepj la pꞌa jilal jupj poꞌó .
44013032	” Israelpan püna tapatja sin popa pꞌiyá püs naya pyatjaquecj cupj . Dios tjevele püna tapatja jilal pjü niná ca nin la mijis . Tꞌücꞌ way jupj nin liji quinam , jupj tjevele jin pꞌiyá . Nin velecj nun jilal tsjan niná jupj ꞌüsüs la tjiji .
44013033	Dios tjevele Jesucristo tepeꞌe na ca jas müjünsüs , mpüꞌüm niswá . Tꞌücꞌ way nin la tjiji jupj . Tjinyucucj cupj . Püna Dios mpes tjenejetsꞌen̈ moꞌó , capítulo matꞌe moꞌó tepyaca niná Dios nin tjevelá . Dios tjevele : ‘ Jipj napj Natjam . Yacjaj napj pajal ꞌüsüs way lejay jipj mpes , napj velé jipj napj natjam . ’
44013034	Cupj selecj Jesucristo tepeꞌe na , Dios jas tjijyünsa jupj , la pütꞌüs niswá . Dios tjevele Jesucristo jüpꞌüy ma majam ca . Niná selecj Dios tjevele mpes : ‘ Tjevelé David lal ꞌüsüs ca la mejay nun jilal . Mpes tꞌücꞌ way ca nin la mejay . ’
44013035	Pꞌa ntꞌa , Dios mpes tjenejetsꞌen̈ moꞌó , yom pjaní tjevele Dios lal . Tjevele : ‘ Jipj Jetjam jipj jitsꞌaꞌá . Jupj jüpꞌüy ma ca majam , ca nin la mijin ’ , nin tjevele .
44013036	Tꞌücꞌ way David la tjiji Dios jostsja jinwá jupj tüpüꞌü na . Tꞌücꞌ la tjiji na , tepeꞌe . Toc jupj mpes , püna toc ntꞌa jupj cocoypan toc patja ntꞌa . Jupj jüpꞌüy tjamaja .
44013037	Nin tuluctsja Jesucristo lal . Jesucristo jüpꞌüy ma tjamaja . Dios jas tjijyünsa la pütꞌüs niswá , mpes jupj jüpꞌüy ma tjamaja .
44013038	Nusin tjüꞌüsüs napj velé . Jesucristo la tjiji mpes , Dios perdonar la siji malala nyuca la tjajay gentá .
44013039	Tꞌücꞌ way yupj malala nyuca la tjajay . Nin pꞌin Dios ꞌüsüs la siji Jesucristo mpes . Topon na Jesucristo lal , Dios ma ca jis capj ntülüs . Moisés popel tjijyüꞌta jin lajay , newa malala ꞌin yupj Dios lal . Jesucristo la tjiji mpes pꞌin Dios ma jis capj tyüla .
44013040	Nujola tapalas profetapan tapac Dios mpes . Tapac tsjan ca mpalas gente jis lal . ꞌIn tjajamá ma nin nu pyala .
44013041	Tapac : ‘ Nepénowa nun lu pjütsꞌünǘ . Tjapjaꞌaqué . Po nujola tꞌas napj lejay mpes . Pajal ꞌüsüs ca la mejay . Nun ma ca mponé napj ca nin la cüjay . La pꞌa ca mvelecj nun jilal napj nin lejay , mopꞌin ma ca mponé nun . Mpes ncaꞌliqué nun , ca pajal malala nu mpalas . ’ Profetapan nin tapac Dios tjevelá . ” Pablo tecyawaja tjevele quinam .
44013042	Judiopan ꞌa si mulú mpe tjil Pablo , Bernabé ꞌotsꞌipj . Tjiltsja na , neꞌaj ꞌa jis tjimyula la tjomon yupj ca ncul niswá jis walapꞌaꞌa la veles sábado na .
44013043	Pjü tjil na , nepénowa jis capj tocon̈ , tjil Pablo , Bernabé jilal . Nepenowá judiopan tuluctsja yupj ; judiopan jinwatsja yupj quinam , judiopan jinwá japontsja mpes . Pablo , Bernabé ꞌotsꞌipj , niswa tjowelepj yupj jis lal Dios pajal ꞌüsüs way la tjiji yupj mpes . Tjowelepj más ꞌücj yupj lovin jisas nsem Jesucristo .
44013044	Semana pjaní tepyala na , sábado jyawca jawas nasa way pajal pülücj ꞌa jis tjimyula , pülücj patja neꞌaj sin popé . ꞌA jis tjimyula jis la pjac Dios tjevelá .
44013045	Judiopan tjunuc pülücj ꞌa jis tjimyula . Po ma jisastsja . La tjejyamanan̈tsja . Mpes tjowelepj Pablo li tsuwile . Malala tjowelepj Pablo poꞌó .
44013046	Pablo ma lecj jéyatsja . Bernabé ma wa lecj jéyatsja judiopan jilal . Tjowelepj yupj lal : “ Dios jostsja mwalá way tjevelecj nun jilal jupj tjevelá . Mopꞌin ma nujisas jupj tjevelá . Mpes nin welé ma quelel potjaqué jupj lal lovin . Mpes ca nlaca nun mpe . Ca nlaca judiopan tulucj ntꞌa . Ca mvelecj yupj jilal Dios tjevelá .
44013047	Nin ca la mijicj qjuis Jepa Dios qjuis tjijyüꞌta mpes . Tjijyüꞌta : ‘ Jipj jaw jinwá judiopan tulucj jilal , nin la tjejay napj . Mpes yupj jun taꞌá ca sin müꞌüsüs ꞌonin ne nin la mijicj ne yupj ꞌücj ca mpatjam Dios lal . Ca sin müꞌüsüs jipj ca mvelen mpes , ’ nin tjevele Dios . ”
44013048	Judiopan tulucj niná tjepjyacan̈ na , ꞌücj jisas tepyala . Tjowelepj po ꞌüsüs way qjuis Jepa Dios tjevelá . Püna Dios lis tꞌya yupj sin popa nepenowá jis la pütꞌüs lovin jupj lal . Pjü way yupj topon Jesucristo poꞌó .
44013049	Yupj tapatja ntꞌa tjowelepj pülücj jilal Dios tjevelá mpes . Nin pꞌiyá la tjajay neꞌaj pꞌin tapatja ntꞌa .
44013050	Judiopan ma jisastsja niná . Yupj tjowelepj niyom noypan jilal pülücj patja ntꞌa , nequem noypan jilal ꞌotsꞌipj . Nequem nenem nin pꞌiyá yólatsja judiopan jinwá Dios poꞌó . Judiopan tjowelepj malala la tjajay Pablo , Bernabé ꞌotsꞌipj . Mpes noypan nenem , tsꞌa tjiꞌin Pablo lal , Bernabé lal wa . Malala nyuca la tjajay yupj jilal . Tjüjütütj yupj ca campa mal yupj mpe .
44013051	Pablo , Bernabé , yupj jis tsjam palá tjowowopj , palá tinca pjüpjüs . Mpes neꞌaj tapatja sin tjiꞌyüsa yupj nin yólatsja yupj neꞌaj tapatja Dios ma japon jinwá lajaytsja . Pablo , Bernabé , tjil quinam Iconio ntꞌa .
44013052	Newa nin , Jesucristo lal japon Antioquía poꞌo tapatjá lovin ꞌücj jisas tapatja , lovin la tjajaytsja Dios Cjües tjevele jinwá .
44014001	Iconio ntꞌa Pablo , Bernabé , tjil judiopan ꞌa si mulú ntꞌa . Wama tjil , tjowelepj yupj jilal neꞌaj . Pajal ꞌüsüs tjowelepj , mpes pajal pülücj topon Jesucristo poꞌó . Pülücj judiopan , pülücj judiopan tulucj ꞌotsꞌipj , topon yupj Jesucristo poꞌó .
44014002	Mopꞌin nin , judiopan la pꞌa ma quelel japontsja Jesucristo poꞌó . Tjowelepj judiopan tulucj jilal neꞌaj tapatja sin popé . Tjowelepj Pablo , Bernabé , malala la tjajay . Mpes judiopan tulucj nenem po ma jisastsja Pablo , ma wa jisastsja Bernabé .
44014003	Püs way tapatja yupj Iconio ntꞌa . Neꞌaj tjowelepj Jesucristo poꞌó . Tjowelepj Dios pajal ꞌüsüs la tjiji gente mpes . Ma lacj jeyaptsja jis la veles yupj jilal . Sin tjiꞌyüsa lis tjajay tꞌücꞌ way tjowelepj yupj . Yupj pajal ꞌüsüs way la tjajaytsja , niyom pꞌin ma polel lajay jinwá , mpes la pꞌa wa jus nlaytsja tꞌücꞌ tjowelepj yupj . Neꞌaj tapatja pajal yólatsja yupj ꞌüsüs la tjajaytsja mpes .
44014004	Neꞌaj tapatja ma yuwal yólatsja . Pülücj nin pꞌiyá yólatsja judiopan yólatsja jin pꞌiyá . La pꞌa pülücj way pꞌa casá yólatsja . Apostolpan yólatsja jinwá yólatsja yupj .
44014005	Judiopan tulucj nepenowá , judiopan nepenowá ꞌotsꞌipj , yupj jis jepapan ꞌotsꞌipj , malala nyuca quelel lajaytsja Pablo lal , Bernabé lal wa . Pe quelel la tsꞌitsja , jis la ꞌünan .
44014006	Pꞌa witjacj jis wala tjowelepj niná Pablo lal , Bernabé lal wa tjowelepj yupj nin quelel lajaytsja . Mpes len̈ way tjil . Tjil pꞌa ntꞌa pülücj patja ntꞌa Licaonia poꞌó . Neꞌaj pülücj patja ntꞌa Listra lotsja . Pꞌa ntꞌa pülücj patja ntꞌa neꞌaj Derbe lotsja .
44014007	Neꞌaj newa tjowelepj pülücj jis walapꞌaꞌá tsjan niná Jesucristo ꞌüsüs la tjiji gente mpes .
44014008	Listra ntꞌa yom pjaní neꞌaj tjáꞌasatsja , tüicꞌ ma polel ꞌutanatsja , ma polel wínetsja . Janmacj nin waytsja jupj , tjemyaꞌna pepes .
44014009	Pablo tjevele na , yom niná tjapjaca . Pablo jupj wola jus tjinyúcatsja . Ma wínetsja pyónatsja Dios polel ꞌyüꞌsa liji . Pablo jus nléyatsja nin pyónatsja jupj .
44014010	Mpes Pablo yümücj tjevele : — Jin tjijyünsa . Tjevele na , ma wínetsja len̈ way jas nisa , tjuwine jupj .
44014011	Pülücj tjunuc Pablo la tjijá . Mpes yümücj tjowelepj , yupj jis tin mpes . Tjowelepj : — Dios witjacj cupj ntꞌa tjiquil . Niyom jinwá jin yustapj lay jis tepyala — nin tjowelepj .
44014012	Yupj jis dios pjaní Zeus ló . Yupj tjowelepj Bernabé Zeus pꞌiyá jupj . Yupj jis dios pꞌa wa Hermes lotsja . Tjowelepj Pablo Hermes pꞌiyá jupj . Tjowelepj Pablo ne Hermes pꞌiyá , jupj más pülücj way véletsja mpes .
44014013	Wo tón̈catsja neꞌaj , wa moꞌo gente tjowelepj Zeus lal . Wo nenem neꞌaj way pꞌintsja neꞌaj tapatja jis wa lejen̈tsja ntꞌa . Zeus sacerdote buey witjacj jis ticyuna jun vilicj ntꞌa , neꞌaj patja tꞌasiyú tjüwücj ntꞌa . Buey jis men polol mpes tsyúꞌpatsja . Sacerdote niná , la pꞌa wa pülücj ꞌotsꞌipj , buey quelel jaꞌünantsja , jaꞌayapj Pablo mpes , Bernabé mpes wa . Yupj topontsja Pablo , Bernabé dios witjacj yupj , mpes nin quelel lajaytsja yupj .
44014014	La pꞌa wa jis wala tjowelepj Pablo , Bernabé jis lal , nin quelel lajaytsja . Mpes yupj sin quip la tequeman̈ ; malálatsja Dios lal yupj neꞌaj tapatja topon Pablo , Bernabé , dios witjacj yupj . Len̈ way yupj tsꞌequenen̈ gente pülücj lejen̈tsja ntꞌa , yümücj tjowelepj :
44014015	— ¿ ꞌOnin ne nin lojí ? Cupj niyom pꞌin , nun jinwá . Tjiquilaca nun jis walapꞌaꞌa la veles Jesucristo poꞌó . Qjuisas nun ma ca jisas nsem dios witjacj , yupj ne Dios tulucj . Janucun tulucj yupj , ꞌüsüs tulucj yupj . Dios tꞌücꞌ way lal mponé . Püꞌü jupj . Nosis la tjiji . Tsjun poꞌó la tjiji wa . ꞌÜsǘ püné la tjiji wa . Pjü way neꞌaj patja la tjiji wa .
44014016	Püna pjü gente nosis casá patja yupj pꞌiyá jisastsja jin la tjajay . Tꞌücꞌ way ma salejeptsja . Dios ma tsꞌi tjiꞌina yupj jis lal .
44014017	Mopꞌin nin , jupj la tjiji gente ꞌücj sin tjiꞌyüsa jupj tꞌücꞌ way püꞌü . Jun taꞌá wine . ꞌÜsüs la tjiji gente jis lal . Lovin ꞌüsüs la tjíjitsja gente jis lal . La tjiji wa jüwüs . Siná na , cyojo , vyala wa Dios nin liji . Pülücj nu ꞌyaya la las . ꞌÜcj nujisas nu pyala jupj nin liji — Pablo , Bernabé , nin tjowelepj yupj jilal .
44014018	Newa nin , neꞌaj patja po quelel jaꞌünantsja buey , la ꞌayas yupj mpes . Pablo , Bernabé , la pülücj tjowelepj ma jis la ꞌünan , ma jis la ꞌayas . Mpes ma nin la tjajay ; newa nin quelel jaꞌayaptsja yupj .
44014019	Yacjaya judiopan nepenowá tjiquil Antioquía mpe , Iconio mpe ꞌotsꞌipj . Malala nyuca tjowelepj Pablo poꞌó , Bernabé poꞌó wa . ꞌA jis tjimyula witjacj topon yupj tjowelepj , mpes tsꞌa tjiꞌin Pablo lal , Bernabé lal wa . Yupj pjü way pe noypan jay la tsꞌi , la ꞌünan Pabló . La tjolocjocj jupj pülücj patja mpe . Tepeꞌe jin yólatsja .
44014020	Locopyaya Jesucristo lal japon jupj jüpꞌüy tꞌasiyú ꞌa jis tjimyula . Nin la tjajay na , jas tjijyünsa jupj . Ma tepeꞌe . Tjemey niswá pülücj patja ntꞌa . Ya tjemey Bernabé lal Derbe ntꞌa .
44014021	Neꞌaj Pablo , Bernabé , tjowelepj yupj jis walapꞌaꞌá tsjan niná Jesucristo ꞌüsüs la tjiji gente mpes . Pülücj topon Jesucristo lal , mpes yupj quelel sa con̈ watsja jupj . Tꞌücꞌ sin tjiꞌyüsa lis tjajay na , Pablo , Bernabé , tjil Listra ntꞌa niswá , Iconio ntꞌa ꞌotsꞌipj , Antioquía ntꞌa ꞌotsꞌipj .
44014022	Neꞌaj tjil jis capj la pꞌacj ꞌücj jis la pon Jesucristo poꞌó . Tjowelepj más ꞌücj lovin mponecj ca Dios tjevelá . Tjowelepj quina nin ca malala qjuis mpalas . Nosis casá patja na , gente ca malala nyuca lis mijicj . Nin qjuesé palá mpes , ꞌücj Dios si jütüta popa qjuesé palá .
44014023	Pablo , Bernabé , lis tꞌapj niyom nepenowá , yupj coꞌmüypan nsem Dios tsꞌuyupj jilal . Nin la tjajay pjü Dios tsꞌuyupj mpes , Dios mpes ꞌa jis tjimyula witjactsja yupj . Yupj tapatja ntꞌa ꞌa jis tjimyula yupj . Dios lal tjowelepj wa pjü Dios tsꞌuyupj mpes . Dios lal tjowelepj na , ma tjalá , más ꞌücj jis la velestsja Dios lal yupj mpes . Tjowelepj yupj jilal : “ Nun nasa toponé qjuis Jepa Jesucristo lal . Qjuisas jupj lovin nu majamas ” , nin tjowelepj .
44014024	Locopyaya Pablo , Bernabé , tjil Antioquía mpe , neꞌaj pülücj pátjatsja Pisidia moꞌó . Tjil Perge ntꞌa , pülücj patja ntꞌa Panfilia moꞌó .
44014025	Neꞌaj tjowelepj gente jis walapꞌaꞌá Jesucristo poꞌó . Tꞌücꞌ tjowelepj na , tjil Atalia ntꞌa , pülücj patja ntꞌa .
44014026	Barco mpes tjil niswá Antioquía ntꞌa Siria moꞌó . Antioquía nepé Dios tsꞌuyupj sin tjajam yupj püna pꞌin . La pꞌa ntꞌa sin tjajam , neꞌaj tsjiꞌ la tjajay Dios mpes . Püna la tjomon Dios lal jupj ca ꞌüsüs jis majamas yupj . Nasa tꞌücꞌ la tjajay Pablo , Bernabé , mpes tjil niswá Antioquía ntꞌa .
44014027	Tjil na , la tjomon Dios tsꞌuyupj ꞌa jis mulus ca yupj jilal . ꞌA jis tjimyula na , Pablo , Bernabé tjowelepj Dios pajal ꞌüsüs la tjiji pꞌa ntꞌa yupj neꞌaj tjil mpes . ꞌÜsüs polel lajaytsja Dios jis capj tjepꞌyaꞌsa mpes . Tjowelepj judiopan tulucj topon Jesucristo tjevelá , Dios la tjiji mpes .
44014028	Pablo , Bernabé , püs way ꞌin tapatja neꞌaj Jesucristo lal japon jilal .
44015001	Niyom nepénowa tjiquil Antioquía ntꞌa Judea mpe . Sin tjiꞌyüsa la tjajaytsja Dios tsꞌuyupj neꞌaj . Tjowelepj : “ Püna Moisés tjevele Dios jos jupj sa con̈ jatꞌǘ cocoypan , nin jatꞌǘ yupj jis pjolocꞌ tsjicj way tꞌasiyú . Ma nin la jay , ma ca mpatjam Dios lal ” , nin tjowelepj .
44015002	Pablo , Bernabé , tjowelepj nin tulucj niyom nenem tjowelepj . Mpes yupj la tjowelel Pablo , Bernabé jilal . Mpes Dios tsꞌuyupj tjowelepj más ꞌücj Pablo , Bernabé , jil Jerusalén ntꞌa , yupj jis pülücpan pꞌa wa jilal . Tjowelepj apostolpan , coꞌmüypan Dios tsꞌuyupj jilal , ca mvelecj pjacj tꞌücꞌ way javelepj .
44015003	Mpes Dios tsꞌuyupj sin tjajam yupj ntꞌa . Fenicia jin tjil , Samaria jin tjil wa . Neꞌaj pülücj jilal tjowelepj judiopan tulucj jisastsja wa Jesucristo . Mpes jis pülücpan pjü way ꞌücj jisas tepyala yupj tjowelepj mpes .
44015004	Tjil na Jerusalén ntꞌa , Dios tsꞌuyupj neꞌaj ꞌücj jisas jis tepyala yupj tjiquil mpes . Apostolpan ꞌotsꞌipj ꞌücj jisas tepyala . Coꞌmüypan ꞌotsꞌipj ꞌücj jisas tepyala . Pablo , Bernabé , tjowelepj pjü way jilal Dios pajal ꞌüsüs la tjiji pꞌa ntꞌa yupj neꞌaj tjil mpes . ꞌÜsüs polel lajaytsja Dios jis capj tjepꞌyaꞌsa mpes .
44015005	Fariseopan nepenowá játjatsja yupj jilal . Nas topon wa yupj Jesucristo poꞌó . Sin tjüjünsüpj , tjowelepj : — Judiopan tulucj jisastsja wa Jesucristo . Dios jos tꞌyüjücj yupj jis pjolocꞌ tsjicj way tꞌasiyú . Dios jos cupj jis wala velecj más ꞌücj nin lajay pjü way Moisés tjijyüꞌta püná — nin tjowelepj .
44015006	Mpes apostolpan pjü way , coꞌmüypan , pjü way , ꞌa jis tjimyula niswá , jis la veles . Quelel sin ꞌyǘsatsja ncu Dios jos jatꞌǘ judiopan tulucj . Quelel sin ꞌyǘsatsja ncu Dios jos judío tulucj lajay pjü way Moisés tjijyüꞌtá .
44015007	Püs way yuwá pꞌin tjowelepj . Yacjaya Pedro jas tjijyünsa , tjevele : — Natjampan , nun solejé püna pꞌin Dios la tꞌya pjacj nun popa mveles judiopan tulucj jilal , ca nin mveles tsjan niná Jesucristo ꞌüsüs la tjiji gente mpes . Jupj la ntjetꞌá napj ca nin mveles , ca yupj mponecj wa .
44015008	Dios selé pjü yola mpes . Dios yupj jis tjeꞌyaya jupj Cjües . Cupj qjuis tjeꞌyaya jinwá jis tjeꞌyaya wa yupj . Mpes selecj Dios jos wa judiopan tulucj .
44015009	Dios quelel la qjuisiji . Nin pꞌiyá quelel la siji . Tepyonecj na , jupj perdonar la qjuis tjiji malala nyuca la tjijicj . Nin pꞌiyá , yupj topon na , perdonar lis tjiji malala nyuca la tjajay .
44015010	¿ ꞌOnin ne nin nujola discipulopan nenem ꞌüsüs tulucj custjay Dios lal ? Nin nujola mpes nun nujisas yupj ca la mijicj wa Moisés tjijyüꞌtá , judiopan jinwá . Po ꞌin costa way yupj nin lajay . Judiopan püna tapatja ma polel nin la tjajaytsja , ma wa polel lijictsja cupj niná . Dios ma jos pajal costa nsem yupj sa con̈ Dios . Nasa nusin tjiꞌyüsa la tjiji niná . ¿ Tsjan mpes ma poné Dios lal ?
44015011	Napj velé nun jilal cupj pyonecj qjuis Jepa Jesucristo ꞌüsüs la tjiji cupj qjuilal . Qjuisastsja jupj , mpes ca mpatjaquecj Dios lal lovin . Nin pꞌiyá yupj jis lal . Pyonecj Jesucristo ꞌüsüs la tjiji wa judiopan tulucj jilal . Jisastsja wa jupj , ne ca mpatjam wa Dios lal — Pedro nin tjevele yupj jilal .
44015012	Pjü lyájasa jis tepyala . Tjepjyacan̈tsja pꞌin Bernabé tjevele , Pablo tjevele wa . Yupj tjowelepj Dios pajal jis capj tjepꞌyaꞌsa , mpes ꞌüsüs polel la tjajaytsja judiopan tulucj ntꞌa , niyom pꞌin ma polel lajay jinwá . Gente tjunuc na niná la tjajay , pajal yólatsja ꞌonin ne nin la qjuijicj niná .
44015013	Tꞌücꞌ tjowelepj na , Jacobo tjevele : — Natjampan , najas pjoꞌoqué napj velé .
44015014	Simón cupj qjuilal tjevele tsjan tepyalá Cornelio wo ntꞌa . Mpes selecj Dios jos quinam judiopan tulucj .
44015015	Profetapan tapatja na , tjowelepj wa Dios ca la ntꞌas judiopan tulucj . Profeta pjaní tepyaca qjuis Jepa Dios nin tjevele .
44015016	Tepyaca : ‘ Pꞌa jawasa ncuwis niswá . David püna tüpüꞌü , jépatsja jupj . Judiopan quina lyawun̈ , yupj David popa pꞌiyá püs naya patjá . Yupj ma se jütütj yuwá quinam . Niswa tjacuwis na , yupj popa pjaní niswa ca müjüꞌtüs , nin ca la mejay napj .
44015017	Nin tepyala na , judiopan tulucj ca la ma palacj wa . Yupj ca quelel la ma jicj wa . Napj Jepa Püné . Judiopan tulucj ca jisas nsem napj ꞌotsꞌipj . Napj lis tꞌya yupj .
44015018	Qjuis Jepa Dios nin tjevele . Lovin seletsja nin ca mpalas . Quina niná qjuisin ꞌyüsa liji . ’ Profeta pjaní nin tepyaca .
44015019	Jacobo véletsja custjay . Tjevele : — Nin mpes napj pyon más ꞌücj judiopan tulucj nenem ma lajay pjü way Moisés tjijyüꞌtá . Más ꞌücj ma jis müjüꞌtücj pjü way nin lajay .
44015020	ꞌÜcj papel ca mpaquecj , nin ca jis müjüꞌtücj más ꞌücj ma ca nlajacj pwisis la pꞌa wa tjaꞌayapj jis dios witjacj mpes . Ca jis müjüꞌtücj niyom ca ma maꞌnucj sejatsꞌom tulucj . Ca jis müjüꞌtücj nequem ma ca mal jis vayum tulucj jilal . Ca jis müjüꞌtücj ma nlajá pwisis ꞌos jüpꞌüy moꞌo ton̈ca custjay . ꞌOs pjeꞌá tjemey na , ꞌücj . Ca müjüꞌtücj ma myüꞌün̈ ꞌosis .
44015021	Niná ꞌücj ca jis müjüꞌtücj . Pjü sábado na judiopan lovin moꞌo tjoweleptsja Moisés tjijyüꞌta qui . Lovin moꞌo tjoweleptsja niná yupj ꞌa si mulú ntꞌa . Pjü pülücj patja ntꞌa nin javelepj Moisés tjevelá . Pajal püna nintsja . Newa nin — Jacobo nin tjevele .
44015022	Jacobo tjevelá ꞌüctsja apostolpan jilal , ꞌüctsja wa coꞌmüypan jilal wa , ꞌüctsja wa pjü Dios tsꞌuyupan jilal neꞌaj . Yupj popa matꞌe lis tꞌapj , ca mal Antioquía ntꞌa Pablo lal , Bernabé lal wa . Pjaní way Silas lotsja . Pꞌa Judas lotsja . Pꞌa ló watsja jupj , Barsabás lotsja wa . Yupj noypan waytsja neꞌaj Dios tsꞌuyupj jilal .
44015023	Papel tapac jas lo jam yupj jilal . Tapac : Nepénowa cupj apostolpan . Nepénowa cupj coꞌmüypan quiꞌá Dios tsꞌuyupj jilal . Papel pyaquecj nun mpes Antioquía poꞌo potjaqué , Siria poꞌo potjaqué ꞌotsꞌipj , Cilicia poꞌo potjaqué ꞌotsꞌipj . Nun judiopan tulucj . Mopꞌin nin , nun qjuis catjampan quinam . Papel niná quelel pyaquecj nun mpes .
44015024	Qjuisin tjiꞌyüsa cupj sin popa nepenowá tjil nun ntꞌa . Yupj tjowelepj mpes nun ma solejé tsjan más ꞌücj lojí . Pajal nujola tepyala yupj tjowelepj mpes . Cupj ma sin tjejyamacj yupj nun ntꞌa .
44015025	Mpes ꞌa qjuis tjimyula , qjuisin popa mátꞌeya lis tꞌyacj ca mal nun ntꞌa la veles cupj mpes . Niná ꞌüsüstsja cupj qjuilal pjü way . Mpes sin majamacj Judas , Silas ꞌotsꞌipj nun ntꞌa . Cupj tepyaquecj , niná nin pꞌiyá ca mvelecj yupj nun jilal . Ca mal Bernabé lal , Pablo lal ꞌotsꞌipj . Po quelel lijicj Bernabé , Pablo ꞌotsꞌipj . La pꞌa quelel jaꞌünantsja yupj , Jesucristo sa con̈tsja mpes . Ma lacj jeyaptsja yupj .
44015026	
44015027	
44015028	Dios Cjües jos ma lojí pjü way Moisés tjijyüꞌta jin . Jupj tjevele cupj qjuilal tsjan jostsja jupj , nin pꞌiyá velecj nun jilal .
44015029	Mpes ma nlajá pwisis la pꞌa tjaꞌayapj jis dios witjacj mpes . Ma müsiqué ꞌosis . Ma nlajá pwisis ꞌos jüpꞌüy moꞌo ton̈ca custjay . Niyom , ma ca jis maꞌnú nun sejatsꞌom tulucj . Nequem , ma nlawú nun jis vayum tulucj jilal . Nin lojí na cupj tjevelecj jinwá , ꞌüsüs ca nsem nun . Tꞌücꞌ tepyaquecj quinam . Nin tapac yupj .
44015030	Mpes quina sin tjajam niyom nenem Antioquía ntꞌa . Neꞌaj tjil na , tjüjütütj Dios tsꞌuyupj ꞌa jis mulus , ne papel niná tjaꞌayapj yupj .
44015031	Papel moꞌo tjowelepj na , neꞌaj tapatja ꞌücj jisas tepyala papel ꞌüsüs mpes .
44015032	Judas , Silas ꞌotsꞌipj , profetapan waytsja yupj . Mpes pülücj jis wala tjowelepj neꞌaj . Neꞌaj tapatja ꞌücj jisas jis tepyala Dios lal yupj tjowelepj mpes . Yupj más ꞌin ꞌüsüs la tjajaytsja Jesucristo tjevelá , yupj tjowelepj mpes .
44015033	Judas , Silas , tsjicj way tapatja neꞌaj . Locopyaya tjowelepj yupj ca mal niswá Jerusalén ntꞌa . Mpes yupj neꞌaj tapatja tjowelepj ꞌüsüs lowa nun . Sin tjajam ne tjil .
44015034	Silas tjevele más ꞌücj jupj pꞌiyá ma jama . Mpes ma tjemey .
44015035	Pablo , Bernabé ma wa tjil yupj . Tapatja wa Antioquía ntꞌa . Yupj sin tjiꞌyüsa la tjajay Dios tjevelá mpes . La pꞌa wa pajal pülücj nin pꞌiyá la tjajay . Lovin tjowelepj Jesucristo poꞌó gente jis walapꞌaꞌá .
44015036	Pꞌa jawasa Pablo tjevele Bernabé lal : “ Tjeleque pülücj ntꞌa , tjevelecj yupj jis walapꞌaꞌá Dios tjevelá . Niswá ꞌalas yupj ntꞌa . Ca qjuisin müꞌüsüs ncu jisas custjay Jesucristo . ”
44015037	Bernabé jostsja Juan jis capj ncon̈cos . Juan pꞌa ló waytsja jupj , Marcos lotsja wa .
44015038	Pablo ma jostsja . Jupj tjevele más ꞌücj Marcos ma jis capj cyon̈ca . Tsjiꞌ la tjajaytsja na Jesucristo mpes Panfilia poꞌó , Marcos tjemey yupj mpe . Mpes Pablo jostsja ma jis capj ncon̈cos quinam .
44015039	Pablo , Bernabé , la tjowelel Marcos mpes . Ma yuwal yólatsja Marcos mpes . Mpes ma ꞌa mulú tjil yupj . Bernabé tjemey Marcos lal . Tjil Chipre ntꞌa barco mpes .
44015040	Pablo jostsja Silas ca mim jupj lal . Dios tsꞌuyupj tjowelepj Dios lal yupj mpes . La tjomon Dios pasal ꞌüsüs way ca jis majamas yupj . Tjil yupj .
44015041	Tjil Dios tsꞌuyupj ntꞌa , pjü way Siria poꞌo patja ntꞌa , Cilicia poꞌo patja ntꞌa ꞌotsꞌipj . Yupj la tjajay ne Dios tsꞌuyupj neꞌaj más ꞌüsüs way sa con̈tsja Jesucristo .
44016001	Tjil quinam Derbe ntꞌa , tjil Listra ntꞌa ꞌotsꞌipj . Listra ntꞌa tjamacjas Jesucristo lal pyona tüpüꞌü neꞌaj , Timoteo lotsja jupj . Jupj popay judío tuluctsja . Jamay judío waytsja . Jamay po tepyona Jesucristo tjevelá .
44016002	Timoteo po ꞌüsüstsja pjü Dios tsꞌuyupj jilal Listra poꞌó , Iconio poꞌó ꞌotsꞌipj . Yupj pjü way ꞌüsüs tjowelepj jupj poꞌó .
44016003	Pablo jostsja Timoteo jis capj ncon̈cos . Yupj quelel jiltsja judiopan pülücj pátjatsja ntꞌa . Neꞌaj tapatja salejeptsja Timoteo popay judío tuluctsja . Mpes Pablo jostsja yom ntꞌüjüs Timoteo pjolocꞌ tsjicj way tꞌasiyú , judiopan lajay jinwá , mpes nin la tjiji .
44016004	Locopyaya pjaní pjaní way neꞌas tjil , pülücj patja ntꞌa . Tjowelepj Dios tsꞌuyupj jilal tsjan tjowelepj apostolpan , coꞌmüypan ꞌotsꞌipj , Jerusalén moꞌo patjá . Tjowelepj tsjan jisastsja yupj judiopan tulucj ca nin la mijicj .
44016005	Nin mpes Dios tsꞌuyupj más ꞌüsüs way topon Jesucristo poꞌó , yupj tjowelepj mpes . Pjü jyawca más pülücj jisastsja Jesucristo , más pülücj ꞌa jis tjimyula jupj mpes .
44016006	Dios Cjües jostsja yupj ma mvelecj Dios poꞌó Asia ntꞌa . Mpes yupj tjil Frigia poꞌó , Galacia poꞌó ꞌotsꞌipj .
44016007	Tjil wa Misia poꞌó . Locopyaya quelel jiltsja Bitinia poꞌó . Mopꞌin ma tjil . Jesús Cjües jostsja ma jil neꞌaj .
44016008	Mpes tjil Troas ntꞌa , pülücj patja ntꞌa .
44016009	Püste na Dios la tjiji Pablo tjinyuca yomen . Jun si tsicyaca jinwá tjinyuca jupj . Macedonia mpe ꞌeseptsja yom niná . Neꞌaj tón̈catsja , Pablo lal la tjemyona : “ Macedonia ntꞌa was , qjuis capj mpꞌaꞌsan ” , nin la tjemyona .
44016010	Niná tjinyuca mpes , len̈ way quelel léquetsja Macedonia ntꞌa . Qjuiyólatsja Dios la qjuis tꞌya la veles yupj jis walapꞌaꞌá tsjan niná Jesucristo ꞌüsüs la tjiji gente mpes .
44016011	Mpes tjeleque Troas mpe barco mpes . La tꞌas way casá tjeleque Samotracia ntꞌa . Samotracia ꞌamá ꞌüsǘ tꞌasiyú . Yaya Neápolis ntꞌa neꞌas tjeleque .
44016012	Barco mpe palá tjeleque . Tjeleque Filipos ntꞌa Macedonia poꞌó . Pülücj pátjatsja neꞌaj , Filipos ntꞌa . Romanopan tapátjatsja neꞌaj . Municipio jinwá jupj . Tepyatjaquecj neꞌaj tsꞌacꞌ nepenowá .
44016013	Pjü sábado judiopan neꞌaj tapatjá ꞌa jis tjimyula ꞌüsǘ la ntꞌa . ꞌA si mulutsja la veles Dios lal . Mpes cupj tjeleque neꞌaj . Nequem nepenowá nasa ꞌa jis tjimyula neꞌaj . ꞌEtjelequecj na , tjevelecj yupj jilal Dios tjevelá .
44016014	Pjaní way yupj sin popé Lidia lotsja . Judío tuluctsja jupj . Tiatira mpe ꞌeseptsja jupj . Pülül vender la tjíjitsja , tüpüꞌü jupj . Pülül niná je waytsja , te jin jústatsja . ꞌÜsüstsja pülül . Lidia po jólatsja Dios püné . ꞌÜsüs tjapjácatsja Pablo tjevelá . Qjuis Jepa Jesucristo cus tjepꞌyaꞌsa , mpes tepyona jupj .
44016015	Bautizar la tjajay jupj . Bautizar lis tjajay wa jupj wo ntꞌa tapatjá . Nin tepyala na , jupj tjevele cupj qjuilal : “ Nun poné napj tꞌücꞌ way pyon Jesucristo poꞌó . Mpes mas napj lal nawá ntꞌa , mpatjaqué ” , nin tjevele . La pülücj la tjemyona cupj qjuilal , mpes tjeleque jupj lal .
44016016	Pꞌa jawasa quelel léquetsja niswá , judiopan ꞌa si mulú ntꞌa , la veles Dios lal . Tjeleque na , tsjücjüim jus tjinyucucj . Esclavo waytsja jupj . Lapanen pǘꞌütsja tsjücjüim jos moꞌó , mpes ꞌücj véletsja tsjan ca mpalas pꞌa jawasa la pꞌa jilal . Mpes la pꞌa wa jaylacj la tjajay ca jupj mveles yupj mpes . Tsjücjüim patrón witjacj tꞌemel pülücj natj yupj .
44016017	Tsjücjüim niná Pablo cjüil tjacꞌ lovin , cupj qjuis qjuil tjacꞌ wa . Lovin yümücj tjevele : — Dios más püné pjü jilal . Niyom nenem Dios jomozopan . Javelepj nun jilal ꞌoyn nyuca ꞌücj ca mpatjaqué Dios lal — nin tjevele .
44016018	Nin la tjiji tsꞌacꞌ nepenowá jyawca mpes . Pablo pajal jólatsja tsjücjüim mpes , ma jostsja nin líjitsja jupj . Mpes tyantaná , la tjijyuꞌya , tjinyuca , tjevele lapanen lal : — Jesucristo más püné pjü jilal . Mpes ꞌi jütütj Jesucristo mpes , jutja tsjücjüim jos mpe . Mpes len̈ way lapanen tjemey jupj jos mpe .
44016019	Tsjücjüim patrón witjacj jus nlaytsja lapanen tjemey jupj mpe , mpes quina jupj ma polel véletsja tsjan ca mpalas la pꞌa jilal . Mpes quina la pꞌa ma ca tꞌemel maꞌayacj jupj líjitsja mpes . Tsꞌa tjiꞌin , ne jis ntjiꞌlin̈ Pablo , Silas ꞌotsꞌipj , la tjolocjocj yupj jepapan jatja ntꞌa . Neꞌaj patja jis wa pülücj culupwen ntꞌa tjatja yupj .
44016020	Tjowelepj jepapan jilal : — Niyom nenem judiopan . Malala lajay quiꞌá ; pjü way pꞌa casá yola jis tepyala yupj lajay mpes .
44016021	Jisas nin lijicj yupj jajütütj jinwá . Malala nin . Cupj ne romanopan , mpes malala lijicj yupj jajütütj jin — nin tjowelepj .
44016022	Mpes pjü neꞌaj ꞌa jis tjimyula witjacj pajal tsꞌa tjiꞌin Pablo lal , Silas lal wa . Yupj jis jepapan jis tjüjütütj sin la ꞌipj , jis la süp , ne nin la tjajay yupj .
44016023	La pülücj yümücj jis süp . Tꞌücꞌ moꞌo süp na , cawilta moꞌo jis tjoꞌonsopj . Jepapan tjüjütütj cawilta jyama lal , ꞌüsüs way jis majamas yupj .
44016024	Mpes cawilta jyama jis tjeꞌyonsa yupj campa way ꞌin jun vilicj mpe . Yo casá tüpüntüpj , tsjom la tsupapj .
44016025	Püste culupwen ntꞌa , Pablo , Silas tjoweleptsja Dios lal . Tjenejetsꞌen̈ Dios ꞌüsüs . La pꞌa wa cawilta moꞌo pátjatsja , pjü way pjyacan̈tsja yupj .
44016026	Len̈ way nosis jus tiquitsꞌe . Cawilta pasal jus tiquitsꞌe wa . Jun vilicj pjü way jun tjocjol tepyala . Pjü way tsyuꞌpa játjatsja cadena mpes , quina pjü way yupj jis cadena palá tinca .
44016027	Cawilta jyama tsyülümǘ . Tjinyuca pjü jun tjocjol lejen̈ jun vilicj . Jólatsja pjü tjil , len̈tsja quinam . Mpes polomay syultsꞌa , quelel tsjyaca jupj pꞌiyá , la mas .
44016028	Pablo ma jostsja nin la qjuijis jupj . Yümücj tjevele : — Po ma tjiꞌyüꞌna jipj sin , quiꞌá jyatjaquecj custjay .
44016029	Cawilta jyama lámpara la tjemyona la nuc . Len̈ way cawilta wama tjemey . Pajal lecj jéyatsja nin tepyala mpes , cyücüyütsja . Tüicꞌ jin tjüjünsü Pablo , Silas jis walapꞌaꞌá .
44016030	Cawilta pjeꞌá jis ticyuna yupj manas . La tjiꞌyüya : — ¿ ꞌOnin la cüjay mpüꞌüs Dios lal ?
44016031	Wola tjowelepj : — Tepyona qjuis Jepa Jesucristo poꞌó , ne jipj mpüꞌüm ca Dios lal . Wya ntꞌa patja , pjü way , mpatjam wa Dios lal — nin wola tjowelepj .
44016032	Tjowelepj jupj lal qjuis Jepa Jesucristo poꞌó , jupj wo ntꞌa patja jilal tjowelepj ꞌotsꞌipj .
44016033	Pǘstetsja custjay , newa püste cawilta jyama jis tjemyana jun jis la patsj tꞌyancanan̈ ntꞌa . Tꞌücꞌ jun tapatsj na , bautizar la tjajay jupj , bautizar la tjajay wa jupj jatsꞌom , jupj tsꞌuyupj ꞌotsꞌipj .
44016034	Cawilta jyama jis tjemyana Pablo , Silas , jupj wo ntꞌa , jis tjeꞌyaya jis la las . Po ꞌücj jos tepyala Dios lal tepyona mpes . Jupj jatsꞌom , jupj tsꞌuyupj ꞌotsꞌipj , po ꞌücj jisas tepyala wa Dios lal topon mpes .
44016035	Yaya jepapan sin tjajam niyom nepenowá cawilta ntꞌa . Pülücj patja ntꞌa jajamapj yupj . Tjowelepj cawilta jyama lal , ꞌücj Pablo , Silas jil quinam .
44016036	Mpes cawilta jyama tjevele Pablo lal : — Jepapan tjüjütütj ꞌücj lowú quinam . Mpes pjeꞌá nculá quinam , ꞌüsüs nlawú quinam .
44016037	Pablo ma quelel jámatsja custjay . Jupj tjevele niyom nenem jilal : — Cupj ne romanopan . Yupj malala la tjajay cupj qjuilal . Moꞌo qjuis süp , neꞌaj lejen̈ pjü tjunuc . Ma quelel jus nlaytsja ncu tꞌücꞌ way malala la tjijicj . Yupj sin nin cawilta moꞌo tjoꞌonsopj cupj . Quina jisas cupj pjeꞌá leque , pjü ma januc na . Malala nin . Tjowelé ncul , yupj pjeꞌá la ntsꞌiyacj cupj cawilta mpe — Pablo nin tjevele yupj jilal .
44016038	Mpes niyom nenem tjowelepj jepapan jilal Pablo tjevele mpes . Lacj tjeyapj yupj . Ma salejeptsja Pablo , Silas romanopan yupj .
44016039	Tjil cawilta ntꞌa . Tjowelepj : “ Malala nyuca la tjijicj nun jilal . Po ma tsꞌi miꞌiná cupj qjuilal ” , nin tjowelepj . Pjeꞌá tucuman , la tjomon ca mal yupj patja mpe .
44016040	Mpes tjil Lidia wo ntꞌa . Tjowelepj Dios tsꞌuyupj jilal neꞌaj . ꞌÜcj jisas jis tepyala Dios tsꞌuyupj , yupj tjowelepj mpes . Tꞌücꞌ tjowelepj na , tjil .
44017001	Quina Pablo , Silas , la coló tjil Anfípolis mpe , Apolonia mpe ꞌotsꞌipj . Neꞌas tjil Tesalónica ntꞌa . Wo ton̈ca neꞌaj judiopan ꞌa si mulú ntꞌa .
44017002	Pablo lovin tjemeytsja judiopan ꞌa si mulú ntꞌa . Mpes Tesalónica poꞌo nin pꞌiyá la tjiji . Tjemey judiopan ꞌa si mulú ntꞌa . Sábado contꞌe mpes neꞌaj tjemey . Tjevele yupj jilal Dios Popel tjevelá . Jostsja pjü sin müꞌüsüs Jesucristo poꞌó .
44017003	Tjevele : “ Nun solejé yom pjaní jacꞌ jis capj la pꞌacj judiopan , Dios nin tjevele ca nin nsem . Dios tjevele ca malala mpalas jupj , mpaꞌis . Tepeꞌe na , ca jas müjünsüs la pütꞌüs niswá . Tꞌücꞌ yom pjaní tjacꞌ quinam jis capj la pꞌacj judiopan . Tꞌücꞌ way malala tepyala jupj lal . Tepeꞌe na , jas tjijyünsa , tüpüꞌü niswá . Jesucristo jupj ” , nin tjevele .
44017004	Mpes judiopan nepenowá neꞌaj jisastsja wa Jesucristo . Topon quinam Jesucristo poꞌó . Judiopan tulucj pülücj pátjatsja neꞌaj ꞌotsꞌipj , yupj pülücj way po jisastsja Dios . Topon wa Jesucristo poꞌó quinam . Nequem noypan nepenowá topon wa Jesucristo poꞌó .
44017005	Judiopan pꞌa wa tsꞌa tjiꞌin pülücj topon Pablo lal . La tjejyamanan̈ yupj . Mpes ꞌa jis tjimyula niyom malala witjacj . Niyom nenem pajal se pjasatsja yupj , lovin ma tsjiꞌ la tjajaytsja . Quina yümücj pjac la tjajay . Malala tjowelepj mpes , pülücj neꞌaj tapatja tsꞌa tjiꞌin Pablo lal , Silas lal wa , mpes ꞌa jis tjimyula malala jis la jay . Pjü way tsꞌequenen̈ Jasón wo ntꞌa . Wama tjil , jis la pal Pablo , Silas ꞌotsꞌipj . Quelel pjeꞌá jacumantsja yupj , pülücj tjelejen̈tsja ntꞌa .
44017006	Ma yus tjunuc . Mpes Jasón pꞌin la tjolocjocj noypan ntꞌa , neꞌaj tapatja sin popé . Neꞌaj la tjolocjocj wa Dios tsꞌuyupj la pꞌa wa nepenowá . Yümücj tjowelepj Pablo , Silas poꞌó . Tjowelepj : “ Niyom nenem malala nyuca sin tjiꞌyüsa la tjajay jun taꞌá . Gente pꞌa casá yola tepyala la tjajay yupj . Tjiquil quinam cupj pyatjaquecj ntꞌa , nin pꞌiyá la tjajay quiꞌá .
44017007	Jasón ꞌücj jostsja yupj tapátjatsja jupj lal . Yupj pjü way lovin ma lajay jepa romano jyüꞌta jin . Yupj javelepj jepa más püné jáꞌasa jepa romano lal , Jesucristo ló jupj ” , nin tjowelepj .
44017008	Niná tjepjyacan̈ na , tsꞌa tjiꞌin . Noypan neꞌaj tapatja tsꞌa tjiꞌin wa .
44017009	Tjüjütütj Jasón jaylacj la mijis pjeꞌá la winin nepé . La pꞌa wa jaylacj la tjajay wa . Noypan tjowelepj ca jis maꞌayacj yupj jis tꞌemel Pablo tjemey na , Silas tjemey wa na . Jaylacj la tjajay na , sin tjajam .
44017010	Püste na Dios tsꞌuyupj sin tjajam Pablo , Silas ꞌotsꞌipj Berea ntꞌa , pülücj patja ntꞌa . Neꞌas tjil na , tjil judiopan ꞌa si mulú ntꞌa .
44017011	Tesalónica ntꞌa tsꞌa tjiꞌin Pablo tjevele mpes . Nin tuluctsja Berea ntꞌa . Neꞌaj po quelel pjyacan̈tsja Pablo tjevelá . Po ꞌücj jisas tepyala jupj tjevele mpes . Lovin moꞌo tjowelepj Dios Popel . Quelel sin ꞌyǘsatsja ncu tꞌücꞌ way véletsja Pabló .
44017012	Mpes pülücj topon Jesucristo poꞌó . Judiopan tulucj nepenowá topon wa Jesucristo poꞌó . Noypan watsja yupj . Nequem judío tulucj nepenowá topon wa . Noypan watsja yupj , nequem nenem .
44017013	Judiopan Tesalónica poꞌo patja jus nlay Pablo véletsja pülücj jis walapꞌaꞌá Berea poꞌó Dios tjevelá . Mpes tjiquil yupj Berea ntꞌa , malala tjowelepj Pablo poꞌó . Mpes pülücj neꞌaj tsꞌa tjiꞌin wa Pablo lal , yupj tjowelepj mpes .
44017014	Len̈ way Dios tsꞌuyupj jas tjajam Pablo ꞌüsǘ püné ntꞌa , campa way . Ma sin tjajam Silas custjay . Ma wa sin tjajam Timoteo . Pátjatsja custjay Berea moꞌó .
44017015	Niyom nepénowa tjil Pablo lal Atenas ntꞌa , pülücj patja ntꞌa . Locopyaya niyom nenem tjil niswá Berea ntꞌa . Pablo taná tjevele Silas lal , Timoteo lal wa jupj jostsja yupj len̈ way ca mal Atenas ntꞌa cus la con̈ jupj .
44017016	Pablo li nucutsja lo cuwis Silas , Timoteo ꞌotsꞌipj . Li nucutsja na pajal jólatsja jupj neꞌaj tapatja mpes . Yupj jis dios witjacj pülücj yus tjinyuca neꞌaj , Dios tꞌücꞌ way tuluctsja yupj . Neꞌaj tapatja japontsja yupj tꞌücꞌ way noypan .
44017017	Mpes Pablo la pülücj tjevele Dios mpes judiopan jilal , judiopan tulucj jilal ꞌotsꞌipj . Judiopan ꞌa si mulú ntꞌa tjevele yupj jilal . Judiopan tulucj nenem po jisastsja wa Dios . Pjü tsꞌacꞌ jawas Pablo tjevele wa vender lajay ntꞌa . Pülücj neꞌaj tjelyawun̈ jilal tjevele Dios mpes .
44017018	Nepénowa neꞌaj sin tjiꞌyüsa epicureopan yólatsja jin pajal püna . La pꞌa wa sin tjiꞌyüsa estoicopan yólatsja jin . Yupj tjowelepj Pablo lal . Nepénowa jupj jas tjowelepj . Niná tjowelepj : “ Yom niná pajal pülücj vele . Püné tulucj jupj . ¿ Tsjan quelel qjuisin ꞌyüsa liji jupj ? ” nin la tjüꞌüy . La pꞌa wa tjowelepj : “ Jupj vele pꞌa dios witjacj mpes ca nacj ” . Pablo tjevele Jesucristo poꞌó yupj jis walapꞌaꞌá , mpes nin tjowelepj . Pablo tjevele Dios ca sin müjünsüs tecyaꞌlin̈ , ca yupj mpatjam niswá .
44017019	Yupj tjaman jupj noypan ꞌa si mulú ntꞌa neꞌaj . Tjowelepj Pablo lal : — Niná jipj sin ꞌyüsa lejay seyasa way custjay cupj qjuilal . Cupj quelel qjuisin ꞌyüsa tsjan mpes nin velen .
44017020	Pajal seyasa way cupj qjuilal niná jipj velen . Lovin ma tjepjyaꞌaquecj niná . Mpes quelel qjuisin ꞌyüsa tsjan niná jipj velen — nin tjowelepj .
44017021	Atenas mpe neꞌespan , la pꞌa mpe neꞌespan neꞌaj tapatja wa , lovin quelel javeleptsja tsjan seyasa mpes , lovin quelel pjyacan̈tsja niná .
44017022	Mpes Pablo jas tjijyünsa , yupj culupwen ntꞌa tón̈catsja . Tjevele : — Napj selé nun po quelel lojí nun jis dios witjacj .
44017023	Napj tjuwinis na nun potjaqué ntꞌa , tjinyuc nun jis dios witjacj , nun yupj jilal welé ntꞌa . Nujola yupj noypan . Tjum , yus tjinyuc nun jis dios witjacj . Pjaní ton̈ca ntꞌa moꞌo tjevelé : ‘ Dios pjaní püꞌü ma qjuisin tjiꞌyüsa pjacj ne jupj . Niná jupj jutsꞌaꞌá ’ , nin moꞌo tjevelé . Nun welé jupj lal , newa ma solejé pjacj jupj niná . Mpes napj ca nusin müꞌüsüs la mejay jupj poꞌó .
44017024	” Jupj la tjiji nosis . Pjü la tjiji nosis casaꞌá . Jupj jyüꞌta nosis ntꞌa , tsjun poꞌó ꞌotsꞌipj jyüꞌta jupj . Dios ma wa moꞌó püꞌü , wosis nenem gente la tjajay .
44017025	Gente ma polel ꞌüsüs lajay jupj mpes , ma polel jaꞌayapj jupj mpes . Pjü way ma jos jupj . Jupj pꞌiyá se ꞌaya patja pjü . Pjü jisas se ꞌaya .
44017026	” Püna jupj la tjiji yom mwalá . Yom niná püna tüpüꞌü , gente pjü way jupj popa pꞌiyá püs naya patja yupj . Nin tepyala Dios la tjiji mpes . Jun taꞌá tjil jis la pütꞌüs la tjiji Dios . Jupj tjevele ꞌona mpatjam , ne ca mpatjam jupj jos na . Jupj tjevele caꞌaj mpatjam , ne neꞌaj ca mpatjam yupj .
44017027	Jupj la tjiji pjü gentas , jostsja yupj ca la mpalacj jupj . Jostsja yupj ca sin müꞌüsüs pjacj ne jupj . Jostsja yupj mponecj jupj lal . Jupj ma campa jáꞌasa pjü jilal .
44017028	Jupj qjuesé ꞌaya pyatjaquecj . Nun popa pjaní jas tjiꞌyüsa jupj , tjevele : ‘ Cupj jupj tsꞌuyupj wa ’ , nin tjevele .
44017029	” Tꞌücꞌ way jupj qjuis tjeꞌyaya pyatjaquecj . Mpes malala nin nun poné jupj oro jinwá , plata jinwá ca nacj , pe jinwá ca nacj . Niyom pꞌin lajay jinwá tulucj jupj . Niyom pꞌin yola jinwá tulucj jupj .
44017030	Püna pꞌin tꞌücꞌ way gente ma sin tjiꞌyüsa Dios poꞌó . Dios ma tsꞌi tjiꞌina yupj jilal . Pꞌa casá tepyala quinam . Quina Dios vele pjü jilal jun taꞌá jupj jos ꞌaplijila way nsem malala nyuca la tjajay mpes . Jupj jos ꞌüsüs la mijicj quinam jupj jos jinwá .
44017031	Dios jos pjü nin lajay . Pꞌa jawas ꞌa jis mulus ca pjü way jupj ntꞌa . Jupj selé tsjan jawas ca nsem . Neꞌaj Yom pjaní ca mveles pjü jilal . Mveles ca ncu ꞌüsüs la tjajay . Dios la tꞌya jupj nin la veles yupj jilal . Ca mveles tꞌücꞌ way pjü jilal . Selecj Dios la tꞌya Yom niná , nin la mijis jupj . Yom niná tepeꞌe na Dios jas tjijyünsa jupj , tüpüꞌü niswá . Nin mpes Dios pjü way sin tjiꞌyüsa la tjiji jupj ca nin la mijis — Pablo nin tjevele yupj jilal .
44017032	Pablo tjevele Dios jas tjijyünsa Jesucristo , tüpüꞌü niswá . Niná tjepjyacan̈ na , nepénowa la tjüpjütsꞌün Pablo lal . La pꞌa wa ꞌüsüs tjepjyacan̈ . Tjowelepj : — Qjuisas jipj mvelen ca niswá nin pꞌiyá cupj qjuilal pꞌa jawasa .
44017033	Quina Pablo tjemey yupj mpe .
44017034	Niyom nepénowa topon Pablo tjevele , jisastsja Jesucristo quinam . Yupj popa pjaní Dionisio lotsja . Pünetsja jupj neꞌaj . Pꞌa wa Dámaris lotsja , quepj waytsja jupj . La pꞌa witjacj nepenowá topon wa yupj .
44018001	Locopyaya Pablo tjemey Atenas mpe . Nepé tjemey Corinto ntꞌa . Pajal pülücj pátjatsja neꞌaj , Corinto ntꞌa .
44018002	Neꞌaj jus tjinyuca Aquila . Judío waytsja jupj . Ponto mpe ꞌeseptsja jupj . Nawajaꞌa pꞌin tjacꞌ Roma mpe , Roma Italia poꞌo pꞌiyá jupj . Aquila Corinto ntꞌa tjacꞌ jatsꞌom lal , jatsꞌom Priscila lotsja . Jepa romano , Claudio ló , tjijyüꞌta pjü judiopan ca mal Roma mpe , mpes tjil yupj . Nin mpes Aquila neꞌaj pǘꞌütsja Corinto ntꞌa jatsꞌom lal . Pablo tjemey yus tjinyuca .
44018003	Lovin jis wa pülül pülücj la tjajay , gente moꞌo pátjatsja mpes . Ninana vender la tjajay . Pablo nin pꞌiyá la tjiji . Mpes jupj tüpüꞌü yupj jilal , tsjiꞌ la tjiji yupj jilal .
44018004	Pjü sábado na Pablo tjemey judiopan ꞌa si mulú ntꞌa . Tjevele yupj jilal neꞌaj , judiopan tulucj jilal tjevele wa . Po jostsja mponecj Jesucristo poꞌó , mpes ꞌüsüs way tjevele yupj jis lal tsjan mpes ꞌücj jis la pon niná .
44018005	Silas , Timoteo tjiquil quinam Macedonia mpe . Tjiquil na , Pablo lovin tjevele judiopan jilal Jesucristo poꞌó . Mpes jis wa pülül ma la tjiji quinam , lovin tjevele pꞌin gente jis lal . Tjevele : “ Nun pasal lu nucú Jepa Püné ncuwim jis capj la pꞌacj judiopan . Tꞌücꞌ way tjacꞌ jupj quinam . Jesucristo jupj ” , nin tjevele jupj yupj jilal .
44018006	Ma topon jupj tjevelá . Tjowelepj ma tꞌücꞌ way tjevele . Malala nyuca tjowelepj Pablo poꞌó . Mpes Pablo jupj jas quip jas tjewyawojo jinwá la tjiji . Mpes jupj sin tjiꞌyüsa la tjiji Dios ma japon jinwá yupj quinam . Sin tjiꞌyüsa la tjiji ma ca mveles niswá yupj jilal . Pablo tjevele : “ ꞌÜsüs la tjejay napj nun jilal . Najastsja nusin müꞌüsüs Jesucristo poꞌó . Nun pꞌin ma nujisas . Mpes nun ma mpatjaqué ca Dios lal . Nin ca nsem nun ma poné mpes . Quina mis la veles judiopan tulucj jilal ” , nin tjevele .
44018007	Tjemey yupj mpe . Tjemey Ticio Justo wo ntꞌa la pütꞌüs . Justo lovin jólatsja Dios püné . Wosis judiopan ꞌa si mulú ntꞌa , tꞌempe wo jupj .
44018008	Jepa judiopan ꞌa si mulú ntꞌa tepyona wa Jesucristo lal . Crispo lotsja jupj . Jupj wo ntꞌa patja , pjü topon wa Jesucristo poꞌó . La pꞌa wa pülücj Corinto poꞌo tapatja tjepjyacan̈ Pablo tjevelá . Mpes yupj pülücj topon wa Jesucristo poꞌó . Topon na , bautizar lis tjajay yupj .
44018009	Qjuis Jepa Jesucristo tjevele Pablo lal . Jupj la tjiji Pablo jun si tsicyaca jinwá jus tjinyuca püste na . Tjevele : “ Po ma lecj tjeyá jipj quinam . Newa ꞌüsüs mvelen napj nin poꞌó . Ma najas lyájasa nsem jipj .
44018010	Napj mopꞌin cyapj cyon̈ . Pjü ma ca mya süpücj . Gente pajal pülücj quiꞌá ca mponecj napj lal ” , qjuis Jepa Jesucristo nin tjevele Pablo lal .
44018011	Mpes Pablo tüpüꞌü Corinto poꞌó año pjaní , mes séisiya mpes . Sin tjiꞌyüsa lis tjiji lovin Dios tjevelá Jesucristo poꞌó .
44018012	Pꞌa jawas , Galión jépatsja na Acaya poꞌó , judiopan ꞌa jis tjimyula , ntjiꞌlin̈ Pablo . Tjaman jupj Galión ntꞌa . Jupj tjáꞌasatsja jupj silla casá , niná casá tjáꞌasa la veles ncu cus la tül .
44018013	Judiopan tjowelepj Galión lal : — Yom niná vele la pꞌa jilal ꞌonin lajay ne ꞌüsüs mvelecj Dios lal . Romanopan jis jepapan tjüjütütj jinwá tulucj jin vele jupj — nin tjowelepj .
44018014	Pablo quelel véletsja , mopꞌin ma tjevele . Galión mwalá way tjevele . Tjevele yupj jilal : — Yom pasal malala nyuca la tjiji na , ꞌücj pjocas la pꞌa javelepj na jupj malala la tjiji mpes . Nin pꞌiyá ꞌücj wa pjocas ꞌotsꞌotsꞌ way pꞌin malala la tjiji mpes . Nin tulucj yom niná lal . Jupj ma malala la tjiji .
44018015	Ma nujisas jupj velá la pꞌin . Ma nujisas jupj vele niyom nepenowá poꞌó la pꞌin . So velelé jupj lal judiopan tjüjütütj mpes . Más ꞌücj nun pꞌin ꞌücj la tjüjí niná , nujisas jin . Napj ma ca mvelé jupj malala nyuca la tjiji — Galión nin tjevele .
44018016	Jis tjijyüꞌta jis la winin jupj tjáꞌasatsja mpe .
44018017	Tjil na , ntjiꞌlin̈ Sóstenes . Jupj jépatsja judiopan ꞌa si mulú ntꞌa . Moꞌo süp jupj , Galión jáꞌasatsja wolapꞌaꞌá moꞌo süp jupj . Galión jus tjinyuca , mopꞌin ma jólatsja .
44018018	Pablo tsjicj way pꞌin tüpüꞌü quinam Dios tsꞌuyupj jilal Corinto poꞌó . Locopyaya tjemey . Quelel jámatsja Siria ntꞌa . Priscila , Aquila ꞌotsꞌipj , cus tocon̈ , tjil jupj lal . Mwalá way tjil Cencrea ntꞌa , ꞌüsǘ püné la ntꞌa . Neꞌaj Pablo la tjemyona jupj tsꞌüil ntꞌüjücj . Nawajaꞌa Dios lal tjevele ca nin la mijis , mpes nin la tjiji jupj .
44018019	Nin la tjiji na , tjil Efeso ntꞌa barco mpes . Neꞌaj Pablo wama tjemey judiopan ꞌa si mulú ntꞌa , tjevele yupj jilal tsjan mpes ꞌücj jis la pon Jesucristo lal . Nepénowa yupj sin popé la tjomon Pablo tsjicj way mpüꞌüm neꞌaj yupj jis lal . Jisastsja niswá mveles yupj jilal . Pablo ma quelel pǘꞌütsja neꞌaj quinam . Tjevele mim ca quinam . Dios jos ncuwim , ncuwim ca niswá , nin tjevele yupj jilal . Tjemey barco mpes . Priscila , Aquila , ma cus tocon̈ quinam . Efeso poꞌo tapatja yupj .
44018020	
44018021	
44018022	Pablo neꞌas tjemey na Cesarea ntꞌa , palá tjemey barco mpe . Tjemey Jerusalén ntꞌa yus la nuc Dios tsꞌuyupj . Yus tjinyuca na , tjemey Antioquía ntꞌa .
44018023	Püs way ꞌin tüpüꞌü neꞌaj . Locopyaya tjemey Galacia poꞌó , Frigia poꞌó ꞌotsꞌipj . Neꞌaj jun taꞌá tjevele Jesucristo lal japon jilal . Más ꞌüsüs cus tocon̈ Jesucristá , Pablo tjevele mpes .
44018024	Apolos judío pꞌa waytsja jupj . Tjemey jupj Efeso ntꞌa . Alejandría mpe ꞌeseptsja jupj . ꞌÜsüs jas tjiꞌyüsa Dios Popel mpes . Po ꞌüsüs polel véletsja .
44018025	ꞌÜsüs jas tjiꞌyüsa Dios poꞌó . ꞌÜsüs sin tjiꞌyüsa la tjiji wa Jesucristo poꞌó . Lovin quelel sin ꞌyüsa la síjitsja Jesucristo poꞌó . Mopꞌin ma pjü way jas tjiꞌyüsa custjay . Juan el Bautista sin tjiꞌyüsa la tjiji , nin pꞌin seletsja jupj . Apolos seletsja tsjan mpes Juan el Bautista bautizar lis tjiji malala lajay . Ma seletsja pꞌam .
44018026	Apolos tjevele judiopan jilal , yupj ꞌa si mulú ntꞌa . Ma lecj jéyatsja . Priscila , Aquila , tjepjyacan̈ jupj tjevelá . Yupj jus nlay jupj ma pjü way jas tjiꞌyüsa . Mpes la pꞌa ntꞌa tjaman jusapj , más ꞌin ꞌüsüs way jas tjiꞌyüsa la tjajay Jesucristo poꞌó .
44018027	Locopyaya , pꞌa jyawca na , Apolos quelel jámatsja Acaya ntꞌa . ꞌÜsüstsja Dios tsꞌuyupj jilal neꞌaj ca mim jupj , mpes papel tapac , jas tjajam popelses jupj lal . Papel niná Jesucristo lal japon mpestsja Acaya moꞌó . Tapac yupj jisastsja ꞌücj jisas nsem yupj , Apolos yupj ntꞌa tjemey mpes . Nepénowa neꞌaj tapatja nasa topon Jesucristo lal . Dios pajal ꞌüsüs la tjiji yupj jilal . Apolos pajal jis capj tjepꞌyaꞌsa .
44018028	Pajal ꞌüsüs tjevele judiopan jilal Jesucristo mpes . La pꞌa pülücj tjepjyacan̈ jupj tjevelá . Judiopan ma salejeptsja tsjan wola la veles . Pajal ꞌüsüs sin tjiꞌyüsa la tjiji Dios Popel mpes . Sin tjiꞌyüsa la tjiji Jesucristo Yomen niná Dios tjevele jupj ca jas majamas jis capj la pꞌacj judiopan .
44019001	Apolos Corinto poꞌo pǘꞌütsja na , Pablo tjacꞌ Efeso ntꞌa . Jümücj casá jocꞌ moꞌo tjacꞌ jupj , mpes tjacꞌ Efeso ntꞌa . Neꞌaj yus tjinyuca Jesucristo lal japon nepenowá .
44019002	La tjiꞌyüya : — Nun toponé na Jesucristo lal , ¿ ncu nujisas moꞌo tjemey Dios Cjües ? Wola tjowelepj : — Ma moꞌo tjemey . Ma selecj pjacj cuscú .
44019003	Pablo la tjiꞌyüya : — ¿ Tsjan mpes nin nujisastsja bautizar la nutjajay ? Wola tjowelepj : — Juan el Bautista tjevele mpes qjuisastsja bautizar la qjuis tjajay .
44019004	Mpes Pablo tjevele : — Gente ꞌaplijila jis tepyala na , malala nyuca la tjajay mpes , Juan bautizar lis tjiji . Tjevele ca ꞌüsüs la mijicj quinam Dios jos jinwá . Tjevele wa yom pꞌa wa ncuwim pꞌa jawas . Jis lal tjevele mponecj yom niná lal . Tꞌücꞌ way tjacꞌ quinam jupj . Jesucristo waytsja jupj — Pablo nin tjevele yupj jilal .
44019005	Niná tjepjyacan̈ na , jisastsja ca bautizar jis mpalas Jesucristo mpes .
44019006	Nin jis tepyala yupj . Niyom dóceya witjactsja yupj . Locopyaya Pablo sey po la tjeꞌyotꞌa , tjevele Dios lal yupj mpes . Nin la tjiji na , Dios Cjües jisas moꞌo tjemey . Pꞌa jis tin tjowelepj , yupj pꞌiyá ma salejeptsja . Dios Cjües mpes nin la tjajay pꞌin . Dios mpes tjowelepj wa yupj .
44019007	
44019008	Locopyaya Pablo wama tjemey judiopan ꞌa si mulú ntꞌa , tjevele wa yupj jilal . Mes contꞌe mpes la pülücj way tjevele yupj jilal . Ma lecj jéyatsja jupj . Tjevele ꞌoyn liji , jyüꞌta Dios . Pülücj topon jupj tjevelá .
44019009	Mopꞌin nepénowa ma jisastsja niná . Ma quelel japontsja jupj lal . Malala nyuca tjowelepj Jesucristo poꞌó , gente ꞌa jis tjimyula ntꞌa . Mpes Pablo tjemey yupj mpe , Jesucristo lal japon jilal tjemey . Pjü tsꞌacꞌ tjejyawca na , tjevele Jesucristo lal japon jilal . Nin la tjiji pꞌa wo ntꞌa , Tirano sin ꞌyüsa liji ntꞌa .
44019010	Año matꞌe mpes , Pablo lovin sin tjiꞌyüsa la tjiji neꞌaj . Mpes pjü judiopan Asia moꞌo tapatja sin tjiꞌyüsa Jesucristo poꞌó . Pjü way judiopan tulucj sin tjiꞌyüsa wa .
44019011	Pablo pajal ꞌüsüs la tjiji , yom pꞌin ma polel liji jinwá . Lovin ma januctsja nenem jupj la tjijá . Dios cus tjepꞌyaꞌsa ꞌücj pajal ꞌüsüs polel líjitsja jupj .
44019012	Mpes gente po la tjoꞌotj jupj yupj jis pañuelo mpes , yupj jis pülül wolapé velan̈ mpes ꞌotsꞌipj . Tjatꞌ nenem , po la tjoꞌotj malala jisas pülül nenem mpes , ne jis tjiꞌyüꞌsa yupj . Pülül nenem mpes po la tjoꞌotj wa lapanenpan jatatsja , mpes lapanenpan tjil jisas mpe .
44019013	Judiopan nepenowá neꞌaj tapatja sin popé lovin lyawun̈tsja , jajütütsja lapanenpan ca mal gente jisas mpe . Quina jisastsja lapanenpan ca mal gente jisas mpe , Jesucristo ló tjowelepj na . Mpes tjowelepj lapanenpan jilal : “ Pablo pülücj jis walapꞌaꞌa vele Jesucristo poꞌó . Jesucristo mpes nu jyüꞌtücj lowa nun ” , nin jis tjüjütütj yupj .
44019014	Niyom siete witjactsja yupj . Esceva jatjampan waytsja yupj . Esceva judío waytsja . Sacerdote noypan sin popa pjaní waytsja jupj .
44019015	Lapanen pjaní jis wala tjevele : “ Napj si nuctsja Jesucristo . Napj selé wa pjacj cuscú Pabló . ¿ Pjacj ne nun ? ” nin jis la tjiꞌyüya .
44019016	Yom lapanen tyáꞌatsja , yupj casá ntolo , ne jis tyüꞌna yupj . Pasal jis tyüla , mpes tꞌyancanan̈ la tjiji . Yupj sin quip pajal yümücj palá la tjelyoꞌcja . Mpes tsꞌequenen̈ pjeꞌá tjil , sin pjütpjütsja tjil wo mpe . ꞌAs jis tepyala tjil .
44019017	Nin tepyala Efeso ntꞌa . Pjü judiopan jus nlaytsja niná jis tepyalá , jus nlay watsja pjü judiopan tulucj . Pajal lacj jeyaptsja niná tepyala mpes . Nin mpes pülücj ꞌüsüs tjowelepj qjuis Jepa Jesucristo poꞌó .
44019018	Pülücj way Jesucristo lal topon tjiquil , tjowelepj tsjan niná yupj malala la tjajay .
44019019	Nepénowa yupj sin popé pꞌa casá polel la tjajaytsja , lapanenpan jis capj tjapꞌacj mpes . Gente nenem ma quelel lajaytsja niná quinam . La pꞌa wa ma salejeptsja ꞌonin ne ꞌücj jis la jaytsja niná . Libro jatatsja . Libro witjacj mpes sin tjiꞌyüsa tsjan la mijicj ne ca pꞌa casá polel la mijicj gente pꞌin ma polel lajay jin . Quina yupj jis libro tucutj , tjüꞌüm pülücj yus tjunuc ntꞌa . Quelel sin ꞌyǘsatsja nol jaylacj libro pjü , mpes sin tapac . Libro pjü cincuenta mil tꞌemel cꞌa plata jaylactsja . Pjü way tjüꞌüm .
44019020	ꞌÜsüs tepyala neꞌaj , mpes más pülücj tjepjyacan̈ qjuis Jepa Jesucristo poꞌó , más pülücj jisastsja jupj quinam .
44019021	Pjü way niná tepyala na , Pablo quelel jámatsja Jerusalén ntꞌa . Mwalá way quelel jámatsja Macedonia ntꞌa , Acaya ntꞌa ꞌotsꞌipj . Tjevele : “ Jerusalén ntꞌa tjum na , nola Dios jos napj ca mis wa Roma ntꞌa ” , nin tjevele .
44019022	Niyom mátꞌeya sin tjejyama Macedonia ntꞌa , yupj sa pꞌactsja jupj lovin . Pjaní Timoteo waytsja . Maꞌajapj Erasto lotsja . Pablo tsjicj way quelel pǘꞌütsja custjay Asia poꞌó .
44019023	Pablo custjay ma tjemey na pꞌin , pülücj way Efeso poꞌo tapatja po tsꞌa tjiꞌin . Ma jisastsja pülücj topontsja Pablo tjevelá Jesucristo poꞌó .
44019024	Pjaní way yupj sin popé Demetrio lotsja . Plata tsꞌyawa mpes tüpüꞌü jupj . Efeso poꞌó wosis pajal püné tón̈catsja , gente wama tjil la veles yupj jis dios lal , yupj jis dios Artemisa ló . Demetrio la tjiji wa tsjictjacj , wosis pones jinwá yustaptsja . Plata waytsja yupj jis wa tsjictjacj . Pülücj vender la tjiji . Mpes Demetrio jomozopan tꞌemel pülücj natj , jis wa tsjictjacj la tjajay mpes .
44019025	Niyom pꞌa wa pátjatsja Efeso moꞌó , nin pꞌiyá tsjiꞌ lajaytsja . Demetrio jis lal tjevele ꞌa jis mulus jupj ntꞌa . Tjevele jupj jomozopan ꞌa jis mulus wa jupj ntꞌa . Tjevele : — Nun solejé tꞌemel pülücj tꞌeꞌenquecj , wa tsjictjacj lijicj mpes .
44019026	Jus nlayé tsjan la tjiji Pablo Efeso poꞌó , nasa way nin pꞌiyá liji jun taꞌá Asia poꞌó . Jupj nin vele dios witjacj niyom lis tjajay malala , dios witjacj tulucj yupj . Pülücj topon jupj lal , mpes quina ma jisas Artemisa .
44019027	Malala nin . Ca nacj pjü ca ma jaylacj la mijicj quinam wa tsjictjacj cupj lijicj . Ca mvelecj ca Artemisa wo malala ca nacj . Jupj dios püné . Pjü Asia poꞌo patja po yola jupj püné . Pjü jun taꞌá patja po yola wa jupj püné . Ma jisas nsem jupj quinam ca nacj , Pablo liji mpes — Demetrio nin tjevele yupj jilal .
44019028	Tjepjyacan̈ na pasal tsꞌa tjiꞌin Pablo lal , jupj la tjiji mpes . Yümücj tjowelepj : — Pajal püné Artemisa . Jupj yupj jis dios pjü way mpes Efeso poꞌo patjá — niná yümücj tjowelepj yupj .
44019029	Len̈ way la pꞌa wa neꞌaj tapatja pajal yümücj pjac la tjajay wa . Pjü way nintsja yupj , Efeso poꞌo patjá . Ntjiꞌlin̈ Gayo , ntjiꞌlin̈ wa Aristarco . Niyom nenem Macedonia mpe tjiquil . Cus tocon̈tsja Pablo . Jis ntjiꞌlin̈ , la tjolocjocj yupj gente ꞌa si mulutsja ntꞌa .
44019030	Pablo quelel jámatsja la veles ꞌa jis tjimyula jilal . Mopꞌin ma tjemey . Jesucristo lal japon po ma jisastsja jupj ca mim neꞌaj .
44019031	Asia ntꞌa tapatja jis jepapan nepenowá taná tjowelepj wa Pablo lal ma la winin gente ꞌa jis tjimyula ntꞌa . Jepapan nenem Pablo jomicapan waytsja .
44019032	Gente ꞌa jis tjimyula ntꞌa , pasal yümücj pjac la tjajay . Ma yuwal javeleptsja . Pülücj yupj sin popé ma salejeptsja tsjan mpes ꞌa jis tjimyula .
44019033	Nepénowa topon Alejandro tjijyüꞌta ꞌa jis mulus . Judiopan tjaman jupj pjü januc ntꞌa , mpes yólatsja jupj mpes ꞌa jis tjimyula . Alejandro jupj mos jas tjijyünsa , jostsja pjü mpjacan̈ jupj lal . Quelel véletsja yupj ꞌa jis tjimyula judiopan la tjajay mpes tulucj .
44019034	Len̈ way sin tjiꞌyüsa Alejandro judío waytsja jupj , mpes yupj ꞌa mulú yümücj tjowelepj : — Pasal püné Artemisa . Jupj yupj jis dios pjü mpes Efeso poꞌo patjá — niná yümücj tjowelepj yupj . Lovin nin tjowelepj hora matꞌe mpes .
44019035	Hora matꞌe tepyala na , lyájasa tepyala lis tjiji yupj jis jepa pjaní Efeso mpe . Tjevele yupj jilal : — Pjü salejepj Artemisa wo ton̈ca Efeso poꞌó . Salejepj jyamacj jupj wo . Pasal püné jupj , Artemisa . Pjü salejepj wa jyamacj pwen niná Artemisa jin justa , pwen niná tsjun poꞌo nepé palá tjeyaca .
44019036	Tꞌücꞌ way pjü salejepj . Mpes más ꞌücj lyájasa nu mpalas nun . Po ma malala la müjí nun tsꞌu ꞌinyá mpes .
44019037	Jis tucuman niyom nenem . Yupj ma tepequen̈ dios jis wa ntꞌa . Ma wa malala nyuca tjowelepj Artemisa poꞌó .
44019038	Demetrio ma jos niyom nepenowá lajay ca nacj . Niyom la pꞌa wa Artemisa wo tsjictjacj lajay , ma wa jisas niyom nenem ca nacj . Más ꞌücj mvelecj jepapan jilal . Nun solejé tsjan jawas ꞌücj lowú la veles yupj jilal .
44019039	Ca nacj quelel welé pꞌa mpes . Más ꞌücj pjü ꞌa jis mulus la veles niná . Quina ma polel lojí niná . Nun solejé gente quelel ꞌa jis mulus na , jepapan javelepj ncu ꞌücj ꞌa jis mulus .
44019040	Yacjaj malala la tjijicj . Pasal yümücj pjac la tjijicj , pülücj tsꞌa tjiꞌin . Nun niyom nenem tucumaná , ma malala la tjajay yupj . Jepapan ma tjowelepj ꞌücj ꞌa qjuisí mulú . Romanopan jis jepapan ꞌücj ca qjuis capj ntülücj niná la tjijicj mpes yacjaj . Tꞌücꞌ way malala la tjijicj — jepa pjaní Efeso mpes nin tjevele .
44019041	Niná tꞌücꞌ tjevele na , sin tjejyama pjü , tjil .
44020001	Mpes pjü tjil quinam . Ma yümücj pjac lajaytsja quinam . Pablo tjijyüꞌta Jesucristo lal japon ꞌa jis mulus . ꞌÜcj jisas tepyala yupj jupj tjevele mpes . Nin jawas tjevele wa nasa ca mim jupj . Tjemey Macedonia ntꞌa .
44020002	Macedonia poꞌo tjuwine na , tjemey yus la nuc Dios tsꞌuyupj . Pablo pajal ꞌüsüs tjevele yupj jis lal , ca ꞌücj jisas nsem yupj Jesucristo mpes . Nin la tjiji na , tjemey Grecia ntꞌa .
44020003	Mes contꞌe tüpüꞌü jupj neꞌaj . Locopyaya quelel jámatsja Siria ntꞌa barco mpes . Quelel jámatsja na , jupj wola tjowelepj judiopan nepenowá la nuctsja la ꞌünan jupj . Mpes ma tjemey barco ntꞌa . Jólatsja más ꞌücj niswá mim Macedonia ntꞌa . Mpes neꞌaj tjemey .
44020004	Sópater tjemey jupj lal , Aristarco ꞌotsꞌipj , Segundo ꞌotsꞌipj . Gayo tjemey wa jupj lal , Timoteo ꞌotsꞌipj . Tíquico tjemey ꞌotsꞌipj , Trófimo ꞌotsꞌipj . Sópater Berea mpe ꞌeseptsja . Pirro jatjam waytsja jupj . Aristarco , Segundo ꞌotsꞌipj , Tesalónica mpe neꞌespan waytsja yupj . Gayo Derbe mpe ꞌeseptsja . Tíquico , Trófimo ꞌotsꞌipj , Asia mpe neꞌespan waytsja yupj .
44020005	Yupj pjü way neꞌas tjil Filipos ntꞌa . Mwalá tjil quinam cupj qjuilal . La qjuesé nuctsja Troas moꞌó .
44020006	Ma tjeleque cupj custjay . Judiopan fiesta lajaytsja quinam , ne nin . Fiesta niná mpes pan levadura cjuwá tjelyajacj . Fiesta tꞌücꞌ tepyala na , tjeleque Filipos mpe barco mpes . Tsꞌacꞌ cinco na neꞌas tjeleque Troas ntꞌa . Qjuis catjampan la nyüjüsüquecj niswá . Tsꞌacꞌ siéteya tepyatjaquecj neꞌaj .
44020007	Troas moꞌó Dios tsꞌuyupj pjü way ꞌa jis tjimyula sábado jawas , tꞌyaja na . Pan ꞌa mulú tjalá , ne yola jis tepyala Jesucristo yupj mpes tepeꞌe . Pablo tjevele yupj jis walapꞌaꞌá . Yaya quelel jámatsja , mpes mwalá way pꞌin püs way tjevele . Püste culupwen ntꞌa véletsja custjay , ne tꞌücꞌ tjevele quinam .
44020008	Yupj tapatja cuarto viyapa moꞌó , pajal campányatsja jupj . Lámpara pülücj játjatsja , sin jyawca yupj .
44020009	Tjamacjas ventana casá jáꞌasatsja . Eutico lotsja jupj . Pablo véletsja na , pajal ja vyatsja . Tjejyá , mpes palá tjeyaca pjeꞌá , ꞌamá ntꞌa , pajal campanya mpe . Moꞌo játjatsja neꞌaj tjil , tjamanun jupj . Tepeꞌe quinam jupj .
44020010	Pablo palá tjacꞌ wa . Tüicꞌ jin tjüjünsü , tepeꞌe tꞌempe ntꞌa , tꞌasiyú ntjüiꞌle , col tjevyala jupj . Tjevele : “ Ma nujola tꞌas . Nyucunú tepyala niswá . ”
44020011	Viyá tjil niswá , pjü way . Tjalá . Tꞌücꞌ tjalá na , Pablo püs way tjevele niswá . Tjejyawca na véletsja custjay , ne tꞌücꞌ tjevele quinam . Tjemey quinam Troas mpe .
44020012	Nepénowa tjaman tjamacjas jupj wo ntꞌa . Pajal ꞌücj jisastsja , nyucunú tepyala niswá .
44020013	Ncupj mwalá way tjeleque Pablo lal . Barco mpes tjeleque Asón ntꞌa . Pablo quelel jámatsja Asón ntꞌa ꞌamá casá . Tjevele neꞌaj ca la müjüsüm cupj . Noꞌoj mpe ꞌa mulú quelel léquetsja barco mpes .
44020014	Neꞌaj la nyüjüsüquecj Asón poꞌó , ne Pablo wama tjacꞌ barco moꞌó . ꞌA mulú tjeleque Mitilene ntꞌa .
44020015	Yaya tjeleque niswá barco mpes . Quío mpe neꞌaj pꞌin tjeleque . Yaya sipé neꞌas tjeleque Samos poꞌó . Tsꞌacꞌ contꞌe tepyala na , neꞌas tjeleque Mileto poꞌó .
44020016	Ma tjeleque Efeso ntꞌa ; Pablo ma püs way quelel pǘꞌütsja Asia poꞌó . Len̈ way quelel neꞌas jámatsja Jerusalén ntꞌa . Neꞌaj quelel jáꞌasatsja , judiopan ꞌa si mulú na fiesta mpes , yupj jis fiesta Pentecostés ló .
44020017	Pablo tjáꞌasa na Mileto poꞌó , sin tjejyama jis lal la cuwis coꞌmüypan Efeso mpe , yupj ne tsjiꞌ lajaytsja Dios mpes Dios tsꞌuyupj jilal .
44020018	Tjiquil na , Pablo tjevele yupj jilal . Ninana tjevelá : “ Nun solejé ꞌoyn nyuca la tjejay napj nun jilal Asia poꞌo tjacuwis na . Solejé lovin ꞌüsüs la tjejay nun jilal .
44020019	Solejé napj la tjejay qjuis Jepa Jesucristo jostsja jinwá . Ma püné jin nólatsja napj pꞌiyá . Pasal nólatsja la pꞌa poꞌó ; najastsja pjü ca jisas nsem qjuis Jepa Jesucristo . Solejé malala ntepalá , judiopan quelel na ꞌünantsja mpes .
44020020	Ma lecj tjeyá la velestsja nun jilal , nucopj la pꞌacj cus la con̈ Jesucristo . Nusin tjiꞌyüsa la tjejay ꞌa qjuis tjimyula na . Nusin tjiꞌyüsa la tjejay nun jis wa ntꞌa ꞌotsꞌipj .
44020021	Judiopan jilal tjevelé , judiopan tulucj jilal tjevelé ꞌotsꞌipj . Tjevelé : ‘ ꞌAplijila way tꞌas nun , malala nyuca la tjüjí mpes . Dios jos jin la müjí quinam . Toponé qjuis Jepa Jesucristo lal ’ , nin tjevelé yupj jilal .
44020022	” Quina jum Jerusalén ntꞌa . Dios Cjües jos napj ca mis neꞌaj . Ma selé tsjan ca ma palas neꞌaj .
44020023	Nin pꞌin selé : Dios Cjües lovin vele napj lal yupj ca ma ꞌonsocj cawilta moꞌó , malala ca ma palas neꞌaj .
44020024	Ma nin nola ncu ma patsꞌ ca . ꞌÜcj wa napj lal napj ni püꞌí Jesucristo mpes , jupj jos jin tꞌücꞌ lejay mpes . Jupj cupj qjuis Jepa Püné . Jupj jos napj mvelé la pꞌa jis walapꞌaꞌá napj selé . Ca yupj jis lal mvelé Dios pajal ꞌüsüs la tjiji gente mpes . Po quelel jis capj pꞌyaꞌsa jupj . ꞌÜsüs ca nin mvelé , ꞌücj jis la pon yupj . Niná ntjeꞌaya ca nin la mejay la pꞌa mpes .
44020025	” Nun jis walapꞌaꞌa tjevelé ꞌoyn liji Dios ne jyüꞌta . Nasa tꞌücꞌ nusin tjiꞌyüsa la tjejay . Tjum na , ma ca nus nucú niswá .
44020026	ꞌÜcj velé nun jilal napj ma la tjejay la pꞌa wa ca malala nsem Dios lal , ca malala jis mpalas .
44020027	Napj tjevelé Dios tjevelá , pjü . Tꞌücꞌ way pjü way tjevelé .
44020028	ꞌIn tjajamá nun , lovin la müjí Dios tjevelá . Tjajamá Dios tsꞌuyupan . Dios Cjües la nu tꞌya , ca pastorpan nsem nun , mpes nun ca jis majamá yupj jupj mpes . Yupj Dios jutsꞌaꞌá . Jupj Jatjam tepeꞌe yupj mpes , ne nin .
44020029	” Napj selé napj tjum na , gente pasal malala ncul ca , ca mal nun ntꞌa ꞌa nu mulus na . La ntsawilicj ca nun jilal . Ca jisas nsem nun ma ca cus ncon̈có quinam Jesucristá .
44020030	Nun sin popa nepenowá ca nin la mijicj . Ca la ntsawilicj wa Dios tsꞌuyupj jilal . Jesucristo lal japon nepenowá ca mponecj yupj jilal . Nin ca la mijicj yupj javelepj jinwá .
44020031	Mpes ꞌin tjajamá . Ma toponé yupj javelepj . Nujola tapalas año contꞌe mpes lovin tꞌücꞌ way nusin tjiꞌyüsa la tjejay . Po nólatsja nun mpes . Najastsja nin la müjí Dios tjevele jinwá .
44020032	” Najas Dios lovin ca nucopj ncon̈cos . Nun solejé pasal ꞌüsüs way liji Dios nun jilal . Nasa nusin tjiꞌyüsa jupj tjevelá , mpes solejé niná . Dios tjevele jupj ca nu majamas nun . Dios polel nucopj pꞌyaꞌsa más ꞌüsüs la müjí , jupj jos jinwá . Dios polel liji nun ca mpatjaqué lovin jupj lal , pjü way jupj lal japon jinwá , yupj ne jupj jutsꞌaꞌá .
44020033	Nun solejé napj lovin ma najastsja tꞌemel pꞌa jutsꞌaꞌá . Yupj sin quip ma wa najastsja .
44020034	Solejé tsjiꞌ la tjejay , mpes jaylacj la tjejay pjü way napj najastsja . Jis tjeꞌyá wa ncapj tocon̈ jilal .
44020035	Mpes napj nusin tjiꞌyüsa la tjejay Dios jos yümücj tsjiꞌ la müjí , ne jis capj mpꞌaꞌsá jis tꞌemel cjuwá . Nujola tapalas qjuis Jepa Jesucristo tjevelá . Tjevele : ‘ ꞌÜcj nujisas pyala la pꞌa nu jaꞌayapj na . Más ꞌücj nujisas nsem nun ꞌoyá na la pꞌa jilal ’ ” , Pablo nin tjevele coꞌmüypan jilal . Yupj ne coꞌmüypan waytsja Dios tsꞌuyupj jilal Efeso poꞌó .
44020036	Tꞌücꞌ tjevele na , yupj pjü way jis ticꞌ jin tjijyünsünün̈ , ne Pablo tjevele Dios lal .
44020037	ꞌAplijila jis tepyala . Quelel la tjajaytsja Pablo . Jupj col tjovalapj .
44020038	Pasal ꞌaplijila jis tepyala jupj tjevele mpes . Tjevele ma ca jus nucucj niswá . Tꞌücꞌ tjowelepj na , cus tocon̈ barco ntꞌa .
44021001	Nasa leque tjevelecj , ne barco moꞌo tjeleque . La tꞌas way tjeleque Cos ntꞌa . Yaya tjeleque wa Rodas ntꞌa . Yaya sipé Pátara ntꞌa tjeleque wa .
44021002	Pátara ntꞌa pꞌa barco moꞌo tjeleque . Barco nenem Fenicia ntꞌa jámatsja . Tjeleque ncupj .
44021003	Chipre liꞌinyampe tjeleque . Tiro moꞌo neꞌas tjeleque . Tiro Siria poꞌó jupj . Barco moꞌo tjatꞌ quelel palá jatꞌolontsja neꞌaj . Nin mpes ꞌücj pjeꞌá tjeleque barco mpe .
44021004	Jesucristo lal japon la tepyalactsja . Yus tjinyucucj na , semana pjaní tepyatjaquecj neꞌaj yupj jis lal . Yupj tjowelepj Pablo lal : “ Ma jutja Jerusalén moꞌó ” . Dios Cjües sin tjiꞌyüsa la tjiji malala ca mpalas Pablo lal Jerusalén poꞌó , mpes nin tjowelepj yupj .
44021005	Barco tjemyana quelel jámatsja na , tjeleque . Pjü way Jesucristo poꞌo japontsja , qjuis capj tocon̈ yupj tapatja mpe . ꞌÜsǘ la ntꞌa tjil cupj qjuis lal . Yupj sejatsꞌom , yupj jis tsꞌuyupj qjuis capj tocon̈ ꞌotsꞌipj . Qjuis ticꞌ jin tjijyünsüquecj ꞌüsǘ püné la ntꞌa , tjevelecj Dios lal . Tꞌücꞌ tjevelecj na , nasa leque tjevelecj .
44021006	Barco moꞌo niswa tjeleque , ne yupj tjil jis wa ntꞌa .
44021007	Tiro mpe tjeleque quinam . Tjeleque Tolemaida ntꞌa . Neꞌaj la tjelyapanacj Dios tsꞌuyupj jilal . Tsꞌacꞌ pjaní tepyatjaquecj yupj jilal .
44021008	Yaya tjeleque Cesarea ntꞌa . Felipe wo ntꞌa tjeleque , tsjicj way tepyatjaquecj jupj lal . Jupj lovin tjevele la pꞌa jilal Jesucristo pajal ꞌüsüs la tjiji pjü gente mpes . Jupj ne niyom siéteya sin popetsja apostolpan lis tꞌapj püná . Lis tꞌapj ca jis maꞌayacj jis la las jis vayum tulucj .
44021009	Felipe yulupjana jucucuspan pjü way voyum tuluctsja yupj . Jucucus nenem profetapan waytsja yupj .
44021010	Tsꞌacꞌ nepenowá tepyatjaquecj neꞌaj . Neꞌaj tepyatjaquecj na Agabo tjacꞌ Judea mpe . Profeta watsja jupj .
44021011	Tjacꞌ wa jupj cupj ntꞌa . Mos tsyuꞌpa , tsjom tsyuꞌpa wa Pablo col tsyuꞌpa mpes . Tjevele : — Dios Cjües vele judiopan Jerusalén poꞌo patja nin pꞌiyá ca la mijicj . Yupj yom niná ntsuꞌpacj , jupj ne col tsyuꞌpa pülül niná mpes . Ca maꞌayacj jupj judiopan tulucj jilal cus la tül jupj — nin tjevele .
44021012	Jupj tjevele tjepjyaꞌaquecj na , la tjemyonacj Pablo lal ma ca mim Jerusalén ntꞌa . Cesarea poꞌo pátjatsja nin pꞌiyá la tjomon Pablo lal .
44021013	Pablo jis la tjiꞌyüya : — ¿ Tsjan mpes ꞌaplijila jotjaqué ? Nun nin lojí mpes ꞌaplijila wa ne palá napj . Ma lecj jeyá yupj ntsuꞌpacj napj Jerusalén ntꞌa tjum na . Ma lecj jeyá ni püꞌí Jesucristo mpes , jupj cupj qjuis Jepa Püné — Pablo nin tjevele cupj qjuilal .
44021014	Jupj ma quelel líjitsja cupj qjuisastsja jin , mpes ma la tjemyonacj niswá . Tjevelecj pꞌin : — Qjuisas qjuis Jepa Dios jos jinwá mpalas .
44021015	Locopyaya ꞌücj la tjijicj cupj cutsꞌaꞌá ne tjeleque .
44021016	Jesucristo poꞌo japon nepenowá , Cesarea poꞌo tapatja sin popé , tjil wa cupj qjuilal . Mnosán wo ntꞌa qjuis tjaman , neꞌaj tepyatjaquecj püste mpes . Mnosán Chipre mpe ꞌeseptsja . Mwalá way topon sin popé waytsja jupj .
44021017	Neꞌas tjeleque Jerusalén ntꞌa . Dios tsꞌuyupj ꞌücj jisastsja qjuiyus tjunuc .
44021018	Yaya Pablo tjemey cupj qjuilal , cus tjinyucucj Jacobo . Dios tsꞌuyupj coꞌmüypan ꞌa jis tjimyula neꞌaj ꞌotsꞌipj .
44021019	Pablo jis la tjelyapaná yupj . Tjevele tsjan la tjiji pjü way judiopan tulucj jilal . Dios püné mpes la tjiji .
44021020	Tjepjyacan̈ na , ꞌüsüs tjowelepj Dios poꞌó . Tjowelepj Pablo lal : “ Qjuis catjam , jipj jus nley judiopan pülücj topon quinam Jesucristo poꞌó . Newa javelepj Dios po jos nin lijicj Moisés tjijyüꞌta püná .
44021021	La pꞌa wa jis wala tjowelepj jipj sin ꞌyüsa lejay judiopan , judiopan tulucj patja ntꞌa . Yupj tjowelepj jipj sin ꞌyüsa lejay más ꞌücj ma lajay Moisés tjijyüꞌtá . Tjowelepj jipj sin ꞌyüsa lejay más ꞌücj ma jatꞌǘ yupj sejatjampan tsjictjacj jis pjolocꞌ tsjicj way tꞌasiyú . Tjowelepj jipj velen más ꞌücj yupj ma lajay judiopan lovin la tjajay jinwá .
44021022	Mpes más ꞌücj nin la mijin cupj velecj mpes . Tꞌücꞌ way yupj ca jus nlayecj jipj tjacuy Jerusalén ntꞌa .
44021023	Mpes cupj qjuisas jipj la mijin cupj velecj jinwá . Cupj sin popa yulupjana way quina tꞌücꞌ lajay Dios lal tjowelepj ca nin la mijicj .
44021024	Yupj jilal ca mim , ca nin la mijin Moisés popel jyüꞌta jinwá , ca salá jinwá mya palas Dios lal . Jaylacj la mijin yupj jisas mpes ꞌotsꞌipj , ca pjü jaylacj la mijicj ꞌücj tꞌücꞌ la qjuijicj yupj tjowelepj Dios lal . Tjaꞌayapj na , ꞌücj ca sey tsꞌüil ntꞌüjücj tꞌücꞌ la tjajay mpes . Nin lejay na , judiopan Jesucristo poꞌo japon witjacj ca nucucj jipj nin la tjejay . Ca jus nlayecj nepénowa ma tꞌücꞌ way tjowelepj jipj poꞌó . Ca sin müꞌüsüs jipj lejay wa Moisés tjijyüꞌtá .
44021025	” Judiopan tulucj pꞌa casá lajay ꞌin . Judiopan tulucj Jesucristo poꞌo topon wa , mpes papel tepyaquecj , jas tjejyamacj yupj ntꞌa . Papel tjevele más ꞌücj Jesucristo lal japon ma jalá pwisis pꞌa tjaꞌayapj yupj jis dios witjacj mpes . Más ꞌücj ma jalá pwisis ꞌos jüpꞌüy moꞌo ton̈ca custjay . Más ꞌücj ma myüꞌün̈ ꞌosis . Más ꞌücj niyom ma jamanun yupj sejatsꞌom tulucj . Más ꞌücj nequem ma jil yupj jis vayum tulucj jilal . Nin tjevele papel niná cupj jas tjejyamacj yupj mpes . Judiopan jus nlay niná cupj tjevelecj judiopan tulucj jis lal ” , nin tjowelepj Pablo lal .
44021026	Mpes yaya Pablo nin la tjiji yupj tjowelepj jin . Tjemey niyom yulupjana nenem jilal . Moisés tjijyüꞌta jin la tjajay , ca salá jinwá cüpalas Dios lal . Tjil Dios wo ntꞌa , tjowelepj neꞌaj tsjiꞌ lajay jilal . Tjowelepj tsꞌacꞌ siete tepyala na , tꞌücꞌ nsem pjü tsꞌacꞌ jawas yupj salá jis mpalas mpes . Tsꞌacꞌ siete tepyala na ncul , yupj pjü way animal ca maꞌayacj Dios mpes , Moisés popel jyüꞌta jinwá .
44021027	Tsꞌacꞌ siete cyawájatsja na , judiopan nepenowá jus tjunuc Pablo , tón̈catsja jupj Dios wo moꞌó . Yupj Asia mpe neꞌespan . Ma jisastsja Pablo . Malala tjowelepj Pablo poꞌó , mpes judiopan pülücj tsꞌa tjiꞌin jupj lal . Ntjiꞌlin̈ jupj .
44021028	Yümücj tjowelepj : “ Israelpan , nculá qjuis capj mpꞌaꞌsá . Yom niná malala vele judiopan poꞌó jun taꞌá . Vele yupj jilal más ꞌücj ma lajay Moisés tjijyüꞌtá . Vele yupj jilal Dios wo malala . Jis ticyuna judiopan tulucj . Dios wo moꞌó tjil yupj . Mpes pasal malala nyuca la tjiji jupj Dios wo lal ” , nin tjowelepj .
44021029	Nawajaꞌa yupj jus tjunuc Trófimo neꞌaj tjuwine Pablo lal Jerusalén poꞌó . Mpes yupj yólatsja Pablo tjemyana Trófimo Dios wo moꞌó . Trófimo judío tulucj , Efeso mpe ꞌeseptsja jupj .
44021030	Pjü Jerusalén poꞌo tapatja tsꞌa tjiꞌin Pablo lal yupj tjowelepj mpes . Len̈ way ꞌa jis tjimyula Dios wo ntꞌa , ntjiꞌlin̈ Pablo . Pjeꞌá la tjolocjocj jupj . Jun tꞌolon .
44021031	Quelel jaꞌünantsja jupj . Quelel jaꞌünantsja na , jepa püné romanopan jis militarpan mpes jas tjiꞌyüsa pjü way Jerusalén ntꞌa patja ꞌa jis tjimyula . Tsꞌa tjiꞌintsja , yümücj pjac tjowelepj quinam .
44021032	Mpes len̈ way tsꞌüequené ꞌa jis tjimyula ntꞌa . Tjemey militarpan nepenowá jilal , militarpan jis jepapan nepenowá jilal ꞌotsꞌipj . Gente tjunuc jiquiltsja yupj , mpes ma moꞌo süp quinam Pabló .
44021033	Militarpan jis jepa püné tjacꞌ na , ntjüiꞌle Pabló . Jis tjijyüꞌta militarpan la tsupapj jupj cadena mpes . La tjiꞌyüya pjacj niná . La tjiꞌyüya tsjan la tjíjitsja niná .
44021034	Gente pasal yümücj pjac tjowelepj Pablo malala . Ma yuwal tjowelepj . Mpes militarpan jis jepa püné ma jas tjiꞌyüsa tsjan la tjiji Pabló . Jis tjijyüꞌta militarpan la man jupj militarpan patja ntꞌa .
44021035	Jümücj neꞌas tjil na , Dios wo wolapꞌaꞌá , judiopan pajal tsꞌa ꞌin jis tepyala . Nasa way quelel jaꞌünantsja Pablo . Mpes militarpan len̈ way ntjiꞌlin̈ jupj , campanya tjaman jupj , judiopan ma malala jis la jay jupj .
44021036	Judiopan cjüil jiquiltsja , yümücj tjoweleptsja : “ Tjüꞌüꞌná jupj ” .
44021037	Neꞌas tjil quinam militarpan tapatja ntꞌa . Wama quelel jiltsja na Pablo lal , Pablo la tjiꞌyüya militarpan jis jepa püné lal : — ¿ Ncu ꞌücj velé jipj lal ? Jepa wola tjevele : — Napj ma seletsja griego velen jipj .
44021038	Nólatsja jipj Egipto mpe ꞌesepj ca nacj . Egipto mpe ꞌesepj niyom pülücj ꞌa jis tjimyula la tjiji jupj nawajaꞌa , quelel le palánatsja jepapan jis lal . Yulupjana mil waytsja yupj . ꞌÜcj yupj jilal jaꞌünan la pꞌa . Egipto mpe ꞌesepj jis tjemyana wa cjuwá ntꞌa . Nintsja jipj , nin nólatsja napj .
44021039	Pablo wola tjevele : — Nin tulucj napj . Judío napj . Püna tüpüꞌüs Tarso ntꞌa Cilicia poꞌó . Selen Tarso ntꞌa pülücj patja , selen yupj jis jepapan jajütütj pꞌa ntꞌa patja wa . Napj la ꞌe mon maꞌayan mvelé gente jis lal — Pablo nin tjevele .
44021040	Militarpan jis jepa püné tjevele ꞌücj mveles yupj jilal . Mpes Pablo jas nisa , tón̈catsja jis wa wolapꞌaꞌá . Jupj pjwel jas tjijyünsa , la syüpjünǘ ; jostsja judiopan mpjacan̈ jupj mveles . Lyájasa tepyala . Pablo tjevele yupj jilal ; yupj jis tin hebreo ló mpes tjevele yupj jis lal . Tjevele :
44022001	“ Judiopan , coꞌmüypan ꞌotsꞌipj , najas nusin müꞌüsüs ma malala la tjejay napj . Nin mpes quelel velé nun jilal ” , nin tjevele .
44022002	Tjepjyacan̈ hebreo véletsja jupj , mpes ꞌüsüs tjepjyacan̈ jupj lal . Tjevele :
44022003	“ Judío napj . Ntjamanuna Tarso ntꞌa Cilicia poꞌó . Mopꞌin ntjitꞌünǘ quiꞌá Jerusalén poꞌó . Gamaliel nin tjiꞌyüsa la tjiji . ꞌÜsüs nin tjiꞌyüsa pjü way Moisés tjijyüꞌtá . Judiopan püna tapatja la tjajay , niná ꞌüsüs nin tjiꞌyüsa . Napj selé nun lovin quelel lojí Dios jos jinwá . Nin pꞌiyá la tjejaytsja napj .
44022004	Pasal malala nyuca la tjejay napj Jesucristo poꞌo japon jilal . Tsyupaptsja yupj , jis tjeꞌyonsó wa cawilta moꞌó . Nepénowa tecyaꞌlin̈ napj la tjejay mpes .
44022005	Sacerdote más püné selé napj nin la tjejay . Pjü judiopan jis jepapan , coꞌmüypan ꞌotsꞌipj , salejepj napj nin la tjejay . Papel ntjaꞌayapj judiopan mpes Damasco poꞌo patja . Yupj ne cupj qjuis catjampan . Papel niná tjetsja napj Damasco ntꞌa . Papel tjevele ꞌücj napj tsyupapj Jesucristo poꞌo japon neꞌaj , ꞌücj si cuman Jerusalén ntꞌa , jis capj la tül .
44022006	” Lotsꞌacꞌ culupwen ntꞌa jáꞌasa na , neꞌas tjumtsja , neꞌaj way pꞌin Damasco . Len̈ way pajal jaw tepyala tsjun poꞌó . Napj ntꞌa pasal jaw tepyala wa , napj tꞌasiyú tjejyawca .
44022007	Mpes ntitülǘ , tüpüꞌüstsja napj . Nepé vele pjactsja tjapjacas . Tjevele : ‘ Saulo , ¿ tsjan mpes malala nyuca lejay napj lal ? ’
44022008	Napj la tjiꞌyüy : ‘ ¿ Pjacj vele napj lal ? ’ Nawala tjevele : ‘ Jesucristo napj , Nazaret mpe ꞌesepj napj . Jipj malala nyuca lejay napj jisas lal . Mpes malala nyuca lejay wa napj lal ’ , nin tjevele .
44022009	Ncapj tocon̈ tjunuc wa tjejyawca napj ntꞌa , nin pꞌin ma sin tjiꞌyüsa jupj tjevelá .
44022010	Napj tjevelé : ‘ ¿ Tsjan jyas napj la mejay ? ’ Qjuis Jepa Jesucristo nawala tjevele : ‘ Jin niꞌisa , mim Damasco ntꞌa . Neꞌaj yom pꞌa wa mveles ca jipj lal tsjan niná napj najas ca jipj la mijin ’ , nin tjevele .
44022011	Ma polel tjinyuc , tjejyawca la tjiji mpes . Mpes niyom ncapj tocon̈tsja namas ntjiꞌlin̈ , ntjaman napj Damasco ntꞌa .
44022012	” Neꞌaj Damasco ntꞌa püꞌü watsja Ananías . Po ꞌüsüs la tjíjitsja Moisés tjijyüꞌtá . Po ꞌüsüs waytsja jupj pjü judiopan jilal neꞌaj .
44022013	Tjacꞌ napj ntꞌa , tjevele : ‘ Saulo , jipj ne napj natjam Dios mpes . Quina nucun ca niswá ’ , tjevele . Len̈ way tjinyuc , jupj nin tjevele na . Jus tjinyuc jupj .
44022014	Tjevele : ‘ Cupj ne judiopan püna tapatja sin popa pꞌiyá püs naya pyatjaquecj . Yupj po jisastsja Dios . Dios niná quina jos jipj jus nlayen tsjan ca la mijis jupj . Jupj jostsja jipj tjinyuc jupj Jatjam , jupj Yom ꞌÜsüs Dios Lal . Dios jostsja wa jipj tjapjacꞌ Jatjam tjevelá . Mpes nin tepyala .
44022015	Mpes quina mvelen ca gente pjü way jilal jupj mpes . Pjü tjinyuc mpes mvelen ca yupj jilal . Pjü tjapjacꞌ mpes mvelen wa yupj jilal .
44022016	Ma la ꞌunuca quinam . Mas , bautizar ca la mya jay . La monan jipj Dios perdonar la mya jis jipj , malala nyuca la tjejay . La monan ca nin la mijis Jesucristo mpes , ne nin la mijis ’ , Ananías nin tjevele napj lal .
44022017	” Niswa tjacuwis na Jerusalén ntꞌa , tjum Dios wo ntꞌa la veles jupj lal . Nan si tsicyacj jinwá ntepalá , ne tjinyuc napj .
44022018	Nejepa Jesucristo jus tjinyuc . Napj lal tjevele : ‘ Len̈ way jutja Jerusalén mpe . Jipj velen napj nin poꞌó ma ca mponecj yupj . ’
44022019	Wola tjevelé : ‘ Nejepa , yupj salejepj napj tjum pjü yupj jis wa ntꞌa , judiopan ꞌa si mulú ntꞌa . Tjum la tjilil jipj lal topon . Salejepj cawilta moꞌo jis tjeꞌyonsó , moꞌo süp yupj ꞌotsꞌipj .
44022020	Salejepj ꞌüsüs waytsja napj lal yupj tjüꞌünan Esteban , jupj ne la pꞌa jilal tjevele jipj mpes . Tjum yupj jis lal Esteban tjüꞌünan na . Napj tjejyamá yupj sin quip pjeꞌapa , tjüꞌünan na . ’
44022021	Nin tjevelé napj jupj lal . Mopꞌin nin Nejepa Jesucristo tjevele : ‘ Jutja . Jin jyam pasal campa ntꞌa , judiopan tulucj ntꞌa ’ , nin tjevele napj lal . ”
44022022	Pablo tjevele na judiopan tulucj mpes , yupj neꞌaj lejen̈tsja pajal yümücj pjac tjowelepj . Tjowelepj : “ Tjüꞌüꞌná jupj . Más ꞌücj ma püꞌü ” , nin tjowelepj .
44022023	Newa yümücj pjac tjowelepj . Sin quip pjeꞌapa len̈ way sin tjüꞌipj , la tsꞌi yupj . ꞌAmá jay la pꞌaꞌa la tocoy wa . Nin la tjajay yupj pajal tsꞌa tjiꞌin mpes .
44022024	Militarpan jis jepa püné tjinyuca na yupj nin la tjajay , jis tjijyüꞌta militarpan jilal jis la cuwis Pablo lal militarpan patja ntꞌa . Tjijyüꞌta moꞌo la süp jupj , ca jupj mveles tsjan la tjijá . Jepa quelel si ꞌüsütsja tsjan mpes judiopan pasal tsꞌa tjiꞌin Pablo lal .
44022025	Mpes militarpan tüpüntüpj jupj , tsupapj la süp jupj . Custjay süpǘ secj na pꞌin , Pablo tjevele militarpan jis jepa pjaní way lal . Tjevele : — Malala ca ma süpücj . Romano wa napj . Ma nusin tjiꞌyüsa custjay ncu tꞌücꞌ way malala la tjejay napj — Pablo nin tjevele .
44022026	Niná jepa militar tjapjaca na Pablo tjevelá , lecj tjeyá jupj . Tjemey militarpan jis jepa püné ntꞌa . La tjiꞌyüya : — ¿ Ncu selen yom niná romano jupj ? Malala syüpücj jupj — nin tjevele .
44022027	Mpes militarpan jis jepa püné tjacꞌ Pablo ntꞌa , la tjiꞌyüya : — ¿ Ncu tꞌücꞌ way romano jipj ? Pablo wola tjevele : — Nin .
44022028	Militarpan jis jepa püné tjevele : — Pasal pülücj jaylacj la tjejay napj , romano ntepalá mpes . Pablo tjevele : — Mpapay románotsja jupj , mpes wa romano napj — nin wola tjevele .
44022029	Mpes militarpan ma süp jupj . Len̈ way tjil . Militarpan jis jepa püné lecj tjeyá malala la tjiji mpes . Malala nin , jupj tjijyüꞌta la tsupapj romano .
44022030	Yaya militarpan jis jepa püné quelel seletsja custjay tsjan mpes judiopan tjatꞌ tjowelepj Pablo poꞌó . Mpes tjijyüꞌta ꞌa jis mulus pjü sacerdote noypan , pjü judiopan jis jepapan ꞌotsꞌipj . Syocte Pablo , ne tjemyana jupj yupj ꞌa jis tjimyula ntꞌa .
44023001	Pablo po jis wala tjinyuca judiopan jis jepapan . Tjevele : — Natjampan , napj pyon napj lovin la tjejay Dios jostsja jinwá .
44023002	Ananías tjijyüꞌta Pablo ntꞌa lejen̈tsja moꞌo la tül jupj . Ananías sacerdote más püné waytsja jupj .
44023003	Pablo tjevele jupj lal : — Dios ca cyapj ntülüs . Jipj mvelen ca ncu malala la tjejay napj . Jipj pꞌiyá malala . Selen Moisés tepyacá , mpes ꞌücj polel velen ncu malala la tjejay . Newa nin , jipj pꞌiyá ma lejay Moisés tepyaca jinwá . Tjijyütütj moꞌo la tül napj , niná Moisés tjijyüꞌta jin tulucj .
44023004	Neꞌaj lejen̈tsja tjowelepj : — Yom niná lal velen tsjiꞌ liji jupj Dios mpes . Jupj ne sacerdote más püné . Malala nin , jipj malala tjevelen jupj lal — nin tjowelepj .
44023005	Pablo jis wala tjevele : — Natjampan , ma seletsja napj jupj sacerdote más püné . Tꞌücꞌ way Moisés tjijyüꞌta : ‘ Ma malala nyuca mvelé nun jis jepa poꞌó ’ .
44023006	Pablo jus nléyatsja nepénowa yupj neꞌaj saduceopan waytsja yupj , la pꞌa wa fariseopan waytsja yupj . Ma yuwal yólatsja yupj . Mpes yümücj tjevele jupj pjü jilal : — Fariseo way napj . Mpapay fariseo waytsja jupj . Napj pyon Dios ca sin müjünsüs tecyaꞌlin̈ jilal , mpatjam niswá . Nin mpes la velel napj lal — nin tjevele Pablo .
44023007	Niná tjevele mpes , saduceopan la tjowelel fariseopan jilal . Lovin ma yuwal yólatsja .
44023008	Fariseopan japon tecyaꞌlin̈ ca sin müjünsücj , mpatjam niswá . Saduceopan ma nin japon . Fariseopan japon angelpan lyawun̈ . Saduceopan ma nin japon . Fariseopan japon gente jis qjues lyawun̈ . Saduceopan ma nin japon . Mpes saduceopan la tjowelel fariseopan jilal .
44023009	Pasal yümücj la tjowelel . Fariseopan sin popa nepenowá , Moisés popel sin ꞌyüsa lajay yupj , sin tjüjünsüpj yupj , yümücj tjowelepj . Tsꞌa ꞌintsja yupj . Tjowelepj : “ Niná ma malala la tjiji . Cjües nin tjevele jupj lal ca nacj . Ángel nin tjevele jupj lal ca nacj . ”
44023010	Fariseopan , saduceopan , po ma yuwal yólatsja yupj . Pajal la tjowelel . Pasal yümücj la tjolocjoctsja Pablo pjwel manas . Mpes militarpan jis jepa püné lecj jéyatsja jupj pjwel ca ntꞌancanan̈ . Mpes jis tjijyüꞌta militarpan jis la tjilil Pablo , ca len̈ way manucj jupj militarpan patja ntꞌa .
44023011	Püste na , qjuis Jepa Jesucristo tjacꞌ , tón̈catsja Pablo ntꞌa . Tjevele : “ Po ma lecj tjeyá . Quiꞌá Jerusalén ntꞌa tjevelen yupj jilal napj nin poꞌó jipj selen mpes . Nin pꞌiyá ca mvelen Roma ntꞌa ꞌotsꞌipj ” , nin tjevele .
44023012	Yaya judiopan cuarénteya ꞌa jis tjimyula la veles Pablo poꞌó . Más ꞌin pülücj waytsja yupj cuarenta lal . Quelel jaꞌünantsja jupj . Tjowelepj : “ Más ꞌücj ꞌyüꞌnacj jupj . Laja secj ca nsem , müsü secj ca nsem , jupj tjiꞌyüꞌnacj nas . Dios pjoca cupj velecj . Mpes ca nin la mijicj cupj tjevelecj jinwá . ”
44023013	
44023014	Tjil sacerdote noypan ntꞌa , coꞌmüypan ntꞌa wa . Tjowelepj yupj jilal : — Ca müꞌüꞌnacj Pablo . Laja secj nsem , jupj tjiꞌyüꞌnacj nas . Dios tjapjaca tjevelecj , mpes nin ca la mijicj cupj tjevelecj jinwá .
44023015	Qjuisas lo moná militarpan jis jepa püné lal jupj ca lal ncuwim Pablo nun ntꞌa . Tjowelé más ꞌüsüs quelel nusin ꞌyüsa tsjan la tjiji jupj . Nin pꞌiyá mvelecj wa pjü way judiopan jis jepapan . Jümücj ntꞌa ca la nucum . Tjacꞌ na , müꞌüꞌnacj ca jupj — nin tjowelepj sacerdote noypan jilal , coꞌmüypan jilal wa .
44023016	Mopꞌin ma nin tepyala yupj jisastsja jinwá . Pablo quelev jas tjiꞌyüsa yupj quelel lajaytsja niná . Mpes tjemey militarpan patja ntꞌa , tjevele Pablo lal .
44023017	Mpes Pablo la tjemyona jepa militar la cuwis jupj ntꞌa . Tjacꞌ na , la tjemyona : — Militarpan jis jepa püné ntꞌa tjemyana tsjicj niná . Jupj lal quelel vele jupj .
44023018	Mpes tjemyana Pablo quelev militarpan jis jepa püné ntꞌa . Tjevele : — Pablo la tjemyona napj ca ncuwis jupj ntꞌa . Jupj ne tsyuꞌpa jáꞌasa tjum na , la tjemyona tsjicj niná lal ca mis jipj ntꞌa . Quelel véletsja jipj lal — nin tjevele militarpan jis jepa püné lal .
44023019	Mpes militarpan jis jepa püné tsjicj mos ntjüiꞌle , lal tjemey yusapj ntꞌa . La tjiꞌyüya : — ¿ Tsjan quelel velentsja ?
44023020	Pablo quelev wola tjevele : — Yaya judiopan ca la monacj jipj ca jas majaman Pablo judiopan jis jepapan ntꞌa . Ca mvelecj yupj más ꞌüsüs quelel sin ꞌyüsa tsjan la tjiji jupj . La tsuwil yupj .
44023021	Po ma mponen ca yupj mvelecj . Yupj sin popa cuarénteya la nucucj ca jümücj ntꞌa la ꞌünan Pabló . Más ꞌin pülücj waytsja yupj cuarenta lal . Nasa tjowelepj Dios tjapjaca yupj tjowelepj , mpes nin ca la mijicj yupj tjowelepj jinwá . Quina quelel jus nlay ncu jas majaman .
44023022	Mpes militarpan jis jepa püné tjevele tsjicj lal : — Po ma mvelen la pꞌa jilal nin tjevelen napj lal . ꞌÜcj mim quinam .
44023023	Nin tjevele na , militarpan jis jepa püné tjijyüꞌta militarpan jis jepapan mátꞌeya jis la cuwis . Tjevele yupj jilal : — Militarpan tjüjüꞌtǘ ꞌücj la mijicj nlawú Cesarea ntꞌa . Najas püste nlawú , las nueve tepyala na . Najas militarpan cien matꞌe jis tsjam mpes ca mal . Pꞌa wa setenta cavayú casá ca mal , najas . Najas pꞌa cien matꞌe ca mal wa , ntꞌacj ca yo campa , sey tsꞌülül lejen̈ .
44023024	Najas ca manú Pablo jepa romano auxiliar ntꞌa , Félix ló jupj . Ma najas malala mpalas Pablo lal . Cavayú ꞌücj la müjí Pablo casá lo ꞌosos — militarpan jis jepa püné nin jis tjijyüꞌta .
44023025	Papel tepyaca , jas tjejyama Félix ntꞌa . Papel nin tjevele :
44023026	Félix , jipj jepa romano auxiliar , mpes quelel pyac jipj mpes . Pasal püné jipj . Napj ne Claudio Lisias .
44023027	Judiopan ntjiꞌlin̈ yom niná . Quelel jaꞌünantsja jupj . Napj nin tjiꞌyüsa romano waytsja jupj . Mpes tjum yupj ntꞌa napj militarpan jilal , pjeꞌá la tsꞌiyacj jupj yupj mpe .
44023028	Napj quelel nin ꞌyǘsatsja tsjan mpes ntjiꞌlin̈ jupj . Quelel nin ꞌyǘsatsja tsjan mpes tsꞌa tjiꞌin jupj lal . Mpes napj tjemyan jupj judiopan jis jepapan ntꞌa .
44023029	Nin mpes napj jus nley yupj tsꞌa tjiꞌin jupj lal jupj ma judiopan tjüjütütj jinwá liji mpes . Malala moꞌm quelel jaꞌünan . Malala wa quelel jaꞌonsopj cawilta moꞌó . Napj pyon ma malala la tjiji jupj .
44023030	Pꞌa wa tjevele napj lal tꞌücꞌ way judiopan ca müꞌüꞌnacj jupj . Mpes len̈ way quelel se jamtsja jupj jipj ntꞌa . Tjevelé tsꞌa tjiꞌin jilal más ꞌücj yupj ca mal ꞌotsꞌipj , mvelecj jipj lal ꞌoyn nyuca la tjiji ne tsꞌa tjiꞌin yupj . Tꞌücꞌ tepyac quinam . Nin way pꞌin .
44023031	Militarpan la tjajay yupj jis jepa püné tjijyüꞌtá . Püste na tjaman jupj Antípatris ntꞌa , pülücj patja ntꞌa .
44023032	Yaya militarpan cavayú casá tjiltsja tjaman Pablo Cesarea ntꞌa . Militarpan la pꞌa tjil Jerusalén ntꞌa niswá , yupj tapatja ntꞌa .
44023033	Cabayú casá tjil Cesarea ntꞌa neꞌas tjil . Papel tjaꞌayapj jepa romano auxiliar . Pablo lal tjil wa jupj ntꞌa , ca jupj majamas .
44023034	Jepa papel moꞌo tjevele na , la tjiꞌyüya caꞌampe ꞌesepj Pablo . Pablo tjevele Cilicia poꞌo tüpüꞌü jupj .
44023035	Jepa püné auxiliar tjevele : “ Jipj mpes jatꞌ javelepj tjiquil na , mpjacas mvelen ca , mpjacas wa yupj javelepj . Tjapjacas na , mvelé ca ncu malala la tjejay jipj ” , nin tjevele . Tjijyüꞌta ꞌüsüs majamacj Pablo , Herodes wo püné ntꞌa .
44024001	Tsꞌacꞌ cinco tepyala na , Ananías tjacꞌ Cesarea ntꞌa . Jupj ne sacerdote más pünetsja . Tjacꞌ coꞌmüypan nepenowá jilal . Ticyuna wa Tértulo la veles yupj mpes jepa romano auxiliar lal . Tjil jepa niná ntꞌa . Tjowelepj ꞌoyn la tjiji Pablo ne tsꞌa tjiꞌin yupj .
44024002	Pablo tjajamapj tucuman wa jupj quinam . Pablo tucuman na Tértulo jas tjevele jepa lal Pablo poꞌó . Jepa niná Félix lotsja . Tértulo tjevele : — Félix , pasal püné jipj . Jipj la tjejay mpes cupj ma le palanacj la pꞌa ntꞌa patja jilal . Jipj la tjejay mpes más ꞌüsüs tepyala pjü jilal cupj pyatjaquecj ntꞌa . Mpes wiꞌiquecj jipj lal .
44024003	Po ꞌücj qjuisas lovin jipj la tjejay mpes . Po wiꞌiquecj jipj lal .
44024004	Ma quelel pajal pülücj velé napj . Nin pꞌin po le mon jipj mpjacam napj velé . Tsjicj way pꞌin mvelé ca .
44024005	Qjuisin tjiꞌyüsa yom niná pasal malala vele gente jis lal . Jun taꞌá judiopan patja ntꞌa tsꞌa ꞌin se palá la pꞌa wa judiopan jilal , niná sin ꞌyüsa liji mpes . Jupj püné Nazareno lal japon jilal . Yupj nin japon Jesucristo tjevelá .
44024006	Yom niná malala quelel líjitsja Dios wo lal . Mpes ntjiliquecj jupj . Quelel velectsja malala la tjiji . Cupj selecj Moisés tjijyüꞌtá , mpes ꞌüsüs polel velectsja ncu malala la tjiji .
44024007	Nin lijictsja na , Lisias tjacꞌ , jupj ne militarpan jis jepa püné . Jupj , jupj militarpan ꞌotsꞌipj , pjaꞌas la qjuis tjajay , ntjiꞌlin̈ Pablo , tjaman jupj cupj mpe .
44024008	Lisias tjijyüꞌta cupj ca nlaca jipj ntꞌa la veles ꞌoyn nyuca la tjiji niná ne ma qjuisas . Niná lal velen na , ca jin müꞌüsüs tꞌücꞌ tjevelecj jupj poꞌó — Tértulo nin tjevele jepa romano auxiliar lal .
44024009	Judiopan jis jepapan tjowelepj wa jepa lal . Nin pꞌiyá tjowelepj Tértulo tjevele jinwá . Tjowelepj Tértulo tꞌücꞌ way tjevele Pablo poꞌó .
44024010	Jepa romano auxiliar jostsja Pablo mveles ca quinam . Ninana Pablo tjevelá : — Quelel velé ma malala la tjejay napj . Po ꞌücj najas velé jipj lal ; püs way nasa jepa tjactsja jipj judiopan jilal . Püs way tjevelentsja ncu gente malala la tjajay .
44024011	Nawajaꞌa , tsꞌacꞌ doce nasa , napj tjum Jerusalén ntꞌa la veles Dios lal . Palá tüpwiꞌtjis Dios wolapꞌaꞌá , tjevelé jupj pajal püné . Tꞌücꞌ way velé napj , jipj ꞌücj jus cülayé niná la pꞌa javelepj mpes .
44024012	Ma la tjevelel la pꞌa jilal Dios wo ntꞌa . Ma wa la tjevelel judiopan ꞌa si mulú ntꞌa . Jas tüpwes ma la tjevelel napj Jerusalén moꞌó . Gente ma la tapalan napj la tjejay mpes .
44024013	Niyom nenem jatꞌ javelepj napj nin poꞌó la pꞌin . Yupj salejepj yupj pꞌiyá la tsuwil .
44024014	” Napj quelel velé jipj lal napj nin lejay Dios tjijyüꞌtá . Ninana pꞌiyá tjevele , judiopan püna tapatja nin la tjajay . Cupj yupj sin popa pꞌiyá püs naya pyatjaquecj . Napj pyon pjü way Moisés tepyacá . Napj pyon wa pjü way profetapan tapac . Napj lejay Dios tjevelá , pjü way Jesucristo poꞌo japon nin lajay jinwá . Niyom nenem javelepj malala pꞌin niná Jesucristo poꞌo japon mpes . Niná nin lejay napj .
44024015	Napj pyon pꞌa jawasa Dios ca sin müjünsüs tecyaꞌlin̈ , mpatjam ca niswá . Sin müjünsüs ꞌüsüs witjacj , malala witjacj ꞌotsꞌipj . Nenem quiꞌá lejen̈ japon wa Dios nin ca la mijis .
44024016	Napj pyon mpes , lovin quelel lejay Dios jos jinwá . Lovin ꞌüsüs quelel lejay la pꞌa jilal . Mpes napj selé ꞌüsüs lejay .
44024017	” Año nepénowa mpes tüpüꞌüs napj la pꞌa ntꞌa . Nawajaꞌa pꞌin tjum Jerusalén ntꞌa . Tjum jis la ꞌayas tꞌemel cjuwá jilal . Tjum la ꞌünan animal witjacj , la ꞌayas Dios mpes .
44024018	Napj la tjejay Moisés popel jyüꞌta jinwá , ca salá jinwá nsem napj Dios lal . Nin mpes ꞌücj jumtsja Dios wo moꞌó . Napj ꞌyatsja Dios mpes neꞌaj . Pülücj ꞌa jis tjimyula tulucj nin jawas , la veleltsja tulucj yupj . Nin pꞌin judiopan nepenowá Asia mpe tjiquil , nus tjunuc yupj .
44024019	Más ꞌücj yupj jiquil jis la veles jipj lal . Yupj polel javelepj ncu malala la tjejay napj . Napj selé yupj jus nlay ma malala la tjejay napj .
44024020	Mopꞌin len̈ yupj quiꞌá . Nenem quiꞌá lejen̈ nin yola napj malala la tjejay . Nin tulucj . Pjü judiopan jis jepapan napj lal tjowelepj na , yupj sin tjiꞌyüsa tꞌücꞌ way ma malala la tjejay . Niyom nenem jatꞌ javelepj , salejepj wa tꞌücꞌ way velé napj .
44024021	Pjaní pꞌin malala la tjejay . Napj lal tjowelepj na , yümücj tjevelé : ‘ Napj pyon Dios ca sin müjünsüs tecyaꞌlin̈ , mpatjam ca niswá . Nin mpes ncapj lo velelé yacjaj ’ , nin tjevelé .
44024022	Félix seletsja tsjan japontsja Jesucristo poꞌo japon . Mpes jupj ma quelel véletsja ncu malala la tjiji Pabló . Mpes tjevele : — Militarpan jis jepa püné , Lisias , tjacꞌ na , napj mvelé ca ncu niná malala la tjiji — nin tjevele .
44024023	Jupj tjijyüꞌta jepa militar ca majamas Pablo . Tjevele Pablo ꞌücj pjeꞌá mwinim jupj jos na . Tjevele wa Pablo jomicapan ꞌücj ncul jis la veles jupj lal , jis la ꞌayas jupj jos ꞌotsꞌipj .
44024024	Pꞌa jawasa , tsꞌacꞌ nepénowa tjejyawca na , Félix tjacꞌ niswá Cesarea ntꞌa . Tjacꞌ jatsꞌom lal , Drusila lotsja jupj . Judío waytsja jupj , jatsꞌom . Félix tjijyüꞌta la cuman Pablo . Pablo tjevele yupj jilal tsjan japon Jesucristo poꞌo japon .
44024025	Pablo tjevele Dios jos pjü way ꞌüsüs lajay Dios jinwá . Tjevele Dios jos pjü ꞌin jajamapj ne nin lajay Dios jos jinwá . Tjevele pꞌa jawasa Dios mveles ca ncu malala la tjijicj . Pjü jilal nin mveles ca . Félix lecj tjeyá Pablo tjevele mpes . Félix tjevele : “ Najas jay quinam . Pꞌa jawasa , napj liji secj na , müjütütj ca lya cuman jipj niswá napj ntꞌa . ”
44024026	Félix jostsja Pablo tꞌemel maꞌayas , jupj ca len̈ way jas majamas cawilta mpe . Mpes Félix la pülücj tjijyüꞌta la cuman Pablo , la veles jupj lal . Mopꞌin nin , Pablo lovin ma tjeꞌyaya tꞌemel .
44024027	Año matꞌe tepyala na , pꞌa jepa tjáꞌasa tepyala . Porcio Festo lotsja jupj . Félix jostsja judiopan ꞌücj jisas mpalas jupj lal . Mpes ma tjijyüꞌta ꞌücj la winin quinam Pablo cawilta mpe .
44025001	Mpes Festo tjacꞌ quinam Cesarea ntꞌa , jepa romano auxiliar nsem jupj . Tsꞌacꞌ contꞌe tepyala na , tjemey jupj Jerusalén ntꞌa .
44025002	Neꞌaj sacerdote noypan , niyom pꞌa wa noypan witjacj judiopan jilal , tjiquil wa jis la veles Festo lal . Tjowelepj Pablo pasal malala la tjiji .
44025003	La tjomon Festo lal jupj ꞌüsüs la mijis yupj jilal . Jisastsja jupj ca müjüꞌtüs la cuman Pablo Jerusalén ntꞌa . Jümücj ntꞌa quelel la nuctsja la ꞌünan Pablo , jümücj casá jacꞌ na .
44025004	Festo jis wala tjevele Pablo cawilta moꞌo ca maꞌajam Cesarea poꞌó . Tjevele : “ Len̈ way jum Cesarea ntꞌa .
44025005	ꞌÜcj nun jis jepapan ncapj jacon̈ jil . Nun poné niná malala la tjiji . Cesarea poꞌo tjil na , yupj ꞌücj mvelecj ca napj lal tsjan niná jupj la tjijá ” , nin tjevele .
44025006	Tsꞌacꞌ ocho , tsꞌacꞌ diez ca nacj , tüpüꞌü jupj Jerusalén ntꞌa . Locopyaya tjemey Cesarea ntꞌa niswá . Yaya ꞌetjele la veles ncu malala la tjiji Pablo . Tjijyüꞌta la cuman jupj .
44025007	Judiopan tjiquil Festo lal Jerusalén mpe . Pablo tjacꞌ na , ꞌa jis tjimyula yupj Pablo tꞌasiyú . Tjowelepj Festo lal . Tjowelepj Pablo pasal la pülücj malala la tjiji . Tjowelepj mpes Festo ma jas tjiꞌyüsa ncu tꞌücꞌ way malala la tjiji Pabló .
44025008	Pablo tjevele ma tꞌücꞌ way tjowelepj . Tjevele : — Lovin ma malala tjevelé napj judiopan tjüjütütj poꞌó . Dios wo lal ma wa malala la tjejay napj . Ma wa malala la tjejay romanopan jis jepa lal — Pablo nin tjevele .
44025009	Festo jostsja judiopan ꞌücj jisas mpalas jupj lal . Mpes la tjiꞌyüya Pablo lal : — ¿ Ncu ꞌücj jipj lal leque Jerusalén ntꞌa ? Judiopan quiꞌá jatja , javelepj pasal malala la tjejay jipj . Jerusalén ntꞌa napj ca mvelé ncu tꞌücꞌ way malala la tjejay jipj — Festo nin tjevele .
44025010	Pablo wola tjevele : — Quiꞌá jüs jipj lal . Jipj tsjiꞌ lejay romanopan jis jepa mpes . Más ꞌücj quiꞌá mvelen ca ncu malala la tjejay napj . Ma malala la tjejay judiopan jilal . Jipj selen tꞌücꞌ way ma malala la tjejay yupj jilal .
44025011	Gente pasal malala nyuca lajay na , ꞌücj la pꞌa jaꞌünan yupj , malala la tjajay mpes . Napj malala la cüjaytsja yupj jinwá , ꞌücj ma ꞌüꞌnacj napj . Nin tulucj . Napj ma nin la tjejay yupj jinwá . Napj selé ma malala la tjejay napj . Judiopan nenem jatꞌ javelepj pasal malala la tjejay napj , mopꞌin ma tꞌücꞌ way tjowelepj yupj . Mpes pjü ma polel jajütütj ne ni tjililin̈ . Napj le mon jipj nin majaman jepa ntꞌa Roma poꞌó . Jupj mveles ca ncu malala la tjejay napj — Pablo nin tjevele .
44025012	Nin mpes Festo tjevele se japꞌactsja jilal . ꞌA mulú tjowelepj tsjan más ꞌücj la mijicj Pablo lal . Tꞌücꞌ tjowelepj na , Festo tjevele Pablo lal : — Jipj la tjemyon napj lal napj ca jin majam jepa ntꞌa Roma poꞌó . Mpes jin majam ca jupj ntꞌa .
44025013	Pꞌa jawasa , tsꞌacꞌ nepénowa tepyala na , tjacꞌ wa Agripa , Berenice lal , Cesarea ntꞌa ca jus nucus Festo . Agripa jepa püné waytsja jupj .
44025014	Tsjicj way tapatja neꞌaj . Festo tjevele Agripa lal Pablo poꞌó . Tjevele : — Yom püs way jáꞌasa cawilta moꞌó . Félix ma jas tjejyama , jupj pꞌiyá jépatsja na . Yom niná jáꞌasa custjay neꞌaj .
44025015	Jerusalén ntꞌa tjum na , sacerdote noypan tjiquil , judiopan jis coꞌmüypan tjiquil ꞌotsꞌipj , tjowelepj yom niná pasal malala nyuca la tjiji . La tjomon napj müjütütj lo ꞌünan jupj .
44025016	Jis wala tjevelé : ‘ Ma polel jyütütj napj niná . Malala romanopan jilal napj nin jyütütj la ꞌünan jupj . Nun welé yom niná malala la tjiji . Pꞌa casá vele jupj . Jupj vele ma malala la tjiji . Romanopan javelepj más ꞌücj yom niná lal ꞌa nu mulus mwalá way pꞌin . Jupj ca mveles ꞌonin ne nin pyona ma malala la tjiji ’ , niná jis wala tjevelé .
44025017	” Yupj tjiquil ꞌa jis tjimyula quiꞌá . Mpes ma la tjinyuc . Yaya napj ꞌetjel la veles ncu malala la tjiji yom niná . Tjijyütütj militarpan la cuman jupj .
44025018	Judiopan nenem sin tjüjünsüpj la veles tsjan la tjiji jupj . Napj nólatsja yupj mvelecj ca pasal malala nyuca la tjiji . Pꞌa pꞌin tjowelepj .
44025019	Nin tjiꞌyüsa yupj japon malálatsja Dios lal niná la tjijá . Japon wa yom pjaní , Jesucristo ló , nasa tepeꞌe jupj . Pablo pꞌa casá vele . Vele püꞌü jupj .
44025020	Mpes ma seletsja tsjan más ꞌücj la mejay . Napj la tjiꞌyüy Pablo lal : ‘ ¿ Ncu ꞌücj jipj lal leque Jerusalén ntꞌa ? Judiopan nenem javelepj pasal malala nyuca la tjejay . Jerusalén ntꞌa mvelé ca ncu tꞌücꞌ way malala la tjejay jipj ’ .
44025021	Pablo ma jostsja . Jupj la tjemyona napj ca jas majamas jupj jepa ntꞌa Roma poꞌó , jupj mveles ca ncu tꞌücꞌ way malala la tjiji . Mpes napj tjijyütütj militarpan cawilta moꞌo moꞌonsocj ca jupj niswá . Napj tjevelé pꞌa jawasa ca jas majam jepa ntꞌa Roma poꞌó — Festo nin tjevele Agripa lal .
44025022	Agripa tjevele : — Quelel velé yomen lal . Mpes Festo wola tjevele : — ꞌÜcj . Ya ꞌücj ca mvelen jupj lal .
44025023	Mpes yaya Agripa , Berenice lal , tjacꞌ pülücj ꞌa si mulú ntꞌa , wo pünetsja neꞌaj . Sin quip pajal ꞌüsüs yustapj sin quípetsja . ꞌÜsüs way tjowelepj gentas yupj sin poꞌó . Wosis püné wama tjil . Militarpan jis jepa noypan jis capj tocon̈ , jepapan neꞌaj tapatja sin popé ꞌotsꞌipj , jis capj tocon̈ tjil . Festo tjijyüꞌta militarpan jis la cuman Pabló .
44025024	Festo tjevele : — Agripa , jepa püné jipj , quelel velé jipj lal , pjü jilal quiꞌá jatja jilal quelel velé ꞌotsꞌipj . ꞌUnuca yomen . Pjü judiopan tjowelepj napj lal pasal malala nyuca la tjiji . Nin tjowelepj Jerusalén ntꞌa , quiꞌá ꞌotsꞌipj . Jisas napj jyütütj militarpan jis la ꞌünan jupj .
44025025	Malala waytsja niná napj lal . Napj pyon ma malala la tjiji . Mpes ma tjijyütütj jis la ꞌünan jupj . Jupj la tjemyona napj lal napj ca jas majam jupj jepa ntꞌa Roma poꞌó , jupj mveles ca ncu tꞌücꞌ way malala la tjiji . Mpes tjevelé ꞌücj se jam .
44025026	Se jam na , papel se jam wa jepa mpes . Custjay ma selé tsjan más ꞌücj pyac jupj mpes ; napj nola yom niná ma malala la tjiji . Mpes napj tjijyütütj militarpan jis la cuman niná cupj ntꞌa pjü way qjuis walapꞌaꞌá . Najas jipj mvelen jupj lal , jin müꞌüsüs ca tsjan la tjiji jupj . Jin tjiꞌyüsa mpes , papel ca mpac ne jas majam ca jepa ntꞌa Roma poꞌó .
44025027	Malala se jam yomen Roma ntꞌa , papel tepyac tulucj . Más ꞌücj papel pyac jupj la tjiji mpes . Nin mpes quina najas jipj jin müꞌüsüs tsjan la tjijá , ne ninana ca mpac napj .
44026001	Agripa tjevele Pablo lal : — ꞌÜcj mvelen ca quinam . Mpes Pablo jupj mos jas tjijyünsa ; pjü neꞌaj tjatja mpjacan̈ jostsja jupj . Tjevele :
44026002	— Agripa , jepa püné jipj , mpes quelel velé jipj lal . Judiopan quiꞌá lejen̈ tjowelepj pajal la pülücj malala nyuca la tjejay napj . Najas jin ꞌyüsa ma tꞌücꞌ way javelepj . Mpes ꞌücj najas napj polel velé jipj lal .
44026003	Jipj selen pjü way niná judiopan japon . Selen pjü way yupj lajay . Selen wa yupj lovin la velel mpes . Nin mpes po ꞌücj najas napj polel velé jipj lal . Po le mon mpjacam ca pjü velé .
44026004	” Judío napj . Lovin tüpüꞌüs judiopan jilal pꞌa ntꞌa tüpüꞌüs na . Tüpüꞌüs Jerusalén poꞌó ꞌotsꞌipj . Mpes pjü la tjejay nin salejepj judiopan . Lovin ꞌüsüs la tjejay tsjictsja mpe .
44026005	Salejepj fariseo waytsja napj . Salejepj pjü la tjejay fariseopan lajay jinwá . Fariseopan más ꞌüsüs lajay pjü jilal judiopan jajütütj jinwá . Püs way mpes judiopan lovin nus tjunuc . Yupj ꞌücj javelepj tꞌücꞌ way velé . Ma ca nin mvelecj ca nacj .
44026006	” Püna Dios tjevele judiopan jilal jupj ca sin müjünsüs tecyaꞌlin̈ , mpatjam ca niswá . Cupj judiopan nenem sin popa pꞌiyá püs naya pyatjaquecj . Napj pyon Dios ca nin la mijis niná . Pyon mpes pꞌin , judiopan jisas jipj mvelen malala la tjejay napj .
44026007	Judiopan pjü qjuis tribu dóceya sin popé japon wa Dios ca sin müjünsüs tecyaꞌlin̈ . Jupj nin tjevele , mpes japon . Mpes lovin jisas Dios , lovin lajay Dios jos jinwá . Napj pyon wa Dios ca sin müjünsüs tecyaꞌlin̈ , mpatjam ca niswá . Pyon mpes pꞌin , judiopan jatꞌ javelepj napj nin poꞌó .
44026008	Ma selé tsjan mpes nepénowa japon Dios ma polel sin müjünsüs tecyaꞌlin̈ , jis la pütꞌüs niswá .
44026009	” Püna pꞌin napj tepyon ꞌüsüstsja malala la tjejay Jesucristo jisastsja jilal , jupj ne Nazaret mpe ꞌesepj .
44026010	Nin mpes Jerusalén ntꞌa malala la tjejay Jesucristo jisastsja jilal . Pülücj jilal nin la tjejay . Cawilta moꞌo jis tjeꞌyonsó . Sacerdote noypan tjowelepj ꞌücj napj nin la mejay niná , ne nin la tjejay . Quelel jaꞌünantsja na Jesucristo jisas , napj tjevelé ꞌüctsja niná napj lal .
44026011	La pülücj malala la tjejay Jesucristo jisastsja jilal judiopan ꞌa si mulú ntꞌa . Napj jis tjijyütütj malala mvelecj Jesucristo poꞌó . Pasal tsꞌi ꞌintsja yupj jilal . Tjum wa pülücj patja ntꞌa , neꞌaj judiopan tulucj patja ntꞌa , malala la tjejay wa judiopan jilal neꞌaj .
44026012	” Quelel jumtsja Damasco ntꞌa nin pꞌiyá la mejay . Malala quelel lejaytsja wa neꞌaj Jesucristo jisas jilal . Sacerdote noypan tjowelepj ꞌücj ca nin la mejay napj . Papel ntjaꞌayapj , papel tjevele ꞌücj ca nin mejay napj .
44026013	Mpes tjum . Lotsꞌacꞌ culupwen ntꞌa tjáꞌasa na , jümücj casá jumtsja na , tsjun poꞌo pajal jaw tepyala tjinyuc . Más ꞌüsüs tjejyawca jaw lal . Napj ntꞌa pajal jaw tepyala , napj tꞌasiyú tjejyawca . Ncapj tocon̈tsja ntꞌa tjejyawca wa .
44026014	Palá qjuis tyüꞌna , tepyatjaquectsja . Nepé vele pactsja jin tjapjacas . Napj ntin tjevele , hebreo tjevele . Nla tjiꞌyüya : ‘ Saulo , ¿ tsjan mpes malala nyuca lejay napj lal ? Napj buey tsjyac jinwá lejay jipj lal . Buey tsjyaca na ma jama , más yümücj ntsjacas jupj lal . Buey niná jinwá lejay jipj . Malala ꞌe palá nin lejay jipj . ’
44026015	” Napj la tjiꞌyüy : ‘ ¿ Pjacj vele napj lal ? ’ Qjuis Jepa Jesucristo nawala tjevele : ‘ Napj ne Jesucristo . Malala nyuca le jay napj jisas lal . Mpes malala nyuca lejay wa napj lal .
44026016	Jin tjijyünsa . Najas tsjiꞌ lejay napj mpes . Nin mpes lay ntepalá jipj ntꞌa . Najas nin ca mvelen la pꞌa jilal quina tjinyuc mpes . Napj ca lay ma palas jipj ntꞌa niswá , pꞌa jawas . Nin mpes ca mvelen wa .
44026017	Ca jin majam judiopan tulucj ntꞌa . Judiopan ca quelel mya süpücj , judiopan tulucj ca nin pꞌiyá la mijicj , newa napj ca majamá jipj .
44026018	Ca sin müꞌüsüs la mijin judiopan tulucj . Ca sin müꞌüsüs mpes ma ca newa la mijicj Satanás jyüꞌta jinwá . Püste ntꞌa patja jinwá yupj malala lajay mpes . Jipj ca sin müꞌüsüs la mijin Dios mpes , ne ca yupj la mijicj Dios jos jinwá . Nin mpes jaw ntꞌa patja jinwá nsem yupj . Tꞌücꞌ way napj lal mponecj ca yupj , mpes ma nola nsem malala nyuca la tjajay . Yupj Dios jutsꞌaꞌá nsem ca jis mpalas . Napj ꞌüsüs ca jis maꞌayá , la pꞌa napj lal japon jinwá ’ , niná Jesucristo nawala tjevele .
44026019	” Mpes napj la tjejay jupj tjevelá jupj lay tepyala na napj ntꞌa .
44026020	Mwalá way napj tjevelé Damasco poꞌo patja jis lal . Jerusalén poꞌo patja jis lal tjevelé ꞌotsꞌipj . Nin tjevelé jun taꞌá Judea poꞌó . Tjevelé judiopan tulucj jilal ꞌotsꞌipj . Pjü jilal tjevelé : ‘ Dios jos ꞌaplijila nsem nun malala nyuca la tjüjí mpes . Dios quelel la müjí . Dios jos jinwá la müjí , ne la pꞌa ca jus nlayecj tꞌücꞌ way nujisas Dios ’ , nin tjevelé yupj jilal .
44026021	” Niná tjevelé mpes pꞌin judiopan nepenowá ntjitjililin̈ Dios wo moꞌó . Quelel na ꞌünantsja .
44026022	Dios lovin ncapj tjepꞌyáꞌsatsja ne ma nin la tjajay . Yacjaj jipj wyalapꞌaꞌá jüs , velé jipj lal . Nepénowa quiꞌá noypan , nepénowa noypan tulucj . Nin pꞌiyá velé pjü jilal . Profetapan tjowelepj jinwá ca mpalas . Moisés tjevele jin mpalas wa . Nin pꞌiyá velé . La pꞌa mpes velé tulucj .
44026023	Yupj pꞌiyá tjowelepj Yom pjaní ncuwim perdonar lis mijis malala nyuca la tjajay . Tjowelepj malala ca mpalas jupj lal . Tjowelepj jupj ca jas müjünsüs tecyaꞌlin̈ mpe , mpüꞌüm niswá . La pꞌa wa ma sin tjüjünsüpj tecyaꞌlin̈ mpe . Jupj ca mwalá way jas müjünsüs tecyaꞌlin̈ mpe . Ca sin müꞌüsüs la mijis judiopan , judiopan tulucj ꞌotsꞌipj . Yupj ca sin müꞌüsüs tsjan la mijicj ne ca ꞌücj mpatjam Dios lal . Nin tjevele profetapan . Nin tjevele wa Moisés .
44026024	Pablo véletsja custjay , jostsja Agripa ca jas müꞌüsüs ma malala la tjiji . Custjay véletsja na , Festo yümücj tjevele : — Pablo , ¡ mele velen ! Pasal pülücj jin tjiꞌyüsa , mpes mele velen ꞌe tepalá .
44026025	Pablo wola tjevele : — Festo , püné way jipj . Napj tꞌücꞌ way tjevelé . Mele velé tulucj .
44026026	Jepa püné niná selé tꞌücꞌ way tjevelé . Mpes ma lecj jeyá nin la veles jupj lal . Napj nola jupj selé pjü tjevelé pjü nin tepyala . Tꞌücꞌ way nin tepyala , pülücj tjunuc .
44026027	Agripa , jepa püné jipj . ¿ Ncu pyon profetapan tapac mpes ? Napj selé pyon jipj — Pablo nin tjevele .
44026028	Agripa tjevele : — ¿ Ncu pyon len̈ way napj ca najas nsem Jesucristo , jipj tjevelen mpes ? Nin tulucj .
44026029	Pablo tjevele : — Napj najas Jesucristo . Napj le mon Dios lal jipj ca jyas nsem Jesucristo , pjü quiꞌá jatja ꞌotsꞌipj , ca jisas nsem Jesucristo napj jinwá . Len̈ way japon jupj poꞌó , ꞌücj . Pꞌa jawasa japon , ꞌücj wa . Nin pꞌin najas ma cawilta moꞌo mya ꞌonsocj , napj lal la tjajay jinwá — Pablo nin tjevele .
44026030	Quina jepa püné jas nisa . Jepa romano auxiliar jas nisa wa , Berenice ꞌotsꞌipj , pjü játjatsja yupj jilal , pjü sin tjüjünsüpj .
44026031	Pꞌa ntꞌa tjil jis la veles . Tjowelepj : — Niná ma malala la tjiji . Malala yupj tjoꞌonsopj jupj cawilta poꞌó . Cupj ca ma müjüꞌtücj militarpan jis la ꞌünan jupj .
44026032	Agripa tjevele Festo lal : — ꞌÜcj napj lal syoctecj jupj ne jama . Quina ma polel nin li jicj . Jupj la tjemyona jipj lal jipj ca jas majaman jupj jepa ntꞌa Roma poꞌó , jupj neꞌaj mveles ca ncu tꞌücꞌ way malala la tjiji . Mpes nin ca nsem .
44027001	Mpes tjowelepj ca jas majamacj Pablo Roma ntꞌa Italia poꞌó . Ca jas majamacj barco mpes . Tjum Pablo lal . La pꞌa wa cawilta moꞌo játjatsja sin tjajam ꞌotsꞌipj . Tjowelepj militar jepa lal ꞌüsüs way ca jis majamas pjü , Pablo ꞌotsꞌipj . Niná jepa militar Julio lotsja . Jupj jépatsja militar cien witjacj jilal . Jepa romano militarpan waytsja yupj .
44027002	Barco pjaní neꞌaj tjacꞌ , nawajaꞌa Adramitio mpe . Barco niná quelel jámatsja la pꞌa ntꞌa patja ntꞌa , ꞌüsǘ la ntꞌa Asia poꞌó . Mpes cupj wama tjeleque barco niná moꞌó , tjeleque Cesarea mpe . Aristarco tjemey cupj lal . Jupj Tesalónica mpe ꞌesepj , Tesalónica ntꞌa pülücj patja Macedonia poꞌó .
44027003	Yaya neꞌas tjeleque Sidón ntꞌa . Julio ꞌüsüs way la tjiji Pablo lal . Tjevele ꞌücj pjeꞌá la winin la nuc jomicapan neꞌaj . Tjemey na jomicapan cus tjapꞌacj .
44027004	Tjeleque niswá barco mpes . Wola mpe jactsja lüpjǘ , ne ma ꞌüsüs polel léquetsja . Mpes tjeleque Chipre liꞌinyampe . Lüpjǘ ma wola mpe tjacꞌ neꞌaj , mpes ꞌücj tjeleque . Chipre ꞌamá ꞌüsǘ tꞌasiyú .
44027005	Cilicia jin tjeleque , Panfilia jin tjeleque ꞌotsꞌipj . Ma qjuis tyantaná neꞌaj . Mira ntꞌa neꞌas tjeleque , neꞌaj qjuis tyantaná . Mira ntꞌa pülücj patja Licia poꞌó . Pjeꞌá tjiquilaca barco mpe .
44027006	Jepa militar barco pꞌa wa jus tjinyuca . Niná tjacꞌ Alejandría mpe . Quina quelel jámatsja Italia ntꞌa . Jepa militar tjijyüꞌta wama ca nlaca barco niná moꞌó .
44027007	Mpes tjeleque niswá barco mpes . Lüpjǘ wola mpe , tꞌem mpe tjactsja , mpes ma len̈ way polel léquetsja . Püs way tepyala na , tjeleque neꞌaj way pꞌin Gnido mpe . Lüpjǘ pünetsja custjay , wola mpe , tꞌem mpe jactsja custjay , ne ma ꞌüsüs polel léquetsja . Mpes tjeleque Creta ntꞌa . ꞌÜcj polel léquetsja neꞌaj ; lüpjǘ tjactsja barco cjüipepé , tꞌem mpe . Creta ꞌamá ꞌüsǘ tꞌasiyú . Creta nancupwepe tjeleque . Lüpjǘ ma pünetsja neꞌaj . Mwalá way Salmón jin tjeleque Creta poꞌó , ma qjuis tyantaná neꞌaj .
44027008	ꞌÜsǘ la ntꞌa neꞌaj way pꞌin mpe tjeleque . Lüpjǘ barco wola mpe tjactsja niswá , mpes tülü way tjeléquetsja . Buenos Puertos neꞌas tjeleque . Neꞌaj way pꞌin pülücj patja ntꞌa , Lasea ló neꞌaj .
44027009	Tsꞌacꞌ pülücj tülü way tjeléquetsja . Mpes año quelel cyawájatsja quinam . Tꞌücꞌ tepyala tsꞌacꞌ judiopan ma jalá . Mpes tꞌücꞌ way año len̈ way quelel cyawájatsja . Mpes malala barco mim quinam ; lüpjǘ pajal püné mpalas ca , ꞌüsǘ yümücj mim ca . Pablo tjevele yupj jilal más ꞌücj ma jil quinam barco mpes .
44027010	Tjevele : “ Napj quelel velé nun jilal . Malala nin cupj leque quinam barco mpes . Napj nola malala ca qjuis mpalas . Barco moꞌo jatja pjü ncawajas ca . Malala ca mpalas wa barco lal . Cupj pjü ca ncaꞌlequecj ca nacj . Mpes más ꞌücj ma leque quinam ” , tjevele Pablo .
44027011	Militar jepa ma quelel la tjíjitsja Pablo tjevele jin . Barco jutsꞌaꞌá pꞌa casá tjevele , jepa ꞌotsꞌipj barco mpes , pꞌa casá tjevele wa . Militar jepa quelel la tjíjitsja yupj tjowelepj jin .
44027012	Buenos Puertos ntꞌa malala barco mpüꞌüm neꞌaj jive na . Pasal yümücj jas nlapjünüs ca , pasal pülücj majawus ca neꞌaj . Pülücj way nin yólatsja más ꞌüctsja jil pꞌa ntꞌa . Fenice ntꞌa pülücj patja ntꞌa Creta poꞌo polel jiltsja ca nacj , nin yólatsja yupj . Fenice ntꞌa ma yümücj si lapjüna neꞌaj . Mpes ꞌücj barco mpüꞌüm neꞌaj jive na . Nin yólatsja yupj .
44027013	ꞌÜsǘ mpe tsjicj way jas tjelyapjünǘ . ꞌAmá ntꞌa jas tjelyapjünǘ . Mpes ꞌüctsja yupj jilal yupj ca mal quinam . Mpes fierro püné viyá la tjolocjocj , barco casá tjoꞌonsopj , ne tjeleque . ꞌÜsǘ la ntꞌa neꞌaj way pꞌin mpe tjeleque .
44027014	Len̈ way ꞌamá mpe yümücj jas tjelyapjünǘ . ꞌAmá mpe liꞌinyampé tjacꞌ lüpjüs .
44027015	Pasal yümücj jas tjelyapjünǘ barco poꞌó . ꞌÜsǘ la ntꞌa neꞌaj way pꞌin mpe quelel léquetsja custjay , mopꞌin ma polel tjeleque neꞌaj . Pasal yümücj jas tjelyapjünǘ barco poꞌó ꞌamá mpe . Mpes cupj qjuis barco la tjijyuꞌyuctsja , barco cjüipꞌaꞌa mpe yümücj jas tjelyapjünǘ quinam . Campa tjeleque ꞌamá mpe yümücj jas tjelyapjünǘ mpes .
44027016	Yacjaya ꞌamá pꞌa wa neꞌaj way pꞌin tjeleque . ꞌAmá niná Cauda ló . ꞌÜsǘ tꞌasiyú jupj . Cauda nancupwepe tjeleque . Neꞌaj ma pasal yümücj si lapjǘnatsja , ꞌotsꞌotsꞌ way yümücj si lapjǘnatsja . Barco lovin la tjelyóꞌcjatsja barco tsjicj way . Quina viyá quelel le locjoctsja niná , barco casá ca moꞌonsocj . Nin la tjijicj . Costa way viyá la tjelyoꞌcjocj , tjeꞌyonsocj .
44027017	Nin la tjijicj na , barco tꞌasiyú tsupapj ꞌüpǘ püné mpes . Yólatsja ma lo lepta quinam barcas . Lacj tjeyaptsja barco ca mim Sirte ntꞌa . Neꞌaj ꞌüsǘ campwila tulucj sus mpes . Lacj tjeyaptsja barco ca po ntsjacas , tantan mpalas sus mpes . Mpes barco cjüipꞌaꞌa yo püné ꞌüsǘ moꞌo tjoꞌonsopj , ne ma wü jámatsja quinam , barcas . Nin la tjijicj ne tjeleque quinam ; barco cjüipepé jas tjelyapjünǘ custjay .
44027018	Yaya yümücj jas tjelyapjünǘ custjay , ꞌüsǘ pajal yümücj jámatsja . Barco moꞌo tjajam popa , pülücj ꞌüsüs moꞌo la tocoy . Mpes barco más ꞌin jampjaptsja quinam , ma ca campwila mim quinam ca nacj .
44027019	Yaya pꞌa wa ꞌüsǘ moꞌo la tocoy . ꞌÜpǘ la tocoy wa . Pülül püné velan̈ barco moꞌó , mpes si lapjüna na , ꞌücj jama barcas . Pülül nenem nepenowá la tocoy wa ꞌüsǘ moꞌó . Yo matꞌe pülül la valas palá la tocoy wa ꞌüsǘ moꞌó .
44027020	Tsꞌacꞌ pülücj mpes te tón̈catsja . Püste pülücj mpes ma polel nyucuctsja pjulacj . Pasal püné tjive . Pasal yümücj jas tjelyapjünǘ . Pasal yümücj tjemeytsja ꞌüsǘ . Qjuiyólatsja pjü cupj ncaꞌlequecj ca .
44027021	Tsꞌacꞌ pülücj ma tjalá barco moꞌo tsjiꞌ la tjajay . Mpes Pablo quina jin niꞌisa la veles yupj jilal . Tjevele : “ Quelel velé nun jilal . Nawajaꞌa nun jilal tjevelé más ꞌücj ma leque Creta mpe . Ma la tjüjí napj tjevelé jin . Mpes malala tepyala barco lal . Barco moꞌo tjajam popa ꞌüsǘ moꞌo la tocoyé . Malala nin .
44027022	Najas ma pajal nin nujola nsem . Pasal malala mpalas ca barco lal . Ncawajas ca jupj . Mopꞌin ma ncaꞌliqué ca nun . Pjü way mpatjaqué .
44027023	Napj Dios popa . Tsjiꞌ lejay Dios mpes . Püste jupj ángel pjaní tjacꞌ napj ntꞌa , tjevele napj lal .
44027024	Niná tjevele : ‘ Po ma lecj tjeyá . Dios jos jipj ca mim jepa ntꞌa Roma ntꞌa . Mpes Dios ca nu majamas nun pjü way . Ma ca mya patsꞌ ; cyapj jacon̈ ma wa ncaꞌlin̈ ca ’ , jupj nin tjevele napj lal .
44027025	Mpes ma nujola tꞌas nun . Napj pyon Dios lal . Ángel tjevele , tꞌücꞌ way nin ca mpalas , nin pyon napj .
44027026	Nin pꞌin , lüpjǘ mpes barco yümücj mim ca ꞌamá ntꞌa , ca po ntsjacas ꞌamá ꞌüsǘ tꞌasiyú ntꞌa ” , Pablo nin tjevele .
44027027	Semana matꞌe nas pasal yümücj jas tjelyapjünütsja , yümücj jámatsja ꞌüsǘ . Newa ꞌüsǘ moꞌo tjeleque , niná ꞌüsǘ Adriático ló . Pasal yümücj jas tjelyapjünǘ custjay barco cjüipepé . Püste culupwen ntꞌa tjáꞌasa na , barco moꞌo tsjiꞌ lajaytsja yólatsja neꞌaj way pꞌin momas .
44027028	ꞌÜpǘ , acero tü lal tsyuꞌpa , ꞌüsǘ moꞌo la tsꞌi tjuvú , tjunuc ncu campwila ꞌüsǘ . Campwílatsja , treinta y seis metros campwílatsja jupj . Tsjicj way tjil na , tjuvú niswá . Veintisiete metros campwílatsja ꞌüsüs . Más ꞌin pja waytsja .
44027029	Yólatsja barco pe püné mpes ca ntsjacas . Mpes barco cjüipꞌaꞌa ntꞌa fierro püné yulupjana ꞌüsüma la tsꞌi , ꞌüpǘ mpes tsupapj yupj . Campwila tjil , barco ma ca mim quinam yupj pajal tü way mpes . Yupj po jisastsja len̈ way majawaques , ca ꞌücj nucucj .
44027030	Barco moꞌo tsjiꞌ lajaytsja po quelel jiltsja ꞌamá niná ntꞌa . Barco wola ntꞌa barco tsjicj palá tjoꞌonsopj ꞌüsǘ moꞌó ꞌüpǘ mpes . Tjowelepj pꞌa fierro püné ꞌüsüma palá ntsꞌiyacj . Nin lajaytsja tulucj . Quelel jiltsja ꞌamá ntꞌa barco tsjicj mpes .
44027031	Pablo tjevele militar jepa lal , militarpan jilal ꞌotsꞌipj . Tjevele : “ Niyom nenem quelel jil ꞌamá ntꞌa . Yupj jil , ncaꞌliqué ca nun . Más ꞌücj ma jil . ”
44027032	Mpes militarpan tꞌü barco tsjicj tsyuꞌpatsjé , ne tjemey barcas .
44027033	Quina quelel jyáwcatsja . Pablo yupj jilal tjevele más ꞌücj ca nlajacj yupj pjü . Tjevele : “ Tsꞌacꞌ catorce mpes po nujólatsja nun , ne ma tjalajá .
44027034	Mpes po najas quina lojá . Nusin napnapj tepyala . Mpes tjalajá nun , ne ma ncaꞌliqué . Ma malala nyuca nu mpalas ca nun ” , Pablo nin tjevele yupj jilal .
44027035	Nin tjevele na , ntꞌya pansas . Tjüwüiꞌi Dios lal pansas mpes , pjü neꞌaj tjepjyacan̈ . Pan tjelepta , tjelyaja .
44027036	Pjü yupj ꞌücj jisas tepyala Pablo tjevele mpes . Mpes tjalá wa yupj .
44027037	Cupj cjay dos cientos setenta y seis jyatjaquectsja barco moꞌó .
44027038	Tꞌücꞌ tjalá na , barco más ꞌin jampjapj la tjajay niswá . Trigo barco moꞌo tjajam la tocoy ꞌüsǘ moꞌó , mpes más jampjapj tepyala .
44027039	Tjejyawca na ꞌamá tjunuc yupj . Ma salejeptsja tsjan momas niná . ꞌÜsǘ la ntꞌa yumal tjunuc , sus pꞌintsja neꞌaj , ma yümücj jámatsja ꞌüsǘ neꞌaj . Mpes tjowelepj : “ ꞌÜcj leque neꞌaj ca nacj , ꞌücj barco ca po ntsjacas sus neꞌaj . ”
44027040	Mpes ꞌüpǘ tꞌü fierro püné poꞌo tsyúꞌpatsja . Fierro püné ma jisastsja quinam . Ma jisastsja wa yo püné barco cjüipꞌaꞌa tón̈catsja . Yo püné nenem tsupapj tón̈catsja , quina soc yupj . Nin la tjajay na , pülül püné tjovalapj barco wolapꞌaꞌá , mpes jas tjelyapjünǘ pülül moꞌó quinam ne barco tjemey . Mpes ꞌücj tjeléquetsja quinam , quelel léquetsja ꞌüsǘ la ntꞌa .
44027041	Ma neꞌas tjeleque . ꞌÜsǘ campwila tuluctsja sus mpes . Ma tjinyucucj sus niná . Mpes barco wola tsjyaca sus mpes , ne ma polel jámatsja . ꞌÜsǘ la tjepjetpjetsꞌé , newa yümücj tjemey barco casá , mpes barco la tjuꞌúꞌnatsja .
44027042	Niyom nepénowa cawilta poꞌo tjatja , militarpan tjajamaptsja yupj custjay . Quina militarpan quelel jaꞌünantsja yupj , Pablo quelel jaꞌünantsja ꞌotsꞌipj , yupj ma ca naꞌaj ntolon̈ , ma ca mal ꞌamá ntꞌa . Ma jisastsja ntsꞌequenen̈ yupj .
44027043	Mopꞌin ma jis tjüꞌünan . Militar jepa tjijyüꞌta ma müꞌüꞌnacj yupj . Jostsja Pablo ma peꞌe . Tꞌücꞌ tjijyüꞌta na , tjevele : “ Nepénowa ꞌücj ꞌüsüma la may jil . Mpes ꞌüsǘ ntꞌa ntoloqué nun , lowa ꞌamá ntꞌa .
44027044	La pꞌa ma polel la may , cjüil ca mal , nepénowa tabla casá ca mal , nepénowa barco la tjuꞌuꞌna casá ca mal ” , nin tjevele jupj . Mpes pjü way cupj ꞌücj neꞌas tjeleque ꞌamá ntꞌa .
44028001	Pjü way cupj ꞌücj neꞌas tjeleque neꞌaj ꞌamá ntꞌa . Qjuisin tjiꞌyüsa Malta lotsja momas . Malta ꞌüsǘ tꞌasiyú püꞌü .
44028002	Neꞌaj tapatja ꞌüsüs la tjajay cupj mpes . Pajal jívetsja , pajal tsjojósetsja , mpes ꞌawa jus tꞌol qjuis la sis .
44028003	Pablo yo pjwel tequeꞌe , ꞌowus moꞌo tepyaꞌta . Nin la tjiji na , latsj tjacꞌ ꞌawa mpe ꞌyawa mpes . Tjelyaja Pablo mos , mos poꞌo jálatsja .
44028004	Neꞌaj tapatja tjunuc latsj jupj mos poꞌo jálatsja , tjowelepj : “ Tꞌücꞌ way yom niná tjiꞌyüꞌna la pꞌa , mpes nin tepyala . Ma tepeꞌe ꞌüsǘ moꞌó . Mpes ꞌücj cupj dios lal jupj peꞌe quinam , malala la tjiji mpes ” , nin tjowelepj .
44028005	Nin tuluctsja . Pablo latsj la syüpjünǘ , ꞌawa moꞌo la tsꞌiya . Ma malala tepyala Pablo lal , ꞌüctsja jupj .
44028006	Neꞌaj tapatja yólatsja Pablo ca ntꞌüntꞌünüs ca nacj . Len̈ way mpaꞌis ca nacj , nin topon . ꞌÜctsja jupj . Püs tepyala na , newa ma tꞌyüntꞌünǘ , ꞌücj tjuwine jupj . Mpes pꞌa casá yólatsja quinam . Tjowelepj diospan popa pjaní jupj .
44028007	Jepa Malta poꞌó , Publio lotsja . ꞌAmá tyáꞌatsja jupj neꞌaj way pꞌin cupj tepyatjaquecj ntꞌa . Jostsja cupj ca nlaca jupj wo ntꞌa . Mpes tjeleque . Tsꞌacꞌ contꞌe tepyatjaquecj neꞌaj . ꞌÜsüs way la tjiji cupj mpes .
44028008	Publio popay malala jostsja . Cjonicj casaꞌá pǘꞌütsja . Si ꞌáwatsja jupj , ꞌüsǘ pwéꞌetsja wa . Pablo tjemey jus la nuc . Dios lal tjevele jupj mpes . Jay pjucj po la tjeꞌyotꞌa , tjiꞌyüꞌsa jupj .
44028009	Tjiꞌyüꞌsa na , malala jisas pjü way Malta poꞌo tapatja tjiquil wa Pablo ntꞌa . Jis tjiꞌyüꞌsa la tjiji wa .
44028010	Yupj pasal ꞌüsüs way la tjajay cupj mpes . Pꞌa jawasa tjeleque na pꞌa barco mpes , qjuis tjaꞌayapj pjü way cupj qjuisastsja .
44028011	Mes contꞌe mpes tepyatjaquecj Malta poꞌó . Barco pꞌa wa jáꞌasatsja neꞌaj . Pajal jívetsja mpes ma tjemey . Tjacꞌ Alejandría mpe . Tjeleque barco niná mpes . Barco niná la tjajay na , wola poꞌo tüpüntüpj yo jas tiquilil , sey pjucj matꞌe jin jústatsja . Pjaní Cástor jay pjucj jin jústatsja . Pꞌa wa Pólux jay pjucj jin jústatsja . Gente yólatsja dios witjactsja yupj . La pjaní tjemyaꞌna mátꞌeya jinwatsja yupj .
44028012	Mwalá way tjeleque barco mpes Siracusa ntꞌa , pülücj patja ntꞌa . Tsꞌacꞌ contꞌe tepyatjaquecj neꞌaj .
44028013	Locopyaya nepé tjeleque Siracusa mpe , ꞌüsǘ la ntꞌa neꞌas way pꞌin tjeleque lovin . Tjeleque Regio ntꞌa , pülücj patja ntꞌa wa . Yaya jas tjelyapjünǘ barco cjüipepé . Mpes tjeleque niswá . Yaya sipé neꞌas tjeleque Puteoli ntꞌa , ꞌotsꞌotsꞌ way pülücj patja ntꞌa .
44028014	Neꞌaj yus tjinyucucj Dios tsꞌuyupj nepenowá . Jisastsja cupj mpatjaquecj yupj jilal . Mpes tepyatjaquecj yupj jilal semana pjaní mpes , ne tjeleque niswá . Qjuis tsjam mpes tjeleque quinam , ma barco mpes tjeleque .
44028015	Dios tsꞌuyupj Roma poꞌo tapatja sin tjiꞌyüsa léquetsja cupj Roma ntꞌa . Mpes tjiquil la nyüjüsün̈ jümücj ntꞌa . Nepénowa la nyüjüsün̈ cupj Foro de Apio ntꞌa , cámpatsja neꞌaj . Nepénowa la nyüjüsün̈ cupj Tres Tabernas ntꞌa , nin pꞌiyá cámpatsja . Pablo yus tjinyuca na , tjüwüiꞌi Dios lal , po ꞌücj jos tepyala .
44028016	Neꞌas tjeleque quinam Roma ntꞌa . Pablo jusapj tüpǘꞌütsja ; ꞌüsüs waytsja niná romanopan jis jepapan jilal . Militar pjaní pꞌin se cón̈catsja jupj , ma ntsꞌequenem .
44028017	Tsꞌacꞌ contꞌe tepyala na , Pablo la tjemyona judiopan jis jepapan ꞌa jis mulus jupj lal . ꞌA jis tjimyula na , Pablo tjevele : — Natjampan , napj quelel velé nun jilal . Ma malala la tjejay judiopan jilal . Judiopan püna tapatja sin popa pꞌiyá püs naya pyatjaquecj cupj . Ma malala tjevelé yupj la tjajay mpes . Yupj sin nin judiopan Jerusalén poꞌo patja ntjitjililin̈ napj . Ntjaman romanopan jis jepapan ntꞌa .
44028018	Yupj tjowelepj napj lal . Yupj jus nlaytsja ma malala la tjejay napj . Mpes ma jis tjüjütütj militarpan jis la ꞌünan napj . ꞌÜctsja yupj jilal soctsja napj .
44028019	Judiopan ma jisastsja niná . Mpes napj la tjemyon Festo lal jupj ca nin majamas jepa ntꞌa Roma poꞌó , jupj la veles ncu malala la tjejay napj . Mpes yupj ntucuman quiꞌá . Ma ca mvelé judiopan malala nyuca la tjajay . Nin pꞌin najas jepa püné mveles ca ncu malala la tjejay napj .
44028020	Mpes napj la tjemyon nun ꞌa nusí mulú napj lal , quelel veletsja nun jilal . Quiꞌá tsupapj ꞌos cadena mpes . Judiopan la nuc Yom pjaní jacꞌ jis capj mpꞌaꞌsas . Napj pyon jupj nasa tjacꞌ . Nin mpes pꞌin tsupapj ꞌos cadena mpes — Pablo nin tjevele .
44028021	Yupj wola tjowelepj : — Judea poꞌo patja ma papel tapac jipj mpes . Ma jas tjajam papel cupj ntꞌa jipj mpes . Judiopan nepenowá tjiquil ; ma wa malala tjowelepj jipj poꞌó .
44028022	Newa nin quelel pjyaquecj jipj jele pꞌin . Qjuisin tjiꞌyüsa Jesucristo poꞌo japon nepenowá . Jun taꞌá pülücj javelepj malala lajay yupj . Quelel pjyaquecj jipj jele mpes — nin tjowelepj Pablo lal .
44028023	Yupj tjowelepj tsjan jawas más ꞌücj Pablo mveles ca yupj jilal . Nin jawas püstapj tjiquil Pablo pǘꞌütsja ntꞌa . Pasal pülücj tjiquil . Mpes Pablo tjevele yupj jilal . Tsꞌacꞌ pjaní tjevele . Sin tjiꞌyüsa la tjiji ꞌonin ne jyüꞌta Dios . Tjevele Moisés tjijyüꞌta mpes . Tjevele wa profetapan tapac mpes . Jostsja sin müꞌüsüs tꞌücꞌ way véletsja jupj Jesucristo poꞌó .
44028024	Nepénowa topon Pablo tjevelá . Nepénowa ma topon .
44028025	Pülücj ma jisastsja yupj tjepjyacan̈ . Sin tjüjünsüpj , quelel jiltsja quinam . Mpes Pablo tjevele yupj jilal : “ Isaías tꞌücꞌ tjevele judiopan püna tapatja jilal . Profétatsja jupj , Isaías . Dios Cjües tjevele jupj lal , Isaías nin pꞌiyá tjevele yupj jilal . Nun yupj sin popa pꞌiyá quina potjaqué , nin pꞌiyá lojí yupj la tjajay jinwá .
44028026	Dios Cjües tjevele : ‘ Jipj ca mim judiopan ntꞌa , mvelen : “ Lovin ca mpjaꞌaqué , newa ma ca nusin müꞌüsüs . Lovin ca nucú , newa ma ca jus nlayé tsjan nucú .
44028027	Gente niná ma quelel sin ꞌyüsa Dios jos jin , nin jis tepyala yupj . Jis pjat la topj jinwá yupj quinam . Yun jatsicyacj jinwá yupj . Ma quelel salejepj tsjan niná yupj januc . Ma quelel sin ꞌyüsa pjyacan̈ . Nin mpes ma sin ꞌyüsa tsjan niná yupj januc . Mpes wa ma jus nlay tsjan niná yupj pjyacan̈ . Nin mpes ma tꞌücꞌ way sin ꞌyüsa yupj . Yupj newa ma quelel sa con̈ Dios , mpes napj ma polel lejay yupj ca ꞌüsüs jis mpalas Dios lal . ” ’ Dios Cjües nin tjevele Isaías lal .
44028028	Mpes najas nusin ꞌyüsa Dios jos cupj velecj judiopan tulucj jilal ꞌotsꞌipj Jesucristo poꞌó . Ca sin müꞌüsüs ꞌonin lajay ne ꞌücj mpatjam Dios lal . Po jisas nsem cupj velecj ” , Pablo nin tjevele .
44028029	Pablo tꞌücꞌ tjevele na , judiopan tjil . Nepénowa pajal la tjowelel yuwá . Nepénowa topon Pablo lal , la pꞌa ma topon .
44028030	Pablo año matꞌe mpes tüpüꞌü Roma poꞌó . Jupj tüpüꞌü ntꞌa , tꞌemel tjeꞌyaya wo jutsꞌaꞌá lal ne ꞌücj polel pǘꞌütsja neꞌaj . Pülücj tjiquil jus la nuc . ꞌÜcj jos tepyala yupj tjiquil , pjü way .
44028031	Tjevele yupj jilal ꞌonin ne nin liji , jyüꞌta Dios . Sin tjiꞌyüsa lis tjiji qjuis Jepa Jesucristo poꞌó . Pablo ma lecj jéyatsja nin la veles . Romanopan jis jepapan ma tsꞌa tjiꞌin jupj lal jupj nin tjevele mpes .
45001001	Napj Pablo . Napj Jesucristo jomozo . Dios la ntjetꞌá napj , apóstol nsem napj . Nin tjejyama la veles la pꞌa jilal jupj mpes . Nin tjejyama la veles pasal ꞌüsüs way tepyala Jesucristo mpes .
45001002	Püna Dios tjevele jupj ca jas majamas Jesucristo , tjevele gente lovin ca ꞌücj mpatjam jupj lal Jesucristo mpes . Nin jis wala tjevele profetapan jilal nin jis la pac yupj . Yupj tapac , Dios Popel jupj .
45001003	Qjuisin ꞌyüsa Jesucristo poꞌó , Dios tjevelá mpes . Jesucristo Dios Jatjam . Jupj Jatjam yom tepyala jupj . Jupj David tsꞌuyupj popa pꞌiyá püs naya tüpüꞌü .
45001004	Gente sin tjiꞌyüsa jupj Dios Jatjam . Jupj tepeꞌe na Dios jas tjijyünsa jupj , tüpüꞌü jupj niswá ; nin mpes sin tjiꞌyüsa niná . Dios pajal püné , ne nin la tjiji . Tꞌücꞌ way Jesucristo Dios Jatjam jupj . Jupj pꞌiyá Dios ꞌotsꞌipj , pajal ꞌüsüs way jupj , jupj Popay jinwá . Jesucristo cupj qjuis Jepa Püné .
45001005	Jesucristo mpes Dios tsjay ꞌüsüs la qjuis tjiji . La qjuis tꞌya , apostolpan nsem ncupj , ne qjuis tjejyama la veles la pꞌa jilal Jesucristo poꞌó . Dios jos pjü gente jun taꞌá patja nin japon Jesucristo poꞌó . Jos yupj lajay jupj tjevele jin . Mpes Dios qjuis tjejyama nin la veles gente nenem jilal . Qjuis tjejyama Jesucristo mpes .
45001006	Dios la nu tꞌya wa nun . Quina nun Jesucristo jutsꞌaꞌá .
45001007	Nun Dios tsꞌuyupj Roma poꞌo potjaqué . Dios pasal quelel la nusiji . Nun Dios tsꞌuyupj , jupj la nu tꞌya mpes . Quina napj pyac nun mpes . Dios cupj qjuis Papay . Jesucristo cupj qjuis Jepa Püné . Najas yupj ꞌüsüs way la nusejay . Najas ma nujola nun pjü mpes , yupj nin la nusejay mpes .
45001008	Mwalá nin pyac wüiꞌis Dios lal nun pjü way mpes . Napj ꞌücj wüiꞌis Dios lal Jesucristo la tjiji mpes . Dios lal wüiꞌis gente jun taꞌá jus nlay nun po poné Jesucristo lal .
45001009	La pülücj way velé Dios lal nun mpes . Jupj selé nin velé . Tꞌücꞌ way tsjay yümücj tsjiꞌ lejay napj Dios mpes . Ma quelel lejay pꞌa . Pasal ꞌüsüs tepyala Dios Jatjam mpes . Niná velé napj la pꞌa jilal , tꞌücꞌ way .
45001010	Dios lal velé na , lovin le mon napj ca ꞌücj polel mis nun ntꞌa nujus la nuc . Jupj jos , ꞌücj jum . Ma jos , ma jum .
45001011	Napj pasal quelel nujus nyuc . Napj quelel nucopj pꞌyacj , más ꞌüsüs nusin müꞌüsüs Jesucristo poꞌó . Najas nun lovin ca jisas nsem Jesucristo , mpes nin quelel lejay napj .
45001012	Mpes tsjay ꞌücj najas nsem napj , nun Jesucristo lal poné mpes . Nun ꞌücj jisas nsem wa napj Jesucristo lal pyon mpes . Nin mpes pajal ꞌücj qjuisas nsem cupj pjü way Dios mpes .
45001013	Natjampan , najas jus nlayé la pülücj quelel jumtsja nun ntꞌa . Lovin ma polel tjumtsja custjay . Quelel nucopj pꞌyacj , mpes más ꞌücj nujola nsem Jesucristo jinwá . Napj polel tjumtsja la pꞌa judiopan tulucj ntꞌa . Jis capj tjepꞌyacj , más ꞌücj yola quinam Jesucristo jinwá .
45001014	Dios la ntjetꞌá napj la veles jupj tjevelá pjü jilal . Mpes más ꞌücj nin lejay . Nin ca mvelé griego javelepj jilal . Ca mvelé wa la pꞌa jilal , griego ma javelepj . Ca mvelé pasal pülücj sin tjiꞌyüsa jilal . Ca mvelé wa ma sin tjiꞌyüsa jilal .
45001015	Mpes po quelel jum nun ntꞌa , nun Roma poꞌó potjaqué . Quelel jum la veles pasal ꞌüsüs tepyala Jesucristo mpes .
45001016	Ma ne mayca la veles Dios tjevelá . Jupj nin tjevele pasal ꞌüsüs tepyala Jesucristo mpes . Gente japon na jupj tjevelá , Dios liji yupj ꞌücj ca mpatjam jupj lal , ma ca malala jis mpalas malala la tjajay mpes . Niná Dios mwalá way tjevele judiopan mpes . Locopyaya nin pꞌiyá tjevele wa judiopan tulucj mpes .
45001017	Dios tjevele mpes qjuisin ꞌyüsa ꞌonin ꞌüsüs nsem gente Dios lal . ꞌÜsüs yupj Dios lal , japon na jupj tjevelá . Japon mpes pꞌin , yupj ꞌüsüs Dios lal , nin se palá . Dios Popel vele : “ Gente japon na Dios lal , ꞌüsüs yupj jupj lal . Yupj ca mpatjam jupj lal ” , Dios Popel nin vele .
45001018	Pülücj jisas la pꞌa dios witjacj ; pasal malala nin lajay . Dios pꞌiyá po ma jos yupj malala lajay , nin mpes ca jis capj ntülüs . Yupj lovin nin lajay Dios ma jos . Ma quelel jus nlayecj tꞌücꞌ way Dios poꞌó .
45001019	Tꞌücꞌ way Dios poꞌo , costa tulucj la ꞌüsüs . Niná Dios sin tjiꞌyüsa lis tjiji . Yupj ma nin jisas la pꞌin . Mpes Dios ca jis capj ntülüs .
45001020	Püna Dios nosis la tjiji . Gente lovin ꞌücj yus januctsja Dios la tjijá . Januc mpes polel sin ꞌyüsa Dios püné . Januc mpes polel sin ꞌyüsa Dios lovin ca püné nsem . Polel sin ꞌyüsa tꞌücꞌ way Dios jupj . Ma polel sa nuc Dios , nin pꞌin ꞌücj sin ꞌyüsa Dios poꞌó jupj la tjiji januc mpes . Yupj ma polel javelepj ma salejeptsja Dios poꞌó .
45001021	Tꞌücꞌ way yupj salejeptsja Dios jáꞌasa . Newa ma yólatsja pasal püné way jupj . Ma wiꞌin̈tsja Dios lal jupj ꞌüsüs la siji mpes . Ma yola jinwá lajaytsja yupj . ꞌÜsüs tulucj yólatsja yupj . Püste jatja jinwatsja yupj , yupj ma sin ꞌyǘsatsja mpes .
45001022	Yupj javeleptsja pülücj salejepj yupj pꞌiyá , newa más ꞌin malala yólatsja yupj lovin . Ma yola jinwá lajay .
45001023	Ma jisas Dios tꞌücꞌ way . Pajal ꞌüsüs , pajal püné jupj . Gente pꞌin la tjajay , ninana jisas yupj jis dios witjacj mpes . Nenéyawa yo mpes la tjajay dios witjacj , gente jin yustapj , animal jin yustapj ꞌotsꞌipj . Nenéyawa la tjajay wa niná pe mpes . Ninana jisas yupj jis dios mpes . Gente ncaꞌlin̈ ca , nin pꞌiyá ca nsem animalpan jis lal . Dios tꞌücꞌ way lovin ma ca mpaꞌis jupj .
45001024	Dios selé tsjay malala nyuca la tjajay yupj . Mpes tjemey yupj mpe . Mpes malala polel lajay , yupj jisas jinwá . Tsjay malala lajay yupj pꞌiyá jilal . Yupj lajay mpes la pꞌa se mayca , ne ma polel javelepj yupj lajay mpes .
45001025	Yupj ma japon tꞌücꞌ way Dios poꞌó . Tꞌücꞌ tulucj mpes japon yupj . Dios tꞌücꞌ way pjü la tjiji jupj , mopꞌin ma jisas Dios . Ma yola jupj püné . Malala lajay yupj . Ma lajay Dios jos jin . Yupj jisas Dios la tjiji witjacj la pꞌin . Más ꞌücj gente lovin ꞌüsüs javelepj Dios poꞌó . Amén .
45001026	Yupj lajay mpes Dios tjemey yupj mpe . ꞌÜcj polel lajay yupj jisas jin . La pꞌa se mayca la veles yupj lajay mpes . Nequem nenem niyom ma jisas . Pꞌa nequem jisas , ne neꞌaj jamanun yupj . Yupj lajay pasal malala Dios lal .
45001027	Nin pꞌiyá niyom nenem jilal . Ma jisas nequem . Yupj sin nin jisas pꞌa niyom , ne neꞌaj jamanun yupj . Tsjay malala yupj lajay . Lajay malala , mpes malala se palá jis pꞌüy jilal . Yupj jinwá lajay , nin pꞌiyá jis mpalas lovin .
45001028	Ma quelel yola mpalas tꞌücꞌ way Dios poꞌo . Mpes Dios tjemey yupj mpe . Polel yola yupj pꞌiyá quelel yola jinwá . ꞌÜsüs mpes ma polel nin yola . Mpes lovin tsjay malala lajay . Niná malala Dios lal .
45001029	Pajal malala yupj . Pjü lajay mpes malala . Niyom nenem jamanun yupj sejatsꞌom tulucj . Nequem nenem jil yupj jis vayum tulucj jilal . Pülücj jisas yupj . Yupj lajay mpes malala se palá la pꞌa jilal . Jisas pꞌa yutsꞌaꞌá . Jaꞌünan la pꞌa wa . La pülücj la velel . La tsuwil wa . Yupj lovin malala javelepj tsjan ꞌüsüs poꞌó . Tin javelepj la pꞌa lajay mpes , ne ma salejepj ncu tꞌücꞌ nin lajay .
45001030	Javelepj la pꞌa lajay poꞌó , javelepj malala nin lajay . Po ma jisas Dios . Malala javelepj la pꞌa jilal , mpes la pꞌa tsꞌa ꞌin se palá yupj javelepj mpes . Noypan jin yola yupj pꞌiyá . Javelepj la pꞌa jilal yupj pꞌiyá noypan . Nin yola ꞌoyn nyuca ca malala la mijicj . Lovin ma lajay jis papay jisas mpes , sejamay jisas mpes .
45001031	Ma sin tjiꞌyüsa tsjan tꞌücꞌ way . Ma nin jisas yupj . Ma lajay yupj tjowelepj la mijicj mpes . Ma quelel lajay jis tsꞌuyupj . La pꞌa malala la tjajay mpes , lovin ma yoꞌ peꞌe ; yupj tsꞌa ꞌin lovin . La pꞌa jilal malala se palá na , ma yola ; wiꞌin̈ ca nacj .
45001032	Salejepj Dios tjevele gente ninana lajay na más ꞌücj ncaꞌlin̈ yupj . Newa niná nin lajay lovin . La pꞌa ninana lajay na , po ꞌüsüs javelepj yupj sin poꞌó .
45002001	Tꞌücꞌ way gente malala lajay . Ca nacj nun welé yupj malala . Newa nin nun pꞌiyá nin pꞌiyá lojí . Mpes tꞌücꞌ way malala wa nun , nin pꞌiyá malala lojí mpes . Nun ma polel mvelé ca Dios lal ꞌüsüs nun ; nun malala lojí yupj lajay jinwá .
45002002	Selecj Dios ca jis capj ntülüs gente nin lajay na . ꞌÜsüs Dios nin liji .
45002003	La pꞌa malala lajay , ne nun welé malala yupj . Mopꞌin nin pꞌiyá lojí nun . Mpes tꞌücꞌ way Dios ca nucopj ntülüs ꞌotsꞌipj .
45002004	Dios pasal ꞌüsüs way liji nun jilal . Niná ꞌüsüs tulucj nun jis lal ca nacj . Dios ma tsꞌi ꞌinyá nun jilal . Niná ꞌüsüs tulucj nun jis lal ca nacj . Dios li nucú , jupj jos nun ca nujisas nsem jupj . ꞌÜsüs tulucj nun jis lal ca nacj jupj li nucú . Najas nun jus nlayé Dios jos nun ꞌaplijila way nsem malala la tjüjí mpes , nin mpes jupj pasal ꞌüsüs liji nun jilal . Jos nun ca nin la müjí jupj jos jin .
45002005	Tꞌücꞌ way pꞌa jawas Dios ca mveles pjü jilal ncu ꞌüsüs la tjajay yupj . Selé jupj . Tꞌücꞌ ca mveles . Ca jis capj ntülüs malala la jay . Nun solejé tsjan jos Dios nun lojí , nin pꞌin ma quelel nin lojí . Nun ꞌaplijila way tulucj malala la tjüjí . Dios po ca nucopj ntülüs nun lojí mpes .
45002006	“ Gente ꞌüsüs lajay na , tꞌücꞌ way Dios ca ꞌüsüs lis mijis yupj jilal pjü way . Gente malala lajay na , ca jis capj ntülüs yupj pjü way . ”
45002007	Nepénowa quelel ꞌüsüs lajay lovin , ne nin lajay yupj . Yupj jisas Dios ꞌüsüs mveles yupj sin poꞌó . Jisas Dios ꞌüsüs liji yupj mpes . Jisas lovin mpatjam Dios lal . Mpes tꞌücꞌ way lovin mpatjam ca Dios lal , Dios ca nin la mijis yupj mpes .
45002008	La pꞌa quelel lajay yupj pꞌiyá jisas pꞌin . Dios tꞌücꞌ way tjevele , mopꞌin yupj ma lajay jupj tjevelá . Malala pꞌin lajay yupj . Tꞌücꞌ way Dios quelel jis capj tyüla yupj la jay mpes , ne nin ca la mijis .
45002009	Gente malala lajay na , pasal malala ca jis mpalas . Pasal ca jis mvajas nsem yupj . Pasal yola nsem , ca la mpuyucj . Judiopan malala lajay , nin ca jis mpalas yupj jilal . Judiopan tulucj malala lajay , nin pꞌiyá ca jis mpalas .
45002010	Pꞌa casá ca nsem ꞌüsüs lajay jilal ; Dios ca ꞌüsüs mveles yupj sin poꞌó . Ca ꞌüsüs la mijis yupj mpes . Yupj ma ca yola nsem pjü mpes , Dios ca la mijis yupj mpes . Tꞌücꞌ way Dios nin ca la mijis judiopan ꞌüsüs lajay jilal . Nin la mijis wa judiopan tulucj ꞌüsüs lajay jilal .
45002011	Malala lajay , Dios ca jis capj ntülüs . Pjü yupj jilal ca nin la mijis . ꞌÜsüs lajay jilal , Dios ca ꞌüsüs lis mijis . Pjü yupj jilal ca nin la mijis .
45002012	Dios wola tjevele Moisés lal tsjan jostsja judiopan la mijicj . Moisés niná tjevele judiopan jilal . Niná Moisés tepyaca , Dios Popel jupj . Judiopan malala lajay na , Dios ca jis capj ntülüs . Jupj ca mveles ncu yupj la tjajay Moisés tepyaca jinwá . Judiopan tulucj malala lajay na , Dios ca jis capj ntülüs wa . Dios ma ca mveles ncu yupj la tjajay Moisés tepyaca jin ; yupj ma salejeptsja Moisés tepyaca judiopan mpes . Mopꞌin malala ca jis mpalas tecyaꞌlin̈ na , malala la tjajay mpes .
45002013	Gente ꞌüsüs Dios lal nin lajay na pjü Moisés tepyacá . Tꞌücꞌ way gente pülücj tjepjyacan̈ , sin tjiꞌyüsa Moisés tepyacá ; mopꞌin ma lajay niná . Mpes ꞌüsüs tulucj yupj Dios lal .
45002014	Dios jos judiopan lajay , ninana judiopan tulucj pülücj way nin pꞌiyá lajay . Ma salejepj Moisés tepyacá . Yupj sin nin lajay Moisés tepyaca jinwá . Tꞌücꞌ way ma salejepj Moisés tepyacá , mopꞌin nin yola Dios jos jinwá . Mpes salejepj ꞌücj jis la jay .
45002015	Cupj nyucucj yupj lajay , mpes jus nlayecj yupj nin salejepj ꞌücj jis la jay . Nin lajay Moisés tjijyüꞌta jinwá . Yupj yola mpes ꞌotsꞌipj cupj jus nlayecj yupj salejepj ꞌücj jis la jay . Yupj jus nlay malala la tjajay na . Yupj jus nlay wa ꞌüsüs la tjajay na .
45002016	Tꞌücꞌ way pꞌa jawas Dios ca jas majamas Jesucristo quiꞌá la veles pjü jilal . Ca mveles ncu ꞌüsüs la tjajay . Pjü gente pülücj way la tjajay , la pꞌa ma tjunuc , ma salejepj . Jesucristo ca mveles ncu ꞌüsüs la tjajay . Selé jupj . Niná Dios nin tjevele , niná napj velé la pꞌa jilal .
45002017	Nun nepénowa judiopan . Nun nepénowa welé nun pasal ꞌüsüs way Dios lal . Quina ca mpac nun mpes . Tꞌücꞌ way nun welé nun ꞌüsüs nsem Dios lal , lojí na Moisés tepyaca jin .
45002018	Nun solejé tsjan jos Dios . Nun sin tjiꞌyüsa Moisés tjijyüꞌta mpes . Nun welé ꞌüsüs way jupj tjijyüꞌtá . Mpes solejé ꞌücj jis la jay .
45002019	Pülücj way ma salejepj Dios poꞌó , mpes nun sin ꞌyüsa lojí . Nujola ꞌüsüs sin ꞌyüsa lojí . Yupj ma januc jinwá ma salejepj mpes . Nun nujola ꞌüsüs monú jinwá lojí yupj jilal . Püste ntꞌa jatja jinwá yupj . Nun nujola nun jaw jinwá yupj mpes .
45002020	Nepénowa ma ꞌüsüs yola . Nun nujola ꞌüsüs sin ꞌyüsa lojí . Nepénowa ma pülücj sin tjiꞌyüsa custjay . Nujola ꞌüsüs sin ꞌyüsa lojí wa yupj . Nun nujisas Moisés tjijyüꞌtá , mpes nin nujola nun . Nun nujola Moisés tjevele niná Dios jos nun solejé . Tꞌücꞌ way tjevele Moisés .
45002021	Nun sin ꞌyüsa lojí la pꞌa ; mopꞌin ma nusin ꞌyüsa lojí nun pꞌiyá . Nun welé la pꞌa jilal ma mpequen̈ ; mopꞌin nun pꞌiyá pweꞌqué . Malala nin .
45002022	Nun jüꞌtǘ la pꞌa jilal ma maꞌnucj sejatsꞌom tulucj ; mopꞌin nun pꞌiyá moꞌnú nun sejatsꞌom tulucj . Malala nin . Nun ma jisas la pꞌa jis dios witjacj . Mpes tꞌücꞌ way niná lojí Moisés tepyaca jin . Mopꞌin nun pꞌiyá malala lojí ; nun pweꞌqué yupj jis dios witjacj jatja ntꞌa . Mpes niná lojí ma lojí Moisés tepyaca jin .
45002023	Nun ꞌüsüs welé Moisés tjijyüꞌta poꞌó ; mopꞌin ma lojí pjü way jupj tjijyüꞌtá . Mpes gente malala javelepj Dios poꞌó nun lojí mpes .
45002024	Dios Popel vele : “ Nun mpes judiopan tulucj malala javelepj Dios poꞌó ” , Dios Popel nin vele .
45002025	Nun judiopan , mpes nun jis pjolocꞌ tsjicj way tꞌasiyú tꞌü yupj . Dios jos nin lojí Moisés tjijyüꞌta mpes . Ma lojí na Moisés pjü way tjijyüꞌta jin , judiopan tulucj jinwá nun . Judiopan tulucj ma tꞌü yupj jis pjolocꞌ tsjicj way tꞌasiyú . Nun yupj jinwá .
45002026	Tꞌücꞌ way judiopan tulucj nepénowa nin lajay Moisés tjijyüꞌtá . Yupj ma tꞌü yupj jis pjolocꞌ tsjicj way tꞌasiyú , judiopan lajay jinwá ; newa judiopan jinwá yupj , Moisés tjijyüꞌta jin lajay mpes .
45002027	Yupj lajay mpes , nun ca jus nlayé malala la tjüjí nun . Yupj jis pjolocꞌ tsjicj way tꞌasiyú tꞌü tulucj , newa nin lajay Moisés tjijyüꞌta jin . Nun toꞌá Moisés tepyacá . Nun jis pjolocꞌ tsjicj way tꞌasiyú tꞌü tepyala , jupj tepyaca jinwá . Mopꞌin nun ma lojí pjü way Moisés tjijyüꞌta jin . Mpes yupj lajay nucú na , ca jus nlayé malala la tjüjí nun .
45002028	Nun judiopan tꞌücꞌ way , nun pülücj way nin nujola . Mopꞌin nun nepénowa judiopan tꞌücꞌ way tulucj Dios lal . Nun jis pjolocꞌ tsjicj way tꞌasiyú tꞌü yupj ; mopꞌin ma ca judiopan nsem nun , nin lojí mpes pꞌin .
45002029	Gente nepénowa yola Dios jos jin . Nenem judiopan tꞌücꞌ way yupj . Ma malala yola quinam , Dios Cjües nin lis tjiji . Mpes tꞌücꞌ way yupj Dios gente . Dios ꞌüsüs vele yupj sin poꞌó . Tꞌücꞌ way nun jis pjolocꞌ tsjicj way tꞌasiyú tꞌü tepyala , mopꞌin nun nepénowa malala lojí custjay . Nin lajay , Dios gente tulucj . Ca nacj la pꞌa ꞌüsüs javelepj yupj sin poꞌó ; Dios ma nin vele .
45003001	Mpes yom pjaní ca mveles ca nacj : “ Gente pülücj judiopan yupj . ꞌÜsüs tulucj niná . Yupj jis pjolocꞌ tsjicj way tꞌasiyú tꞌü tepyala , newa más ꞌüsüs se palá tulucj yupj la pꞌa jilal . ”
45003002	Napj nun jis wala velé pasal ꞌüsüs way jis tepyala judiopan . Dios jis tjeꞌyaya jupj Popel . Jostsja yupj mvelecj la pꞌa jilal jupj tjevelá . Pasal pülücj ꞌüsüs la tjiji yupj mpes ; niná la tjiji más ꞌüsüs pjü la tjiji lal .
45003003	Mopꞌin judiopan pülücj ma la tjajay Dios tjevele jin . ¿ Ncu nin nujola Dios ma ca la mijis jupj tjevele jin yupj malala la tjajay mpes ?
45003004	Nin tulucj . Lovin ca la mijis jupj tjevele jin . Pjü gente la tsuwil ; Dios ma nin liji . Dios lovin tꞌücꞌ way vele . Dios Popel vele David tjevelá Dios lal . Vele : “ Jipj velen na , pjü ca jus nlayecj ꞌüsüs velen jipj , tꞌücꞌ velen . Nepénowa ca mvelecj tꞌücꞌ tulucj velen jipj , mopꞌin ca jus nlayecj lovin tꞌücꞌ way velen ” , Dios Popel nin vele .
45003005	Nepénowa javelepj yupj malala lajay na , gente ca jus nlayecj pasal ꞌüsüs Dios . Mpes malala Dios qjuis capj tyüla , nin javelepj gente nepenowá . ¿ Ncu nujola ꞌüsüs nin pꞌiyá velecj ?
45003006	¡ Nin tulucj ! Ma nin ca mvelecj . ꞌÜsüs jupj jis capj ntülüs . Dios ꞌüsüs nin liji . ꞌÜsüs lovin nin liji , mpes polel jis capj ntülüs malala lajay , pjü way .
45003007	Ca nacj yom pjaní ca mveles napj lal . Mveles : “ Napj li tsuwil na , gente ca jus nlayecj Dios más ꞌüsüs napj lal , ca mvelecj Dios lovin tꞌücꞌ way vele . Mpes gente javelepj Dios pasal püné . Gente ꞌüsüs javelepj Dios poꞌó napj li tsuwil na . Mpes malala Dios ncapj tyüla , napj la tsyawil mpes ” , yom pjaní ca mveles niná ca nacj .
45003008	Pꞌa wa ca mveles wa napj lal ca nacj . Mveles : “ Cupj malala lijicj na , gente ca jus nlayecj Dios más ꞌüsüs cupj qjuis lal , ca mvelecj Dios ꞌüsüs way jupj . Mpes más ꞌücj malala lijicj ” , pjaní nin ca mveles ca nacj . Nepénowa tjowelepj cupj nin tjevelecj más ꞌücj malala nyuca lijicj . Nin tulucj . Malala tjowelepj cupj poꞌó . ꞌÜsüs Dios jis capj tyüla niná lajay .
45003009	Mpes napj quelel nu la ꞌyüy ncu nujola más ꞌüsüs cupj judiopan tulucj jilal . Nin tulucj . Po quina nusin tjiꞌyüsa la tjejay judiopan malala yupj . Nusin tjiꞌyüsa la tjejay wa judiopan tulucj malala wa yupj . Pjü gente malala quelel lajay yupj . Mpes lovin nin lajay yupj .
45003010	Dios Popel vele : “ Pjü gente ꞌüsüs tulucj Dios lal , pjü malala pꞌin .
45003011	Pjü ma sin ꞌyüsa Dios jos jin . Pjü lovin ma quelel so con̈có Dios .
45003012	Quina pjü ma quelel lajay Dios jos jin . Pjü malala , nin jis tepyala . Pjü ꞌüsüs tulucj lajay , pjü malala lajay .
45003013	Nin javelepj malala . Yom tepeꞌe , tjamaja , pajal malala cjumsu . Nin pꞌiyá yupj javelepj mpes tsjay malala . Jis pelam pasal la tsuwil . Latsj lyaja mpes , gente cyaꞌlin̈ . Nin pꞌiyá , yupj javelepj latsj lyaja jinwá .
45003014	Yupj malala javelepj la pꞌa jilal . Malala javelepj yupj sin poꞌó . Malala nyuca yola mpes malala javelepj yupj sin poꞌó .
45003015	Len̈ way tsꞌa ꞌin se palá la pꞌa jilal . Jaꞌünan yupj , tsꞌa ꞌin mpes .
45003016	Malala se palá la pꞌa jilal , yupj lajay mpes . La pꞌa ꞌaplijila se palá , yupj lajay mpes .
45003017	La pꞌa wa la velel , la palan , yupj lajay mpes .
45003018	Malala la tjajay . Ma lacj jeyapj Dios jis capj ntülüs ” , Dios Popel nin vele .
45003019	Selecj Dios tjevele judiopan jilal , tjevele tsjan jostsja jupj ca nin la mijicj yupj . Moisés tepyaca niná , Dios Popel jupj . Jostsja yupj la mijicj pjü tjevelá . Salejepj malala la tjajay . Mpes ma polel mvelecj Dios lal ꞌüsüs nin la tjajay . Tꞌücꞌ way Dios ca mveles pjü jilal malala nin la tjajay . Nin mveles ca judiopan jilal , judío tulucj jilal ꞌotsꞌipj .
45003020	Gente sin ꞌyüsa Dios tjevelá , Moisés tepyaca mpes . Sin ꞌyüsa na jus nlay ma la tjajay pjü way Dios tjevelá . Nepénowa javelepj : “ Cupj lijicj Dios tjevelá , mpes cupj ꞌüsüs Dios lal ” , nin javelepj . Yupj pjü way ma ꞌüsüs nsem Dios lal ; ma la tjajay pjü way Dios tjevelá .
45003021	Quina Dios ꞌüsüs qjuisin tjiꞌyüsa la tjiji ꞌonin ne ꞌüsüs nsem gentá jupj lal . Gente ma lajay pjü way jupj tjevelá , mopꞌin jupj qjuisin ꞌyüsa liji ꞌonin ne ꞌüsüs nsem yupj jupj lal . Püna Moisés nin pꞌiyá tepyaca , profetapan nin pꞌiyá tapac wa .
45003022	Gente ꞌüsüs nsem Dios lal Jesucristo lal japon na . Jesucristo lal japon na , yupj ꞌüsüs nsem Dios lal , Dios nin liji yupj mpes , pjü way . Nin liji judiopan jilal , judiopan tulucj wa jilal . Yuwal yupj Dios lal .
45003023	Pjü malala la tjajay . Yupj la tjajay mpes Dios ma ca mveles ꞌüsüs la tjajay .
45003024	Mopꞌin nin , Dios ꞌüsüs la siji . Dios la siji yupj ꞌüsüs nsem jupj lal Jesucristo mpes . Perdonar la siji malala la tjajay , ne lovin ca ꞌüsüs nsem yupj jupj lal . Nin liji yupj ꞌüsüs la tjajay mpes tulucj ; jupj jostsja mpes nin la tjiji .
45003025	Dios jas tjejyama Jesucristo nosis ntꞌa . Dios ma quelel jis capj tyüla yupj , mpes jas tjejyama Jesucristo . Cus tyüla jupj gente mpes , ne tepeꞌe jupj yupj mpes . ꞌOs tepyala gente pjü malala la tjajay mpes . Yupj niná japon na , Dios perdonar la siji malala la tjajay yupj . Jesucristo poꞌo japon na , perdonar la siji . Dios jostsja gente ca sin müꞌüsüs jupj ma nyuca pꞌin gente malala lajay na quinam , nin mpes cus tyüla Jesucristo . Yas nam , gente malala la tjajay na , ma jis capj tyüla neneyawá .
45003026	Napj velé Dios jostsja gente ca sin müꞌüsüs jupj ma nyuca pꞌin gente malala lajay na , nin mpes nin la tjiji . Cus tyüla Jesucristo , pjü malala la tjajay mpes , gentá . Jupj jostsja gente ca sin müꞌüsüs yupj ꞌüsüs nsem jupj lal Jesucristo lal japon na ; nin mpes nin la tjiji jupj .
45003027	Pjü ma polel javelepj yupj pꞌiyá ꞌüsüs , yupj pꞌiyá la tjajay mpes . Gente ma ꞌüsüs nsem Dios lal yupj Moisés tjevele jin lajay mpes . Yupj ꞌüsüs nsem Dios lal japon na Dios tjevelá Jesucristo poꞌó .
45003028	Mpes qjuisin ꞌyüsa gente ꞌüsüs nsem Dios lal , yupj japon na Dios tjevelá Jesucristo poꞌó . Moisés tjevele jin la tjajay tulucj ca nacj ; mopꞌin nin , ꞌüsüs nsem yupj Dios lal .
45003029	Tꞌücꞌ way Dios jupj judiopan mpes , judiopan tulucj mpes ꞌotsꞌipj . Manas mpes Dios jupj ,
45003030	pjaní jupj , ne nin ; len̈ pꞌa . Jupj la siji judiopan ꞌüsüs nsem jupj lal , jupj lal japon na . Nin pꞌiyá la siji judiopan tulucj jilal .
45003031	Yom pjaní mveles ca nacj : “ Cupj pyonecj Dios tjevelá Jesucristo poꞌó . Mpes Moisés tepyaca ꞌüsüs tulucj cupj mpes ” , nin vele jupj ca nacj . Nin tulucj jupj tjevelá . Cupj velecj Moisés tepyaca pasal ꞌüsüs way .
45004001	Quina napj quelel pyac Abraham poꞌó . Jupj pasal püna tüpüꞌü , cupj jupj popa pꞌiyá püs naya pyatjaquecj . Napj ca mpac ꞌonin tepyala ne ꞌüsüstsja jupj Dios lal .
45004002	Tꞌücꞌ way Abraham pasal ꞌüsüs la tjiji . ꞌÜsüstsja jupj Dios lal . Nintsja jupj , jupj la tjiji mpes tulucj . Jupj ma tjevele ꞌüsüstsja jupj pꞌiyá , jupj Dios mpes tsjiꞌ la tjiji mpes . Jupj ma nin tjevele Dios lal .
45004003	Dios Popel vele : “ Abraham tepyona Dios tjevelá . Mpes Dios tjevele jupj ꞌüsüstsja . ”
45004004	Yom pjaní tsjiꞌ liji na , pꞌa wa jaylacj liji jupj tsjiꞌ la tjiji mpes . Tꞌemel ꞌyaya jupj sin jos mpes tulucj . ꞌYaya jupj tsjiꞌ la tjiji mpes .
45004005	Tꞌücꞌ way gente nepénowa tsjiꞌ lajay Dios mpes . Mopꞌin nin , Dios liji yupj ꞌüsüs nsem jupj lal , yupj pꞌiyá ꞌüsüs lajay mpes tulucj . ꞌÜsüs nsem yupj Dios lal yupj japon na jupj tjevele jin . Mpes gente malala ꞌüsüs polel nsem wa Dios lal , Dios nin liji .
45004006	Nin pꞌiyá tjevele David . Tjevele gente ꞌüsüs Dios lal , yupj jupj tjevele jin topon mpes . Nin liji Dios . Tsjay ꞌücj jisas yupj . Salejepj ꞌüsüs yupj Dios lal , yupj lajay mpes tulucj .
45004007	David tjevele : “ Pjü malala la tjajay . Dios perdonar lis tjiji nepenowá , yupj la tjajay mpes . Lovin ma jola yupj la tjajay mpes . Tsjay ꞌücj jisas yupj .
45004008	Ma ca mveles malala la tjajay . Mpes tsjay ꞌücj jisas ” , David nin tjevele .
45004009	Tꞌücꞌ way judiopan nin jinwá jatja , ꞌücj jisas . Yupj jis pjolocꞌ tsjicj way tꞌasiyú tꞌü tepyala . Judiopan tulucj nin jinwá jatja wa , ꞌücj jisas wa . Yupj jis pjolocꞌ tsjicj way tꞌasiyú tꞌü tulucj . Selecj Dios Popel vele Abraham ꞌüsüstsja Dios lal jupj sin nin tepyona mpes .
45004010	¿ Ncu solejé ꞌona ꞌüsüs tepyala Abraham Dios lal ? Jupj pjolocꞌ tsjicj way tꞌasiyú tꞌyüjü secj custjay , ꞌüsüstsja jupj Dios lal .
45004011	Pꞌa jawas jupj pjolocꞌ tsjicj way tꞌasiyú tꞌyüjü . Dios jostsja la pꞌa ca jus nlayecj Abraham ꞌüsüstsja , tepyona mpes la pꞌin , nin mpes jostsja jupj ca nin la mijis . Dios jostsja la pꞌa ca jus nlayecj Abraham ꞌüsüstsja jupj pjolocꞌ tꞌasiyú tꞌyüjü secj pꞌin . Quina pülücj topon Dios tjevele jin . Yupj pülücj jis pjolocꞌ tsjicj way tꞌasiyú tꞌü tulucj . Mopꞌin ꞌüsüs yupj Dios lal ; Dios vele yupj ꞌüsüs yupj topon mpes . Abraham lal tepyala jin pꞌiyá jis tepyala yupj . Mpes Abraham yupj jis papay jinwá .
45004012	Tꞌücꞌ way judiopan pülücj topon wa Dios lal . Yupj jis pjolocꞌ tsjicj way tꞌasiyú tꞌü wa . Abraham jinwá la tjajay wa , mpes jupj yupj jis papay jinwá ꞌotsꞌipj . Abraham yupj jis papay jinwá , yupj Dios lal topon mpes , Abraham jinwá . Jupj tepyona Dios lal , jupj pjolocꞌ tsjicj way tꞌasiyú tꞌyüjü secj pꞌin .
45004013	Dios tjevele Abraham lal . Abraham tsꞌuyupj popa pꞌiyá püs naya tapatja sin poꞌo tjevele wa , Abraham poꞌo tjevele wa . Tjevele nosis ca jis maꞌayas . Niná mwalá nin tjevele , Moisés lal tjevele secj pꞌin . Mpes Abraham ma pjü la tjiji Moisés tjijyüꞌtá . Abraham tepyona Dios tjevele jin , mpes Dios tjevele niná jupj lal , tjevele ca maꞌayas nosis . Abraham ꞌüsüstsja Dios lal jupj tepyona mpes .
45004014	Nepénowa nin lajay Moisés tjijyüꞌta jin . Yupj japon Dios ca jis maꞌayas nosis yupj jilal . Japon ca nin nsem yupj Moisés tjevele jin la tjajay mpes . Nin tulucj . Dios ma nin ca jis maꞌayas . Tꞌücꞌ way Dios ca jis maꞌayas gente japon na jupj tjevele jin . Dios tjevele jin ca mpalas .
45004015	Pjü gente lovin ma pjü la tjajay Moisés tjijyüꞌta jinwá . Mpes yupj ma polel ꞌüsüs nsem Dios lal Moisés jyüꞌta jin lajay mpes . Dios quelel jis capj tyüla yupj malala lajay mpes , yupj ma tꞌücꞌ lajay jupj tjijyüꞌta jinwá . Nin tulucj jupj ma jis tjijyüꞌta jis lal . Ma tjijyüꞌta , mpes malala tulucj ma nin la tjajay .
45004016	Mpes Dios ca la mijis jupj tjevele jin , gente japon mpes pꞌin . Nin ca la mijis , jupj jos mpes pꞌin . Nin ca la mijis jupj pjü way Abraham tsꞌuyupj popa pꞌiyá püs naya patja jilal . Tꞌücꞌ way judiopan Abraham tsꞌuyupj popa pꞌiyá püs naya patja yupj . Nin lajay Moisés tepyaca jin . Dios ca la mijis jupj tjevele jin yupj mpes . Mopꞌin ca nin la mijis niná yupj mpes pꞌin tulucj . Nin ca la mijis wa Abraham jinwá japon jilal . Cupj pülücj way pyonecj wa Dios lal Abraham jinwá , mpes Abraham tsꞌuyupj popa pꞌiyá püs naya pyatjaquecj jinwá cupj .
45004017	Dios Popel vele jin tjevele Dios Abraham lal . Vele : “ Püs ntꞌaya gente pülücj ca mpatjam . ꞌA mulú , ꞌa mulú mpatjam pꞌa ntꞌa . Pülücj yupj jipj tsꞌuyupj popa pꞌiyá püs naya mpatjam jinwá nsem yupj , nin la tjejay napj jipj mpes ” , Dios Popel nin vele . Dios tjevele gente pülücj Abraham tsꞌuyupj popa pꞌiyá püs naya mpatjam jinwá nsem yupj . Mpes tꞌücꞌ way tepyala niná . Abraham tepyona Dios lal . Dios ꞌücj liji ne tecyaꞌlin̈ patja niswá . Dios jos jin mpalas , tꞌücꞌ way nin ca mpalas , pjü way , jupj nin vele mpes pꞌin . Pjü way nin polel liji .
45004018	Abraham seletsja costa way niná mpalas ca Dios tjevele jin . Newa tepyona Dios lal , seletsja tꞌücꞌ way mpalas ca Dios tjevele jin . Mpes gente pülücj Abraham tsꞌuyupj popa pꞌiyá püs naya patja jinwá jis tepyala yupj , pülücj yupj nin tepyala pꞌa ntꞌa ꞌa mulú patja moꞌó . Tꞌücꞌ way Dios tjevele : “ Jipj tsꞌuyupj popa pꞌiyá püs naya mpatjam , tsjay pülücj nsem yupj ” .
45004019	Tꞌücꞌ way Abraham coꞌmüytsja . Nasa way año cien tyáꞌatsja jupj . Seletsja pajal coꞌmüytsja jupj . Seletsja jupj jüpꞌüy quelel péꞌetsja quinam . Seletsja Sara ma polel myáꞌnatsja tsjiquis quinam . ( Sara jupj jatsꞌom waytsja . ) Newa tepyona Dios ca la mijis jupj tjevele jin .
45004020	Abraham lovin ma tjevele Dios ma ca nin la mijis jupj tjevele jin . Lovin más ꞌüsüs tepyona Dios lal . Lovin jostsja Dios . Lovin ꞌüsüs tjevele Dios poꞌó .
45004021	Jupj seletsja Dios polel liji jupj tjevele jin .
45004022	Mpes Abraham ꞌüsüstsja Dios lal , Dios la tjiji .
45004023	Dios Popel vele : “ Abraham tepyona Dios lal , mpes ꞌüsüstsja jupj Dios lal , Dios la tjiji ” . Dios Popel nin vele Abraham mpes pꞌin tulucj .
45004024	Cupj mpes wa vele jupj Popel . Cupj pyonecj Dios tjevelá , mpes ꞌüsüs nsem wa cupj jupj lal , nin ca la mijis jupj . Jesucristo tepeꞌe na , Dios pꞌiyá jas tjijyünsa , tüpüꞌü jupj niswá . Jesucristo cupj qjuis Jepa Püné .
45004025	Dios jis tjeꞌyaya tjüꞌünan Jesucristo cupj malala la tjijicj mpes . Jupj jostsja cupj ꞌüsüs nsem jupj lal , mpes jas tjijyünsa Jesucristo , tüpüꞌü jupj niswá .
45005001	Tꞌücꞌ way cupj ꞌüsüs Dios lal ; nin qjuis tepyala Dios la tjiji mpes . Cupj tepyonecj jupj tjevele jin , mpes nin qjuis tepyala . Nin mpes Dios wüiꞌi cupj qjuilal . Cupj wiꞌiquecj wa jupj lal . Nin tepyala Jesucristo la tjiji mpes . Jupj cupj qjuis Jepa Püné .
45005002	Jesucristo la tjiji mpes , Dios tsjay ꞌüsüs la tjiji cupj mpes . Lovin nin liji cupj mpes . Cupj tepyonecj , mpes Dios nin liji cupj mpes . Tsjay püné way Dios . Tsjay ꞌücj qjuisas cupj ; selecj pꞌa jawas püné wa nsem cupj , Dios ca nin la mijis cupj mpes .
45005003	ꞌÜcj qjuisas wa gente malala lajay na cupj qjuilal . Cupj qjuisas Jesucristo , nin mpes nin lajay yupj . Nin tepyala na , qjuisin ꞌyüsa ꞌonin ca ꞌüsüs la mijicj malala pyala na .
45005004	Cupj newa ꞌüsüs lijicj malala tepyala na , Dios vele cupj ꞌüsüs . Dios vele cupj ꞌüsüs , mpes selecj ꞌüsüs ca qjuis mpalas pꞌa jawas , Dios tjevele jinwá .
45005005	Selecj ꞌüsüs ca qjuis mpalas . Mpes tꞌücꞌ way nin ca qjuis mpalas . ꞌAplijila tulucj ca nsem cupj . Mwiꞌiquecj ca . Nin ca nsem , Dios pajal quelel la qjuisiji mpes . Jupj qjuis tjeꞌyaya jupj Cjües la pütꞌüs qjuisas moꞌó . Dios pajal quelel la qjuisiji , jupj Cjües nin qjuisin ꞌyüsa liji .
45005006	Püna malálatsja cupj . Ma polel lijictsja cupj pꞌiyá ca ꞌüsüs nsem Dios lal . Dios pꞌin nin la tjiji cupj mpes . Nin jawas jupj jostsja na pꞌin , jupj jas tjejyama Jesucristo , mpaꞌis gente malala la tjajay mpes . Nin mpes tepeꞌe jupj cupj mpes .
45005007	Jesucristo pajal ꞌüsüs way la tjiji , cupj mpes tepeꞌe na . ¿ Tsjan ca mpalas pꞌa wa quelel jaꞌünan na yom ꞌüsüs ? Pjü ma javelepj : “ Tjüꞌüꞌná napj , po ma tjüꞌüꞌná jupj ” . Ca nacj niná yupj quelel jaꞌünan , pajal ꞌüsüs way jupj . Jupj mpes yom pjaní ꞌücj mveles ca : “ Tjüꞌüꞌná napj , po ma tjüꞌüꞌná jupj . ” Mopꞌin costa jupj nin mveles ; ma quelel peꞌe . Ma la pülücj ca nin mpalas .
45005008	Nin mpes Jesucristo la tjiji , ꞌüsüstsja pajal . Jupj tepeꞌe cupj mpes . Malala la tjijictsja ; mopꞌin Dios jas tjejyama jupj la mas cupj mpes . Nin mpes qjuisin ꞌyüsa Dios pasal quelel la qjuisiji .
45005009	Mpes tꞌücꞌ way cupj ꞌüsüs Dios lal quinam , nin qjuis tepyala Jesucristo tepeꞌe mpes . Mpes tꞌücꞌ way Dios ma tsꞌi ꞌinyá cupj qjuis lal , cupj malala la tjijicj mpes . Ma ca qjuis capj ntülüs . ꞌÜcj quinam Jesucristo mpes .
45005010	Cupj Dios enemigopan waytsja yas nam ; nin tulucj quinam . Quina cupj jupj jomicapan qjuis tepyala cupj , jupj Jatjam tepeꞌe mpes . Tꞌücꞌ way ca mpatjaquecj Dios lal , jupj Jatjam püꞌü mpes .
45005011	Quina tsjay ꞌücj qjuisas Dios lal Jesucristo mpes . Jesucristo cupj qjuis Jepa Püné . Jesucristo mpes , quina cupj Dios jomicapan .
45005012	Yom pjaní la tjiji mpes pjü malala nyuca la tjajay . Adán lotsja jupj . Malala la tjiji , mpes pjü malala lajay . Malala la tjiji , mpes tepeꞌe . Mpes pjü cyaꞌlin̈ , pjü malala la tjajay mpes .
45005013	Moisés jis wala tjevele gente jis lal tsjan jostsja Dios yupj ca nin la mijicj . Moisés vele secj pꞌin , gente malala la tjajaytsja wa . Mopꞌin Dios ma jólatsja yupj ma lajaytsja Moisés tjijyüꞌtá ; jupj ma tjevele custjay Moisés lal , mpes Moisés ma tjevele custjay Dios jostsja gente ca nin la mijicj .
45005014	Newa nintsja ; pjü tecyaꞌlin̈ . Adán popa pꞌiyá püs naya tapatja pjü tecyaꞌlin̈ . Moisés tjemyaꞌna nas , nin pꞌiyatsja . Adán ma la tjiji Dios tjijyüꞌta jin . Nepénowa ma la tjajay Adán la tjiji jinwá , mopꞌin malala la tjajay wa yupj . Mpes niná pjü tecyaꞌlin̈ . Adán mwalá tüpüꞌü . Püs tepyala na nosis ntꞌa tjacꞌ Jesucristo . Adán Jesucristo jinwatsja ꞌotsꞌotsꞌ way .
45005015	Tsjay malala tepyala pjü gente jis lal , Adán malala la tjiji mpes . Yom pjaní waytsja pꞌin . Locopyaya pajal ꞌüsüs tepyala wa Jesucristo ꞌüsüs la tjiji mpes . Yom pjaní waytsja jupj , jupj ne Dios jas tjejyamá . Adán malala la tjiji , mpes pjü cyaꞌlin̈ . Mopꞌin pajal ꞌüsüs tepyala quinam . Jesucristo mpes Dios perdonar la siji gente pülücj , yupj malala la tjajay mpes . Dios pajal ꞌüsüs la tjiji cupj mpes . Nin la tjiji jupj nin jostsja mpes pꞌin . Ma jaylacj lijicj niná .
45005016	Malala tepyala Adán malala la tjiji mpes . Pꞌa casá tepyala Dios jas tjejyama na Jesucristo . Adán malala la tjiji , mpes Dios cus tyüla jupj . Mopꞌin Dios pajal ꞌüsüs la tjiji . Gente pülücj malala nyuca la tjajay na , Dios jas tjejyama Jesucristo . Mpes quina pülücj ꞌüsüs se palá Dios lal , Dios nin la siji Jesucristo mpes .
45005017	Pjü cyaꞌlin̈ , yom pjaní malala la tjiji mpes . Mopꞌin pajal ꞌüsüs se palá gente jilal pꞌa yom mpes . Pjaní jupj , Jesucristo ni . Jisas na Jesucristo pajal ꞌüsüs la tjiji yupj mpes , Dios pajal ꞌüsüs liji yupj mpes . Jupj nin liji yupj ꞌüsüs se palá jupj lal . Nin liji jupj , jaylacj tulucj . Lovin ca mpatjam Dios lal . Nin pyala Jesucristo mpes .
45005018	Yom pjaní malala la tjiji , mpes pjü gente malálatsja Dios lal , nin jis tepyala . Yom pꞌa wa pajal ꞌüsüs la tjiji . Jupj la tjiji mpes , Dios vele pülücj jilal malala tulucj yupj . Jupj la siji yupj mpatjam .
45005019	Yom pjaní ma la tjiji Dios tjevele jin . Jupj la tjiji mpes , pjü malala la tjajay wa . Mopꞌin yom pꞌa wa la tjiji Dios jostsja jin ; Jesucristo poꞌo velé . Jupj la tjiji mpes pülücj ꞌüsüs nsem Dios lal ; Dios ca nin lis mijis mpes ca nin jis mpalas .
45005020	Moisés tepyaca tsjan niná Dios jostsja gente ca nin la mijicj . Dios jostsja Moisés niná nin pyaca , mpes gente ca sin müꞌüsüs tsjay malala nyuca la tjajay yupj . Tꞌücꞌ way qjuisin tjiꞌyüsa tsjay malala nyuca la tjijicj cupj . Qjuisin tjiꞌyüsa na , qjuisin tjiꞌyüsa wa Dios más ꞌüsüs quelel la tjiji cupj mpes .
45005021	Gente malala nyuca lajay , ne cyaꞌlin̈ . Mopꞌin ꞌüsüs qjuis tepyala wa . Quina Dios ꞌüsüs liji cupj mpes . Nin mpes jupj nin liji cupj ꞌüsüs qjuesé palá jupj lal . Nin mpes lovin ca mpatjaquecj Dios lal . Nin qjuesé palá Jesucristo mpes , jupj ne cupj qjuis Jepa Püné .
45006001	Ca nacj nepénowa ca mvelecj : “ Más ꞌücj malala lijicj , mpes Dios más ꞌüsüs ca la mijis cupj mpes ” .
45006002	Malala nin javelepj . ¡ Ma nin la mijicj ca cupj ! Cupj tecyaꞌlequecj jinwá Jesucristo lal . Mpes quina ma malala quelel lijicj . Más ꞌücj lovin ma malala lijicj cupj .
45006003	Nun solejé bautizar la qjuis tjajay . Mpes cupj Jesucristo jutsꞌaꞌá qjuis tepyala . Bautizar la qjuis tjajay na , tecyaꞌlequecj jinwá Jesucristo lal .
45006004	Bautizar la qjuis tjajay na , tecyaꞌlequecj jinwá Jesucristo lal , cupj mpes toc jinwatsja Jesucristo mpes toc jinwá . Cupj qjuis Papay Dios jas tjijyünsa Jesucristo , tüpüꞌü niswá . Tsjay ꞌüsüs la tjiji Dios . Bautizar la qjuis tepyala na , nin la tjiji wa cupj qjuilal . Qjuisin tjijyünsa jinwá cupj . Mpes quina ca la mijicj Dios jos jin .
45006005	Tꞌücꞌ way cupj Jesucristo jutsꞌaꞌá ; tecyaꞌlequecj jinwá qjuis tepyala Jesucristo lal , mpes nin qjuis tepyala cupj . Dios jas tjijyünsa Jesucristo , tüpüꞌü jupj niswá . Mpes tꞌücꞌ wa ca qjuisin müjünsüs wa .
45006006	Selecj cupj tecyaꞌlequecj jinwá Jesucristo lal . Mpes quina ma lijicj püna la tjijicj jin . Dios la qjuisiji ma quelel lijicj püna la tjijicj jin . Mpes ma nin lijicj . Püna malala quelel lijictsja la pꞌin . Nin tulucj quinam .
45006007	Nun popa pjaní tepeꞌe na , ma malala quelel liji jupj quinam .
45006008	Tꞌücꞌ way tecyaꞌlequecj jinwá Jesucristo lal . Mpes pyonecj ca mpatjaquecj jupj lal .
45006009	Pyonecj Dios jas tjijyünsa Jesucristo , tüpüꞌü niswá . Lovin ma mpaꞌis ca niswá . Ma polel peꞌe quinam .
45006010	La pjaní tepeꞌe Jesucristo . Tepeꞌe cupj malala la tjijicj mpes . Ma mpaꞌis ca niswá . Quina nyucunú jupj . Dios jos pꞌin jin liji .
45006011	Nin pꞌiyá , najas nujola nsem nun nasa tacaꞌliqué jinwá quinam , mpes ma malala la müjí niswá . Niswá nyucunucj jinwá qjuis tepyala , Dios jos jin qjuis la jay . Nin qjuis tepyala quinam Jesucristo la tjiji mpes .
45006012	Tꞌücꞌ way ma tacaꞌliqué custjay . Newa nin , ma ca malala nyuca la müjí quinam . Nun quelel malala lojí na , Dios jos ma nin lojí . Mpes ma nin la müjí quinam .
45006013	Po ma malala la müjí . Po ma malala la müjí nun jis mas mpes , ma wa malala la müjí nun jis tsjam mpes , ma wa malala la müjí nun jis pꞌüy mpes . Dios jos jin la müjí la pꞌin . Nun tacaꞌliqué jinwá . Quina Dios la nutjiji nun niswa potjaqué jinwá . Mpes ꞌüsüs la müjí nun jis mas mpes . Nun jis tsjam mpes wa ꞌüsüs la müjí . Nun jis pꞌüy mpes wa ꞌüsüs la müjí . Nin jos Dios .
45006014	Quina ma lovin malala nyuca la müjí . Yas nam nun quelel la tjüjí Moisés tjijyüꞌtá Dios mpes . Mopꞌin nusapj quelel lojitsja niná . Nusapj ma polel lojitsja . Mpes lovin malala nyuca la tjüjitsja . Quina Dios nucopj pꞌyaꞌsa , mpes nin polel lojí jupj jos jin .
45006015	Ca nacj pꞌa mvelecj ca : “ Dios pajal ꞌüsüs la qjuis tjiji . Quina ꞌücj ma lijicj Moisés tepyaca jin . Mpes ꞌücj malala nyuca lijicj . ” Malala nin javelepj .
45006016	Nun solejé gente quelel lajay , lovin nin lajay . Ma polel lajay pꞌa casá . Nepénowa malala quelel lajay , mpes lovin nin lajay . Yupj ca ncaꞌlin̈ , ca mal ꞌawa püné ntꞌa . Nepénowa quelel lajay Dios jos jin , lovin nin lajay . Yupj ca ꞌüsüs nsem Dios lal .
45006017	Püna malala la tjüjí nun . Lovin nin quelel malala lojitsja . Nin tulucj quinam . Napj wüiꞌis Dios lal , tꞌücꞌ way nusin tjiꞌyüsa quinam . Quina lovin po quelel lojí nusin tjiꞌyüsa jin .
45006018	Ma quelel malala nyuca lojí quinam . Quelel lojí quinam ꞌüsüs pꞌin Dios jos jin .
45006019	Napj ne nin velé , ꞌücj nusin lo ꞌüsüs nun . Püna pꞌin nun jis mas mpes lovin malala la tjüjí . Püna pꞌin nun jis tsjam mpes lovin malala la tjüjí . Püna pꞌin nun jis pꞌüy mpes lovin malala la tjüjí . Nun quelel lojitsja malala la pꞌin . Quina nun jis mas mpes lovin ꞌüsüs la müjí Dios jos jin . Quina nun jis tsjam mpes lovin ꞌüsüs la müjí Dios jos jin . Quina nin jis pꞌüy mpes lovin ꞌüsüs la müjí Dios jos jin . Nin lojí na , nun Dios jutsꞌaꞌá nu pyala .
45006020	Lovin malala la tjüjitsja na , ma ꞌüsüs lojitsja Dios jos jin .
45006021	Tꞌücꞌ way ꞌüsüs tulucj nu tepyala nin la tjüjí mpes . Quina nu myayca malala la tjüjí mpes . Gente nin pꞌiyá lajay na , ncaꞌlin̈ ca , ca mal ꞌawa püné ntꞌa .
45006022	Quina ma quelel malala lojí niswá . Quina lovin quelel lojí Dios jos jin . Mpes ꞌüsüs nu pyala quinam . Nin lojí Dios jos jin . Mpes lovin ca mpatjaqué jupj lal .
45006023	Gente malala lajay na , malala se palá . Ca ncaꞌlin̈ , ma ca mpatjam Dios lal . Gente lovin polel mpatjam Dios lal , jupj liji mpes . Ma jaylacj lajay niná . Jupj nin liji yupj mpes , yupj jisas na Jesucristo . Jupj cupj qjuis Jepa Püné .
45007001	Jepapan jajütütj na , gente nin lajay yupj jajütütj . Ma nin lajay , ꞌücj jis capj jatül jepapan . Natjampan , nun solejé tsjan tjüjütütj jepapan . Nun solejé yom püꞌü na pꞌin , más ꞌücj nin liji jepapan tjüjütütj jin . Tepeꞌe na pꞌin , ꞌücj ma nin liji yupj tjüjütütj jinwá .
45007002	Nin mpes quepj ma polel jama pꞌa yom lal , jupj voyum püꞌü na pꞌin . Jepapan tjüjütütj ma ca nin la mijis . Voyum tepeꞌe na pꞌin , ꞌücj quepj ma liji yupj tjüjütütj jinwá . ꞌÜcj jama .
45007003	Ca nacj quepj niná quelel jama pꞌa yom ntꞌa . Ma tepeꞌe custjay voyum . Jupj jama jupj voyum newa püꞌü na pꞌin , malala nin . La pꞌa ca mvelecj voyum tulucj lal wine jupj . Pꞌa casá ca nsem jupj voyum tepeꞌe na . Jupj tepeꞌe na , ꞌücj jama pꞌa yom ntꞌa . Jepapan ma tjüjütütj ma polel jama quinam . Jupj pꞌa yom ntꞌa jama na , ma malala liji jama mpes .
45007004	Natjampan , nin pꞌiyá nun jilal . Nun Jesucristo mpes toponé na , tacaꞌliqué jinwá nu tepyala Jesucristo lal . Püna Moisés tjijyüꞌtá , nun jis vayum jinwatsja . Nin tulucj quinam . Nun tacaꞌliqué jinwá quinam , mpes ꞌücj wa la pꞌa jutsꞌaꞌá nsem nun . Tꞌücꞌ way quina nun Jesucristo jutsꞌaꞌá . Dios jas tjijyünsa Jesucristo , tüpüꞌü niswá . Quina ꞌücj polel ꞌüsüs lijicj Dios mpes .
45007005	Yas nam ma qjuisastsja Jesucristo . Cupj qjuisastsja pꞌin nin la tjijicj . Pajal malala la tjijicj . Moisés tepyaca mpes , qjuisin tjiꞌyüsa Dios jostsja ma nin lijicj . Nina qjuisin tjiꞌyüsa mpes , cupj sin nin quelel la tjijictsja Dios ma jostsja jin . Cupj sin nin quelel la tjijictsja . Nin mpes léquetsja ꞌawa püné ntꞌa .
45007006	Quina tecyaꞌlequecj jinwá qjuis tepyala , mpes ꞌücj ma lijicj pjü way Moisés tepyaca jin . Dios nin la tjiji cupj mpes . Yas nam quelel lijictsja Moisés tjevele jin . Quina nin lijicj Dios jos jin cupj nin qjuisas mpes ; Dios Cjües nin la qjuisiji .
45007007	Nepénowa javelepj ca nacj : “ Moisés tepyaca mpes malala ” . Nin tulucj . Moisés tepyaca mpes napj nin tjiꞌyüsa malala lejay napj . Moisés tepyaca : “ Ma jyas nsem la pꞌa jatatj ” . Mpes napj nin tjiꞌyüsa malala nin , najas na la pꞌa jatatj .
45007008	Niná nin tjiꞌyüsa na , po najastsja la pꞌa jatatj . Malala napj , mpes nin tepyala . Moisés tepyaca ma qjuisin tjiꞌyüsa na , ma selectsja malala la tjijictsja .
45007009	Napj tsjictsja na ma seletsja pjü way Moisés tepyaca mpes . Mpes ma seletsja malala la tjejaytsja . Pꞌa jawas nin tjiꞌyüsa Moisés tepyaca Dios mpes . Napj jus nleytsja malala pꞌin quelel lejaytsja napj . Jus nleytsja lovin más malala quelel lejaytsja napj . Napj ntipüꞌí jinwatsja .
45007010	Tꞌücꞌ way Moisés tepyaca tsjan niná Dios jostsja cupj ca nin la mijicj . Gente nin lajay na pjü way jupj tepyaca jin , lovin ca mpatjam yupj . Mopꞌin napj ma polel la tjejay niná . Mpes ntipüꞌí jinwá .
45007011	Napj nólatsja ꞌüsüs nin la tjejaytsja Moisés tepyacá . Mopꞌin ma nin la tjejaytsja . Napj la tsyawil jinwá la tjejay napj pꞌiyá lal . Tꞌücꞌ way ma nin la tjejaytsja Moisés tepyacá . Niná jus nleytsja na , ntipüꞌí jinwá ntepalá napj malala la tjejay mpes .
45007012	Nin mpes nin velé Moisés tepyaca Dios jostsja jin . Dios tjijyüꞌta tsjan niná jupj jostsja gente la mijicj , nin tepyaca Moisés . Niná tepyaca po tꞌücꞌ way . Nin tepyaca ꞌüsüs .
45007013	Pasal ꞌüsüs way Moisés tepyacá . Ntipüꞌí jinwá ntepalá ma nin la tjejay mpes ; Moisés tepyaca mpes nin tepyala tulucj . Malala napj , mpes ntipüꞌí jinwá ntepalá . Nin tjiꞌyüsa Moisés tepyaca mpes . Nin tjiꞌyüsa mpes , lovin más malala quelel la tjejaytsja napj . Mpes ntipüꞌí jinwá ntepalá . Napj pꞌiyá malala mpes nin . Nin tjiꞌyüsa pajal malala napj , Moisés tepyaca mpes . Nin tjiꞌyüsa pajal malala la tjejay napj , Moisés tepyaca mpes .
45007014	Selecj Moisés tepyaca Dios tjevele jin . Jupj tepyaca ꞌüsüs ; napj ne malala . Yom pꞌin napj . Malala lejay . Napj lejay napj najas pꞌin . Malala lejay pꞌin .
45007015	Napj ma selé ꞌonin ne nin lejay napj lejay jin . ꞌÜsüs quelel lejay mopꞌin ma nin lejay . Ma malala quelel lejay , mopꞌin nin lejay .
45007016	Tꞌücꞌ way napj nin lejay napj pꞌiyá ma najas napj nin lejay . Mpes napj velé wa ꞌüsüs way Moisés tepyacá . Moisés tepyaca tsjan niná Dios jos cupj lijicj . Napj quelel lejay Dios jyüꞌta jin .
45007017	Newa malala lejay . Nin lejay napj najas mpes tulucj . Malala napj , mpes nin lejay .
45007018	Napj lejay na napj najas jinwá , selé ꞌüsüs way tulucj napj . Nin selé ꞌüsüs tulucj nin lejay , mpes selé ꞌüsüs tulucj napj . ꞌÜsüs quelel lejay ; mopꞌin ma polel ꞌüsüs lejay napj .
45007019	ꞌÜsüs quelel lejay mopꞌin ma lejay niná . Ma malala quelel lejay ; newa nin lejay .
45007020	Tꞌücꞌ way napj lejay ma quelel lejay jin . Jupj sin nin lejay niná ; ma najas . Malala napj , mpes nin lejay niná .
45007021	ꞌÜsüs quelel lejay na , malala lejay ; malala napj , ne nin . Nin tjiꞌyüsa lovin nin pyala .
45007022	Tꞌücꞌ way po ꞌücj najas Moisés tepyaca mpes . Tepyaca Dios tjevelá .
45007023	Mopꞌin ma lejay jupj jos jin . Nin tjiꞌyüsa pꞌa casá ne palá lovin . Po ma najas niná ne palá . Malala napj , mpes lovin malala lejay ; nin ne palá . Pꞌa casá ma polel lejay .
45007024	Mpes pasal ꞌaplijila napj . Malala napj , mpes tꞌücꞌ way ni püꞌí . Newa pajal ꞌüsüs ne palá ; napj selé la pꞌa polel ncapj pꞌyaꞌsa .
45007025	Napj wüiꞌis Dios lal Jesucristo ꞌücj ncapj pꞌyaꞌsa . Jupj cupj qjuis Jepa Püné . Niswa quelel velé napj lovin quelel lejay Dios tjevele jin ; mopꞌin nenéyawa lejay napj najas pꞌin . Napj nin lejay na , malala nyuca lejay .
45008001	Quina se con̈cocj Jesucristo . Mpes Dios ma qjuis capj ntülüs . Tꞌücꞌ way malala cupj . Püna la tjijicj cupj qjuisastsja jin . Nin tulucj quinam . Dios Cjües qjuis capj pꞌyaꞌsa Dios jos jin la mijicj .
45008002	Tꞌücꞌ way malala napj . Yas nam lovin malala la tjejaytsja napj . Jumtsja ꞌawa püné ntꞌa . Quina napj se con̈ Jesucristo , mpes quina ma neꞌaj jum ꞌawa püné ntꞌa . Lovin mpüꞌüs ca Dios lal . Jupj Cjües nin pꞌiyá liji pjü way Jesucristo sa con̈ jilal .
45008003	Pjü gente ma polel lajaytsja pjü Moisés tepyacá . Mpes pjü gente ma ꞌüsüs jis tepyala , nin la tjajay na Moisés tepyaca jin ; yupj ma la tjajay pjü way jupj tepyacá . Dios la tjiji mpes cupj ꞌüsüs qjuis tepyala Dios lal . Jas tjejyama Jatjam nosis ntꞌa , ne yom tepyala jupj . Jupj Jatjam jas tjiꞌyǘsatsja tsjan yólatsja gentá . Jas tjiꞌyǘsatsja ꞌonin ne nin malala lajay . Dios jas tjejyama Jatjam la mas malala la tjijicj mpes . Jupj la tjiji mpes , quina polel lijicj jupj jos jin . Malala cupj , mopꞌin ma lijicj cupj qjuisas jin quinam . Cupj polel lijicj Dios jos jin .
45008004	Dios jostsja tꞌücꞌ way nin lijicj Moisés lal tjevele jin , mpes nin la tjiji jupj . Jupj tjevele pajal ꞌüsüs . Jupj Cjües qjuis capj pꞌyaꞌsa ne nin lijicj jupj tjevele jin . Quina ma lijicj cupj pꞌiyá qjuisas jin .
45008005	Pülücj nin lajay yupj jisas jin . Yupj sin nin quelel lajay niná yupj jisas mpes . Mopꞌin nepénowa Dios Cjües jos jin lajay . Jupj jis capj pꞌyaꞌsa . Yupj quelel lajay Dios Cjües jos jin la pꞌin .
45008006	Pajal pülücj nin quelel lajay yupj jisas pꞌin . Nin lajay ca mal ꞌawa püné ntꞌa . La pꞌa wa quelel lajay Dios Cjües jos jin . Yupj ca mpatjam Dios lal . Ma ca yola nsem pjü mpes .
45008007	Tꞌücꞌ way nepénowa quelel lajay yupj jisas pꞌin . Po ma quelel lajay Dios tjevele jin . Ma lajay Dios tjevele jin . Ma polel nin lajay .
45008008	Yupj nin lajay yupj jisas pꞌin , mpes Dios ma wüiꞌi yupj lajay mpes .
45008009	Nun ma lojí nujisas jin ; tꞌücꞌ way Dios Cjües püꞌü nujisas moꞌó , mpes nun ma lojí nun jisas jin . Dios Cjües jos jin quelel lojí . Dios Cjües ma jisas moꞌo jáꞌasa , yupj Jesucristo jutsꞌaꞌá tulucj .
45008010	Nun ne jupj jutsꞌaꞌá . Jesucristo püꞌü nujisas moꞌó . Nun ꞌüsüs Dios lal , Dios la nutjiji , mpes ꞌücj jatja nun jis qjues . Nupꞌüy ncaꞌlin̈ pꞌin , malala la tjüjí mpes .
45008011	Tacaꞌliqué na , nusin müjünsǘ , niswa mpatjaqué Dios Cjües mpes . Dios Cjües püꞌü nujisas moꞌó . Jesucristo tepeꞌe na , Dios jas tjijyünsa , tüpüꞌü niswá . Nin pꞌiyá ca nsem nun jis lal , Dios Cjües nujisas moꞌo püꞌü mpes .
45008012	Mpes más ꞌücj nin lijicj Dios Cjües jos jin . ꞌÜcj ma lijicj cupj qjuisas jin .
45008013	Ca nacj nun lovin quelel lojí nun nujisas jin la pꞌin . Mpes ncaꞌliqué ca , nlawú ca ꞌawa püné ntꞌa . Nun ma nin lojí ca nacj . Nun ma quelel malala lojí niswá nujisas jin . Dios Cjües nucopj pꞌyaꞌsa , ma quelel malala lojí . Mpes ca mpatjaqué Dios lal .
45008014	Gente lajay na Dios Cjües jos jin , tꞌücꞌ way Dios tsꞌuyupj yupj .
45008015	Yas nam locj jeyatsja nun . Lovin locj jeyatsja nun . Nin tulucj quinam . Quina ma locj jeyá . Dios Cjües la nutjiji nun Dios tsꞌuyupj nu tepyala . Mpes ꞌücj velecj Dios lal : “ Jipj cupj qjuis Papay ” ; nin polel velecj Dios Cjües nin liji mpes cupj qjuilal .
45008016	Dios Cjües lovin qjuis wala vele tꞌücꞌ way Dios tsꞌuyupj cupj .
45008017	Tꞌücꞌ way Dios tsꞌuyupj cupj . Dios ꞌüsüs liji jupj tsꞌuyupj pjü way mpes . Nin pꞌiyá ꞌüsüs la mijis wa cupj mpes , cupj jupj tsꞌuyupj mpes . Nin pꞌiyá ca ꞌüsüs la qjuis mijis , Jesucristo lal ꞌüsüs la tjiji jinwá . Quina gente malala lajay cupj qjuilal , Jesucristo lal la tjajay jinwá . Dios la tjiji Jesucristo pajal püné tepyala ; nin pꞌiyá más püné nsem cupj jupj mpes .
45008018	Tꞌücꞌ way pꞌa jawas Dios ca ꞌüsüs la mijis cupj mpes , jupj püné mpes . Po ma nola malala qjuesé palá quinam . Ma nola gente malala nyuca lajay quinam cupj qjuilal . Qjuisas Jesucristo , mpes ma nola .
45008019	Dios pjü la tjiji . Pjü animal la tjiji . Yo pjü la tjiji . ꞌAmá pjü la tjiji wa . Pjü po jisas len̈ way ca ꞌüsüs la mijis Dios jupj tsꞌuyupj mpes . Ca pjü jus nlayecj yupj ne Dios tsꞌuyupj .
45008020	Pjü la tjiji Dios . Malala jis tepyala pjü jilal . Nin tepyala yupj jisastsja mpes tulucj . Dios tjevele ca nin mpalas , mpes nin tepyala quinam . Pꞌa jawas ꞌüsüs ca jis mpalas niswá .
45008021	Dios la tjiji pjü cyaꞌlin̈ , pjü mojo . Malala se palá pjü jilal . Pꞌa jawas ma nin mpalas ca . Dios ca ꞌüsüs la mijis pjü way jupj tsꞌuyupj jilal . Nin jawas pꞌiyá , ꞌüsüs ca jis mpalas Dios la tjiji jilal . Ma ca ncaꞌlin̈ niswá , ma ca majam quinam . Ma malala jis mpalas niswá .
45008022	Dios la tjiji pjü ; selecj pjü jisas ma malala jis mpalas niswá . Pjü pajal vyaja javelepj jinwá quinam , way tsjicj quelel myaꞌna jinwá . Püna mpes nintsja ; newa nin .
45008023	Nin wa cupj qjuilal . Dios qjuis tjeꞌyaya jupj Cjües . Püꞌü qjuisas moꞌó . Ninana mwalá way Dios qjuesé ꞌaya . Vyaja velecj wa cupj ; po qjuisas len̈ way Dios mveles cupj jupj tsꞌuyupj . Qjuisas len̈ way qjuisin müjünsüs , qjuisí manú qjuis la pütꞌüs jupj lal .
45008024	Tꞌücꞌ way pꞌa jawas ca mpatjaquecj Dios lal . Ma nin tepyala custjay , nin pꞌin selecj ca nin mpalas . Ma nin tepyala custjay , mpes li nucucj . Nin tepyala na , ma ca la nucucj .
45008025	Ma nin tepyala custjay , mpes li nucucj . Po qjuisas ca nin mpalas . Newa li nucucj ; newa ꞌüsüs lijicj Dios jos jin .
45008026	Nenéyawa ma polel ꞌüsüs lijicj Dios jos jin . Mpes Dios Cjües qjuis capj pꞌyaꞌsa . Dios lal velecj na , ma selecj tsjan cüvelem cupj . Mpes Dios Cjües vele Dios lal cupj mpes . Pajal ꞌüsüs vele Dios lal . Cupj ma polel velecj jupj vele jin .
45008027	Dios selé cupj qjuiyola jin . Jupj selé niná jupj Cjües nin jos mpes . Jupj Cjües nin vele jupj lal jupj tsꞌuyupj mpes . Jupj vele Dios jos jin jupj gente mpes .
45008028	Pülücj quelel lajay Dios . Dios lis tꞌya yupj . Jis capj tjepꞌyaꞌsa jis la pon jupj lal . Jupj jostsja ca nin nsem . Mopꞌin malala se palá yupj nenéyawa . Nin se palá na , selecj Dios pajal jis capj pꞌyaꞌsa ; nin mpes ꞌüsüs se palá yupj , niná malala jis tepyala mpes .
45008029	Dios lovin seletsja pjacj ca jisas nsem Jesucristo . Nosis cjuwatsja na , jupj nin tjevele yupj jupj Jatjam jinwá nsem . Mpes Jesucristo jüpülücpan jis tepyala yupj . Jesucristo Dios Jatjam mwalá way jupj , más püné way jupj , mopꞌin gente pülücj Dios tsꞌuyupj jis tepyala wa yupj . Nin jostsja Dios .
45008030	Dios tjevele jupj Jatjam jinwá nsem yupj . Mpes Dios lis tꞌya . Mpes yupj ꞌüsüs quinam jupj lal , nin la tjiji . Noypan yupj quinam , nin lis tjiji .
45008031	Niná mpes pꞌa wa polel velé napj . Dios qjuis capj pꞌyaꞌsa , mpes pjü ma malala polel lajay cupj qjuilal .
45008032	Dios jas tjejyama jupj Jatjam nosis ntꞌa la mas cupj mpes . Ma tjevele po ma jutja . Tꞌücꞌ way jas tjejyama . Nin la tjiji mpes tꞌücꞌ way pjü way ca qjuis maꞌayas .
45008033	Dios la qjuis tꞌya . Dios pꞌiyá tjevele cupj ꞌüsüs quinam ; nin mpes pjü ma polel jatꞌ javelepj Dios lal cupj poꞌó .
45008034	Pjü ma polel javelepj Dios lal malala cupj . Jesucristo ma nin vele jupj . Jesucristo tepeꞌe malala nyuca la tjijicj mpes . Jupj jas tjijyünsa la pütꞌüs niswá . Jupj pajal püné , mpes jupj Popay Dios liꞌinyampe jáꞌasa . Jupj vele Dios lal cupj mpes .
45008035	Jesucristo quelel la qjuisiji . Pjü ma polel lajay ne Jesucristo ma quelel la qjuisiji . Lovin ca quelel la qjuis mijis . Ca nacj malala ca qjuis mpalas . Ca nacj pasal ca mvajas cupj qjuilal , ca pasal qjuiyola nsem . Ca nacj gente ca malala la qjuis mijicj , Jesucristo qjuisas mpes . Ca nacj pasal vecj ncaꞌlequecj . Ca nacj pülül pjaní pꞌin nsem , pülücj cjuwá . Ca nacj pꞌa ca quelel qjuis müꞌüꞌnas cupj . Ca nacj yupj ca nin la mijicj , ncaꞌlequecj . Mopꞌin Jesucristo ca quelel la qjuis mijis lovin .
45008036	Dios Popel vele : “ Jipj mpes , pjü jyawca la pꞌa wa quelel qjuesé jaꞌünan cupj . Malala la qjuesejay . Gente oveja sa ꞌünan jinwá quelel lajay cupj qjuilal . Jisas ncaꞌlequecj ” , Dios Popel nin vele .
45008037	Tꞌücꞌ way pasal malala qjuesé palá ; mopꞌin pajal ꞌüsüs qjuesé palá Jesucristo mpes . Más ꞌüsüs se con̈cocj jupj quinam , malala tepyala mpes . Po qjuisas Jesucristo , jupj qjuis capj pꞌyaꞌsa mpes . Pasal quelel la qjuisiji .
45008038	Jesucristo cupj qjuis Jepa Püné . Jupj mpes selecj Dios quelel la qjuisiji . Cyaꞌlequecj na nin pꞌiyá . Pyatjaquecj na nin pꞌiyá . Malala qjuis tepyala na nin pꞌiyá . Pꞌa jawas ca nin pꞌiyá nsem . Newa Dios ca quelel la qjuis mijis . Angelpan ma polel lajay ne Dios ma quelel la qjuisiji . La pꞌa wa jay la pꞌaꞌá ntꞌa , nin pꞌiyá . Jepapan yupj , ꞌücj jis la jütütj la pꞌa ; newa nin . Jepa malalapan ma polel lajay ne Dios ma quelel la qjuisiji . Jay la pꞌaꞌá poꞌo patja nin pꞌiyá , ꞌamá ꞌalá patja nin pꞌiyá ; ma polel lajay ne Dios ma quelel la qjuisiji . Pjü way Dios la tjiji popé , cjuwá tsjan ca nin la cüjay ne Dios ma quelel la qjuisiji . Dios lovin ca quelel la qjuis mijis .
45008039	
45009001	Napj se con̈ Jesucristo , mpes ca nun jis wala mvelé tsjan tꞌücꞌ way . Ma ca la ntsawil napj . Napj selé tꞌücꞌ way ca nun jis wala mvelé . Dios Cjües najas moꞌo püꞌü , jupj nawala vele tꞌücꞌ way velé napj .
45009002	Nun jis wala velé napj pajal ꞌaplijila . Napj pasal nola lovin la pꞌa wa judiopan mpes . Napj yupj sin popa .
45009003	Napj ꞌüsüs Dios lal ; Jesucristo jutsꞌaꞌá napj . Mopꞌin la pꞌa wa judiopan malala Dios lal ; Jesucristo jutsꞌaꞌá tulucj yupj . Napj quelel jis capj pꞌyacj . Más ꞌücj napj lal Dios ncapj ntülüs , Dios ma jis capj ntülüs yupj . Más ꞌücj napj lal napj Jesucristo jutsꞌaꞌá tulucj , yupj Jesucristo jutsꞌaꞌá nsem . Ma polel nin lejay napj yupj mpes .
45009004	Judiopan yupj . Püna yupj Dios tsꞌuyuptsja , Dios lis tjiji . Yupj ntꞌa tjacꞌ na , pasal tjejyawca jupj mpes , tjunuc yupj . Jis wala tjevele tsjan la mijis gente jis lal . Wola tjevele Moisés lal tsjan jostsja gente la mijicj . Jas tjejyama Moisés nin la veles yupj jis lal . Jis wala tjevele tsjan la mijicj Dios wo ntꞌa . Jis wala tjevele pꞌa jawas Yom pjaní ncuwim jis capj la pꞌacj .
45009005	Püna judío noypan tapatja . Judiopan quina patja yupj sin popa pꞌiyá püs naya patja . Cristo yupj sin pópatsja wa püs naya tüpüꞌü . Yom tepyala jupj . Más ꞌücj pjü gente lovin ꞌüsüs javelepj Dios poꞌó . Jupj jyüꞌta jun taꞌá . Amén .
45009006	Tꞌücꞌ way Dios tjevele tsjan la mijis judiopan mpes . Dios ma la tsyawilí . La tjiji jupj tjevele jin . Judiopan pülücj Dios jutsꞌaꞌá tulucj la pꞌin .
45009007	Abraham tsꞌuyupj popa pꞌiyá püs naya tapatja pülücj waytsja yupj . Mopꞌin yupj nepenowá Abraham jinwá tulucj . Dios sa con̈ tulucj yupj . Nin mpes Dios tjevele Abraham lal : “ Napj le tꞌa jetjam Isaac tsꞌuyupj sin popa pꞌin ; yupj jipj tsꞌuyupj sin popa nsem napj lal ” .
45009008	Mpes qjuisin ꞌyüsa Abraham tsꞌuyupj sin popa pülücj Dios tsꞌuyupj tulucj . Abraham popa pjaní tepyala Dios tjevele mpes pꞌin . Niná Abraham popa Dios lal . Jupj tsꞌuyupj sin popa Abraham sin popa Dios lal , mpes ꞌüsüs se palá yupj .
45009009	Niná Dios tjevele Abraham lal . Tjevele : “ Año pjaní tepyala na , ca ncuwis . Jipj jetsꞌom , Sara , maꞌnus ca yom tsjicj ” , Dios nin tjevele Abraham lal .
45009010	Abraham jatjam Isaac lotsja . Jupj püna tüpüꞌü , cupj jupj popa pꞌiyá püs naya pyatjaquecj . Abraham jatjam pjaní la tꞌya Dios . Jupj ne Isaac . Isaac jatsꞌom Rebeca lotsja . Tsjictjacj matꞌe tjemyaꞌna .
45009011	Dios pjaní pꞌin la tꞌya . Jupj jostsja jin , nin la tꞌya . Tjevele Rebeca lal : “ Jetjam mwalá tsjiꞌ la mijis jetjam pjyapja mpes ” . Dios jostsja ca nin mpalas jupj jostsja jin , mpes nin tjevele jupj lal . Dios nin tjevele sejamay way tsjictjacj jáꞌasatsja na pꞌin . Tsjictjacj malala la tjajay tulucj , ꞌüsüs la tjajay tulucj custjay . Dios pjaní la tꞌya , tsjicj niná la tjiji mpes tulucj . Pjaní la tꞌya jupj jostsja mpes pꞌin .
45009012	
45009013	Dios Popel vele : “ Napj quelel la tjajay Jacob . Esaú po ma najastsja . ”
45009014	Nepénowa ca mvelecj ca nacj : “ Dios pjaní la tꞌya jupj jostsja mpes pꞌin ; la pꞌa ma la tꞌya . Malala la tjiji Dios . ” Nin javelepj malala .
45009015	Dios tjevele Moisés lal : “ Nepénowa napj ca quelel jis capj mpꞌacj . Mpes napj ca jis capj mpꞌacj yupj . Nepénowa jilal napj ꞌüsüs quelel lejay . Mpes ca ꞌüsüs la mejay yupj jilal ” , Dios nin tjevele Moisés lal .
45009016	Mpes qjuisin ꞌyüsa Dios lis tꞌya gente yupj jisas mpes tulucj . Lis tꞌya yupj lajay mpes tulucj . Lis tꞌya jupj pꞌiyá quelel jis capj mpꞌaꞌsas mpes .
45009017	Dios Popel vele Dios tjevelá egiptopan jis jepa lal . Tjevele : “ Gente ca jus nlayecj pajal püné way napj . Niná jus nlayecj ca , napj ca la mya jay mpes . Jun taꞌá gente ca sin müꞌüsüs napj nin poꞌó . Nin ca sin müꞌüsüs napj ca la mya jay mpes . Nin mpes nin la tjejay jipj jepa tepyala ” , Dios nin tjevele jupj lal .
45009018	Mpes qjuisin ꞌyüsa Dios quelel jis capj pꞌyaꞌsa nepenowá . Yupj jis capj pꞌyaꞌsa . La pꞌa gente nin quelel lajay yupj jisas jin la pꞌin , egiptopan jis jepa jinwá . Mpes Dios ma quelel jis capj pꞌyaꞌsa . Lovin nin lajay yupj jisas jin . Ma lajay Dios jos jin .
45009019	Ca nacj nun popa pjaní napj lal mveles : “ Dios ma jis capj pꞌyaꞌsa nepenowá . Mpes malala Dios nin vele malala la tjajay yupj . Yupj nin lajay jupj jostsja mpes pꞌin . Pꞌa casá ma polel lajay . ”
45009020	Pꞌa casá nola napj . Napj ca mvelé jupj lal tsjicj way jupj , malala Dios lal tjevele niná . Dios la tjiji jupj , mpes malala jupj vele Dios lal niná . Yom tsjoꞌoy liji na , ꞌamá ma jyüꞌta yom lal . Ma vele ꞌonin ne nin la ntjejay .
45009021	Tsjoꞌoy tsꞌyawa jupj jos jin liji ꞌamá lal . ꞌAmá pjaní way popa tsjoꞌoy nepénowa tsꞌyawa . Nepénowa cꞌa tulucj liji . ꞌÜcj ꞌotsꞌotsꞌ way la jon . Malala jupj , pjaní pꞌin jaylacj . Nepénowa cꞌa way liji , ꞌüsüs yustapj , pülücj jaylacj .
45009022	Nin pꞌiyá Dios lal . Jupj pjü gente la tjiji . ꞌÜcj liji jupj jos jin yupj jis lal . Yupj nepenowá malala lajay lovin . Püna Dios tjevele ca pjü malala jis mpalas yupj . Dios quelel jis capj tyüla malala lajay , ne nin ca la mijis . Nin mpes ca gente nucucj jupj po ma jos yupj malala lajay , ca nucucj wa pajal püné way jupj . Mopꞌin nin , ma nin liji custjay . Jupj li nucú , jupj quelel ꞌüsüs liji mpes .
45009023	Gente pꞌa wa quelel lajay Dios jos jin . Dios jis capj pꞌyaꞌsa . Jos jus nlay pajal ꞌüsüs way jupj , püné way wa . Püna nosis cjuwatsja na , jupj tjevele ꞌüsüs ca la mijis yupj mpes .
45009024	Nin mpes Dios qjuis capj pꞌyaꞌsa . La qjuis tꞌya . Cupj nepénowa judiopan . Nepénowa judiopan tulucj .
45009025	Oseas tepyaca Dios tjevele jin . Niná Dios Popel . Tepyaca : “ ‘ Nepénowa játjatsja , yupj napj natsꞌaꞌá tuluctsja . Quina napj ca mvelé yupj napj natsꞌaꞌá . Nepénowa játjatsja , ma quelel lis tjejay napj . Quina napj ca mvelé napj quelel la sejay . ’
45009026	Yupj tjatja ntꞌa , jupj jis wala tjevele : ‘ Nun napj negente tulucj ’ . Neꞌaj pꞌiyá , ca mveles nun Dios jatjampan . Jupj ne püꞌü lovin . ” Oseas nin tepyaca .
45009027	Isaías tepyaca judiopan sin poꞌó . Tepyaca : “ Israel püna tüpüꞌü . Judiopan jupj tsꞌuyupj popa pꞌiyá püs naya tapatja . Pasal pülücj yupj . Sus pe tsjictjacj pasal pülücj ꞌüsǘ la ntꞌa . Nin pꞌiyá judiopan pasal pülücj lyawun̈ . Mopꞌin nepénowa pꞌin Dios ca jis capj mpꞌaꞌsas .
45009028	Qjuis Jepa Dios tjevele jupj ca jis capj ntülüs nosis casá patjá . Mpes tꞌücꞌ way ca nin la mijis jupj tjevele jinwá . Pasal len̈ way ca nin la mijis . ” Isaías nin tepyaca .
45009029	Isaías pꞌa wa tepyaca wa . Nin ca mpalas jupj tepyacá . Tepyaca : “ Pjü tecyaꞌlin̈ Sodoma poꞌó , Gomorra poꞌó ꞌotsꞌipj . Mpes yupj sin popa pꞌiyá len̈ quinam . Newa pasal ꞌüsüs Dios . Mpes ma ca nin mpalas judiopan jilal . Yupj jis tsꞌuyupj popa pꞌiyá püs naya mpatjam wa , Dios nin la mijis ca nin mpalas . Dios más püné pjü jilal . Jupj angelpan si jütüta . ” Isaías nin tepyaca .
45009030	Napj ca mpac tsjan najas nun nusin ꞌyüsa mpes . Judiopan tulucj ma yólatsja ncu ꞌüsüstsja yupj Dios lal . Quina yupj ꞌüsüs Dios lal , nin jis tepyala Dios lis tjiji . Yupj topon jupj tjevele jin , mpes nin la tjiji jupj .
45009031	Judiopan la tjajay Moisés tjevele pꞌin . Yólatsja ꞌüsüs nsem yupj Dios lal nin la tjajaytsja mpes . Newa ma polel lajaytsja pjü way Moisés tjevelá .
45009032	Napj ca nun jis wala mvelé ꞌonin ne nin tepyala , yupj ma ꞌüsüs jis tepyala Dios lal . Yupj ma topon yupj ꞌüsüs nsem Dios lal , Dios lal japon na . Yupj topon yupj ꞌüsüs nsem Dios lal nin la tjajay na Moisés tjevele jin . Mopꞌin ma nin jis tepyala yupj . Pe mpes tepejon̈ jinwá jis tepyala . Ma neꞌas tjil Dios ntꞌa . Jesucristo niná pwen jinwá .
45009033	Dios Popel vele : “ Tjapjaꞌaqué nun . Napj la tꞌya yom pjaní pajal ꞌüsüs . Pe ꞌüsüs jinwá jupj , ꞌücj jas la jünsüs wosis . Sión ntꞌa jas müjünsüs nawá , napj ntsꞌuyupj patja ntꞌa . Nepénowa pejon̈ niná pe poꞌó , yupj ma japon mpes . Pe niná si tülüna liji . Nin tulucj jupj lal japon jis lal . Dios lovin ma ca mveles yupj malala . ”
45010001	Natjampan , po najas judiopan ꞌücj ca mpatjam Dios lal . Po le mon Dios lal ca nin nsem .
45010002	Napj selé yupj po quelel lajay Dios jos jin . Mopꞌin nin ma ꞌüsüs sin tjiꞌyüsa tsjan jos Dios .
45010003	Ma sin ꞌyüsa gente ꞌüsüs Dios lal se palá , Dios liji mpes pꞌin . Yupj yola ꞌüsüs nsem yupj Dios lal yupj pꞌiyá lajay mpes . Ma lajay Dios jos jin , mpes newa malala yupj Dios lal .
45010004	Yupj jisas yupj ꞌüsüs nsem Dios lal . Nin jisas yupj lajay na Moisés tepyacá . Mopꞌin ma nin se palá Moisés tepyaca jin lajay mpes ; ma polel lajay pjü way jupj tepyaca jin . Quina yupj ꞌüsüs polel nsem Dios lal nin japon na Dios tjevelá Jesucristo poꞌó .
45010005	Moisés tepyaca tsjan niná Dios jostsja gente la mijicj . Tepyaca gente ꞌüsüs se palá Dios lal nin lajay na jupj tjijyüꞌtá . Tepyaca : “ Niná lajay na , ꞌücj ca mpatjam Dios lal ” .
45010006	Dios vele pꞌa mpes ca gente ꞌüsüs se palá jupj lal ; yupj japon mpes ca nin nsem . Jupj vele : “ Ma tjowelé nunwá Dios püꞌü ntꞌa nlawú Cristo ncunú nosis ntꞌa . Ma polel la müjí ne nin .
45010007	Ma tjowelé nunwá nun nlawú tecyaꞌlin̈ ntꞌa la mpalá Cristo . ”
45010008	Jupj vele : “ Nun nasa nusin tjiꞌyüsa napj tjevelé . Nun welé napj tjevelé . Nun nujola niná . ” La pꞌa jilal nin velecj Dios tjevele jin . Jupj tjevele gente japon na Cristo lal , ꞌüsüs nsem yupj jupj lal .
45010009	Dios jos nun welé Jesucristo Jepa Püné . Jupj jos nun poné jupj jas tjijyünsa Jesucristo , nyucunú tepyala jupj niswá . Nin lojí na , ca mpatjaqué Dios lal .
45010010	Nun poné na , Dios la nusiji ꞌüsüs nsem nun jupj lal . La pꞌa jilal welé na nin poné , ca mpatjaqué nun Dios lal . Nin mpes ca nin nsem .
45010011	Dios Popel nin vele : “ Nepénowa jupj lal japon . Dios lovin ma ca mveles yupj malala ” .
45010012	Yupj nepénowa ca judiopan nsem . Nepénowa ca judiopan tulucj nsem . Qjuis Jepa Jesucristo Jepa jupj pjü way yupj mpes . Nin pꞌiyá yupj jupj lal . Judiopan jilal pasal ꞌüsüs la siji , nin la mon na . Nin pꞌiyá liji judiopan tulucj jilal .
45010013	Dios Popel vele : “ Yupj la mon Dios lal jupj ca perdonar lis mijis qjuis Jepa Püné ꞌüsüs la tjiji mpes , tꞌücꞌ way Dios ca perdonar lis mijis . Lovin ca mpatjam jupj lal . Pjü nin lajay , pjü ca mpatjam jupj lal ” , Dios Popel nin vele . Nin liji judiopan jilal , judiopan tulucj jilal ꞌotsꞌipj .
45010014	ꞌÜcj polel la mon , nin topon na Dios tjevele qjuis Jepa Jesucristo poꞌó . ꞌÜcj polel japon , sin tjiꞌyüsa na jupj tjevele mpes . ꞌÜcj polel sin ꞌyüsa , la pꞌa niná jis walapꞌaꞌa javelepj na .
45010015	ꞌÜcj yupj jis walapꞌaꞌa javelepj , la pꞌa sin tjajam na . Dios Popel vele : “ Gente javelepj tsjan niná Dios pajal ꞌüsüs la tjiji gente mpes . Yupj jiquil na nin la veles , jis tsjam ꞌüsüs yustapj jinwá cupj qjuis lal yupj tjiquil mpes . ” Dios Popel nin vele .
45010016	Pasal pülücj ma jisastsja yupj tjowelepj . Isaías nin tepyaca . Isaías profétatsja jupj . Ninana jupj tjevele Dios lal : “ Yupj ma topon cupj tjevelecj jipj mpes ” , nin tepyaca .
45010017	Mpes qjuisin ꞌyüsa , mwalá way gente sin ꞌyüsa Dios tjevelá qjuis Jepa Jesucristo poꞌó . Sin tjiꞌyüsa na nin japon . Sin ꞌyüsa Dios tjevelá , pꞌa jis wala javelepj na Jesucristo poꞌó .
45010018	Ca nacj nepénowa javelepj judiopan ma tjepjyacan̈ Dios tjevelá qjuis Jepa Jesucristo poꞌó . Tꞌücꞌ tjepjyacan̈ yupj . Dios Popel vele : “ Gente jun taꞌá patja , nin tjepjyacan̈ yupj tjowelepj . Niná tjowelepj jun taꞌá . ” Dios Popel nin vele .
45010019	Ca nacj nepénowa javelepj judiopan ma sin tjiꞌyüsa yupj tjepjyacan̈ mpes . Sin tjiꞌyüsa yupj . Moisés tjevele Dios tjevele jin . Dios tjevele : “ Nun ca majamaqué judiopan tulucj jilal , napj ca la numejay . Nun ca tsꞌi miꞌiná yupj jilal , napj ca la numejay . Yupj ma ca jus nlayecj napj nin poꞌó , mopꞌin napj ca ꞌüsüs lis mejay , ne tsꞌi miꞌiná nun . ” Dios nin tjevele .
45010020	Isaías tjevele wa Dios tjevele jin . Ma lecj tjeyá tjevele niná Dios mpes . Dios tjevele : “ Gente nepénowa ma la na paltsja ; mopꞌin la nyüjüsün̈ napj lal . Ma la tjomon napj ncuwis yupj ntꞌa ; mopꞌin napj lay ntepalá yupj jilal . ” Dios nin tjevele .
45010021	Dios tjevele wa judiopan sin poꞌó . Tjevele : “ Lovin jis walapꞌaꞌa la tjemyay napj , jis la cuwis yupj . Yupj ꞌüsüs nsem napj lal nin quelel la sejaytsja napj . Newa yupj ma quelel lajay napj najas jin . Lovin ma pjyacan̈ napj velé . ” Dios nin tjevele judiopan sin poꞌó .
45011001	Mpes nepénowa javelepj ca nacj Dios ma jos jupj gente . ( Jupj gente judiopan yupj . ) Yupj javelepj tꞌücꞌ tulucj . Napj selé jupj jos napj . Judío napj . Abraham tsꞌuyupj popa pꞌiyá püs naya püꞌüs wa napj . Benjamín tsꞌuyupj popa pꞌiyá püs naya püꞌüs napj .
45011002	Dios jos jupj gente custjay . Püna lis tꞌya nosis cjuwatsja na . Newa nin jos yupj custjay . Nun solejé Dios Popel vele Elías poꞌó . Elías tjevele Dios lal judiopan sin poꞌó . Tjevele yupj lajaytsja ꞌüsüs tulucj .
45011003	Tjevele : “ Judiopan tjüꞌünan jipj profetapan . Jipj lal tjaꞌayapj ntꞌa , pe palá tsꞌi , jis tecyawaja la tjajay . Quina napj pꞌin najas jipj . Quelel na ꞌünan wa napj quinam ” , Elías nin tjevele Dios lal .
45011004	Nun nujola pyala Dios wola tjevele Elías lal . Tjevele : “ Siete mil po jisas napj custjay . Jis tjejyamá napj ne yupj jisas napj custjay . Lovin ma jis ticꞌ jin tjijyünsünün̈ yupj Baal ntꞌa , Baal Dios tulucj jupj ” , Dios nin tjevele Elías lal .
45011005	Newa nin quinam . Dios lis tꞌya wa judiopan nepénowa . Lis tꞌya jupj nin jostsja mpes .
45011006	Tꞌücꞌ way Dios lis tꞌya jupj nin jos mpes pꞌin . Lis tꞌya yupj ꞌüsüs lajay mpes tulucj . Nepénowa javelepj jupj lis tꞌya yupj la tjajay mpes . Nin tulucj . Nin javelepj na , javelepj Dios jupj sin jos mpes tulucj lis tꞌya yupj .
45011007	Mpes qjuisin ꞌyüsa judiopan po jisastsja yupj ꞌüsüs nsem Dios lal , pajal yólatsja yupj niná jisastsja mpes . Mopꞌin ma nin jis tepyala . Yupj sin popa nepénowa pꞌin Dios lis tꞌya , ne ꞌüsüs jis tepyala yupj Dios lal . Jupj la tjiji la pꞌa witjacj ma polel sin tjiꞌyüsa tꞌücꞌ way .
45011008	Dios Popel vele : “ Dios la tjiji yupj lovin jinan̈ jinwá . Mpes ma sin ꞌyüsa tsjan niná yupj januc , ma polel sin ꞌyüsa yupj pjyacan̈ . Newa nin custjay . ” Dios Popel nin vele .
45011009	David tjevele wa yupj sin poꞌó . Tjevele : “ Yupj la pülücj fiesta lajay Dios mpes . Yola Dios ꞌücj jos yupj mpes . Yola mpes ca ma sin müꞌüsüs tꞌücꞌ way . Najas yupj jis fiesta walan ꞌalama jinwá nsem yupj jis lal . Najas ca malala jis mpalas yupj , yupj lajay mpes . Nin ca jis mpalas yupj malala la tjajay mpes .
45011010	Najas yupj ma ca polel sin müꞌüsüs tꞌücꞌ way . Lovin ca la mijicj Moisés tjijyüꞌtá la pꞌin . Costa way niná . Mpes lovin pasal tꞌü ntjamacj jinwá ca nsem . ” Dios nin tjevele .
45011011	Nepénowa nin javelepj ca nacj , judiopan ma jisastsja Jesucristo , mpes Dios lovin ma ca jos nsem judiopan pjü . Niná tꞌücꞌ tulucj . Judiopan ma jisastsja Jesucristo , mpes Dios la tjiji judiopan tulucj ꞌücj mpatjam jupj lal . Jupj jostsja judiopan jyamanan̈ , mpes nin la tjiji jupj .
45011012	Judiopan ma la tjajaytsja Dios jostsja jin . Mpes Dios pasal ꞌüsüs lis tjiji judiopan tulucj jilal . Judiopan ma ꞌüsüs jis tepyala Dios lal . Mpes wa Dios pasal ꞌüsüs lis tjiji judiopan tulucj jilal . Pꞌa jawas Dios ca la mijis más ꞌüsüs mpalas judiopan tulucj jilal . Nin ca la mijis judiopan pjü way ꞌüsüs se palá na Dios lal .
45011013	Quina quelel pyac judiopan tulucj mpes la pꞌin . Apóstol napj nun mpes . Dios nin tjejyama la veles nun jilal jupj mpes . Niná Dios jos napj lejay , po ꞌüsüs niná . Nin velé judiopan jilal .
45011014	Judío napj . Najas judiopan jyamanan̈ nin januc na Dios ꞌüsüs la nusiji . Mpes ca jisas nsem wa Jesucristo ca nacj , ne yupj ꞌücj ca mpatjam wa Dios lal , Dios ca nin lis mijis .
45011015	Tꞌücꞌ way judiopan ma topon Dios jostsja jin . Mpes Dios ma jostsja yupj . Jupj jostsja judiopan tulucj . Yupj jupj jomicapan jis tepyala . Pꞌa jawas ca jos nsem judiopan niswá . Yupj tecyaꞌlin̈ jinwá quinam . Pꞌa jawas janucun jinwá ca nsem , Dios ca lis mijis .
45011016	Judiopan pan püm jinwá yupj . Pan püm popé tsjicj way jaꞌayapj Dios mpes , mpes pan püm jas tüpwes Dios jutsꞌaꞌá . Nin pꞌiyá yo lal . Tsꞌüil Dios jutsꞌaꞌá , mpes pjwel jas tüpwes Dios jutsꞌaꞌá .
45011017	Yo olivo mpes ca mvelé . Judiopan jupj pjwel witjacj jinwá . Jupj pjwel witjacj pülücj nasa tꞌyüjü . Dios ma ꞌüsüs liji judiopan nenem jilal quinam . Yo olivo qjuisiyas moꞌo ton̈ca , jupj pjwel witjacj tꞌyüjü , tequeꞌe , sey tyoꞌna olivo ꞌüsüs ntꞌa , tjiꞌyüꞌsa . Mpes ꞌüsüs se palá niná pjwel witjacj , yupj olivo ꞌüsüs popa jis tepyala mpes quinam . Nun judío tulucj . Nun qjui pjwel jinwá . ꞌÜsüs nu pyala quinam . Dios tjevele jupj ca ꞌüsüs la mijis judiopan jilal , nin pꞌiyá ca la mijis nun jilal .
45011018	Nin mpes najas ma nujola nsem nun más ꞌüsüs judiopan jilal . Nun nin welé nun más ꞌüsüs yupj jilal ca nacj . Malala nin . Nujola tapalas , pjwel witjacj pꞌin jinwá nun . Judiopan tsꞌüil jinwá yupj . Pjwel witjacj si tꞌünǘ tsꞌüil mpes . Tsꞌüil pjwel witjacj mpes tꞌyüna tulucj .
45011019	Ca nacj nun mvelé ca : “ Yo ꞌüsüs jupj pjwel witjacj Dios tjiꞌyula . Judiopan pülücj niní pjwel witjacj jinwá . Malálatsja yupj . Pꞌa pjwel witjacj Dios tequeꞌe , sey tyoꞌna la tjiji . Ni pjwel witjacj jinwá cupj . Cupj más ꞌüsüs yupj jilal ” , ca nacj nin mvelé ca nun . Malala nin welé .
45011020	Tꞌücꞌ way Dios yo ꞌüsüs jupj pjwel witjacj tjiꞌyula . Judiopan pülücj niní pjwel witjacj jinwá . Yupj ma topon jupj tjevele jin , mpes Dios ma ꞌüsüs la siji quinam . Pjwel witjacj la pꞌa sey tyoꞌna la tjiji . Ni pjwel witjacj jinwá nun . Dios ꞌüsüs la nusiji nun poné mpes la pꞌin , jupj tjevele poꞌó poné . Mopꞌin ma nujola nsem nun pꞌiyá noypan . ¡ ꞌIn tjajama nun !
45011021	Tꞌücꞌ way yo ꞌüsüs pjwel witjacj tꞌyüjü Dios . Judiopan niní pjwel witjacj jinwá . Dios ma ꞌüsüs la siji quinam . Pjwel witjacj la pꞌa sey tyoꞌna la tjiji Dios . Ni pjwel witjacj ꞌücj polel tꞌyüjü wa nin jos na . Ni pjwel witjacj jinwá nun . Dios lal ma poné na , ma ca ꞌüsüs la numijis .
45011022	Najas nusin ꞌyüsa Dios ꞌüsüs liji gente mpes . Mopꞌin nin , po jis capj tyüla nepenowá . Nepénowa ma quelel japon quinam Dios lal . Dios jis capj tyüla yupj . Ma nin liji nun jilal ; ꞌüsüs la nusiji , jupj tjevele jin poné mpes . Ca nacj pꞌa jawas ma ca mponé nsem Dios lal . Mpes ma ꞌüsüs la numijis niswá . Nun yo pjwel tꞌyüjü witjacj jinwá nsem .
45011023	Judiopan pjwel witjacj tꞌyüjü jinwá . Dios polel sey tyoꞌna la siji , mpes ꞌüsüs jis mpalas niswá . Judiopan niswa japon na , Dios ꞌüsüs lis mijis niswá .
45011024	Yo olivo qjuisiyas ton̈ca , jupj pjwel witjacj Dios tꞌyüjü . Sey tyoꞌna la tjiji olivo ꞌüsüs lal . Costa way ni pjwel witjacj ꞌüsüs nsem ; mopꞌin Dios polel liji ca nin nsem . Nun ni pjwel witjacj jinwá . Olivo ꞌüsüs jupj pjwel witjacj Dios tꞌyüjü . Dios polel sey tyoꞌna liji niswá , ne ꞌüsüs nsem yupj niswá . Ni pjwel witjacj olivo ꞌüsüs jutsꞌaꞌá pꞌiyá , mpes costa tulucj . Judiopan ni pjwel witjacj jinwá .
45011025	Natjampan , Dios la tjiji judiopan tꞌücꞌ way ma polel sin ꞌyǘsatsja . Pꞌa jawas tꞌücꞌ ca sin müꞌüsüs . Quina judiopan tulucj pülücj ca jisas nsem Dios . Yupj pjü topon na Dios lal , judiopan tꞌücꞌ way ca polel sin müꞌüsüs niswá ; Dios ca la mijis ca nin nsem . Yas nam pjü ma salejeptsja tsjan la mijis Dios judiopan jilal , judiopan tulucj jilal ꞌotsꞌipj . Najas nun jus nlayé jupj nin la siji yupj jilal . Najas jus nlayé , mpes ma mvelé ca nun más ꞌüsüs judiopan jilal .
45011026	Judiopan ca mpatjam Dios lal , jupj ca lis mijis ca nin nsem . Dios Popel vele : “ Yom pjaní ncuwim jocꞌ mpe , jocꞌ Sión ló . Judiopan ꞌüsüs nsem Dios lal , nin lis mijis . Ma ca quelel malala la mijicj niswá , nin la mijis jupj .
45011027	Jupj mpes , ma ca nola nsem malala nyuca la tjajay . Püna napj tjevelé nin ca la mejay . ” Dios Popel nin tjevele .
45011028	Judiopan ma topon Dios tjevele jin Jesucristo poꞌó . Mpes yupj ma ꞌüsüs Dios lal . Nin mpes ꞌüsüs nu tepyala . Newa nin , Dios quelel la siji judiopan ; püna lis tꞌya yupj . Püna tjevele judiopan mwalá jilal nin la mijis judiopan mpes .
45011029	Dios lis tꞌya judiopan , jis tjeꞌyaya wa yupj jilal . Lovin ma ca mveles malala nin lis tꞌya .
45011030	Yas nam nun ma la tjüjí Dios jostsja jin . Mopꞌin nin , Dios nucopj tjepꞌyaꞌsa ; jupj la nutjiji nun ꞌüsüs quinam jupj lal . Judiopan ma la tjajay jupj jostsja jin , mpes Dios ꞌüsüs la nutjiji .
45011031	Quina judiopan ma lajay Dios jos jin . Mopꞌin Dios ca jis capj mpꞌaꞌsas wa yupj , jupj nucopj tjepꞌyaꞌsa mpes .
45011032	Tꞌücꞌ way pjü judiopan , pjü judiopan tulucj ꞌotsꞌipj , ma la tjajay Dios jos jin . Pjü way ꞌüsüs tulucj Dios lal . Dios sin ꞌyüsa liji pjü way yupj ma lajay jupj jos jin . Jupj quelel jis capj pꞌyaꞌsa pjü way , mpes nin liji jupj . Nin jisas na nin liji . Dios la siji yupj ꞌüsüs se palá jupj lal .
45011033	Dios pajal ꞌüsüs way liji gente jis lal . Jupj lovin selé ꞌonin ꞌüsüs way liji yupj jis lal . Pjü selé jupj . La pꞌa ma sin ꞌyüsa tsjan mpes nin liji lijá . Dios vele nin la mijis , pjü ma sin ꞌyüsa tsjan mpes nin la mijis .
45011034	Dios Popel vele : “ Pjü way ma sin ꞌyüsa tsjan jola qjuis Jepa Dios . Pjü ma salejepj Dios selé jin . Ma polel javelepj tsjan más ꞌücj la mijis jupj .
45011035	Pjü gente ma polel jaꞌayapj Dios lal . Pjü jupj jutsꞌaꞌá . Dios ma level liji pjü jilal . ” Dios Popel nin vele .
45011036	Dios pjü la tjiji . Jupj liji wa pjü ꞌücj patja . Pjü way jupj mpes la tjiji . Pjü ca jus nlayecj püné way jupj . Najas pjü way ꞌüsüs javelepj Dios poꞌó lovin . Najas ca nin nsem .
45012001	Qjuisin ꞌyüsa Dios ꞌüsüs la tjiji cupj mpes . Dios nucopj tjepꞌyaꞌsa ; nun ꞌüsüs jupj lal quinam la nutjiji jupj . Mpes po najas nun ꞌoyá nun pꞌiyá Dios lal . Yom animal ꞌyaya na Dios lal , pjü ꞌyaya , Dios jutsꞌaꞌá nsem . Nin pꞌiyá , najas nun ꞌoyá nun pꞌiyá Dios lal . Pjü lojí , Dios mpes la müjí . Jupj jos jin la müjí pꞌin . Nin lojí na , tꞌücꞌ way nujola püné way jupj . Tꞌücꞌ way quelel lojí jupj .
45012002	Ma la müjí Dios ma jisas lajay jinwá . Lovin nujola tꞌas Dios jos jin , mpes ma ca quelel la müjí yupj jisas jinwá . Mpes ca polel sin müꞌüsüs Dios jos jin . Jupj jos pasal ꞌüsüs way . Lojí na jupj jos jin , ꞌücj jos jupj . Más ꞌücj lojí jupj jos jin .
45012003	Dios pasal ꞌüsüs way la tjiji napj mpes . Nin tjejyama la veles nun jilal . Mpes nun jilal velé jupj jos ma nujola nsem nun pꞌiyá noypan . Dios qjuis tjeꞌyaya cupj qjuilal ne ꞌücj polel lijicj jupj jos jin . Niná mpes pꞌin po nujola tꞌas . Dios jos nin nujola .
45012004	Pjü way cupj jüpꞌüy pjaní jinwá . Mopꞌin mos jana , tsjom jana wa , pülücj jana jüpꞌüy poꞌó . Mos ma liji tsjom jinwá . Tsjom ma liji mos jinwá . Jun ma liji pjotsꞌ jinwá . Ma nin pꞌiyá lajay yupj .
45012005	Nin pꞌiyá , cupj pülücj . Mopꞌin ꞌa mulú tsjiꞌ lijicj Jesucristo mpes . Cupj pjü way Jesucristo jutsꞌaꞌá , mpes cjay pjaní jinwá cupj . Mopꞌin pꞌa casá lijicj .
45012006	Cupj polel tsjiꞌ lijicj Dios mpes , jupj Cjües qjuis tjeꞌyaya mpes . Ma nin pꞌiyá polel lijicj pjü ; Dios qjuis tjeꞌyaya pjü pꞌa casá ꞌücj lajay , jupj quelel la qjuisiji mpes . Jupj qjuis tjeꞌyaya ꞌücj lijicj , más ꞌücj nin lijicj . Nepénowa ꞌücj polel javelepj Dios mpes , jupj jis tjeꞌyaya mpes . Más ꞌücj yupj niná javelepj . Nepénowa japon Dios jos pülücj javelepj . La pꞌa japon Dios jos tsjicj way pꞌin javelepj . Más ꞌücj yupj javelepj yupj yola jin .
45012007	Dios jis tjeꞌyaya nepénowa ꞌücj polel jis capj japꞌacj la pꞌa . Mpes más ꞌücj jis capj japꞌacj la pꞌa . Dios jis tjeꞌyaya nepénowa ꞌücj polel sin ꞌyüsa lajay . Mpes más ꞌücj sin ꞌyüsa lajay .
45012008	Dios jis tjeꞌyaya nepénowa ꞌücj javelepj la pꞌa jilal más ꞌücj ca yupj la mijicj Dios jos jin . Mpes más ꞌücj lovin nin javelepj . Dios jis tjeꞌyaya nepénowa ꞌücj polel jaꞌayapj la pꞌa jilal nin jisas na . Mpes ꞌüsüs way pülücj jaꞌayapj . Dios jis tjeꞌyaya nepénowa ꞌücj jajütütj Dios tsꞌuyupj . Mpes más ꞌücj ꞌüsüs jajamapj Dios tsꞌuyupj . Nepénowa ꞌaplijila se palá , malala se palá na la pꞌa . Dios jis tjeꞌyaya mpes , yupj ꞌüsüs polel jis capj japꞌacj . Más ꞌücj wiꞌin̈ jis capj japꞌacj na .
45012009	Más ꞌücj nun pjü quelel la sojí la pꞌa . Mpes ca ꞌüsüs la müjí la pꞌa jilal . Po ma ca nujola nsem malala mpes . Lovin ca nujisas nsem tsjan ꞌüsüs way .
45012010	Dios tsꞌuyupj nun jis pülücpan jinwá , mpes lovin pajal quelel lis müjí yupj . Pasal ꞌüsüs way mvelé la pꞌa poꞌó . Ma ꞌüsüs mvelé nun pꞌiyá poꞌó .
45012011	Ma nu mpjasas nun . Yümücj tsjiꞌ la tjüjí qjuis Jepa Jesucristo mpes . Lovin nin la müjí jupj jos jin .
45012012	Solejé ꞌüsüs ca nu mpalas , Dios ca nin la mijis nun mpes . Mpes lovin ꞌücj nujisas tꞌas mpatjaqué nun . Pajal malala nu pyala na , newa ꞌüsüs la müjí Dios jos jin . Lovin tjowelé Dios lal .
45012013	Dios tsꞌuyupj jisas na , jis maꞌayá . Dios tsꞌuyupj campa jiquil na , jis maꞌayá jis la las yupj , jis maꞌayá wa jinan̈ nun jis wa ntꞌa .
45012014	Gente malala nyuca la nusejay na , la tjomoná Dios lal jupj ca ꞌüsüs la mijis yupj jilal . Ma tjowelé malala la mijis yupj jilal .
45012015	La pꞌa ꞌücj jisas na , ꞌücj nujisas wa tꞌas nun yupj ꞌücj jisas mpes . La pꞌa ꞌaplijila na , ꞌaplijila wa tꞌas nun yupj ꞌaplijila mpes .
45012016	Najas nun pjü way nin pꞌiyá nujola nsem . Po ma la mveꞌlé nunwá . Ma nujola nsem nun más ꞌüsüs la pꞌa jilal . Tjowelé nun cjuwá jilal , jis capj tocon̈ca nun . Ma nujola nsem pasal solejé nun .
45012017	Gente malala la nusejay na , ma malala la müjí yupj jilal . Gente januc nun lojí . Mpes ꞌin tjajama ꞌüsüs la müjí lovin .
45012018	Ma la mveꞌlé nun la pꞌa jilal . Ma la mpaꞌná pjü jilal . Tꞌücꞌ way la pꞌa ca quelel la velel nun jilal . Ca quelel la palan wa nun jilal . Po ma mwalá way la tjoweꞌlé nun . Ma ca quelel la mpaꞌná nun .
45012019	Natjampan , gente ca malala nyuca la numijis . Dios ca jis capj ntülüs malala lajay mpes . Dios jos nun ma malala lojí yupj jilal . Dios Popel vele : “ Malala la tjajay , mpes malala ca jis mpalas ; nin ca la mejay napj . Napj pꞌiyá ca nin la mejay , qjuis Jepa Dios nin vele . ”
45012020	Dios Popel vele tsjan jos jupj ca cupj la mijicj yupj mpes . Vele : “ Nepénowa ma jisas jipj . Newa ꞌüsüs la mijin . Vecj cyaꞌlin̈ na , jis tjeꞌyaya jis la las . ꞌÜsǘ sive na , jis tjeꞌyaya myüꞌün̈ yupj . Nin lejay na , ca jis maycas yupj malala la tjajay mpes . ” Dios Popel nin vele .
45012021	Gente malala lajay nun jilal . Ca nacj nun malala quelel lojí yupj jilal . ¡ Po ma la tjüjí nun ! Gente malala lajay na nun jilal , lovin ꞌüsüs la müjí yupj mpes .
45013001	Más ꞌücj pjü nin lajay jepapan jajütütj jin . ꞌÜcj jis la jütütj Dios se ꞌaya jajütütj mpes . Nin pꞌiyá pjü jepapan jis lal . Quina jepa pülücj jajütütj . Dios la tjiji mpes pꞌin ꞌücj nin lajay yupj .
45013002	Nepénowa ma lajay yupj jis jepapan tjüjütütj . Mpes yupj ma wa jisas Dios la tjijá . Tꞌücꞌ way niná ; pjü jepapan ꞌücj jajütütj Dios se ꞌaya jajütütj mpes la pꞌin . Yupj se jütütj ma lajay yupj jajütütj jinwá , jepapan ca jis capj ntülücj .
45013003	Gente ꞌüsüs lajay na , ma lacj jeyapj jepapan jilal . Gente ma lajay na jepapan tjüjütütj jin , ꞌücj lacj jeyapj jepapan jilal ; jepa ꞌücj jis capj ntülüs . Nun ma quelel locj jeyá jepapan jilal , mpes ꞌüsüs la müjí . ꞌÜsüs lojí na , yupj ca mvelecj ꞌüsüs nun .
45013004	Niná jepapan Dios jomozopan . ꞌÜsüs nu pyala yupj lajay mpes . Malala lojí na , más ꞌücj locj jeyá nun yupj jilal . Noypan yupj , ꞌücj ca nucopj ntülücj . Yupj Dios jomozopan . Dios jos yupj jis capj jatül malala lajay . Mpes gente malala lajay na , jepapan ca jis capj ntülücj . Dios pꞌiyá la tjiji yupj ꞌücj jis capj la tül malala lajay .
45013005	Mpes más ꞌücj nin lojí yupj tjüjütütj jinwá . Nun ma jisas yupj ca nucopj ntülücj . Nun solejé wa niná más ꞌücj nin lojí .
45013006	Tꞌücꞌ way yupj jepapan , Dios la tjiji mpes . ꞌÜsüs lajay ꞌüsüs lajay jilal . Jis capj jatül malala lajay jilal . Mpes impuesto la mon na , más ꞌücj jaylacj lojí .
45013007	Yupj la mon la müjí . Impuesto pjü jaylacj la tjüjí yupj javelepj na . Yupj noypan jin nujola tꞌas ; ꞌüsüs tjowelé yupj sin poꞌó .
45013008	Level lojí na , lovin jaylacj la müjí . Nepénowa javelepj ꞌona ca jaylacj la mijicj ; newa ma nin lajay , lovin level lajay . Malala nin . Nun ma ca nin la müjí . Lovin quelel lis müjí neꞌaj patjá . Nun pꞌiyá quelel lojí jinwá , ca quelel lis müjí yupj . Quelel la sojí na , tꞌücꞌ lojí pjü way Moisés tjijyüꞌtá . ꞌÜcj nin .
45013009	Dios Popel vele : “ Najas niyom ma jamanun sejatsꞌom tulucj . Najas nequem ma jil jis vayum tulucj jilal . Ma müꞌüꞌná la pꞌa . Ma ca mpequem . Ma jyas nsem la pꞌa jatatj ” , Dios Popel nin vele . Vele wa : “ Quelel lis mijin neꞌaj patjá . Jipj pꞌiyá quelel la ꞌejay jinwá , ca quelel lis mijin yupj . ” La pꞌa quelel lojí na , pjü way lojí Moisés tjijyüꞌtá .
45013010	La pꞌa quelel la sojí na , lovin ma malala lojí yupj jilal . Mpes ca jus nlayé la pꞌa quelel la sojí na , ꞌüsüs lojí pjü way Moisés tjevelá .
45013011	Nun solejé len̈ way nosis ncawajas ca . Mpes más ꞌücj nun lojí quinam pjü way napj tepyac jin . Ma la müjí Dios ma jisas lajay jinwá . Nun tapatjaqué , tjijinaquetsja jinwá . Nujola tapalas ca nin la müjí napj tepyac jin . Tꞌücꞌ way tepyonecj Jesucristo poꞌó . Mpes ca nlaca qjuis la pütꞌüs Dios lal . Tsꞌacꞌ pülücj tepyala quinam , mpes más len̈ way ca nlaca Dios ntꞌa quinam .
45013012	Gente pasal malala lajay . Püste ntꞌa patja jinwá yupj . Más ꞌüsüs ca mpalas pꞌa jawas . Len̈ way ca majawaques , Jesucristo jacꞌ mpes . Mpes más ꞌücj ma newa malala lijicj , püste ntꞌa patja lajay jinwá . Dios tsꞌuyupj jaw ntꞌa patja jinwá ; yupj lajay Dios jos jin . Cupj Dios tsꞌuyupj , mpes más ꞌücj jupj jos jin lijicj cupj .
45013013	Cupj jaw ntꞌa pyatjaquecj jinwá , mpes más ꞌücj pjü lijicj Dios jos jin . Po ma fiesta ꞌataꞌa nun , nu lo müs mpes . Po ma fiesta ꞌataꞌa , nun se maná mpes . Dios ma jisas jamanun sejatsꞌom tulucj . Nequem nenem jil jis voyum tulucj jilal . Nin pꞌin quelel lajay . Ma la müjí yupj jinwá . Ma la tjoweꞌlé la pꞌa jilal . Po ma la tjajamanaqué nun .
45013014	Quina nun Jesucristo jutsꞌaꞌá , jupj ne cupj qjuis Jepa Püné . Mpes nun polel lojí Dios jos jin . Yas nam nun ma jisastsja Jesucristo . Nun pꞌiyá jisastsja jin , nin pꞌin la tjüjí . Pasal malala la tjüjí . Ma la müjí niná quinam .
45014001	Dios tsꞌuyupj nepénowa ma ꞌüsüs sin tjiꞌyüsa custjay Jesucristo poꞌó . Yupj quelel jil nun ꞌa nusí mulú ntꞌa . Mvelé ꞌücj jiquil . Ma ꞌüsüs sin tjiꞌyüsa custjay Jesucristo poꞌó , mopꞌin ma la mveꞌlé yupj jilal nin japon mpes .
45014002	Japon pis ma polel jalá . Nun lojá pjü , nun poné pjü ꞌücj la las .
45014003	Pis ma jalá yupj . Mopꞌin ma mvelé yupj malala , pis ma jalá mpes . Nin pꞌiyá , najas yupj ma mvelecj nun malala , nun pjü lojá mpes . Nun ꞌüsüs Dios lal , jupj nin la nutjiji .
45014004	Dios jomozopan yupj . Dios yupj jis Jepa . Nun yupj jis jepapan tulucj . Más ꞌücj nun ma welé ncu malala yupj . Dios ca mveles ncu malala yupj . Tꞌücꞌ way ca Dios jos jin la mijicj yupj ; qjuis Jepa Dios ꞌücj polel jis capj pꞌyaꞌsa , ne nin .
45014005	Judiopan fiesta pülücj jatatj , ꞌa si mulú Dios mpes . Nun nepénowa judiopan ; nin nujola ꞌücj wa ꞌa nusí mulú Dios mpes , nin jawas witjacj pꞌiyá . Nepénowa nun popa nujola ꞌücj tsꞌacꞌ la talata ꞌa nu mulus Dios mpes . Manas ꞌücj . Najas mponé tsjan mpes nujola niná . Nepénowa ma yola nun nujola jinwá . Ma tjowelé yupj malala .
45014006	Nepénowa javelepj más ꞌücj ꞌa si mulú nin jawas judiopan ꞌa si mulú na . Yupj yola qjuis Jepa Jesucristo jos yupj ca nin la mijicj . Mpes nin jawas ꞌa si mulú jupj mpes . ꞌÜsüs nin . La pꞌa wa javelepj tsꞌacꞌ la talata na ꞌücj ꞌa si mulú . Yupj yola ꞌüsüs niná qjuis Jepa Jesucristo lal . Mpes yupj ꞌa si mulú na , nin lajay wa qjuis Jepa Jesucristo mpes . ꞌÜsüs wa niná . Nepénowa javelepj pjü ꞌücj la las . Wiꞌin̈ Dios lal jalá mpes . Yupj yola yupj jalá qjuis Jepa Jesucristo jos jin . ꞌÜsüs nin . La pꞌa wa javelepj ma polel jis la las pjü . Wiꞌin̈ wa Dios lal yupj jalá mpes . Yupj yola yupj jalá qjuis Jepa Jesucristo jos jin . ꞌÜsüs wa niná .
45014007	Pjü way cupj lijicj , cupj mpes pꞌin nin lijicj tulucj . Ncaꞌlequecj ca cupj Dios tjevele nam .
45014008	Cupj nyucunucj na , cupj qjuis Jepa Jesucristo jutsꞌaꞌá cupj . Tecyaꞌlequecj na , newa jupj jutsꞌaꞌá nsem cupj . Nyucunucj , nin pꞌiyá , tecyaꞌlequecj na , nin pꞌiyá ; mopꞌin jupj jutsꞌaꞌá nsem cupj .
45014009	Cupj pjü Jesucristo jutsꞌaꞌá . Nin mpes jupj tepeꞌe , nin mpes jas tjijyünsa , tüpüꞌü niswá . Nin mpes Jepa Püné jupj tecyaꞌlin̈ jilal , patja jilal ꞌotsꞌipj .
45014010	Mpes malala nin nun malala welé Dios tsꞌuyupj poꞌó yupj lajay mpes . Malala nun ma nujisas Dios tsꞌuyupj yupj pꞌa casá lajay mpes . Ma tjowelé ncu malala la tjajay la pꞌa . Dios nin mveles ca . Pꞌa jawas pjü Dios wolapꞌaꞌa nlüjün̈ ca . Jupj ca mveles ncu malala la tjajay . Nun ca wolapꞌaꞌa nlüjüqué wa . Nin ca mveles wa nun jilal .
45014011	Dios Popel vele : “ Tꞌücꞌ way napj püꞌüs , nin vele qjuis Jepa Dios . Nin mpes pjü jis ticꞌ ca jin müjünsünün̈ , ca palá mpiꞌtjin̈ yupj napj nawalapꞌaꞌá , nin vele Dios . Pjü way ca mvelecj Dios püné ” , Dios Popel nin vele .
45014012	Mpes cupj pjü ca nlüjüquecj Dios wolapꞌaꞌá , wola la veles cupj la tjijicj mpes .
45014013	Mpes ma malala tjowelé niswá la pꞌa mpes . Ma nin tjowelé yupj la tjajay mpes . Nujola tꞌas nun pꞌiyá ca ꞌüsüs la müjí . Nepénowa malala lajay , la pꞌa nin lajay mpes . ꞌIn tjajama nun lojí mpes . Najas gente ma malala lajay , nun lojí mpes .
45014014	Jesús cupj qjuis Jepa Püné , jupj mpes pülücj nin tjiꞌyüsa . Mpes napj selé pjü ꞌücj la las . Ve pꞌin jupj , pis pꞌin jupj ; malala tulucj jupj . Mopꞌin nepénowa nin yola malala Dios lal pis jalá yupj . Mpes pis jalá na , malala lajay ; yupj yola yupj malala lajaytsja , newa nin la tjajay .
45014015	Pis lojá nun ca nacj . Dios popa pꞌa wa nujus nyuca ca nacj . Jola Dios ma jos pis lojá . Mopꞌin lyaja wa jupj nun lojá mpes . Tjelyaja na pasal jola jupj . Pasal jola jupj malala la tjiji , nun la tjüjí jinwá la tjiji mpes . Mpes nun ma ꞌüsüs lojí jupj lal , pis lojá na ; ma quelel lojí jupj . Dios popa niná ma ca jos nsem Jesucristo ca nacj , nun tjalajá mpes . Mpes más ꞌücj lovin ma nlajá pisis jupj nujus nyuca na . Nujola tꞌas Jesucristo tepeꞌe jupj mpes ꞌotsꞌipj .
45014016	Ca nacj la pꞌa javelepj nun lojí malala . Nun nujola ꞌüsüs nin lojí . Mopꞌin ma nin la müjí niswá . Mpes yupj ma ca mvelecj malala lojí .
45014017	Ma nujola tꞌas pwisis ma polel lojá mpes . Ma nujola tꞌas nun ma polel müsiqué mpes . Dios más ꞌüsüs liji nun mpes . Dios nu jyüꞌta mpes ꞌüsüs lojí jupj jos jin . Jupj nu jyüꞌta mpes nin pꞌiyá nujola , ne ma lo velelé nunwá . Mpes wa ꞌücj nujisas . Niná pjü way lojí Dios Cjües nucopj pꞌyaꞌsa mpes .
45014018	Dios tsꞌuyupj niná lajay na , tꞌücꞌ way tsjiꞌ lajay Jesucristo mpes . Dios pasal ꞌücj jos yupj jilal . Gente la pꞌa ꞌüsüs ca mvelecj yupj poꞌó .
45014019	Mpes gente javelepj na cupj malala lijicj , más ꞌücj niná lovin ma lijicj niswá . Mpes ma ca la mveꞌlecj yupj . Nin pꞌiyá ca yola nsem . Yupj ca más ꞌüsüs cus ncon̈cocj Jesucristo .
45014020	Dios popa nujus nyuca lojá ca nacj , mpes nin pꞌiyá lyaja jupj . Jupj jola Dios ma jos niná lyaja , mpes tꞌücꞌ way malala la tjiji niná tjelyaja na . Malala pajal nin tepyala nun tjalajá mpes . Dios liji jupj popa ꞌüsüs nsem ; nun la tjüjí mpes malala la tjiji jupj . Tꞌücꞌ way pjü ꞌücj la las . Nin pꞌin la pꞌa malala nyuca jola na nun lojá mpes , malala niná lojá .
45014021	Ca nacj pis lojá , vino müsiqué . Dios popa pjaní ca nlajas wa ca nacj , nun tjalajá mpes . Vino ca müꞌüm ca nacj , nun tjümüsiqué mpes . Mopꞌin jupj ca jola nsem malala la tjiji ca nacj . Mpes más ꞌücj pis ma lojá , vino ma müsiqué . Ca nacj Dios popa pjaní ca nin la mijis , nun la tjüjí jin pꞌiyá . Jupj ca malala nyuca jola nsem nin la tjiji mpes . Mpes más ꞌücj ma lojí niná .
45014022	Nun welé nu lo las mpes , niná mvelé Dios lal la pꞌin . Ma ca mvelé niná pꞌa jilal . Ca nacj pjaní jola ꞌücj pjü la las . Mpes nin lyaja . Ma jola malala la tjiji . ꞌÜcj jos jupj .
45014023	Pꞌa jola pis malala la las . Mpes pis tjelyaja na , malala la tjiji . Jupj pyona malala Dios lal pis lyaja jupj , mpes malala la tjiji tjelyaja na . Nun nujola Dios jos ma nin lojí , ma nin la müjí quinam . Nun poné Dios jos ma nin lojí , mpes nin lojí na , malala lojí .
45015001	Pülücj cupj nin pyonecj ꞌüsüs way pajal pülücj lijicj . Ma qjuiyola cupj lyajacj mpes . Ma qjuiyola wa la pꞌa casá . Dios tsꞌuyupj nepénowa ma yola cupj jinwá . Yupj ma lajay niná , más ꞌücj cupj ma wa ca nin la mijicj qjuiyus januc na . Cupj quelel lijicj , más ꞌücj ma nin lijicj .
45015002	Más ꞌücj la pꞌa ca ꞌücj jisas nsem cupj qjuilal . Mpes yupj pjü más ca jisas nsem Jesucristo . Mpes ꞌüsüs ca jis mpalas .
45015003	Tꞌücꞌ way Jesucristo ma la tjiji jupj pꞌiyá jostsja jin . Dios Popel vele jupj tjevelá . Vele : “ Gente malala tjowelepj jipj lal . Mpes malala wa tjowelepj napj lal ” , Dios Popel nin vele . Mpes qjuisin ꞌyüsa gente malala tjowelepj Jesucristo lal , jupj Dios jos jin la tjiji mpes .
45015004	Püna profetapan tapac Dios mpes , cupj qjuisin ꞌyüsa la qjuis tjajay mpes tapac yupj . Yupj tapac , Dios Popel jupj . Niná tapac mpes jus nlayecj Dios pajal ꞌüsüs liji cupj mpes . Nin mpes ma pajal lecj jeyacj . Malala pyala na , newa lijicj Dios jos jin . Dios mpes tapac mpes , cupj selecj ꞌüsüs ca qjuis mpalas .
45015005	Dios qjuis capj pꞌyaꞌsa newa ꞌüsüs lijicj malala qjuesé palá na . Dios qjuis capj pꞌyaꞌsa mpes jus nlayecj jupj ꞌüsüs liji cupj mpes . Ma pajal lecj jeyacj . Najas jupj ca nucopj mpꞌaꞌsas nun pjü way lovin nin pꞌiyá ca nujola nsem nunwá . Niná Jesucristo qjuisin tjiꞌyüsa la tjiji jupj jos nin lijicj .
45015006	Nin pꞌiyá nujola na , nun pjü ꞌa mulú ꞌüsüs ca mvelé Dios poꞌó . Jupj Jesucristo Popay . Jesucristo cupj qjuis Jepa Püné .
45015007	Jesucristo tjüwüiꞌi cupj qjuilal . Nin pꞌiyá , najas nun mwiꞌiqué ca Dios tsꞌuyupj pjü way jilal , jiquil na nun ꞌa nusí mulú ntꞌa . Mpes gente ca ꞌüsüs mvelecj Dios poꞌó .
45015008	Cristo tjacꞌ nosis ntꞌa , judiopan jis capj lo pꞌacj . Dios jostsja yupj ca jus nlayecj jupj nin liji jupj tjevele jin . Püna jupj tjevele judiopan mwalá jilal nin la mijis ca .
45015009	Cristo tjacꞌ ꞌüsüs la mijis wa judiopan tulucj jilal . Dios jostsja yupj ꞌüsüs mvelecj jupj poꞌó . Dios Popel vele : “ Napj ca mvelé judiopan tulucj jilal pasal püné way jipj . Nejetsꞌes ca jipj mpes . ” Dios Popel nin vele .
45015010	Vele wa : “ Judiopan tulucj , lowa nun Dios gente ꞌa si mulú ntꞌa , judiopan yupj . ꞌÜcj nujisas tꞌas pjü way nun yupj jis lal . ”
45015011	Dios Popel vele wa : “ Najas judiopan tulucj pjü way ꞌüsüs mvelecj qjuis Jepa Dios poꞌó . Najas yupj pjü nejetsꞌen̈ jupj ꞌüsüs . ”
45015012	Isaías tepyaca : “ Isaí tsꞌuyupj popa pꞌiyá püs naya tapatja , pülücj tepyala . Yupj tsꞌuyupj popa pꞌiyá püs naya mpatjam , pülücj nsem yupj . Yupj sin popa pjaní ca müjüꞌtüs judiopan tulucj , nin ca mpalas Dios ca la mijis . Jupj mpes yupj ca jus nlayecj pajal ꞌüsüs ca jis mpalas ” , Isaías nin tepyaca .
45015013	Tꞌücꞌ way ꞌüsüs ca jis mpalas Dios tsꞌuyupj . Dios jis capj pꞌyaꞌsa ca jus nlayecj niná . Najas Dios ca nucopj mpꞌaꞌsas ne nun pasal ꞌücj nujisas nsem . Najas jupj ca nucopj mpꞌaꞌsas , mpes nin pꞌiyá nujola nsem . Najas ma la mveꞌlé ca nunwá . Najas ca nin nsem nun jilal jupj tjevele toponé mpes . Nun pasal ca jus nlayé ꞌüsüs nu mpalas . ꞌÜcj ca jus nlayé niná , Dios Cjües püné mpes .
45015014	Natjampan , napj selé nun pasal ꞌüsüs way lojí . Napj selé pasal ꞌüsüs nusin tjiꞌyüsa Dios poꞌó , Jesucristo poꞌó ꞌotsꞌipj . Napj selé ꞌücj sin ꞌyüsa lojí nunwá .
45015015	Najas nujola mpalas napj tepyac mpes , nin mpes pyac quinam nun mpes . Más ꞌücj niná nujola nsem niswá , mpes ma lecj tjeyá tepyac niná nun mpes . Dios jos napj nin velé la pꞌa jilal jupj mpes . Pasal ꞌüsüs way la tjiji jupj napj lal .
45015016	Jupj nin tjejyama tsjiꞌ lejay Jesucristo mpes judiopan tulucj ntꞌa . Jupj jos ꞌüsüs se palá wa judiopan tulucj jilal . Napj jis wala velé pasal ꞌüsüs nin tepyala Dios mpes . Napj sacerdote jinwá lejay yupj mpes . Napj lejay mpes , Dios ꞌücj jos pyala judiopan tulucj jilal . Yupj Dios jutsꞌaꞌá se palá , jupj Cjües nin liji .
45015017	Napj se con̈ Jesucristo , mpes pasal ꞌücj najas lejay niná Dios mpes .
45015018	Jesucristo ncapj tjepꞌyaꞌsa ꞌücj lejay Dios jos jin judiopan tulucj ntꞌa . Mpes judiopan tulucj po jisas quinam Dios tjevelá . Napj niná ca mvelé pꞌin , la pꞌa casá ma ca mvelé . Judiopan tulucj jisas Dios tjevelá napj tjevelé mpes , napj la tjejay mpes ꞌotsꞌipj .
45015019	Napj pajal ꞌüsüs la tjejay yupj ntꞌa , yom pꞌin ma polel liji jinwá . ꞌÜsüs polel lejaytsja Dios Cjües la tjiji ; pasal püné way jupj . Yupj pasal yólatsja tjunuc mpes . Mpes quina po jisas Dios tjevelá . Napj tjum Jerusalén mpe Ilírico ntꞌa , neꞌaj jun taꞌá judiopan tulucj jis walapꞌaꞌa tjevelé pasal ꞌüsüs tepyala Cristo mpes .
45015020	Yupj jis walapꞌaꞌa lovin quelel veletsja pasal ꞌüsüs tepyala Cristo mpes . La pꞌa wa tjowelepj wa Jesucristo poꞌó . Ma quelel jum yupj tjowelepj ntꞌa . Pꞌa ntꞌa quelel jum . Jesucristo poꞌo ma sin tjiꞌyüsa ntꞌa , yupj jilal quelel velé napj .
45015021	Dios Popel vele : “ Gente pülücj lovin ma tjepjyacan̈ jupj poꞌó . Yupj ca mpjacan̈ . Lovin ma tjepjyacan̈ ca sin müꞌüsüs jupj poꞌó . ” Dios Popel nin vele .
45015022	Napj pasal la pülücj tjeveletsja pülücj jilal Dios tjevelá Jesucristo poꞌó . Mpes ma polel tjum nun ntꞌa .
45015023	Quina tecyawaja la veles quiꞌá . Año pülücj mpes po quelel nujus nyuctsja napj .
45015024	Mpes España ntꞌa jum na , nun ntꞌa quelel jum nujus la nuc . Mpüꞌüs ca nun jilal mes nepénowa . Locopyaya ca mis España ntꞌa . Napj najas no ꞌoyá , mpes ꞌücj polel mis España ntꞌa .
45015025	Mopꞌin ma polel jum nun ntꞌa custjay . Quina napj ca mis Jerusalén ntꞌa , Dios tsꞌuyupj jilal la ꞌayas neꞌaj .
45015026	Jerusalén poꞌó Dios tsꞌuyupj nepénowa jis tꞌemel cjuwá yupj . Dios tsꞌuyupj Macedonia poꞌó tꞌemel tjaꞌayapj yupj mpes . Acaya poꞌo patja nin pꞌiyá la tjajay . Po quelel jaꞌayaptsja . Mpes yupj tjaꞌayapj , napj jetꞌ Jerusalén poꞌó la ꞌayas .
45015027	Tꞌücꞌ way po quelel jaꞌayaptsja yupj mpes . Dios mwalá way tjevele judiopan jilal Jerusalén poꞌó . Pꞌa jawas judiopan tulucj sin tjiꞌyüsa wa Dios tjevelá , mpes ꞌüsüs jis tepyala wa . Mpes ꞌücj judiopan tulucj ꞌüsüs lajay judiopan jilal . Mpes yupj quelel se ꞌayaptsja judiopan mpes Jerusalén poꞌó .
45015028	Quina jum Jerusalén ntꞌa , niná jis maꞌayá . Niná tjeꞌyá na , mis España ntꞌa . Mis wa ca nun ntꞌa .
45015029	ꞌA mulú jyatjaquecj na , napj selé Jesucristo ca pajal ꞌüsüs la mijis cupj mpes .
45015030	Natjampan , nun pjü witjacj po jisas wa qjuis Jepa Jesucristo , napj jinwá . Nun quelel lojí nunwá , Dios Cjües nin liji . Mpes po najas la pülücj welé Dios lal napj mpes . Nin lojí na , pajal ncapj pꞌoꞌsá .
45015031	Judiopan pülücj neꞌaj patja Judea poꞌó , ma japon Dios tjevelá . Najas yupj ma malala la najay . Mpes najas nun nin welé Dios lal napj mpes . Najas Dios tsꞌuyupj Jerusalén poꞌo patja ntꞌanquecj napj jis maꞌayá .
45015032	Mpes nun ntꞌa tjum na , ca ꞌücj najas nsem . ꞌA mulú pajal ꞌücj qjuisas mpalas Dios mpes . Tsjay ꞌücj najas nsem . Dios jos , tꞌücꞌ way ꞌücj mis nun ntꞌa . Ma jos , ma jum . Pasal quelel jum .
45015033	Ma nujola nsem pjü mpes , Dios nin liji . Najas Dios lovin nu jyama nun . Amén .
45016001	Febe Dios popa wa jupj . Jupj pasal jis capj pꞌyaꞌsa Dios tsꞌuyupj Cencrea poꞌó . Pasal tsjiꞌ liji Dios mpes neꞌaj . Pasal ꞌüsüs way jupj .
45016002	Mpes nun ntꞌa jama na , najas mvelé ꞌücj püꞌü neꞌaj . Jupj se con̈ca wa qjuis Jepa Jesucristo . Dios popa campa jacꞌ na , más ꞌücj Dios tsꞌuyupj wiꞌin̈ jupj jacꞌ na . Mpes po tjüwüiꞌiqué Febe jama na nun ntꞌa . Tjaꞌayá jupj jos ; jupj pasal jis capj tjepꞌyaꞌsa la pꞌa pülücj . Ncapj tjepꞌyaꞌsa wa jupj .
45016003	Süs wa la müjí Priscila lal , Aquila lal nin wa . Pasal tsjiꞌ la tjajay napj lal Jesucristo mpes . Newa tsjiꞌ lajay Jesucristo mpes .
45016004	La pꞌa quelel na ꞌünantsja na , ncapj tjapꞌacj yupj . Ma yólatsja malala jis mpalas ca nacj . Napj wüiꞌis yupj mpes . Jun taꞌá judiopan tulucj pülücj Dios tsꞌuyupj wa yupj quinam . ꞌA si mulú yupj . Yupj wiꞌin̈ wa Priscila lal , Aquila lal wa , yupj la tjajay mpes .
45016005	Süs wa la müjí Dios tsꞌuyupj yupj jis wa ntꞌa ꞌa si mulú witjacj . Süs wa la müjí Epeneto lal . Napj pasal quelel lejay jupj . Quina pülücj jisas Cristo Asia poꞌó . Neꞌaj Epeneto mwalá way jostsja jupj .
45016006	Süs wa la müjí María lal . Pasal yümücj tsjiꞌ la tjíjitsja Dios mpes nun ntꞌa .
45016007	Süs wa la müjí Andrónico lal , Junías lal wa . Yupj judiopan napj jinwá . Cawilta moꞌo tjatja napj lal . Apostolpan salejepj yupj pasal ꞌüsüs way . Napj se con̈ Cristo , mopꞌin yupj mwalá way sa con̈tsja jupj napj lal .
45016008	Süs wa la müjí Amplias lal . Quelel lejay jupj . Jupj se con̈ca wa qjuis Jepa Jesucristo .
45016009	Süs wa la müjí Urbano lal . Tsjiꞌ liji wa Cristo mpes . Süs wa la müjí Estaquis lal . Quelel lejay jupj .
45016010	Süs wa la müjí Apeles lal . Jupj la tjiji mpes , selecj tꞌücꞌ way jupj se con̈ca Cristo . Süs wa la müjí Aristóbulo tsꞌuyupj jis lal .
45016011	Süs wa la müjí wa Herodión lal . Judío jupj napj jinwá . Dios tsꞌuyupj nepénowa patja wa Narciso wo ntꞌa . Süs wa la müjí yupj jilal .
45016012	Süs wa la müjí Trifena lal , Trifosa lal ꞌotsꞌipj . Lovin tsjiꞌ lajay qjuis Jepa Jesucristo mpes . Süs wa la müjí wa Pérsida lal . Dios tsꞌuyupj pasal quelel lajay jupj . Pasal yümücj tsjiꞌ la tjiji qjuis Jepa Jesucristo mpes .
45016013	Süs wa la müjí Rufo lal . Jupj pasal ꞌüsüs liji qjuis Jepa Jesucristo jos jin . Süs wa la müjí jupj jamay . Jupj tsꞌuyupj quelel liji jinwá , nin pꞌiyá la tjiji jupj napj mpes .
45016014	Süs wa la müjí Asíncrito lal , Flegonte lal wa . Süs wa la müjí Hermes lal , Patrobos lal wa , Hermas lal wa . Dios tsꞌuyupj ꞌa si mulú yupj ntꞌa . Süs wa la müjí yupj jilal .
45016015	Süs wa la müjí wa Filólogo lal , Julia lal wa . Süs wa la müjí Nereo lal , jupj toꞌo lal wa . Süs wa la müjí Olimpas lal . Dios tsꞌuyupj ꞌa si mulú yupj ntꞌa . Süs wa la müjí yupj jilal .
45016016	La nüjüsüqué na nun popé , la tjalapaná nunwá . ꞌÜcj nujisas tꞌas nujus tjunucú nusin popé . Dios tsꞌuyupj pjü way quiꞌá süs wa la tjajay .
45016017	Nun tꞌücꞌ way nusin tjiꞌyüsa . Quina nepénowa neꞌaj pꞌa casá sin ꞌyüsa lajay . Gente la velel yupj javelepj mpes . Dios tsꞌuyupj nepénowa ma jisas Jesucristo quinam , yupj sin ꞌyüsa lajay mpes . Natjampan , najas nun jus nlayé pjacj sin ꞌyüsa lajay niná . Ma jis capj ncon̈có .
45016018	Yupj ma tsjiꞌ lajay Cristo mpes , jupj cupj qjuis Jepa Püné . Yupj lajay yupj pꞌiyá jisas jin pꞌin . Jisas la pꞌa yola yupj tꞌücꞌ way javelepj . Mpes yupj lovin ꞌüsüs javelepj pülücj jilal . Mpes niná po japon yupj javelepj . Niná len̈ way japon la pꞌa javelepj jin . Ma jus nlay la tsuwil yupj .
45016019	Pjü sin tjiꞌyüsa nun pasal ꞌüsüs lojí Jesucristo jos jin . Mpes tsjay ꞌücj najas nun mpes . Najas nun jus nlayé más ꞌücj ꞌüsüs lojí lovin . Najas lovin ma lojí malala .
45016020	Satanás malala quelel liji nun jilal . Mopꞌin len̈ way ma ca polel la mijis niná . Dios ca la mijis ca malala mpalas Satanás . Nun más püné nsem jupj lal . Dios la qjuis mijis ne ma ca qjuiyola nsem pjü mpes . Najas Jesucristo lovin ꞌüsüs la numijis . Jupj cupj qjuis Jepa Püné .
45016021	Timoteo süs wa la tjiji . Pasal tsjiꞌ la tjiji napj lal Jesucristo mpes . Lucio süs wa la tjiji , Jasón ꞌotsꞌipj , Sosípater ꞌotsꞌipj . Judiopan yupj napj jinwá .
45016022	Tercio pyaca papel niná napj velé mpes . Süs wa la tjiji jupj . Dios popa wa jupj .
45016023	Gayo süs wa la tjiji . Jupj lal püꞌüs quinam . Dios tsꞌuyupj quiꞌá ꞌa si mulú jupj wo ntꞌa . Erasto süs wa la tjiji . Jupj tꞌemel jyama quiꞌá pülücj patja ntꞌa . Cuarto süs wa la tjiji . Jupj cupj qjuis catjam wa Jesucristo mpes .
45016024	Najas Jesucristo ꞌüsüs la mijis nun pjü jilal . Jupj cupj qjuis Jepa Püné . Amén .
45016025	Dios ꞌücj liji nun lovin ca nin la müjí jupj jos jin . Nun jis walapꞌaꞌa tjevelé tsjan niná pajal ꞌüsüs jis tepyala gente jis lal Jesucristo la tjiji mpes . Nin mpes solejé ꞌonin ne ca nin la müjí Dios jos jin . Quina Dios qjuisin tjiꞌyüsa la qjuis tjiji tsjan niná jupj lijá . Niná ma sin tjiꞌyüsa lis tjiji püna tapatjá .
45016026	Quina Dios sin tjiꞌyüsa lis tjiji gente jis lal nin liji jupj Jesucristo mpes . Niná profetapan nin tapac wa . Yupj tapac , Dios Popel jupj . Nin tapac gente jun taꞌá patja ꞌücj jis la pon Jesucristo lal . ꞌÜcj wa nin lajay jupj jos jin . Tꞌücꞌ way Dios lovin ma mpaꞌis ca .
45016027	Najas cupj lovin pasal ꞌüsüs mvelecj Dios poꞌó . Nin najas Jesucristo la qjuis tjiji mpes . Dios pꞌin selé pjü way . Amén .
46001001	Napj Pablo . Dios la ntjetꞌá ca apóstol nsem napj . Nin tjejyama la veles la pꞌa jilal jupj mpes . Jupj jos napj velé Jesucristo poꞌó . Sóstenes jáꞌasa napj lal . Jupj qjuis catjam Jesucristo mpes .
46001002	Nun Dios tsꞌuyupj Corinto poꞌo potjaqué . Nun Dios jutsꞌaꞌá nu tepyala , Jesucristo la tjiji mpes . Nun Dios tsꞌuyupj , Dios la nu tꞌya mpes . Quina papel ca mpaquecj nun mpes . Jun taꞌá gente Jesucristo lal japon wa , nun jinwá . Javelepj wa jupj lal , nun jinwá . Jupj yupj jis Jepa Püné . Jupj Jepa Püné wa cupj mpes . Pyaquecj wa yupj pjü way mpes .
46001003	Dios cupj qjuis Papay . Jesucristo cupj qjuis Jepa Püné . Najas yupj ꞌüsüs la mijicj nun mpes . Najas ma nujola nsem pjü mpes , yupj nin la nusejay .
46001004	Dios pasal ꞌüsüs la tjiji nun mpes ; nin mpes lovin wüiꞌis Dios lal nun mpes . Nin la nutjiji Jesucristo la tjiji mpes .
46001005	Dios pasal ꞌüsüs la nutjiji , Jesucristo la tjiji mpes . Quina polel welé la pꞌa jilal Dios nin jos mpes . Quina polel sin ꞌyüsa wa jupj nin jos mpes .
46001006	Nun jis wala tjevelecj na Jesucristo poꞌó , pasal ꞌüsüs nusin tjiꞌyüsa . Pasal nujisas cupj tjevelecj .
46001007	Mpes Dios nu tjeꞌyaya nin polel lojí jupj jos jin . Tꞌücꞌ way Dios se ꞌaya jupj tsꞌuyupj nin polel lajay jupj jos jin . Dios se ꞌaya gente ꞌücj lajay , niná pjü way nu tjeꞌyaya ꞌücj lojí . Nun pjü way pꞌa casá ꞌücj lojí , mpes ꞌa mulú jotjaqué na , pjü way ꞌücj lojí . Nun pasal lu nucú ne ca ncuwim niswá Jesucristo . Jupj cupj qjuis Jepa Püné .
46001008	Ma selecj tsjan jawas ncuwim jupj . Ninana selecj : Dios ca nucopj mpꞌaꞌsas , mpes nun lovin ca cus ncon̈có . Nin jawas jyawca na , Dios ca mveles pjü jilal ncu ꞌüsüs way yupj jupj lal . Nin jawas jyawca na , jupj ca mveles nun ꞌüsüs way jupj lal .
46001009	Dios ca la mijis jupj tjevele jin . Jupj nucopj tjepꞌyaꞌsa toponé Jatjam lal , mpes quina nun nin pꞌin nujola jupj Jatjam jinwá . Jupj Jatjam Jesucristo cupj qjuis Jepa Püné .
46001010	Natjampan , po najas nin pꞌiyá nujola nun . Najas ma lo velelé nunwá . Jesucristo jos napj nun jilal velé niná , jupj cupj qjuis Jepa Püné . Najas pjü way nun tꞌücꞌ way poné lovin . Najas nin pꞌiyá nujola nun .
46001011	Natjampan , Cloé wo ntꞌa patja tjowelepj napj lal nun poꞌó . Nawala tjowelepj nun lo velelé nunwá .
46001012	Nun popa nepénowa javelepj : “ Más ꞌücj cupj qjuisin ꞌyüsa Pablo velá ” . La pꞌa wa javelepj : “ Cupj po qjuisas Apolos velá ” . La pꞌa javelepj : “ Más ꞌücj cupj qjuisin ꞌyüsa Pedro velá ” . La pꞌa javelepj : “ Cupj po qjuisas Cristo velá ” .
46001013	Cristo pjaní jupj . Mopꞌin nun ma nin pꞌiyá nujola . Malala nin . Napj ma ntipüꞌí cruz poꞌó nun mpes . Nun bautizar nu tepyala na , nun napj natsꞌaꞌá tulucj nu tepyala nun . Nun Jesucristo jutsꞌaꞌá nu tepyala .
46001014	Napj Crispo bautizar la tjejay la pꞌin ; Gayo bautizar la tjejay wa . Ma bautizar la tjejay pꞌa . Mpes wüiꞌis Dios lal .
46001015	Pjü ma polel javelepj napj bautizar la nutjejay . Ma polel javelepj nun napj natsꞌaꞌá .
46001016	Estéfanas wo ntꞌa patja bautizar la tjejay wa ; quina nola tepyala . Ma selé ncu bautizar la tjejay la pꞌa wa .
46001017	Jesucristo nin tjejyama bautizar lejay mpes tulucj . Nin tjejyama la veles gente jis lal tsjan ꞌüsüs la tjiji gente mpes . Ma nin velé napj pülücj selé . Najas yupj ca jus nlayecj Jesucristo tepeꞌe yupj mpes cruz poꞌó , mpes ꞌüsüs wa ca jis mpalas yupj .
46001018	Cupj velecj gente jis walapꞌaꞌá Jesucristo cruz poꞌo tepeꞌe , jas tjijyünsa niswá . Nepénowa ma jisas Jesucristo , mpes pajal malala se palá yupj , ma japon mpes . Yupj ma jisas cupj niná velecj . Ma qjuiyola jin velecj jin yola yupj . Cupj nin pyonecj Jesucristo tepeꞌe cruz poꞌó , jas tjijyünsa niswá . Mpes Dios qjuis capj tjepꞌyaꞌsa , nin mpes ca mpatjaquecj jupj lal .
46001019	Dios Popel vele : “ Nepénowa yola pasal salejepj yupj . Yupj javelepj yupj ca la mijicj mpes ; yola ꞌüsüs ca nin la mijicj . Ma ca mpalas yupj javelepj jin , napj ca la mejay ma ca nin mpalas . ” Dios Popel nin vele .
46001020	Gente nepénowa yola yupj pꞌiyá pülücj salejepj yupj . Nin tulucj . Niyom Moisés popel sin ꞌyüsa lajay yola pülücj salejepj yupj Moisés tjevele mpes . Nin tulucj . Gente nepénowa pajal ꞌüsüs javelepj nosis casá pyala poꞌó . Pajal ꞌüsüs yola jinwá javelepj , mpes la pꞌa wa len̈ way japon yupj tjowelepj . Newa ma pülücj salejepj yupj . Yupj yola yupj pꞌiyá salejepj tsjan ꞌüsüs way lajay . Nin tulucj . Dios qjuisin tjiꞌyüsa la tjiji yupj ma yola jinwá javelepj jupj lal .
46001021	Gente javelepj yupj ca nin la mijicj ne Dios ca jis capj ncon̈cos . Dios ma jis capj ncon̈cos yupj lajay mpes . Ma ca nin mpalas . Dios lovin selé tsjan más ꞌüsüs la mijis . Jupj ꞌücj jostsja gente ꞌücj ca mpatjam jupj lal yupj japon mpes pꞌin . Jupj jis capj pꞌyaꞌsa ne ꞌücj patja yupj . Nin mpes cupj velecj la pꞌa jis walapꞌaꞌá Jesucristo poꞌó . Nepénowa yola cupj ma qjuiyola jin velecj .
46001022	Yom sin ꞌyüsa liji na judiopan jilal , yupj jisas jupj pajal ꞌüsüs liji , yom pꞌin ma polel liji jinwá . Mpes yupj ca mponecj yom niná tjevelá . Judiopan tulucj po quelel pjyacan̈ pülücj jas tjiꞌyüsa velá . Yola jupj pasal selé , mpes yupj japon jupj lal .
46001023	Cupj velecj Jesucristo poꞌó . Velecj jupj tepeꞌe cruz poꞌó gente mpes . Judiopan ma japon Jesucristo judiopan jis jepa jupj . Ma japon yupj jis jepa ca cüpaꞌis cruz poꞌó . Judiopan tulucj ma wa jisas Jesucristo . Cruz poꞌo tepeꞌe mpes wa ma jisas jupj . Ma qjuiyola jin velecj jin yola yupj .
46001024	Mopꞌin nin , Dios lis tꞌya judiopan nepenowá , lis tꞌya wa judío tulucj nepenowá . Dios jis capj tjepꞌyaꞌsa ꞌücj jis la pon Jesucristo lal . Cristo mpes Dios ꞌücj liji niná jupj ꞌüsüs liji yupj mpes . Dios seletsja ꞌonin ca ꞌüsüs lis mijis Cristo mpes .
46001025	Gente malala nyuca yola Dios nin liji mpes . Yupj yola jupj ma jola jin liji . Mopꞌin jupj selé ꞌüsüs way liji . Más pülücj way selé jupj pjü jilal . Jesucristo tepeꞌe cruz poꞌó . Mpes gente yola Dios püné jin tulucj la tjiji Jesucristo lal . Newa nin , Dios más püné pjü jilal .
46001026	Natjampan , nujola tꞌas ꞌoyn nyuca lojitsja Dios la nu tꞌya na . Nun pülücj jus nlaytsja tulucj . Nun popa pjaní way pꞌin pülücj salejeptsja . Nun noypan tuluctsja . Nun popa pjaní way pꞌin noypan waytsja , la pꞌa nin tulucj . Nun jis papay noypan tuluctsja . Nun popa pjaní way pꞌin jis papay noypan waytsja , la pꞌa nin tulucj .
46001027	Tꞌücꞌ way nepénowa pülücj salejepj tulucj . Mopꞌin nin , Dios lis tꞌya yupj . La pꞌa wa nin yola gente niná ma yola jinwá javelepj . Yola yupj pꞌiyá pülücj salejepj . Pꞌa jawasa yupj ca jis maycas ; ca jus nlayecj Dios lis tꞌya gente niná , yupj ne pülücj salejepj tulucj . Ca jus nlayecj yupj pꞌiyá ꞌotsꞌotsꞌ way pꞌin salejepj . Dios tsꞌuyupj nepénowa noypan tulucj . Mopꞌin nin , Dios lis tꞌya yupj . La pꞌa wa nin yola gente niná noypan tulucj yupj . Yola yupj pꞌiyá noypan . Pꞌa jawas yupj ca jus nlayecj Dios lis tꞌya gente niná , yupj ne noypan tulucj . Ca jis maycas yupj ; ca jus nlayecj yupj pꞌiyá ma tꞌücꞌ way noypan .
46001028	Dios tsꞌuyupj nepénowa noypan tulucj . La pꞌa ma quelel la sajay yupj . Yupj javelepj noypan tulucj malala . Dios ma nin vele . Dios lis tꞌya noypan tulucj . Noypan ca nucucj Dios lis tꞌya noypan tulucj . Ca jus nlayecj yupj pꞌiyá tsjicj way . Dios jostsja noypan ca jus nlayecj yupj pꞌiyá tsjicj way , mpes jupj lis tꞌya noypan tulucj .
46001029	Mpes pjü ma polel javelepj Dios lal yupj más noypan la pꞌa jilal .
46001030	Dios la tjiji mpes , nun Jesucristo so con̈có . Dios seletsja tsjan ꞌüsüs la mijis lovin . Nin la tjiji Jesucristo mpes . Dios la tjiji cupj qjuisin ꞌyüsa wa niná . Dios la qjuis tjiji cupj ꞌüsüs jupj lal quinam Jesucristo mpes . Quina cupj Dios jutsꞌaꞌá Jesucristo mpes . Jupj mpes Dios perdonar la qjuis tjiji malala nyuca la tjijicj , ne ca ꞌüsüs nsem cupj lovin jupj lal .
46001031	Nin mpes nin ca nsem Dios Popel vele jinwá . Nin vele : “ Ma ca mvelé nun pꞌiyá ꞌüsüs ; ca mvelé nun jis Jepa Dios ꞌüsüs la tjiji nun mpes ” .
46002001	Natjampan , nun ntꞌa tjum na , nun jis walapꞌaꞌa tjevelé Dios tjevele mpes . Yom püné jinwá tjevelé tulucj . Ma pajal ꞌüsüs tjevelé . Pülücj nin tjiꞌyüsa jinwá tjevelé tulucj .
46002002	Nun jilal tjevelé Jesucristo mpes la pꞌin , tjevelé jupj tepeꞌe cruz poꞌó . Niná quelel veletsja la pꞌin .
46002003	Nun ntꞌa tjum na , napj nólatsja ma polel ꞌüsüs veletsja nun jilal . Pajal lecj jeyatsja napj .
46002004	Nun jis walapꞌaꞌa tjevelé Dios mpes . Nusin tjiꞌyüsa la tjejay tsjan jos jupj . Nepénowa pasal salejepj yupj , ꞌüsüs polel javelepj yupj . La pꞌa len̈ way japon yupj javelepj . Yupj jinwá tjevelé tulucj . Nun jilal tjevelé Dios jostsja jin la pꞌin . Jus nlayetsja napj tjevelé jupj jostsja jin . Jus nlayetsja , Dios Cjües la tjiji mpes ; püné jupj .
46002005	Nin mpes toponé napj tjevelé , nin mpes nujisastsja Jesucristo , Dios pjü ꞌücj liji mpes . Nin mpes nujisas Jesucristo , ꞌüsüs tjevelé mpes tulucj .
46002006	Dios tsꞌuyupj nepenowá pasal jisas Jesucristá , pülücj sin tjiꞌyüsa Dios poꞌó . Mpes más pülücj sin ꞌyüsa lijicj yupj jilal Dios poꞌó . Cupj velecj tsjan niná Dios jos yupj ca sin müꞌüsüs . Cupj sin ꞌyüsa lijicj gente pꞌin sin ꞌyüsa lajay jinwá tulucj . Cupj sin ꞌyüsa lijicj noypan sin ꞌyüsa lajay jinwá tulucj . Yupj jajütütj nosis casá quinam . Más tsjicj way nsem yupj pꞌa jawas .
46002007	Cupj velecj niná Dios jos yupj ca jus nlayecj . Püna gente ma sin tjiꞌyüsa niná . Quina patja ma sin ꞌyüsa wa . Nosis cjuwatsja na , Dios niná tjevele . Tjevele nin la mijis pajal ꞌüsüs ca qjuis mpalas . Dios tsjay ꞌüsüs ca la mijis cupj qjuilal .
46002008	Noypan nosis casá patja ma sin tjiꞌyüsa niná . Qjuis Jepa Jesucristo pasal ꞌüsüs , pasal püné , jupj Dios Jatjam mpes . Ma sin tjiꞌyüsa niná , mpes tjüꞌünan jupj , tepeꞌe cruz poꞌó .
46002009	Newa nin , Dios la tjiji jupj tjevele jin . Dios Popel vele : “ Nepénowa quelel lajay Dios . Dios tjevele tsjan la mijis yupj mpes . Gente lovin ma tjunuc jin ca la mijis jupj . Lovin ma tjepjyacan̈ jin la mijis jupj . Lovin ma yólatsja jupj ca nin la mijis jupj ” , Dios Popel nin vele .
46002010	Dios tjevele jupj ca la mijis , niná qjuisin tjiꞌyüsa cupj . Dios jas tjejyama jupj Cjües qjuisin müꞌüsüs la mijis niná . Dios Cjües pjü selé . Pjü selé jupj Dios poꞌó .
46002011	Gente pjü ma salejepj ꞌoyn nyuca jola la pꞌa . Jupj cjües pꞌin selé ꞌoyn nyuca jola jupj . Jupj cjües jos moꞌo jáꞌasa . Nin pꞌiyá Dios lal . Dios Cjües pꞌin selé ꞌoyn nyuca jola jupj .
46002012	Dios jas tjejyama jupj Cjües cupj ntꞌa , qjuisin ꞌyüsa la mijis jupj ; nin mpes qjuisin ꞌyüsa tsjan niná Dios la tjiji cupj mpes . Dios ma qjuis tjeꞌyaya cjües pꞌa wa , nosis mpe pꞌin ; jupj Cjües qjuis tjeꞌyaya .
46002013	Dios ꞌüsüs la tjiji cupj mpes , niná pꞌiyá velecj la pꞌa jilal . Dios Cjües qjuisin tjiꞌyüsa la tjiji , niná velecj la pꞌa jilal . Niná gente pꞌin qjuisin tjiꞌyüsa la tjajay tulucj . Sin ꞌyüsa lijicj Dios Cjües jatatj jilal . Dios Cjües qjuisin tjiꞌyüsa la tjiji , ne nin pꞌiyá sin ꞌyüsa lijicj yupj jilal .
46002014	Gente pülücj yusapj pꞌin ; Dios Cjües ma püꞌü yupj jisas moꞌó . Mpes yupj ma japon Dios ꞌüsüs la tjiji cupj mpes . Yupj yola cupj ma qjuiyola jin velecj , Jesucristo poꞌo velecj na . Ma polel sin ꞌyüsa cupj velecj na ; Dios Cjües len̈ yupj jisas moꞌó . Dios Cjües qjuisin ꞌyüsa liji Dios mpes .
46002015	Nepénowa jatatj Dios Cjües . Yupj salejepj pjü mpes ncu ꞌüsüs way , ncu malala niná . Nepénowa ma jatatj Dios Cjües ; yupj januc Dios Cjües jatatj , januc yupj lajay . Newa ma sin ꞌyüsa ncu ꞌüsüs lajay ; ma jatatj Dios Cjües , mpes ma sin ꞌyüsa yupj .
46002016	Dios Popel vele : “ Pjü way ma sin ꞌyüsa tsjan jola qjuis Jepa Dios . Pjü ma salejepj jupj selé jin . Ma polel javelepj tsjan más ꞌücj la mijis Dios ” , Dios Popel nin vele . Mopꞌin tyaꞌacj cupj Dios Cjües . Mpes cupj polel qjuiyola Jesucristo jola jinwá .
46003001	Natjampan , pülücj quelel veletsja napj Dios poꞌó . Newa ma polel nusin ꞌyǘsatsja pjü ; nun nosis casá patja jinwá nujólatsja , Dios Cjües ma jatatj jinwá , ne nin . Napj velé Dios Cjües ma jatatj jilal , nin pꞌiyá tjevelé nun jilal . Nepénowa ꞌin lacasana way jisastsja Jesucristo . Ma pülücj sin tjiꞌyüsa custjay Dios poꞌó . Nun yupj jin pꞌiyá .
46003002	Nasa ca mvelé tsjan mpes ca jus nlayé niná . Tsjicj tsotsꞌ tsyoꞌo pꞌin . Ma polel lyaja jupj . Nepénowa ꞌin lacasana jisastsja Jesucristo ; tsjictjacj jinwá yupj . Yupj jis lal velé tsotsꞌ jinwá ; costa tulucj . Niná sin ꞌyüsa la pꞌin . Ma polel sin ꞌyüsa pꞌam . Nin pꞌiyá tjevelé nun jilal . Pꞌa ma polel nusin ꞌyǘsatsja . Newa ma polel pꞌa nusin ꞌyüsa ;
46003003	nun newa lojí Dios Cjües ma jatatj jinwá , ne nin . Nun jomaqué . Nun lo velelé . Mpes tꞌücꞌ way nin lojí Dios Cjües ma jatatj lajay jinwá . Gente pꞌin jinwá lojí nun .
46003004	Nun nepénowa welé : “ Más ꞌücj qjuisin ꞌyüsa Pablo velá . ” La pꞌa javelepj : “ Cupj po qjuisas Apolos velá ” . Mpes nun lo velelé , Jesucristo ma jisas lajay jinwá .
46003005	Apolos püné tulucj . Napj püné tulucj wa . Cupj tsjiꞌ lijicj la pꞌin Dios mpes . Nun toponé Jesucristo poꞌó , nun jis lal tjevelecj mpes . Cupj lijicj Dios jos jin la pꞌin .
46003006	Cupj Dios mozopan pꞌin . Dios jos gente mponecj Jesucristo poꞌó . Jupj lal japon jupj sine moꞌó tjevyala jinwá Dios lal . Napj yom setel sine jinwá ; napj tjum nun ntꞌa mwalá way pꞌin . Napj mwalá way tjevelé nun jis lal Jesucristo poꞌó . Apolos yom ꞌüsǘ la tꞌyu jinwá ; jupj locopyaya tjemey nun ntꞌa . Newa nun jis lal tjevele Jesucristo poꞌó . Mopꞌin Dios la tjiji mpes pꞌin nujisastsja Jesucristo ; cupj mpestsja tulucj . Tjevyala jinwá tepyala la tjiji jupj .
46003007	Mpes jupj ꞌa sine , tsjicj jupj . ꞌÜsǘ la tꞌyu , tsjicj jupj . Dios mpes tꞌyüna , mpes jupj pꞌin püné .
46003008	Qjuis catjampan nepénowa mwalá way jil la veles la pꞌa jilal Jesucristo poꞌó . La pꞌa locopyaya jil la veles wa jupj poꞌó . Yupj pjü nin pꞌiyá tsjiꞌ lajay Dios mpes . Nepénowa tsjicj way pꞌin javelepj Jesucristo poꞌó . Dios ca ꞌüsüs lis mijis nin la tjajay mpes . La pꞌa pülücj way javelepj Jesucristo poꞌó . Dios ca más ꞌüsüs lis mijis yupj jilal .
46003009	Pjü way cupj tsjiꞌ lijicj Dios mpes , nun ntꞌa tsjiꞌ lijicj na . Dios yom ꞌamá tyaꞌa jinwá liji . Yom tyaꞌa momas lo sin . Jupj tsjiꞌ liji neꞌaj , mpes ꞌüsüs ca mpalas . Nun Dios ꞌamá jinwá . Dios ꞌüsüs la nusiji mpes , ꞌüsüs ca nu mpalas . Yom wo si jünsa jinwá liji wa Dios nun jis lal . Yom tsjiꞌ liji wo mpes , ne ꞌüsüs ca mpalas wosis . Nun Dios wo jinwá . Dios ꞌüsüs la nusiji mpes , ꞌüsüs ca nu mpalas .
46003010	Yom wo quelel si jünsa na , mwalá way ꞌamá ꞌücj liji . Locopyaya wo si jünsa . Napj yom ꞌamá ꞌücj la tjiji jinwá ; mwalá way tjum napj nun ntꞌa nun jis lal la veles Jesucristo poꞌó . ꞌÜsüs la tjejay nun jilal , Dios ncapj tjepꞌyaꞌsa mpes . Locopyaya yom pꞌa wa tjacꞌ nun ntꞌa , newa vele nun jis lal Jesucristo poꞌó . Yom wa si jünsa jinwá jupj ; jupj locopyaya tjemey nun ntꞌa Jesucristo mpes la veles . ꞌÜcj nin . Mopꞌin nin velé : Dios mozopan locopyaya jil na la pꞌa wa tsjiꞌ la tjajay ntꞌa , más ꞌücj yupj ꞌin jajamapj yupj javelepj mpes .
46003011	Napj mwalá way nun jis lal tjevelé Jesucristo poꞌó . Yom ꞌamá ꞌücj la tjiji jinwá la tjejay . Jesucristo ꞌamá ꞌüsüs jinwá wosis la jünsüs mpes ; nun nasa toponé napj tjevelé Jesucristo poꞌó . Ca nacj gente pꞌa wa quelel nusin ꞌyüsa lajay la pꞌa poꞌó . Ca nacj yupj ca mvelecj napj ma tjevelé tꞌücꞌ way . Niná mvelecj tꞌücꞌ way tulucj .
46003012	Napj ꞌamá ꞌücj la tjejay jinwá la tjejay Dios wo si jünsa mpes ; nun ne Dios wo . La pꞌa wa nun ntꞌa tsjiꞌ lajay quinam . Nepénowa pajal ꞌüsüs javelepj , nepénowa ꞌüsüs javelepj tulucj . Wosis jajünsüpj jinwá lajay yupj quinam . Nepénowa oro mpes jajünsüpj jinwá ; ꞌüsüs lajay . La pꞌa plata mpes jajünsüpj jinwá ; ꞌüsüs wa lajay yupj . La pꞌa pe pülücj jaylacj mpes jajünsüpj jinwá ; ꞌüsüs wa lajay yupj . La pꞌa ꞌiyó mpes jajünsüpj jinwá ; ꞌüsüs lajay tulucj . La pꞌa tsjutsj mpes jajünsüpj jinwá ; pajal malala lajay yupj .
46003013	ꞌAwa jama na , ꞌiyó len̈ way pwe , nin pꞌiyá tsjutsjum . Pjü ca nucucj wa nenem malala , len̈ way pwe . Mopꞌin oro ma quelel pwe , plata ma quelel pwe , pe pülücj jaylacj ma quelel pwe wa . Pjü ca nucucj wa nenem ꞌüsüs way . Nin pꞌiyá , ꞌin tjajama nun welé na Jesucristo mpes . Jupj jacꞌ niswá , ca mveles ncu ꞌüsüs tjowelepj gentas . ꞌAwa lal ca ncuwim ; nin vele na ꞌawa jinwá nsem . Gente ꞌüsüs tjowelepj Jesucristo mpes , Jesucristo ca la mijis ne pjü ca jus nlayecj ꞌüsüs tjowelepj . Gente malala tjowelepj Jesucristo mpes , Jesucristo ca la mijis ne pjü ca jus nlayecj malala tjowelepj .
46003014	Oro ma quelel pwe , plata ma quelel pwe wa , pe pülücj jaylacj ma quelel pwe wa . ꞌAwa tjemey na , yupj ꞌüsüs jatja custjay . Nin pꞌiyá , Cristo vele na gente ꞌüsüs tjowelepj , po ꞌüsüs way niná . ꞌÜsüs ca lis mijis ꞌüsüs tjowelepj mpes .
46003015	ꞌIyó pwe , tsjutsj pwe wa . Niná malala , mpes ca ncawajas . Nin pꞌiyá , Cristo vele na gente malala tjowelepj , malala niná yupj mpes . Ma ca ꞌüsüs lis mijis yupj tjowelepj mpes . Newa nin , ca mpatjam Dios lal . ꞌAwa mpe jupj pjeꞌá ca la nloꞌcjos yupj , mpes ca mpatjam .
46003016	¿ Ncu nujoꞌ tepeꞌe nun Dios wo jinwá ? Dios Cjües püꞌü nujisas moꞌó .
46003017	Yom pjaní malala liji Dios wo lal , Dios ca malala la mijis jupj lal . Ca pjü malala mpalas jupj . Dios wo Dios jutsꞌaꞌá . Nun Dios wo jinwá .
46003018	Ma nujola nsem nun pülücj solejé . Gente pasal sin tjiꞌyüsa na , la pꞌa javelepj pülücj salejepj yupj . Nun popa pjaní jas tjiꞌyüsa yupj jinwá ca nacj . Quina vele pülücj selé jupj . Najas jupj ca jus nlayes jupj ma jola jinwá custjay . Najas jupj ca jas müꞌüsüs tsjan la tjiji Dios jupj mpes . Gente ca malala mvelecj jupj poꞌó , niná jas tjiꞌyüsa na ; ca mvelecj jupj ma jola jinwá . Dios ma ca nin mveles ; Dios ca mveles jupj pülücj selé quinam Dios jos jin .
46003019	Niswa velé , gente pülücj sin tjiꞌyüsa na , la pꞌa javelepj pülücj salejepj yupj . Dios ma nin vele ; Dios vele tsjicj way pꞌin salejepj yupj . Ma yola jinwá yupj Dios lal . Dios Popel vele : “ Yupj yola pasal salejepj ꞌüsüs jis la jay , ꞌüsüs jis la pal . Dios ma ca jis maꞌayas ca nin mpalas yupj jisas jin ” , Dios Popel nin vele .
46003020	Dios Popel vele wa : “ Qjuis Jepa Dios selé tsjan yola yupj . Jupj selé ma ca nin mpalas yupj yola jinwá . ”
46003021	Más ꞌücj ma nusin müꞌüsüs yom pjaní vele pꞌin . Ma mvelé más ꞌücj pjü sin ꞌyüsa jupj vele pꞌin . Pjü way nun nutsꞌaꞌá , mpes ma ca nin mvelé nun .
46003022	Cupj pjü way nun nutsꞌaꞌá , nucopj pꞌyaꞌsacj mpes . Napj nun nutsꞌaꞌá . Apolos nun nutsꞌaꞌá wa , Pedro ꞌotsꞌipj . Cupj nucopj pꞌyaꞌsacj , mpes ꞌüsüs nu pyala . Nun nucunú , ꞌüsüs nu pyala . Tacaꞌliqué na , ꞌüsüs ca nu mpalas . Pjü way Dios la tjiji , nun nutsꞌaꞌá . Quina patja , pjü nun nutsꞌaꞌá . Pꞌa jawas mpatjam , pjü way nun nutsꞌaꞌá nsem wa . Pjü way nun nutsꞌaꞌá .
46003023	Nun pꞌiyá Jesucristo jutsꞌaꞌá . Jesucristo Dios jutsꞌaꞌá jupj .
46004001	Nin mpes najas gente ca jus nlayecj napj tsjiꞌ lejay Jesucristo mpes . Apolos jupj mpes tsjiꞌ liji wa . La pꞌa nin pꞌiyá lajay wa . Jesucristo qjuisin tjejyama la veles gente jilal Dios jos jin . Ninana cupj velecj , püna gente ma salejeptsja niná .
46004002	Napj tsjiꞌ lejay Nejepa Jesucristo mpes . Pjaní tsjiꞌ liji na jepa mpes , más ꞌücj jupj lovin nin liji jupj jepa jos jin .
46004003	Ca nacj nun welé ma ꞌüsüs tsjiꞌ la tjejay napj Jesucristo mpes . Ma nola nun welé mpes . Ma nola wa la pꞌa javelepj mpes . Napj pꞌiyá ma selé ncu ꞌüsüs la tjejay jupj jos jin .
46004004	Napj nola napj ꞌüsüs la tjejay jupj jos jin . Mopꞌin napj nola mpes tulucj ca Dios mveles napj ꞌüsüs . Qjuis Jepa Jesucristo pꞌin selé ncu ꞌüsüs la tjejay jupj jos jin . Nin ca mveles jupj .
46004005	Pꞌa jawas qjuis Jepa Jesucristo ca mveles pjü jilal ncu ꞌüsüs la tjajay . Mpes najas nun ma welé quinam pjacj cuscú ꞌüsüs la tjajay . Ma mvelé nun pjacj cuscú malala la tjajay . Tꞌücꞌ way ma nin solejé nun . Jesucristo nin ca mveles jupj tjacꞌ na . Jupj pꞌin selé tsjan yola gentas . Jupj ca mveles yupj yólatsja mpes . Jupj pꞌin selé tsjan mpes lajay niná yupj lajay jin . Jupj nin ca mveles jupj tjacꞌ na . Pülücj ꞌüsüs la tjajay jupj jos jin . Nin jawas jupj tjacꞌ na , Dios ꞌüsüs ca mveles yupj sin poꞌó .
46004006	Natjampan , nin tjeveletsja napj pꞌiyá poꞌó , Apolos poꞌó wa . Napj tjevelé ꞌoyn nyuca lijicj cupj . Mopꞌin tꞌücꞌ way najas nusin ꞌyüsa napj tjevelé . Najas nusin ꞌyüsa Dios Popel vele jin ; nin la müjí pꞌin Dios Popel vele jin , nin najas . Mpes ma ca mvelé nepénowa más ꞌüsüs sin ꞌyüsa lajay . Ma ca mvelé más ꞌücj qjuisin ꞌyüsa yupj javelepj jin . Ma ca mvelé yupj más ꞌüsüs la pꞌa jilal .
46004007	Tꞌücꞌ way nun más ꞌüsüs tulucj la pꞌa jilal . Nun toꞌá , Dios nu tjeꞌyaya , pjü way . Nun welé ꞌüsüs way nun , niná toꞌá mpes . Nin tulucj . Niná toꞌá , nun la tjüjí mpes tulucj . Toꞌá Dios nu tjeꞌyaya mpes . Mpes malala nun welé ꞌüsüs way nun , niná toꞌá mpes .
46004008	Nujola nun toꞌá quinam pjü nujisas . Nujola Dios pjü la tjiji nun mpes , nujola más pülücj ma nujisas quinam . Nun jepa noypan jinwá nu tepyala jin nujola . Ma nin qjuis tepyala cupj qjuilal . Napj selé jepapan tulucj nun custjay . Tꞌücꞌ way najas nun jepa noypan ca nu cüpalas . Najas cupj jepa noypan ca qjuis cüpalas wa .
46004009	Ma nin qjuis tepyala cupj qjuilal . Tꞌücꞌ way apostolpan way cupj ; mopꞌin gente yola cupj más tsjictjacj pjü jilal . Napj nola Dios la tjiji mpes nin yola yupj . Nasa ca mvelé ꞌoyn nyuca yola yupj cupj poꞌó . Nenéyawa jepapan sa jam malala lajay jis la palan animal tsꞌa ꞌin jilal . Animal witjacj lovin jaꞌünan gente niná . Gente pülücj yus januc la palan na . Malala yola malala lajay sin poꞌó ; malala la tjajay mpes nin jis tepyala jin yola yupj . Nin wa yola gentá cupj poꞌó , malala qjuesé palá mpes . Angelpan pjü way januc wa nin qjuesé palá . Gente pjü way januc wa nin qjuesé palá .
46004010	Gente yola cupj ma qjuiyola jin velecj . Nin yola cupj Jesucristo poꞌo velecj mpes . Nun nujola nun pꞌiyá pülücj solejé , nun Jesucristo so con̈có mpes . Gente yola pülücj way ma polel lijicj cupj . Nun nujola pülücj way polel lojí nun . Gente ꞌüsüs yola nun mpes ; ma ꞌüsüs yola cupj mpes .
46004011	Pasal la pülücj vecj cyaꞌlequecj custjay . Pasal la pülücj ꞌüsǘ qjuisive custjay . Cupj qjuis pülül malala . Gente qjuesé jatül cupj . Cupj cjuwá caꞌaj qjuis la pütꞌüs .
46004012	Pasal yümücj tsjiꞌ lijicj , tꞌemel ca ntꞌanquecj . Tsjiꞌ lijicj mpes ꞌücj jaylacj lijicj qjuis la las . Gente malala javelepj na cupj qjuilal , ꞌüsüs velecj yupj jilal . Gente malala lajay na cupj qjuilal , ma tsꞌi ꞌinyacj cupj .
46004013	Gente malala javelepj na cupj poꞌó , cupj ꞌüsüs velecj yupj sin poꞌó . Gente javelepj cupj basura jinwá . Nin javelepj custjay . Yupj yola cupj más malala pjü jilal , mpes nin javelepj yupj .
46004014	Ca nacj nun nujola napj najas nun ca nu maycas nun la tjüjí mpes , ne nin mpes tepyac niná . Nin tulucj . Napj tepyac nun nusin müꞌüsüs la mejay . Yom jupj tsꞌuyupj sin ꞌyüsa liji jin pꞌiyá , napj nusin ꞌyüsa la sejay nun . Pajal quelel la nusejay .
46004015	Tsjicj si ꞌüsǘ popay lal . Jupj popay mwalá way si ꞌüsǘ liji . Nin pꞌiyá nusin tjiꞌyüsa la tjejay napj . Napj mwalá way nun jilal tjevelé tsjan niná Jesucristo ꞌüsüs la tjiji gente mpes . Nun Dios tsꞌuyupj nu tepyala napj nun jilal tjevelé mpes . La pꞌa wa pülücj nusin ꞌyüsa lajay ca nacj Jesucristo poꞌó , newa napj jinwá lajay tulucj . Napj quelel la nusejay .
46004016	Po najas nun la müjí napj la tjejay jin .
46004017	Mpes napj se jam Timoteo nun ntꞌa . Napj pasal quelel lejay jupj . Jupj pasal ꞌüsüs jas tjiꞌyüsa napj lal , tsjicj si ꞌüsǘ jinwá popay lal . Jas tjiꞌyüsa napj tjevelé qjuis Jepa Jesucristo poꞌó , ne jupj nin liji napj tjevelé jin . Tꞌücꞌ way napj nusin tjiꞌyüsa la tjejay Jesucristo poꞌó . Niná napj tjevelé , Timoteo nun jilal mveles ca niswá . Niná napj sin ꞌyüsa lejay Dios tsꞌuyupj ꞌa si mulú ntꞌa jun taꞌá .
46004018	Nun popa nepénowa yola lecj jeyá napj la winin la veles nun jilal . Niná malala javeleptsja napj nin poꞌó . Yola pasal salejepj yupj .
46004019	Mopꞌin ma ca nin nsem yupj yola jinwá . Len̈ way quelel jum nun ntꞌa . Qjuis Jepa Jesucristo jos napj jum , napj ca mis . Ca nin müꞌüsüs ncu yupj tꞌücꞌ way lajay Dios jos jin . Ma ca nin nola nsem tsjan javelepj yupj . Yupj ꞌüsüs jin yola yupj pꞌiyá .
46004020	Dios jyüꞌta pjü . Gente lajay na Dios jos jin , selecj tꞌücꞌ way yupj Dios jutsꞌaꞌá . Javelepj mpes pꞌin , ma selecj ncu Dios jutsꞌaꞌá yupj .
46004021	Nun ntꞌa tjum na , napj selé nun nujisas napj ma nucopj mvelel . Nujisas napj velé ꞌüsüs nun . Nujisas ꞌüsüs ca mvelé nun jilal . Mpes ꞌüsüs la müjí Dios jos jin .
46005001	Gente javelepj nun pasal malala lojí neꞌaj . Dios tsꞌuyupj tulucj nin pꞌiyá javelepj wa pasal malala lojí nun . Javelepj yom pjaní jupj popay niswa tjowaya . Yom niná , neꞌaj myaꞌna popay jatsꞌom . Pasal malala niná .
46005002	Newa nin , nun nujola pasal ꞌüsüs way nun . Más ꞌücj ꞌaplijila nu tapalas , yom niná la tjiji mpes . Más ꞌücj wola welé jupj ma polel jama nun ꞌa nusí mulú ntꞌa .
46005003	Napj ma ꞌos nun jilal quinam ; napj nola nun mpes la pꞌin , mpes napj neꞌaj ꞌos jinwá nun jilal . Napj pasal nólatsja nun mpes . Pasal nólatsja niná yomen malala la tjiji . Mpes napj nun jis lal mvelé tsjan najas ca la müjí nun jupj lal .
46005004	Napj velé Jesucristo mpes , jupj cupj qjuis Jepa Püné . Najas ꞌa nusí mulú nun . Napj ca nola nsem nun mpes ꞌa nusí mulú na . Jesucristo nucopj mpꞌaꞌsas la müjí napj velé jin , jupj cupj qjuis Jepa Püné .
46005005	Najas nun welé niná yomen lal jupj ma polel jama nun ꞌa nusí mulú ntꞌa . Ma la tjomoná Dios lal jupj mpes , Dios ma ca majamas jupj . Mpes malala ca mpalas jupj ca nacj , Satanás ca nin la mijis . Nin pyala na , niná yomen ca jas müꞌüsüs malala la tjíjitsja jupj . Mpes jupj cjües ca ꞌücj mpüꞌüm Dios lal , qjuis Jepa Jesús tjacꞌ na .
46005006	Nun nujola pasal ꞌüsüs way nun . Nun ma nujola malala la tjiji niná yomen . Malala nin . Levadura tsjicj way pꞌin , pan püm tꞌyüna liji pjü way . Nin pꞌiyá nun jilal . Yom pjaní pꞌin malala liji mpes , malala nu pyala nun pjü way jilal jupj mpes . Nun solejé niná .
46005007	Malala lojí levadura jinwá . Po ma nin la müjí quinam . Mpes nun ꞌüsüs nsem niswá . Dios vele ꞌüsüs way nun . Pan püm levadura cjuwá jinwá nun . Jesucristo tepeꞌe cruz poꞌó cupj mpes ; nin mpes Dios vele ꞌüsüs way cupj quinam . Jesucristo oveja tsjicj jinwá , tepeꞌe cupj ca ꞌücj mpatjaquecj . Püna judiopan oveja tsjictjacj jis tjüꞌünan Egipto poꞌó . ( Oveja tjüꞌünan mpes , Dios ángel yupj jis capa nipj tjemey , ma malala lis tjiji . )
46005008	Tsꞌacꞌ pjaní pjü año judiopan nin yola pyala Dios ángel casaꞌa tjemey Egipto poꞌó . Yupj jalá pan levadura cjuwá . Nin pꞌiyá más ꞌücj cupj ca qjuiyola mpalas Cristo tepeꞌe cupj mpes . Más ꞌücj ma malala lijicj . Malala lojí pan püm levadura moꞌo püꞌü jinwá . Ma malala la müjí quinam . Más ꞌücj ꞌüsüs quelel lijicj . Más ꞌücj tꞌücꞌ way velecj . ꞌÜsüs lojí pan püm levadura cjuwá jinwá . Mpes po nin la tjüjí ꞌüsüs .
46005009	Niná yomen neꞌaj tjemyaꞌna popay jatsꞌom , niswa pyac jupj mpes . Pülücj malala lajay jupj jinwá . Ma lowa yupj ꞌa si mulú ntꞌa . Ma jis capj ncon̈có yupj . Yas nam nin pꞌiyá tepyac nun mpes .
46005010	Napj tepyac qjuis catjampan nepénowa mpes . Yupj popa pülücj pasal malala lajay yupj . Ma tepyac Dios tsꞌuyupj tulucj mpes . Tꞌücꞌ way pasal malala lajay yupj , niná yomen popay jatsꞌom tjemyaꞌna jinwá . Tꞌücꞌ way yupj jisas la pꞌa jatatj . Yupj pequen̈ . Jisas pꞌa wa dios witjacj . Ma tepyac yupj mpes . Yupj jun taꞌá patja . Mpes napj selé nenéyawa jis capj con̈có , jun taꞌá patja mpes .
46005011	Tepyac la pꞌa mpes . Yupj javelepj yupj Dios tsꞌuyupj cupj jinwá . Newa malala lajay , niná yomen popay jatsꞌom tjemyaꞌna jinwá . Yupj jisas la pꞌa jatatj . Jisas pꞌa wa dios witjacj . Malala javelepj la pꞌa lajay mpes . ꞌÜsǘ se maná yupj . Pequen̈ yupj . Yupj mpes tepyac . Ma jis capj ncon̈có yupj . Ma jis lal welé nculá qjuis wa ntꞌa nu lo las . Ma wa nlawú yupj jis wa ntꞌa nu lo las .
46005012	Dios tsꞌuyupj tulucj mpes , napj ma velé pjacj cuscú malala lajay . Dios nin ca mveles . Dios tsꞌuyupj mpes velé pꞌin , más ꞌücj nusin ꞌyüsa pjacj malala jin lajay . Yom pjaní neꞌaj myaꞌna popay jatsꞌom . Tjowelé jupj lal ma ncuwim niswá ꞌa nusí mulú ntꞌa .
46005013	
46006001	Ca nacj Dios popa pjaní neꞌaj püꞌü ma jos Dios popa la pꞌa la tjijá . Malala jupj jama la veles juez lal . Más ꞌücj vele Dios tsꞌuyupj jilal . Más ꞌücj yupj javelepj ncu malala la tjiji Dios popa niná la pꞌa .
46006002	¿ Ncu nujoꞌ tepeꞌe pꞌa jawas Dios tsꞌuyupj noypan nsem yupj , Dios ca lis mijis ca nin nsem ? Yupj ca mvelecj pjacj malala nyuca la tjajay . Nin ca mvelecj Dios tsꞌuyupj tulucj jilal . Mpes costa tulucj nun welé quinam ncu malala la tjiji Dios popa pjaní .
46006003	¿ Ncu nujoꞌ tepeꞌe cupj ca mvelecj wa ncu malala la tjajay angelpan ? Mpes tꞌücꞌ way nin polel velecj quinam gente jilal quiꞌá nosis ntꞌa . Costa tulucj .
46006004	Mpes Dios tsꞌuyupj matꞌe ma yuwal yola na , malala lowú Dios tsꞌuyupj tulucj ntꞌa . Malala nin nun nujisas yupj mvelecj pjacj malala la tjiji .
46006005	Najas ꞌaplijila nsem nun nin la tjüjí mpes , ne nin velé napj . Dios tsꞌuyupj mátꞌeya ma yuwal yola na , napj selé nun popa nepénowa ꞌücj polel javelepj pjacj malala la tjiji . Napj selé nun popa nepénowa ꞌüsüs sin tjiꞌyüsa Dios mpes quinam , ne yupj ꞌücj polel lajay niná .
46006006	Mopꞌin ma lojí niná . Dios popa pjaní vele Dios popa pꞌa wa malala la tjiji jupj lal . Jama , vele niná juez lal . Nin la tjiji na , jupj tjemey Dios popa tulucj ntꞌa .
46006007	Quelel velé la pꞌa casá wa . Tꞌücꞌ way malala nun lowú la pꞌa ntꞌa , yupj mvelecj pjacj malala la tjiji . Más ꞌücj ma welé niná la pꞌa jilal . Nun ma nin lojí Dios jos jin . La pꞌa malala la nusiji na , más ꞌücj ma nujola nsem . La pꞌa pweca na nun nutsꞌaꞌá , más ꞌücj ma nujola nsem .
46006008	Nun lojí ꞌüsüs tulucj . Nun pꞌiyá malala lojí wa la pꞌa jilal . Nun pweꞌqué wa la pꞌa jutsꞌaꞌá . Nin lojí nunwá , malala lojí nun Dios tsꞌuyupj jis lal .
46006009	Nun solejé malala lajay ma polel jil Dios jyüꞌta ntꞌa . Niná Dios ma la mijis yupj mpes . Najas nun jus nlayé tꞌücꞌ way yupj ma polel jil Dios jyüꞌta ntꞌa . Nenem neꞌaj jamanun sejatsꞌom tulucj . Nenem jis vayum tulucj jilal jil . Ma tjewyayin̈ neꞌaj jamanun wa . Pꞌa wa dios witjacj jisas . Niyom neꞌaj jamanun pꞌa niyom jilal , yupj sejatsꞌom jinwá nsem .
46006010	Yupj pequen̈ . Yupj jisas la pꞌa jatatj . Se maná yupj . Malala javelepj la pꞌa lajay mpes . Malala lajay la pꞌa jilal , ꞌücj jis la pecj . Pjü way niná lajay ma polel jil Dios jyüꞌta ntꞌa . Dios ma nin la mijis yupj mpes .
46006011	Nun popa nepénowa nin pꞌiyá la tjüjí yas nam . Quina Dios perdonar la nutjiji malala la tjüjí mpes . Perdonar la nutjiji jupj Cjües mpes , qjuis Jepa Jesucristo mpes wa . Nun Dios jutsꞌaꞌá , nin nu tepyala . Nun ꞌüsüs Dios lal quinam , Dios la nutjiji mpes .
46006012	Napj ꞌücj nin lejay napj quelel lejay jin . Nin pꞌin , nenéyawa ma ꞌüsüs ne palá nin lejay na napj quelel lejay jin . Napj ꞌücj lejay napj quelel lejay jin . Nin pꞌin ma najas napj po nola nsem napj nin quelel lejay mpes . Nin ne palá na , ma ca nin la mejay .
46006013	Tꞌücꞌ way Dios ve la tjiji qjuis col mpes . Dios la tjiji wa cupj qjuis col ve mpes . Ve ncawajas ca , qjuis col ncawajas wa ca , Dios ca nin la mijis . Dios la tjiji wa cupj qjuis pꞌüy , cupj ca nin la mijicj qjuis Jepa Jesucristo jos jin . Jupj ma jos niyom neꞌaj jamanun sejatsꞌom tulucj . Ma wa jos nequem jil jis vayum tulucj jis lal . Ma nin mpes la tjiji cupj qjuis pꞌüy . Qjuis Jepa Jesucristo qjuis capj pꞌyaꞌsa ꞌücj lijicj jupj jos jin .
46006014	Dios jas tjijyünsa qjuis Jepa Jesucristo , mpes püꞌü niswá . Jupj qjuisin müjünsüs wa ca , mpatjaquecj niswá . Püné jupj , mpes ꞌücj nin liji .
46006015	Tꞌücꞌ way nequem nepénowa pajal malala lajay . Yupj quelel jil niyom pülücj jilal . Noyomes jaylacj lajay yupj jilal jil na . Malala nin , nequem nenem su manú . Yom neꞌaj myaꞌna na yupj popa pjaní , malala . Yupj jis pꞌüy pjaní jinwá se palá . Nun solejé nun Cristo jutsꞌaꞌá , mpes nun jupj jüpꞌüy jinwá . Cristo jutsꞌaꞌá ma ca jis manucj nequem malala witjacj .
46006016	Nun solejé yom myaꞌna na quepj malala lijá , yupj jis pꞌüy pjaní jinwá se palá . Dios Popel vele : “ Manas ca jüpꞌüy pjaní jinwá nsem yupj ” .
46006017	Nin mpes ma polel nin lojí . Yom se con̈ca na qjuis Jepa Jesucristo , yupj manas cjües pjaní jinwá se palá .
46006018	Mpes najas ma su manú nequem nenem . Najas ma su manú nun sejatsꞌom tulucj . Najas nequem ma jil yupj jis vayum tulucj jilal . Nin quelel lojí niná ca nacj . Nin lojí na , malala lojí nun jis pꞌüy pꞌiyá jilal . Pꞌa casá malala lojí na , ma malala se palá nun jis pꞌüy jilal . Nin tulucj niná lojí na . Malala lojí na nun jis pꞌüy pꞌiyá jilal , pasal malala .
46006019	Nujola tapalas Dios Cjües püꞌü nujisas moꞌó . Nun jis pꞌüy jupj wo jinwá jupj lal . Dios jupj Cjües nu tjeꞌyaya . Mpes nun jis pꞌüy nun nutsꞌaꞌá tulucj . Nun Dios jutsꞌaꞌá .
46006020	Dios jaylacj la tjiji jinwá la tjiji nun jis lal . Mpes nun Dios jutsꞌaꞌá . Najas gente ꞌüsüs ca mvelecj Dios poꞌó , nun lojí mpes . Mpes lovin la müjí Dios jos jin .
46007001	Nun papel tapaqué napj mpes . Nujisastsja napj mpac niyom mpes , sejatsꞌom mpes wa . ꞌÜcj niyom lovin ma jamanun nequem .
46007002	Mopꞌin ma ca nin nsem . Napj selé niyom jamanun nequem . Napj selé wa nequem jil niyom jilal . Mpes más ꞌücj niyom mwayin̈ nequem jilal . Más ꞌücj niyom niná lovin ma jamanun sejatsꞌom tulucj jilal . Más ꞌücj nequem niná lovin ma jil jis vayum tulucj jilal .
46007003	ꞌÜcj yupj jamanun yupj sejatsꞌom . ꞌÜcj wa nequem niná jil yupj jis vayum jilal .
46007004	Quepj tjowaya na , jupj jüpꞌüy ma jupj jutsꞌaꞌá quinam . Jupj jüpꞌüy jupj voyum jutsꞌaꞌá . Nin pꞌiyá , yom tjowaya na , jupj jüpꞌüy ma jupj jutsꞌaꞌá quinam . Jupj jüpꞌüy jupj jatsꞌom jutsꞌaꞌá quinam .
46007005	Mpes ꞌücj yom myaꞌna jupj jatsꞌom . Pjaní ma quelel myaꞌna maꞌajapj , malala . Nenéyawa nin pꞌiyá yola , quelel javelepj Dios lal pꞌin quinam , mpes ma quelel nin lajay quinam . ꞌÜsüs nin . Mopꞌin ma ca tsꞌacꞌ pülücj nsem . Pꞌa jawas ca quelel mal niswá . Mpes más ꞌücj nin lajay . Yom ma myaꞌna jatsꞌom , malala . Satanás ncuwim ca nacj yom niná ntꞌa , mveles ca más ꞌücj jupj neꞌaj myaꞌna pꞌa quepan . Satanás ncuwim wa ca nacj jupj jatsꞌom ntꞌa , mveles ca más ꞌücj jama pꞌa yomen lal . Satanás jos malala lojí .
46007006	Tꞌücꞌ way nenéyawa quelel welé pꞌin Dios lal ; ma quelel lowú ca nacj nun sejatsꞌom lal , nuvoyum lal . Niná ma nu jyütütj ; nujisas na pꞌin , ꞌüsüs .
46007007	Napj nola más ꞌücj pjü sejatsꞌom tulucj , napj jinwá . Nin tulucj la pꞌa . Dios nin liji cupj polel lijicj jupj jos jin . Ma polel lijicj nin pꞌiyá . Dios ma qjuesé ꞌaya nin pꞌiyá lijicj .
46007008	Nepénowa lovin ma tjewyayin̈ yupj . Nequem nepénowa , yupj jis vayum tecyaꞌlin̈ . Quina napj quelel pyac yupj mpes . ꞌÜsüs yupj ma mwayin̈ ca , napj jinwá .
46007009	Mopꞌin ma jisas yusapj mpatjam ca nacj . Po quelel jil pꞌa lal . Pasal yola niná . Mpes más ꞌücj mwayin̈ ca yupj . ꞌÜsüs mwayin̈ ca . Malala ma mwayin̈ ; malala lovin yola niyom mpes .
46007010	Quina napj quelel sin ꞌyüsa lejay tjewyayin̈ jilal . Napj pyac qjuis Jepa Jesucristo tjevelá . Más ꞌücj nequem ma jis vayum patja jil la pꞌa ntꞌa . Malala ma jisas yupj jis vayum quinam .
46007011	Mopꞌin nin pyala neneyawá . Ca nacj quepj pjaní voyum püꞌü jama , ma jos jupj voyum quinam . Mpes más ꞌücj jupj lovin ma ca mwayim niswá . Jupj ma quelel püꞌü voyum tulucj , más ꞌücj jupj jacꞌ niswá voyum ntꞌa . Qjuis Jepa Jesucristo jos wa yom ma se jamá jupj jatsꞌom .
46007012	La pꞌa mpes qjuis Jepa Jesucristo ma nin tjevele . Napj pꞌiyá ca mpac yupj mpes . Yom pjaní jáꞌasa neꞌaj ca nacj , jupj jatsꞌom Dios popa tulucj . Quepj niná ꞌücj jos püꞌü jupj lal . Mpes más ꞌücj yom niná ma se jamá jupj jatsꞌom .
46007013	Ca nacj quepj jáꞌasa neꞌaj , jupj voyum Dios popa tulucj . Mopꞌin nin , yom niná ꞌücj jos püꞌü jupj lal . Mpes más ꞌücj quepj niná ma voyum püꞌü jama la pꞌa ntꞌa .
46007014	Tꞌücꞌ way jupj voyum ma pyona Jesucristo poꞌó . Newa nin , Dios liji quepj voyum ꞌüsüs pyala Dios lal jupj jatsꞌom pyona mpes . Mpes más ꞌücj quepj niná ma voyum püꞌü jama la pꞌa ntꞌa . Yupj jis tsꞌuyupj Dios jutsꞌaꞌá se palá wa . Yupj malala tulucj Dios lal . Yom pꞌa wa jáꞌasa neꞌaj ca nacj , jupj jatsꞌom ma pyona Jesucristo poꞌó . Nin pꞌiyá , Dios liji jupj jatsꞌom ꞌüsüs pyala Dios lal jupj voyum pyona mpes . Mpes más ꞌücj yom niná ma se jamá jupj jatsꞌom . Yupj jis tsꞌuyupj Dios jutsꞌaꞌá se palá wa . Yupj malala tulucj Dios lal .
46007015	Nenéyawa ma pyona quelel jama la pꞌa ntꞌa . Yom ma pyona Jesucristo poꞌó , jupj jatsꞌom pyona pꞌin . Mpes ꞌücj yom niná jama . Dios jos jupj lal japon ꞌücj jisas jatja , mpes ꞌücj quepj ma püꞌü jupj lal quinam . Dios jos ma la velel yupj . Quepj niná ma selé ncu jupj voyum ca jos nsem Jesucristo . Mpes ꞌücj jupj voyum jama la pꞌa ntꞌa . Ca nacj quepj ma pyona quelel jama la pꞌa ntꞌa . Quepj niná ma pyona Jesucristo poꞌó , jupj voyum pyona pꞌin . ꞌÜcj quepj niná jama . Dios jos jupj lal japon ꞌücj jisas jatja , mpes ꞌücj yom niná ma püꞌü jupj lal quinam . Dios jos ma la velel yupj . Yom niná ma selé ncu jupj jatsꞌom ca jos nsem Jesucristo . Mpes ꞌücj jupj jatsꞌom jama la pꞌa ntꞌa .
46007016	
46007017	Dios la nu tꞌya nu la pon jupj lal , mpes jupj jos jin la müjí lovin . Nin pꞌiyá niná tjewyayin̈ mpes , tjewyayin̈ tulucj mpes wa . Qjuis Jepa Jesucristo nasa tjevele pjacj mwayis , pjacj ma ca mwayis . Nin pꞌiyá liji pjü jis lal . Mpes jupj pꞌiyá tjevele ꞌonin ca nsem nun jis lal . Nun sejatsꞌom toꞌá , Dios jos ꞌüsüs la müjí . Nun sejatsꞌom cjuwá , Dios jos ꞌüsüs la müjí wa nun . Niná sin ꞌyüsa lejay napj jun taꞌá , Dios tsꞌuyupj ꞌa si mulú ntꞌa .
46007018	ꞌÜcj nusin la ꞌüsüs niná . Dios la nu tꞌya na , ca nacj nasa tꞌücꞌ nun jis pjolocꞌ tsjicj way tꞌasiyú tꞌü tepyala . La pꞌa yupj jis pjolocꞌ tꞌü tepyala tulucj . Ma nujisas tꞌas nin pꞌiyá majatjaqué yupj jinwá . Pꞌa casá waytsja ca nacj . Dios la nu tꞌya na , ca nacj nun jis pjolocꞌ lovin ma tꞌü tepyala . La pꞌa yupj jis pjolocꞌ nasa tꞌü tepyala . Ma nujisas tꞌas nin pꞌiyá majatjaqué yupj jinwá .
46007019	Nepénowa javelepj ꞌüsüs nu pyala nun jis pjolocꞌ tsjicj way tꞌasiyú jatꞌǘ na . Nin tulucj . La pꞌa javelepj más ꞌüsüs nu pyala nun jis pjolocꞌ tsjicj way tꞌasiyú ma jatꞌǘ na . Nin tulucj . ꞌÜsüs nu pyala nin lojí na Dios tjevelá . Tꞌücꞌ way niná .
46007020	Dios la nu tꞌya na , ca nacj nasa tꞌücꞌ nun jis pjolocꞌ tsjicj way tꞌasiyú tꞌü tepyala . ꞌÜcj nin . Ma nujola tꞌas . Dios la nu tꞌya na , ca nacj nun jis pjolocꞌ lovin ma tꞌü tepyala . ꞌÜcj wa nin . Ma nujola tꞌas . Ma nujisas tꞌas nun jis pjolocꞌ jatꞌǘ .
46007021	Dios la nu tꞌya na , ca nacj esclavopan waytsja nun . Ma nujola tꞌas . Ma nin velé ma nlawú jupj jutsꞌaꞌá nusin jyama na . Jupj vele ꞌücj jis la winin , ꞌücj ma tsjiꞌ lojí jupj mpes quinam . Jupj nin liji na , ꞌücj lowú nun .
46007022	Nepénowa esclavopan waytsja yupj , Dios lis tꞌya na . Quina yupj cupj qjuis Jepa Jesucristo jutsꞌaꞌá . Mpes quina ma lajay diablo jos jin . Nin mpes esclavopan jin tulucj diablo lal . Nepénowa esclavopan tuluctsja Dios lis tꞌya na . Quina Jesucristo yupj jis Jepa ; yupj lajay jupj jos jin , esclavopan jinwá . Mpes pjü way nun yuwal .
46007023	Jesucristo jaylacj la tjiji jinwá la tjiji nun jilal . Mpes nun jupj jutsꞌaꞌá . Mpes lovin la müjí jupj jos jin . Gente ca jisas nsem nun ma nin lojí jupj jos jin . Mopꞌin ma mpjaꞌaqué yupj javelepj .
46007024	Natjampan , Dios la nu tꞌya na , ca nacj esclavo waytsja nun . ꞌÜcj , ma nujola tꞌas . Dios la nu tꞌya na , ca nacj esclavo waytsja tulucj nun . ꞌÜcj wa . Ma nujisas tꞌas nin pꞌiyá majatjaqué la pꞌa jinwá . Dios jáꞌasa nun jilal .
46007025	Napj quina quelel pyac lovin ma tjewyayin̈ mpes . Qjuis Jepa Jesucristo ma tjevele napj lal yupj sin poꞌó . Napj ca mpac napj nola jin yupj mpes . Qjuis Jepa Jesucristo la ntjetꞌá napj la veles la pꞌa jilal jupj mpes , ne ꞌücj nun mponé napj velé .
46007026	Quina malala se palá Dios tsꞌuyupj jilal . Mpes napj nola más ꞌücj Dios tsꞌuyupj ma mwayin̈ ca .
46007027	Ca nacj nun toꞌá nun sejatsꞌom nasa . ꞌÜcj . Ma tjowelé lowa nun sejatsꞌom jilal ne mal . Ca nacj lovin sejatsꞌom cjuwatsja . Ma nujisas tꞌas woyaqué .
46007028	Ma nin velé ma polel woyaqué . Woyaqué na , ma malala lojí . Nequem nepénowa lovin ma tjewyayin̈ custjay . Ca nacj quelel wyayin̈ yupj . Ma malala nin lajay yupj . Nun mpes nola la pꞌin . Tꞌücꞌ way malala ca jis mpalas Dios tsꞌuyupj jilal quiꞌá nosis casá . Tjewyayin̈ jilal más malala ca jis mpalas . Mpes nun jilal napj velé más ꞌücj ma woyaqué nun .
46007029	Natjampan , napj nin velé pasal len̈ way malala ca jis mpalas Dios tsꞌuyupj jilal quiꞌá nosis casá . Mpes nun sejatsꞌom jatatj , quina najas nun nujola ma tjewyayin̈ yola jinwá . Ma tjewyayin̈ ꞌücj nin yola Dios poꞌó . Más ꞌüsüs tsjiꞌ lajay Dios mpes . Najas tjewyayin̈ nin lajay yupj jinwá .
46007030	Ca nacj nun ꞌaplijila quinam . Ma nujola tꞌas nun ꞌaplijila mpes . Lowa , tsjiꞌ la müjí Dios mpes . Ca nacj nun ꞌücj jisas . Ma nujola tꞌas nun ꞌücj nujisas mpes . Lowa , tsjiꞌ la müjí Dios mpes . Ca nacj quelel lowú , jaylacj la müjí nun nujisas . Ma nujola tꞌas niná nun nutsꞌaꞌá lovin . Lowa , tsjiꞌ la müjí Dios mpes .
46007031	Ca nacj pülücj toꞌá nun . Ma nujola tꞌas nun toꞌá mpes . Lowa , tsjiꞌ la müjí Dios mpes . Pjü nosis casá jatja ncawajas ca . Pꞌa casá ca nsem pꞌa jawas .
46007032	Najas ma nujola nsem . Yom jatsꞌom tulucj , ꞌücj jola qjuis Jepa Jesucristo poꞌó . Pasal quelel tsjiꞌ liji jupj mpes . Jupj jos qjuis Jepa Jesucristo ꞌücj jos nsem jupj liji mpes .
46007033	Yom jatsꞌom tyaꞌa , pasal jola jupj jatsꞌom poꞌó . ꞌÜsüs quelel liji jupj mpes . Jos jupj ꞌücj ca nsem jatsꞌom lal , jupj liji mpes .
46007034	Mpes matꞌe mpes jola jupj . Jola qjuis Jepa Jesucristo poꞌó , jola wa jatsꞌom poꞌó . Nenéyawa jola Jesucristo poꞌó , nenéyawa jola jatsꞌom poꞌó . Nin pꞌiyá nequem jilal , tsjücjüim jilal ꞌotsꞌipj . Quepj voyum tulucj ꞌücj jola Jesucristo poꞌó . Lovin quelel liji Dios jos jin pꞌin . Jos jupj pꞌiyá ꞌüsüs nsem Dios lal , jos wa jupj cjües ꞌüsüs nsem Dios lal . Quepj voyum tyaꞌa , pasal jola jupj voyum poꞌó . ꞌÜsüs quelel liji jupj mpes . Jos jupj voyum ꞌücj jos nsem jupj liji mpes .
46007035	Niná velé nun jilal nucopj la pꞌacj . Ca nacj nun nujola napj najas ma woyaqué nun . Nin tulucj . Najas nun lovin nin la müjí qjuis Jepa Jesucristo jos jin pꞌin . Niná más ꞌücj . Nin mpes nin velé nun jis lal .
46007036	Ca nacj yom jáꞌasa neꞌaj , vele jucucus lal jupj jos ma woya jupj . Jola la pꞌin malala niná vele jucucus lal ca nacj . Jupj jucucus tsjücjüim quinam , po quelel woya jupj . Mpes ca jupj jola más ꞌücj jupj jucucus mwayim quinam . ꞌÜcj mveles ꞌücj mwayim quinam . Ma malala vele .
46007037	Pꞌa yom vele jupj jucucus lal ma mwayis jupj . Jupj jola pasal ꞌüsüs way nin vele , jola ma malala vele . ꞌÜcj nin vele jupj nin jos mpes . Po jola más ꞌücj jupj jucucus ma woya . ꞌÜsüs way niná .
46007038	Mpes ca nacj yom ca mveles ꞌücj woya jupj jucucus . Jupj vele ꞌüsüs way . Ma nin vele ca nacj . Ca nacj jupj ca mveles más ꞌücj ma woya jupj . Más ꞌüsüs way niná .
46007039	Nequem tjewyayin̈ , malala jis vayum patja jil la pꞌa ntꞌa . Jupj voyum tepeꞌe na pꞌin , ꞌücj jama . ꞌÜcj ca mwayim niswá . Jupj jos lal ꞌücj ca mwayim . Mopꞌin Jesucristo lal pyona lal ca mwayim la pꞌin .
46007040	Jupj ma quelel woya , ꞌücj wa . Más ꞌücj jos nsem jupj , nin nola . Más ꞌücj polel tsjiꞌ la mijis Dios mpes . Napj nola napj nin velé Dios Cjües jos jin .
46008001	Gente nepénowa pis jaꞌayapj pꞌa dios witjacj mpes . Quina ninana mpes quelel pyac . Yupj jis dios Dios tꞌücꞌ way tulucj . Pjü cupj niná selecj . Gente nepénowa yola yupj pꞌiyá ꞌüsüs , pülücj sin tjiꞌyüsa mpes . Malala nin . Más ꞌücj quelel la sojí la pꞌa . Mpes ca sin müꞌüsüs la müjí Dios poꞌó .
46008002	Nepénowa yola yupj pꞌiyá pasal salejepj . Tꞌücꞌ way pasal salejepj . Newa ma salejepj Dios jos jin .
46008003	La pꞌa wa nepenowá quelel lajay Dios . Yupj Dios jutsꞌaꞌá .
46008004	Gente pis jaꞌayapj dios witjacj jilal . Niná mpes ca mpac quinam . Nun quelel solejetsja ncu ꞌücj niná pwisis lojá . Cupj selecj yupj jis dios witjacj Dios tꞌücꞌ way tulucj . Janucun tulucj yupj . Dios tꞌücꞌ way jusapj . Len̈ la pꞌa .
46008005	Gente javelepj dios pülücj patja tsjun poꞌó . Javelepj pülücj patja wa nosis casá . Yupj japon dios pasal pülücj yupj . Japon dios pülücj jajütütj .
46008006	Pꞌa casá pyonecj cupj . Cupj pyonecj Dios pjaní pꞌin . Jupj cupj qjuis Papay . Pjü patja jupj la tjiji mpes . Jupj la qjuis tjiji , cupj tsjiꞌ la mijim jupj mpes . Cupj qjuis Jepa Püné pjaní wa pꞌin jupj , Jesucristo jupj . Dios pjü la tjiji Jesucristo mpes . Jesucristo mpes cupj pyatjaquecj .
46008007	Mopꞌin pülücj ma sin tjiꞌyüsa niná . Lovin yólatsja niná dios witjacj janucun yupj . Yupj jalá pwisis , pis niná gente tjaꞌayapj dios witjacj mpes . Yupj yola pis niná dios witjacj jutsꞌaꞌá custjay . Yupj yola Dios ma jos jalá yupj niná , mpes tjalá na , ꞌaplijila se palá . Ma ꞌüsüs sin tjiꞌyüsa custjay Dios jos jin , mpes nin se palá yupj .
46008008	Cupj ꞌüsüs Dios lal , nin qjuesé palá tjelyajacj mpes tulucj . Lyajacj , cupj ma más ꞌüsüs Dios lal . Ma lyajacj , cupj ma más malala Dios lal . Lyajacj , ꞌücj . Ma lyajacj , ꞌücj wa .
46008009	Nun nin lojá pwisis , la pꞌa tjaꞌayapj dios witjacj mpes . Ma nujola nun . Newa nin , la pꞌa tꞌücꞌ way ma sin tjiꞌyüsa custjay dios witjacj nenem mpes . Yupj nujus januc lojá niná pwisis . Jalá wa yupj . Ma sin ꞌyüsa , mpes ꞌaplijila se palá tjalá mpes . Mpes ma nlajá niná pwisis nun .
46008010	Ca nacj nun ca nlawú yupj jis dios jáꞌasa ntꞌa . Nun ca nlajá pwisis , yupj tjaꞌayapj jis dios niná mpes ca nacj . Nun tꞌücꞌ way nusin tjiꞌyüsa dios witjacj sin poꞌó . La pꞌa ma sin ꞌyüsa ca nacj . Yupj ca nujus nucucj ca nacj nin lojá . Yola nsem ꞌücj ca nlajacj wa . Mpes nlajacj wa yupj ca nacj . Yacjaya ca yola nsem yupj pꞌiyá malala la tjajay , tjalá mpes .
46008011	Nun tꞌücꞌ way nusin tjiꞌyüsa dios witjacj sin poꞌó . La pꞌa ma sin tjiꞌyüsa . Malala se palá ca nacj nun nusin tjiꞌyüsa mpes . Nujola tꞌas , yupj nun sejatjampan , Jesucristo tepeꞌe wa yupj mpes .
46008012	Ca nacj yupj ca nlajacj pwisis niná , nun tjalajá mpes . ꞌAplijila ca nsem yupj ca nacj . Mpes nun malala la tjüjí yupj jilal , yupj ne nun sejatjampan . Mpes nun malala la tjüjí wa Jesucristo lal .
46008013	La pꞌa ca nlajas pwisis napj tjelyá mpes ca nacj . Jupj jola malala pis lyaja , mpes lyaja na , malala liji jupj Dios lal . Jupj napj natjam . Ma najas jupj ca malala la mijis , mpes napj ma ca nla pwisis niswá .
46009001	Apóstol napj . Dios nin tjejyama la veles jupj mpes . Jupj jos napj velé Jesucristo poꞌó . Dios ni jütüta . Gente pꞌin ma na jütütj . Napj jus tjinyuc qjuis Jepa Jesús . Napj nin lejay jupj jos jin . Mpes quina nun Dios tsꞌuyupj nu tepyala .
46009002	Ca nacj gente la pꞌa ma japon apóstol way napj , ma japon Dios nin tjejyama la veles jupj mpes . Nun pꞌin poné . Napj selé nun poné jupj nin tjejyama . Nun Dios tsꞌuyupj nu tepyala . Nin mpes Dios nin tjejyama nun ntꞌa la veles jupj mpes Jesucristo poꞌó .
46009003	Nepénowa malala javelepj napj nin poꞌó . Nin javelepj napj lejay mpes . Niná yupj jis lal velé .
46009004	Tꞌücꞌ way pülücj jilal velecj Jesucristo poꞌó . Mpes cupj ꞌücj tꞌeꞌenquecj Dios tsꞌuyupj qjuesé ꞌayapj qjuis la las , qjuis la müs wa .
46009005	Apostolpan la pꞌa jil wa , javelepj Dios mpes . Yupj sejatsꞌom jis capj jacon̈ . Yupj sejatsꞌom Dios tsꞌuyupj wa . Qjuis Jepa Jesús jüpülücpan , yupj sejatsꞌom jis capj jacon̈ wa . Pedro jatsꞌom se con̈ca wa . Mpes ꞌücj cupj wyayaquecj wa Dios tsꞌuyupj jilal , ꞌücj qjuis capj la con̈ . Newa woya secj cupj .
46009006	Bernabé tsjiꞌ liji , napj tsjiꞌ lejay wa , mpes ꞌücj jaylacj lijicj qjuis la las , caꞌaj qjuis la jas jaylacj lijicj wa . Apostolpan la pꞌa ma tsjiꞌ lajay . Dios tsꞌuyupj se ꞌayapj jis la las , caꞌaj jis la jas se ꞌayapj wa . Apostolpan tsjiꞌ lajay Dios mpes ; nin mpes se ꞌayapj yupj niná . ꞌÜsüs nin . ꞌÜcj wa cupj ma tsjiꞌ lijicj ; cupj pꞌiyá quelel tsjiꞌ lijicj , mpes nin lijicj .
46009007	Quina ca mpac tsjan mpes ca jus nlayé napj velé tꞌücꞌ way . Cupj militarpan jinwá , Dios mpes tsjiꞌ lijicj mpes . Militar tsjiꞌ liji jepapan mpes . Militar ma jaylacj liji jupj lo las . Jepa ꞌyaya jupj lo las . Cupj militarpan jinwá , mpes ꞌücj la pꞌa ca qjuis maꞌayacj cupj qjuisas . Uva sinacj jinwá lijicj wa . Yom sine na , pülücj vyala jupj jutsꞌaꞌá nsem . Nin pꞌiyá cupj qjuis lal ; ꞌücj tꞌeꞌenquecj wa cupj . Vaca si manuna jinwá lijicj wa . Yom vaca si manuna , ꞌücj jupj pjyüjü . Nin pꞌiyá cupj qjuis lal ; ꞌücj tꞌeꞌenquecj cupj lijicj mpes . Po ꞌüsüs Dios tsꞌuyupj jaꞌayapj apostolpan jisas yupj Dios mpes tsjiꞌ lajay mpes .
46009008	Napj nin pyac gente nin lajay mpes . Qjuisin ꞌyüsa ꞌüsüs way gente tꞌemel jatꞌanquepj tsjiꞌ la tjajay mpes . Nin pꞌiyá qjuisin ꞌyüsa Moisés tepyaca mpes .
46009009	Tepyaca : “ Buey tsjiꞌ liji na , malala mwicj tsyuꞌpa . ꞌÜcj lyaja . ” Nin tepyaca Dios tjevele jin . Niná Dios tjevele na , buey mpes tulucj jólatsja jupj .
46009010	Jólatsja cupj mpes . Nin tjevele cupj mpes . Yom ꞌamá le tsjequé na , jola pꞌa jawas jupj ca ntꞌanques tjevyala popé . Yom trigo jay syüpa na , jupj jola jupj ca ntꞌanques .
46009011	Nin pꞌiyá cupj qjuilal . Nun jilal tjevelecj Dios tjevelá mpes . Dios tjevele , setel jinwá . Niná sinactsja jinwá nun poꞌó . Mpes ꞌüsüs way nun ꞌoyá cupj qjuilal qjuis la las .
46009012	Tꞌücꞌ way la pꞌa so ꞌoyá nun . Mpes ꞌücj wa qjuis maꞌayá . Cupj más ꞌüsüs la tjijicj yupj jis lal . Newa cupj ma la tjemyonacj nun jilal . Nenéyawa cjuwá cupj qjuisas . Newa ma le monacj nun jilal ; qjuisastsja gente ma malala javelepj cupj poꞌó . Gente malala javelepj na cupj poꞌó , ca nacj la pꞌa ma ca mponecj cupj velecj Jesucristo poꞌó . Cupj velecj tsjan niná jupj ꞌüsüs la tjiji gente mpes . Mpes ma la tjemyonacj nun jilal .
46009013	Gente ve jacutj Dios wo ntꞌa , Dios mpes la ꞌayas . Dios mozopan neꞌaj jatja , tsjiꞌ lajay neꞌaj . Nun solejé yupj ve niná popé jatꞌanquepj , jalá lovin . ꞌÜcj nin . Gente jacuman animal witjacj Dios wo ntꞌa , Dios mpes la ꞌayas . Dios mpes tsjiꞌ lajay jaꞌüm animal witjacj . Pis niná tjaꞌayapj Dios mpes . Nun solejé neꞌaj tsjiꞌ lajay pis niná popé jatꞌanquepj , jalá wa lovin . ꞌÜcj nin .
46009014	Nin pꞌiyá quinam . Dios tsꞌuyupj jil , javelepj la pꞌa jis walapꞌaꞌá tsjan niná Jesucristo ꞌüsüs la tjiji gente mpes . Nin lajay na , tsjiꞌ lajay Dios mpes . Qjuis Jepa Jesucristo tjevele más ꞌücj Dios tsꞌuyupj lovin se ꞌayapj jis la las , caꞌaj jis la jas ꞌotsꞌipj , niná lajay mpes .
46009015	Newa napj ma la tjemyon gente jilal . Tꞌücꞌ way Dios popa pjaní jama na , vele na Dios tjevelá , ꞌücj Dios tsꞌuyupj jaꞌayapj jupj la las , caꞌaj ꞌücj la jas wa . Newa nin , najas napj mpes ma nin lojí . Po ꞌücj najas nun jilal velé Dios tjevelá . Najas ma no ꞌoyá nin lejay mpes . Gente na ꞌayapj , ꞌaplijila ca nsem napj . ꞌÜcj napj lal cjuwá , ne ni püꞌí . Más malala ma nin lejay , ne ma ni püꞌí .
46009016	Tꞌücꞌ way napj velé la pꞌa jis walapꞌaꞌá tsjan niná Jesucristo ꞌüsüs la tjiji gente mpes . Ma velé ꞌüsüs napj , nin la tjejay mpes . Napj velé Dios ntjijütüta mpes . Ma velé , malala ca ma palas .
46009017	Napj ꞌücj najas nin velé , mpes Dios ne ꞌaya napj velé mpes . Mpes napj ma le mon nun no ꞌoyá . Napj ma quelel nin cüvelé Dios mpes , newa nin ni jütüta jupj .
46009018	Tꞌücꞌ way ꞌüsüs way ne palá jupj mpes velé mpes . ꞌÜcj najas ma tꞌeꞌé napj nin lejay mpes . Napj ꞌücj le mon no ꞌoyá Dios mpes velé mpes . Napj nin velé tsjan niná Jesucristo ꞌüsüs la tjiji gente mpes . Ma nin le mon napj . Así nin velé , jaylacj tulucj .
46009019	Tꞌücꞌ way gente ma na jütütj . Pjü ma na ꞌayapj lejay mpes . Mopꞌin nin , napj mozo jinwá pjü mpes . Nin lejay se pꞌacj mpes . Mpes polel velé yupj jilal Dios tjevelá . Quina yupj nepénowa jisas Jesucristá .
46009020	Judiopan jilal püꞌüs na , yupj jin pꞌiyá lejay napj . Mpes polel velé yupj jilal Dios tjevelá . Yupj nepénowa jisas Jesucristá . Gente niná nin lajay Moisés tjijyüꞌtá . Napj selé ꞌücj ma lejay pjü Moisés tjijyüꞌtá . Mopꞌin yupj jilal püꞌüs na , yupj jin pꞌiyá lejay napj . Mpes nin polel velé wa yupj jilal Dios tjevelá . Mpes yupj nepénowa jisas wa Jesucristá napj velé mpes .
46009021	Gente la pꞌa ma salejepj Moisés tjijyüꞌtá , ma lajay jupj tjijyüꞌtá . Yupj jilal püꞌüs na , yupj jin pꞌiyá lejay napj . Mpes polel velé wa yupj jilal Dios tjevelá . Yupj nepénowa jisas wa Jesucristá napj velé mpes . Newa nin napj nin lejay Dios tjijyüꞌtá , Jesucristo tjijyüꞌta wa .
46009022	Gente la pꞌa nepénowa ma ꞌüsüs sin tjiꞌyüsa custjay Jesucristo poꞌó . Yupj jilal püꞌüs na , yupj jin pꞌiyá lejay napj . Mpes ꞌücj polel velé napj yupj jilal Dios tjevelá . Yupj nepénowa jisas Jesucristo quinam . Mpes pjü gente lajay jinwá , nin pꞌiyá lejay napj . Nin lejay na , ꞌücj jilal velé Dios tjevelá , ne yupj nepénowa jisas Jesucristá . Mpes yupj ca mpatjam Dios lal .
46009023	Napj najas pꞌa witjacj sin ꞌyüsa wa Jesucristo poꞌó . Napj nin velé Dios ꞌüsüs liji gente jis lal Jesucristo mpes . Pjü lejay , nin mpes nin lejay . Najas ꞌüsüs se palá , najas ꞌüsüs ne palá wa Jesucristo mpes , napj velé jinwá .
46009024	Quina ca mpac ꞌoyn nyuca la müjí nun . Nenéyawa gente ꞌa si mulú , ꞌa mulú tsꞌequenen̈ . Yupj quelel salejepj pjacj más ꞌin wü jama . Nun solejé ꞌüsüs pyala más wü tjemey lal . Yupj jaꞌayapj jupj lal . Jupj jinwá la müjí nun . Po ꞌüsüs la müjí Dios mpes , ne ca ꞌüsüs nu mpalas , la mijis Dios .
46009025	Tsꞌequenen̈ witjacj ꞌüsüs jajamapj yupj jis pꞌüy . Nin lajay mpes ꞌüsüs polel tsꞌequenen̈ . Más wü quelel jil yupj , mpes nin lajay yupj . Jepapan ca maꞌayacj más wü tjemey mpes , jay maꞌajam maꞌayacj ca . Mopꞌin jepapan jaꞌayapj ncawajas ca , cjuwá nsem pꞌa jawas . Cupj tsꞌequenen̈ witjacj jinwá . Nin pꞌiyá más ꞌücj jyamacj cupj qjuis pꞌüy . Mpes más ꞌüsüs ca polel tsjiꞌ la mijicj Dios mpes . Jupj qjuis maꞌayas más ꞌüsüs jepapan jaꞌayapj lal ; ma ca ncawajas jupj .
46009026	Napj najas Dios ca ꞌüsüs la ma jis napj mpes ; nin mpes pasal yümücj tsjiꞌ lejay jupj mpes . Napj selé ꞌoyn nyuca quelel lejay Dios mpes . Ma nin lejay , ma ꞌüsüs ne palá . Mpes pasal yümücj tsjiꞌ lejay Dios mpes .
46009027	Tꞌücꞌ way la pꞌa jis walapꞌaꞌa tjevelé más ꞌücj ꞌüsüs la mijicj Dios mpes . Mpes ꞌüsüs ca jis mpalas , la mijis Dios . Najas ꞌüsüs ne palá la mijis wa jupj . Mpes ꞌüsüs jyamá napj pꞌiyá . Napj lejay Dios jos jin , nin way pꞌin . Napj najas jin ma lejay napj .
46010001	Judiopan püna tapatja , cupj yupj sin popa pꞌiyá . Nujola tapalas yupj cus tocon̈ Moisés . Najas nun nujola pyala niná tepyalá . Yupj pátjatsja casaꞌa mol tjacꞌ , tüpüꞌü , Dios nin la tjiji mpes . Mol jámatsja yupj jis walapꞌaꞌá . Mol tjemey na , tjil wa yupj . ꞌÜsǘ püné ntꞌa , ꞌüsǘ jun tjecjyoltse jinwá tepyala , la tjiji Dios . Tjapjaja , ꞌücj naꞌaj poꞌo tjil yupj , ne pjü tjil .
46010002	Nun solejé gente bautizar se palá na , la pꞌa jus nlay yupj jisas qjuis Jepa Jesucristo quinam . Nin pꞌiyá , qjuisin ꞌyüsa püna tapatja jisastsja yupj jis jepa Moisés , pjü yupj jisastsja jupj . Yupj cus tocon̈ Moisés mol ꞌalá , cus tocon̈ ꞌüsǘ jun tjecjyoltse na ; nin mpes cupj jus nlayecj yupj jisastsja jupj .
46010003	Nujola tapalas wa Dios jis tjeꞌyaya jis la las neꞌaj , pjü jilal jis tjeꞌyaya . Pasal püné jupj , ne nin la tjiji .
46010004	Dios ꞌüsǘ jis tjeꞌyaya wa jis la müs . Pjü jilal jis tjeꞌyaya . Pe mpe tjacꞌ ꞌüsüs . Pasal ꞌüsüs la tjiji Dios . Pe niná Cristo jinwatsja . Cristo lovin wínetsja yupj jilal , lovin jis capj tjepꞌyaꞌsa yupj .
46010005	Qjuisin ꞌyüsa pasal ꞌüsüs way jis tepyala . Newa nin , Dios ma jostsja yupj pülücj way malala la tjajay . ꞌÜcj jostsja nepénowa jilal la pꞌin . Pasal pülücj malala la tjajay yupj . Mpes neꞌaj pꞌin tecyaꞌlin̈ , pjü jis wa cjuwá ntꞌa .
46010006	Dios jos qjuisin ꞌyüsa niná jis tepyala . Malala quelel lajaytsja , mpes malala jis tepyala . Más ꞌücj ma quelel malala lijicj , yupj la tjajay jin . Niná Dios jos qjuisin ꞌyüsa .
46010007	Pülücj jisastsja pꞌa wa dios witjacj . ¡ Ma nujisas tꞌas dios pꞌa wa ! Dios Popel vele : “ ꞌAtjalapj yupj jis dios wolapꞌaꞌá , tjalá , tjimyüꞌün̈ . Nin la tjajay yupj jis dios mpes . Sin tjüjünsüpj , fiesta la tjajay , yupj jis dios wolapꞌaꞌá ” , Dios Popel nin vele .
46010008	Niyom pülücj jis tjamanun sejatsꞌom tulucj . Nequem pülücj neꞌaj tjil jis vayum tulucj jilal . ¡ Yupj jinwá ma la müjí nun ! Tsꞌacꞌ pjaní veintitrés mil tecyaꞌlin̈ yupj , malala la tjajay mpes .
46010009	Pülücj ma topon qjuis Jepa Dios ca jis capj ntülüs yupj . Mpes pasal malala la tjajay yupj . Ma la müjí yupj jinwá . Latsj tjalá yupj , tecyaꞌlin̈ .
46010010	Pülücj ma jisastsja Dios la tjiji jin . Tsꞌa ꞌin jinwá tjowelepj . Ma mvelé nun yupj jinwá . Dios jupj ángel jas tjejyama la ꞌünan , ne jis tjiꞌyüꞌna jupj .
46010011	Dios jos qjuisin ꞌyüsa niná jis tepyala . Dios Popel vele jin tepyala . Dios jos qjuisin ꞌyüsa más ꞌücj ma lijicj yupj la tjajay jinwá , nin mpes nin vele jupj Popel . Tꞌücꞌ way nyucunucj cupj quinam ; selecj wa len̈ way ncawajas ca nosis .
46010012	Ca nacj nepénowa yola yupj nin lajay Dios jos jin . Yola lovin ma la mijicj judiopan la tjajay jinwá . Najas ꞌin jajamapj yupj . Ca nacj quina yupj ma la mon Dios lal . Ma la mon Dios jis capj pꞌyaꞌsa . Mpes yupj len̈ way ca malala la mijicj ca nacj .
46010013	Nenéyawa nun malala quelel lojí ca nacj . Ninana nun quelel lojí , la pꞌa nin pꞌiyá quelel la tjajaytsja wa . Dios ca nucopj mpꞌaꞌsas nun , ne ma la müjí niná . Tjevele nin la mijis . Malala quelel lojí na , Dios lovin nucopj mpꞌaꞌsas , ma malala ca la müjí . Mpes malala quelel lojí na , ma nin ca la müjí ; nun ma la müjí nun jisastsja jin .
46010014	Mpes najas ca ma nujisas nsem dios witjacj pꞌa wa . Dios ꞌücj nucopj pꞌyaꞌsa . Napj po quelel la nusejay . Najas nun lovin ma nujisas nsem la pꞌa dios witjacj .
46010015	Napj selé nun ꞌüsüs nujola . Mpes najas nusin müꞌüsüs ncu ꞌüsüs napj velé . Napj nola nun ca mvelé ꞌüsüs way napj velé . Mpes ca mponé napj velé .
46010016	Nenéyawa ꞌa qjuisí mulú , qjuiyola pyala Jesucristo tepeꞌe cupj mpes . Wiꞌiquecj Dios lal myüsiquecj mpes neꞌaj . Niná myüsiquecj na , ꞌa mulú qjuiyola Jesucristo ꞌos tepyala cupj mpes , ꞌos tepyala ꞌüsüs qjuesé palá mpes . Pan le leptacj neꞌaj . Nin lijicj na , ꞌa mulú qjuiyola Jesucristo jüpꞌüy mpes . Jupj tepeꞌe cupj mpes , ꞌüsüs qjuesé palá mpes .
46010017	Pan pjaní lyajacj . Pasal pülücj cupj , mopꞌin pan pjaní pꞌin ꞌa mulú lyajacj . ꞌA mulú nin lijicj . Mpes cupj pjü way yuwal nin qjuiyola . Cupj pjü way Jesucristo jutsꞌaꞌá .
46010018	Nun solejé judiopan lajay jin . Animal jaꞌayapj na Dios lal , la mitad jaꞌayapj Dios lal , la mitad ꞌa mulú jalá . ꞌA mulú nin lajay . Nin lajay Dios cus la con̈ .
46010019	Ca mpac najas nusin ꞌyüsa mpes . Nun solejé gente la pꞌa pis jaꞌayapj la pꞌa dios witjacj mpes . Yupj la tjajay niná dios witjacj . Janucun tulucj yupj . Ma ꞌüsüs se palá pwisis niná dios pꞌa witjacj mpes jaꞌayapj na .
46010020	Judiopan tulucj niná jaꞌayapj na yupj jis dios witjacj mpes , nin jaꞌayapj lapanenpan mpes . Ma Dios mpes jaꞌayapj . Mpes yupj jis capj jacon̈ lapanenpan . Napj najas nun ma jis capj con̈có lapanenpan , nin mpes najas ma ꞌoyá dios witjacj mpes .
46010021	Ca nacj nun quelel müsiqué Dios tsꞌuyupj jilal , nin yola pyala na qjuis Jepa Jesucristo tepeꞌe cupj mpes . Ca nacj quelel müsiqué wa la pꞌa jilal , jaꞌayapj ntꞌa pꞌa wa dios witjacj jilal . Malala nin . Ca nacj quelel lojá Dios tsꞌuyupj jilal , nin yola pyala na qjuis Jepa Jesucristo tepeꞌe cupj mpes . Ca nacj quelel lojá wa la pꞌa jilal , jaꞌayapj ntꞌa yupj jis dios witjacj mpes . Malala nin .
46010022	Nin lojí na , qjuis Jepa Jesucristo po ma jos nsem jis capj con̈có lapanenpan . Cupj más püné tulucj qjuis Jepa Jesucristo lal . Lapanenpan jis capj cyon̈cocj na , tꞌücꞌ way jupj ca qjuis capj ntülüs .
46010023	Nepénowa javelepj ꞌücj nin lijicj cupj qjuisas jin . Napj nin velé ma ꞌüsüs qjuesé palá nin lijicj na cupj qjuisas jin . ꞌÜcj nin lijicj cupj qjuisas jin . Malala pyala la pꞌin . Nepénowa ma ca jisas nsem Dios , nin lijicj na cupj qjuisas jin . Malala nin .
46010024	Tꞌücꞌ way nujisas ꞌüsüs way nu pyala nun pꞌiyá jilal . Nujisas tꞌas más ꞌüsüs way se palá la pꞌa jilal .
46010025	Gente pis jaylacj lajay na , nepénowa la ꞌüy ncu pꞌa wa dios witjacj mpes tjaꞌayapj niná pwisis . Nenéyawa jus nlay nin tjaꞌayapj pꞌa wa dios witjacj mpes . Newa nin , jalá . Tjalá na , pasal yola tjalá mpes . Pis jaylacj lojí na , más ꞌücj ma la müꞌüyá ncu dios witjacj mpes tjaꞌayapj niná pwisis .
46010026	Ma la müꞌüyá nun yupj jis lal ; nosis qjuis Jepa Dios jutsꞌaꞌá . Pjü way nosis casá patja jupj jutsꞌaꞌá . Mpes ꞌüsüs way nin lojá niná pwisis .
46010027	Ca nacj Dios tsꞌuyupj tulucj ca mvelecj nculá yupj jis wa ntꞌa nu lo las . Ca nacj quelel lowú . ꞌÜcj . ꞌAlaja nu ꞌayapj . Ma la müꞌüyá ncu niná tjaꞌayapj yupj jis dios witjacj mpes . Mpes ma ca jus nlayé ncu tjaꞌayapj niná , ne ma ca nujola nsem tjalajá na .
46010028	Nin tulucj ca nacj . Ca nacj pjaní nun jis lal mveles : “ Niná tjaꞌayapj dios witjacj jilal ” . Mpes ma nlajá nun . Najas ma lojá jupj niná tjevele mpes . Nun lojá , ca jupj quelel nlajas wa ca nacj . Mpes jupj ca jola nsem tjelyaja na . Mpes ma nlajá nun .
46010029	Napj selé nun ma nujola nsem . Najas jupj ma jola nsem wa . Mpes ma nlajá niná pwisis . Más ꞌücj jupj ma nin nlajas ca , ma jola nsem . Tꞌücꞌ way nepénowa yola malala lyajacj pwisis . Mopꞌin nin , malala tulucj napj lya pwisis .
46010030	Napj wüiꞌis Dios lal lya mpes . Mpes más ꞌücj la pꞌa ma malala javelepj napj nin poꞌó nin lya na .
46010031	Mopꞌin nin , najas la pꞌa ꞌüsüs javelepj Dios poꞌó napj lejay mpes . Ca nacj la pꞌa ꞌüsüs ca mveles Dios poꞌó pis lya na . Mpes pis ca nla napj . Ca nacj la pꞌa ꞌüsüs ca mveles Dios poꞌó pis ma lya na . Mpes pis ma ca nla napj . Ca nacj la pꞌa ꞌüsüs ca mveles Dios poꞌó müꞌüs na . Mpes ca müꞌüs napj . Ca nacj la pꞌa ꞌüsüs ca mveles Dios poꞌó ma müꞌüs na . Mpes ma ca müꞌüs napj .
46010032	Nenéyawa gente ma jisas Jesucristo , Dios tsꞌuyupj lajay mpes . Ca nacj judiopan ma jisas Jesucristo , Dios tsꞌuyupj lajay mpes . Ca nacj judiopan tulucj ma jisas Jesucristo , Dios tsꞌuyupj lajay mpes . Ca nacj Dios tsꞌuyupj nepénowa ma jisas Jesucristo quinam , Dios tsꞌuyupj lajay mpes . ¡ Ma la müjí yupj jinwá !
46010033	La müjí napj lejay jinwá . Lovin najas pjü ꞌücj jisas nsem napj lejay mpes . Napj ma lejay napj najas jin . Napj ma najas ꞌüsüs ne palá . Napj najas yupj ca jisas nsem Jesucristo , mpes ꞌücj ca mpatjam Dios lal ; nin mpes napj lejay yupj jisas jin .
46011001	La müjí napj lejay jinwá . Napj lejay Jesucristo la tjiji jinwá .
46011002	Nun lovin nujola pyala napj tjevelé . Ninana Dios tsꞌuyupj lovin sin ꞌyüsa lajay , nin pꞌiyá nusin tjiꞌyüsa la tjejay napj . Nun tꞌücꞌ lojí napj tjevelé jin . Napj velé nun ꞌüsüs .
46011003	La pꞌa wa najas nun ca jus nlayé . Najas nun ca jus nlayé Jesucristo jyüꞌta niyom pjü way jilal . Niyom jajütütj yupj sejatsꞌom jilal . Dios jyüꞌta Jesucristo lal . Niná najas jus nlayé nun .
46011004	Dios tsꞌuyupj ꞌa si mulú ntꞌa , niyom javelepj Dios mpes . Yom nin liji na , más ꞌücj ma pülül jay vyala . Nin pꞌiyá Dios lal vele na . Más ꞌücj ma pülül jay vyala . Pülül jay vyala , jupj jola la pꞌa neꞌaj jyüꞌta jupj . Nin mpes nin la qjuijis . Jupj ma jola Jesucristo jyüꞌta jupj . Malala nin .
46011005	Nenéyawa nequem javelepj Dios mpes . Quepj nin vele na , más ꞌücj pülül jay lo valas jupj . Nin pꞌiyá Dios lal vele na . Jupj ma pülül jay vyala , jupj jola jupj voyum ma jyüꞌta jupj . Jupj ma pülül jay vyala , nin pꞌiyá niná quepj tsꞌüil tulucj jinwá . Quepj malala jinwá liji jupj .
46011006	Quepj ma jos pülül jay vyala , más ꞌücj jupj tsꞌüil jasev . Tꞌücꞌ way maycas ca tsꞌüil pajal ꞌumul , maycas ca tsꞌüil tulucj na , mpes más ꞌücj pülül jay vyala wa jupj .
46011007	Más ꞌücj yom ma pülül jay vyala ; Dios la tjiji jupj , ne jupj Dios jinwá ꞌin . Yom mpes ꞌücj jas la ꞌüsüs Dios ꞌüsüs way . Dios la tjiji quepan yom popé . Quepj mpes ꞌücj jas la ꞌüsüs yom ꞌüsüs .
46011008	Dios yom la tjiji mwalá . Locopyaya quepj la tjiji . Yom mwalá quepj popa tuluctsja ; quepj yom pópatsja pꞌin .
46011009	Tꞌücꞌ way Dios quepj la tjiji yom mpes . Ma nin mpes la tjiji yomen ; quepj mpes la tjiji tulucj .
46011010	Mpes más ꞌücj nequem pülül sey javalapj . Mpes la pꞌa ca sin müꞌüsüs nequem nenem jisas yupj jis vayum jajütütj yupj . Angelpan yus januc , mpes más ꞌücj pülül sey javalapj .
46011011	Mopꞌin nin , yom quepj jos , quepj yom jos wa . Nin pꞌiyá yupj manas qjuis Jepa Jesucristo lal . Yom más ꞌüsüs tulucj .
46011012	Tꞌücꞌ way Dios quepj la tjiji yom wüintsil popa mpes . Mwalá waytsja yomen . Mopꞌin nequem niyom se jamanun quinam . Dios la tjiji manas . Pjü la tjiji jupj .
46011013	Nun ꞌa nu myula na , quepj pjaní Dios lal vele ca nacj , ne ma pülül jay vyala . Malala niná . Nusin tjüꞌüsüs ncu tꞌücꞌ way napj velé jin . Napj nola nun ca mvelé tꞌücꞌ way velé napj .
46011014	Nun solejé niyom jis tsꞌil campa na , se mayca .
46011015	Nin tulucj nequem jis lal . Yupj jis tsꞌil campa na , yola pasal ꞌüsüs yustapj . Jis tsꞌil campa po jisas . Dios jis tjeꞌyaya yupj jis tsꞌil , sey pjucj jis capj tipiꞌtje mpes .
46011016	Ca nacj nun popa pjaní neꞌaj quelel le velele napj pyac mpes . Jupj lal velé cupj lovin sin ꞌyüsa lijicj niná . Dios tsꞌuyupj la pꞌa nin lajay napj tepyac jin .
46011017	Quina pꞌa casá wa ca mvelé . Malala jin lojitsja mpes ma ca mvelé nun ꞌüsüs . ꞌA nu myula na , ma ꞌüsüs nu pyala . Malala pyala .
46011018	La pꞌa nawala tjowelepj nun lojí mpes . Niná mpes , mwalá way ca mvelé . ꞌA nu myula na Dios mpes , pjaní pjaní ꞌa nu myula , lo velelé la pꞌa jilal . Niná tjowelepj nun poꞌó , napj pyon ꞌin .
46011019	Niná tꞌücꞌ way ca nacj . Nin pyala , mpes pjü sin ꞌyüsa pjacj tꞌücꞌ way nin lajay Dios jos jin .
46011020	Nun ꞌa nu myula nu lo las , nujola nu lo pal qjuis Jepa Jesucristo tepeꞌe nun mpes . “ Jesucristo Mpes Lyajacj ” ló niná . Mopꞌin ma nujola nun Jesucristo mpes ; malala nin .
46011021	Nepénowa ma la nuc pjü jis la cuwis . Ma pjü tjiquil , jalá yupj . Mpes locopyaya tjiquil ma jis col pitꞌa . La pꞌa nepenowá pasal myüꞌün̈ , se maná .
46011022	Nin lojí malala . Tꞌücꞌ way nun jis wa toꞌá nun , ꞌücj la las mpes neꞌaj , ꞌücj la müs mpes neꞌaj . Nun ma ꞌüsüs nujola Dios tsꞌuyupj sin poꞌó , nin lojí mpes . Cjuwá witjacj yola nun ma nujisas yupj , nin lojí mpes . ¿ Tsjan nujisas napj velé nun poꞌó ? ¿ Ncu nujisas ꞌüsüs velé nun poꞌó ? Ma nin ca mvelé .
46011023	Qjuis Jepa Jesucristo nawala tjevele , nin pꞌiyá tjevelé napj nun jis lal . Solejé jupj discípulo pjaní jepapan jis lal tjacꞌ la tjilil qjuis Jepa Jesús . Nin jawas pꞌiyá , qjuisin tjiꞌyüsa la tjiji cupj ca qjuiyola mpalas jupj tepeꞌe cupj mpes . Püste na tjelyajacj na , jupj ntꞌya pansas .
46011024	Tjevele Dios lal tjüwüiꞌi pan tjeꞌyaya mpes . Nin la tjiji na , vitvitj la tücüeme , jis tjeꞌyaya pjü . Tjevele : “ Pan niná napj mpꞌüy jinwá . Ma patsꞌ ca napj , mpes Dios ma ca nin jola nsem nun malala la tjüjí . ꞌÜcj ca mpatjaqué nun Dios lal . Nenéyawa nin pꞌiyá pan ꞌalajá nun , nujola tapalas nin la tjejay napj nun mpes . ”
46011025	Nin pꞌiyá la tjiji pocillo lal . Pocillo ntꞌya tꞌücꞌ tjalá na . Tjevele : “ Uva ꞌüsǘ niná naꞌas jinwá . Ma patsꞌ ca , naꞌas ca mpalas . Mpes Dios ꞌücj ca perdonar la numijis . Jupj tjevele tꞌücꞌ way niná ca la mijis nun mpes ntipüꞌí na . Pꞌa casá ca la mijis quinam püna la tjiji lal . Nenéyawa nin pꞌiyá uva ꞌüsǘ tjümüsiqué nun . Müsiqué na najas nujola mpalas napj nin la tjejay nun mpes ” , nin tjevele jupj .
46011026	Qjuis Jepa Jesucristo ncuwim niswá . Ma tjacꞌ custjay , mpes najas nenéyawa ꞌa nu myula , pan nlajá ca , uva ꞌüsǘ müsiqué ca , Jesús tjijyüꞌta jinwá . Ca nujola mpalas jupj ꞌüsüs la tjiji nun mpes . Nin lojí na , la pꞌa ca jus nlayecj nun poné qjuis Jepa Jesucristo tepeꞌe nun mpes .
46011027	Tꞌücꞌ way cupj lyajacj pansas , myüsiquecj uva ꞌüsǘ jupj mpes . Qjuis Jepa Jesucristo jos cupj quiyola pyala jupj ꞌüsüs la tjiji cupj mpes . Ca nacj nepénowa ma ꞌüsüs yola pyala jupj la tjiji yupj mpes , pan jalá na , uva ꞌüsǘ myüꞌün̈ na . Yola jupj ma ꞌüsüs la tjiji yupj mpes . Ma ꞌüsüs yola jupj jüpꞌüy mpes , ma ꞌüsüs yola jupj ꞌos mpes ; mpes tsjay malala lajay yupj jupj lal .
46011028	Najas pjü nusin müꞌüsüs ncu ꞌüsüs nujola qjuis Jepa Jesucristo jüpꞌüy mpes , jupj ꞌos mpes ꞌotsꞌipj . ꞌÜsüs nujola , ꞌücj nin lojá pansas , ꞌücj nin müsiqué uva ꞌüsǘ .
46011029	Ca nacj nepénowa ma ꞌüsüs yola Jesucristo jüpꞌüy mpes . Nin jalá pꞌin , nin myüꞌün̈ pꞌin . Dios ca jis capj ntülüs nin lajay mpes .
46011030	Tꞌücꞌ way pülücj nun sin popé sin napnapj way yupj . Pülücj malala jisas . Nepénowa tecyaꞌlin̈ . Ma ꞌüsüs yólatsja qjuis Jepa Jesucristo jüpꞌüy mpes , pan tjalá na , uva ꞌüsǘ tjimyüꞌün̈ na ; nin mpes nin tepyala yupj jis lal .
46011031	Más ꞌücj qjuisin ꞌyüsa ncu ꞌüsüs qjuiyola Jesucristo jüpꞌüy mpes , jupj ne cupj qjuis Jepa Püné . ꞌÜsüs qjuiyola , ꞌücj nin lyajacj pansas , ꞌücj nin myüsiquecj uva ꞌüsǘ . Ma ꞌüsüs qjuiyola , más ꞌücj ma nin lyajacj , ma nin myüsiquecj . Mpes qjuis Jepa Jesucristo ma ca qjuis capj ntülüs .
46011032	Nenéyawa qjuis Jepa Jesucristo qjuis capj tyüla . Mpes qjuisin ꞌyüsa malala nin la tjijicj . Nin la qjuisiji mpes Dios ma ca qjuis capj ntülüs , Dios ma jisas jis capj tyüla na .
46011033	Napj nin tepyac napj najas nun ca jus nlayé niná . Mpes ꞌa nu mulus na , la ꞌunuca nun pjü way jiquil . Pjü tjiquil , ꞌücj lojá .
46011034	Ca nacj nepénowa pasal vecj cyaꞌlin̈ . Malala jiquil jis la las mpes pꞌin . Más ꞌücj mwalá way jalá jis wa ntꞌa . Mpes ꞌa jis tjimyula na , ꞌücj ca polel yola mpalas qjuis Jepa Jesucristo la tjijá yupj mpes . Nin lajay na , jupj ma ca jis capj ntülüs . Más quelel nusin ꞌyǘsatsja . Niná nusin müꞌüsüs la mejay , nun ntꞌa tjum na .
46012001	Natjampan , nun solejé Dios Cjües qjuis tjeꞌyaya mpes polel lijicj Dios jos jin . Ma nin pꞌiyá lijicj jupj qjuis tjeꞌyaya mpes . Quina quelel nusin ꞌyüsa lejay napj niná mpes .
46012002	Dios tꞌücꞌ way ma nujisastsja na , solejé lovin nujisastsja pꞌa dios witjacj . Nin nujisastsja gente la pꞌa nun jis wala tjowelepj mpes . Dios witjacj nenem janucun tuluctsja .
46012003	Mpes najas nusin müꞌüsüs napj ca mvelé . Dios Cjües gente jisas moꞌo jáꞌasa na , gente niná ma polel malala javelepj Jesús poꞌó . Yupj javelepj na “ Jesús Jepa Püné jupj ” , Dios Cjües jis capj pꞌyaꞌsa mpes pꞌin ca nin mvelecj .
46012004	Dios tsꞌuyupj pülücj way polel lajay Dios jos jin ; jupj Cjües nin se ꞌaya . Ma nin pꞌiyá lajay se ꞌaya . Mopꞌin nin , yupj polel lajay , pjü way niná Dios Cjües nin se ꞌaya . Pjaní jupj .
46012005	Dios Cjües mpes , yupj pasal pülücj way ꞌücj lajay la pꞌa mpes . Nin pꞌiyá lajay tulucj . Pjaní way nin pꞌiyá . Yupj pjü way tsjiꞌ lajay qjuis Jepa Jesucristo mpes ; pjaní way jupj .
46012006	Pülücj pꞌa casá lajay . Nin pꞌiyá tulucj polel lajay . Niná pjü way nin polel lajay , Dios nin la siji . Dios pjaní jupj .
46012007	Polel lijicj Dios jos jin , jupj Cjües nin qjuis tjeꞌyaya . Mpes ꞌücj ca jus nlayecj tꞌücꞌ way cupj qjuisas moꞌo püꞌü jupj Cjües . Nin qjuesé ꞌaya , jos cupj Dios tsꞌuyupj jis capj mpꞌaꞌsacj .
46012008	Nepénowa ꞌücj polel la veles la pꞌa jilal ꞌoyn nyuca Dios jos jin la mijicj . Nin polel javelepj Dios Cjües se ꞌaya mpes . Nepénowa ꞌücj polel la veles la pꞌa jilal , Dios jos jin salejepj . Nin polel javelepj Dios Cjües se ꞌaya mpes .
46012009	Nepénowa len̈ way japon Dios ca la mijis yupj la tjomon mpes . Nin polel japon , Dios Cjües nin pꞌiyá se ꞌaya . Malala jisas jilal , nepénowa polel jis müꞌüꞌsüs la sajay ; Dios Cjües nin pꞌiyá nin se ꞌaya .
46012010	Nepénowa pasal ꞌüsüs polel lajay , niyom pꞌin ma polel lajay jinwá , mpes la pꞌa pasal yola Dios püné . Nepénowa ꞌüsüs polel javelepj Dios mpes . Dios tsꞌuyupj nepénowa salejepj ncu tꞌücꞌ way Dios mpes javelepj la pꞌa . Dios tsꞌuyupj nepénowa la pꞌa jis tin polel javelepj , yupj pꞌiyá ma salejepj . Dios Cjües mpes pꞌin nin lajay . Nepénowa sin ꞌyüsa niná , pꞌa jis tin javelepj na , mpes ꞌücj javelepj tsjan niná yupj tjowelepj . Niná pjü way ꞌücj lajay Dios Cjües se ꞌaya mpes .
46012011	Yupj lajay pjü way niná , Dios Cjües ninana pꞌiyá ꞌyaya mpes . Pjü jilal se ꞌaya , jupj jos jin . Nin pꞌiyá tulucj nin se ꞌaya yupj jilal .
46012012	Nun solejé yom pjaní jüpꞌüy pjaní , mopꞌin mos jana , tsjom jana , pülücj jana jüpꞌüy poꞌó . Pülücj jana , mopꞌin jüpꞌüy pjaní pꞌin lovin . Nin pꞌiyá Dios tsꞌuyupj jis lal . Cupj pjü way Cristo jutsꞌaꞌá , mpes jüpꞌüy pjaní way jinwá cupj . Cupj pülücj way , mopꞌin nin , ꞌa mulú jupj jüpꞌüy pjaní jinwá cupj .
46012013	Nepénowa cupj judiopan , nepénowa cupj judiopan tulucj . Nepénowa cupj esclavopan , nepénowa cupj esclavopan tulucj . Newa jüpꞌüy pjaní ꞌa mulú jinwá cupj ; Dios Cjües pjaní jupj , ne nin la tjiji . Bautizar qjuis tepyala , Dios Cjües nin la tjiji mpes . Dios Cjües pꞌiyá jáꞌasa qjuisas moꞌó , pjü way qjuisas moꞌó .
46012014	Jüpꞌüy mos pꞌin tulucj . Tsjom pꞌin tulucj . Jüpꞌüy jana pjü ꞌücj la qjuijis . Cupj pjü way Cristo jüpꞌüy pjaní jinwá , mopꞌin pülücj way cupj . Pülücj pꞌa casá lijicj cupj .
46012015	Ca nacj nun popa pjaní ca mveles : “ Tsjom mos jin tulucj , mpes tsjom jüpꞌüy popa tulucj jinwá ” . Newa nin , jupj tsjom jüpꞌüy popé .
46012016	Ca nacj ca mveles wa : “ Pjotsꞌ jun jin tulucj , mpes pjotsꞌ jüpꞌüy popa jinwá tulucj ” . Newa nin , jupj pjotsꞌ jüpꞌüy popé .
46012017	Jüpꞌüy jas tüpwes jun pjaní , ma polel pjoca . Jüpꞌüy nin tulucj . Jüpꞌüy jas tüpwes pjotsꞌ pjaní , ma polel cjumsu . Jüpꞌüy nin tulucj .
46012018	Jüpꞌüy poꞌo pülücj jana tjeꞌyaya Dios . Pjü nin lajay jupj jos jin . Pjotsꞌ pjoca , jun nyuca . Ma lajay nin pꞌiyá .
46012019	Jüpꞌüy jas tüpwes pjaní pꞌin , jüpꞌüy tulucj jupj . Nin tulucj .
46012020	Pasal pülücj pꞌa casá ꞌücj liji , jupj jüpꞌüy jana mpes . Mopꞌin jüpꞌüy pjaní jupj . Nin pꞌiyá cupj qjuilal . Cupj pjü way Cristo jutsꞌaꞌá , mpes jupj jüpꞌüy pjaní jinwá ncupj . Newa pülücj way cupj ; pülücj pꞌa casá ꞌücj lijicj Dios mpes .
46012021	Napj ca mpac tsjan mpes ca jus nlayé niná tꞌücꞌ way . Ca nacj pjaní ca mveles : “ Jun ma jos mos ” . Ca nacj mveles wa : “ Jay pjucj ma jos tsjom ” .
46012022	Nin vele ma tꞌücꞌ way . Jüpꞌüy pülücj jana . Nepénowa yupj tsjicj way tsjiꞌ lajay pꞌin , nin qjuiyola ca nacj . Newa nin , jüpꞌüy po jos pjü witjacj .
46012023	Cupj qjuiyola nepénowa ma ꞌüsüs jin yustapj . Niná más ꞌüsüs jyamacj . Cupj qjuis pꞌüy jana nepénowa ma qjuisas la pꞌa sa nuc . Mpes qjuisin quiꞌpacj niná .
46012024	Qjuis pꞌüy jana nepenowá ꞌücj gente sa nuc . Mpes ma qjuisin quiꞌpacj niná . Dios jostsja ca nin nsem ; qjuis pꞌüy la tjiji Dios . Cupj qjuiyola qjuis pꞌüy jana nepenowá ꞌüsüs ꞌin tulucj . Mpes más ꞌin jyamacj niná . Nin jostsja Dios .
46012025	Mpes jüpꞌüy poꞌo jana , pjü way ꞌücj jisas . Pjü way jajamapj la pꞌa jilal . Nin pꞌiyá cupj qjuilal . Pasal pülücj ncupj , mopꞌin cupj Cristo jutsꞌaꞌá , pjü way ncupj . Dios jos pjü witjacj jyamacj cupj .
46012026	Jüpꞌüy jana popa pjaní vyaja na , pjü witjacj se vajana . Pjaní lal ꞌüsüs lijicj na , pjü way ꞌücj jisas se palá .
46012027	Nun Cristo jutsꞌaꞌá , mpes jupj jüpꞌüy jinwá nun . Nun pülücj ; mopꞌin nin , nun pjü way jupj jüpꞌüy pjaní popem .
46012028	Dios jos jupj tsꞌuyupj pjü way ca la mijicj jupj jos jin . Nin polel lijicj , jupj qjuis tjeꞌyaya mpes . Ma nin pꞌiyá lijicj . Nepénowa apostolpan yupj . Dios sin jyama la veles la pꞌa jilal Jesucristo poꞌó . Yupj lajay tsjay ꞌüsüs way . Nepénowa profetapan yupj . Polel javelepj Dios tjevelá mpes . Yupj lajay po ꞌüsüs way . Nepénowa ꞌücj la pꞌa wa sin la ꞌüsüs jis la jay . Yupj lajay ꞌüsüs way . Nepénowa pajal ꞌüsüs polel lajay , niyom pꞌin ma polel lajay jinwá . Nepénowa ꞌücj jis la tsꞌuc malala jisas . Nepénowa ꞌücj jis capj japꞌacj la pꞌa . Nepénowa nin polel lajay ne la pꞌa ꞌa mulú quelel tsjiꞌ lajay Dios mpes . Nepénowa la pꞌa jis tin polel javelepj , pjü ma tjepjyacan̈ niná . Niná Dios tsꞌuyupj nin polel lajay , Dios jis tjeꞌyaya mpes .
46012029	¿ Ncu nujola pjü way apostolpan ? Nin tulucj . ¿ Ncu nujola pjü way profetapan ? Nin tulucj . ¿ Ncu nujola pjü way sin ꞌyüsa lajay ? Nin tulucj . ¿ Ncu nujola pjü way pajal ꞌüsüs polel lajay , niyom pꞌin ma polel lajay jinwá ? Nin tulucj .
46012030	¿ Ncu nujola pjü way ꞌücj jis la tsꞌuc malala jisas ? Nin tulucj . ¿ Ncu nujola pjü way la pꞌa jis tin polel javelepj ? Nin tulucj . ¿ Ncu nujola pjü way polel sin ꞌyüsa yupj javelepj , ca yupj sin ꞌyüsa la mijicj tsjan tjowelepj yupj ? Nin tulucj .
46012031	Dios se ꞌaya pjü jilal , ꞌücj la mijicj jupj jos jin . Nepénowa más ꞌüsüs polel lajay , Dios nin jis tjeꞌyaya . Nujisas tꞌas Dios nin pꞌiyá nu ꞌyaya , mpes ca polel la müjí yupj jinwá . Quina ca sin müꞌüsüs la mejay , más ꞌüsüs way nin lojí .
46013001	Más ꞌücj quelel la sijicj la pꞌa . La pꞌa jis tin ꞌücj velecj ca nacj Dios Cjües mpes . Angelpan jis tin ꞌücj wa velecj ca nacj Dios Cjües mpes . Newa ma quelel la sijicj la pꞌa , yupj ca ma jisas nsem cupj velecj . Campana pasal yümücj pjac jinwá nsem yupj jis lal , cupj velecj na yupj jis lal . Vyaja jis la pjac jinwá nsem yupj jis lal .
46013002	ꞌÜcj polel velecj Dios mpes ca nacj . Qjuisin tjiꞌyüsa Dios poꞌó , la pꞌa ma sin tjiꞌyüsa ca nacj . Pjü way selecj Dios poꞌó , la pꞌa ma sin ꞌyüsá . Pyonecj wa Dios ca la mijis pjü way cupj le monacj . Mpes ꞌücj velecj jocꞌ lal jutja , ne jupj ca mim , cupj tjevelecj mpes . Pjü niná ꞌüsüs ; newa ꞌüsüs tulucj cupj , cupj ma quelel la sijicj la pꞌa .
46013003	Pjü way tyaꞌacj se ꞌayacj jis tꞌemel cjuwá ca nacj . La pꞌa qjuis pꞌüy jaꞌüm Jesucristo qjuisas mpes , ncaꞌlequecj ca nacj . Newa ma quelel la sijicj la pꞌa , ꞌüsüs tulucj qjuis mpalas nin la tjijicj mpes .
46013004	Quelel la sojí na la pꞌa , ma tsꞌu ꞌinyá jupj lal . ꞌÜsüs lojí jupj mpes . Nun ma jomaqué jupj lal . Nun ma welé más ꞌüsüs way nun jupj lal . Nun ma welé más püné nun jupj lal .
46013005	Quelel lojí na la pꞌa , ma malala welé jupj lal , ma malala lojí jupj lal . Quelel lojí na la pꞌa , ma lojí nujisas jin . Lojí jupj jos mpes . Quelel lojí na la pꞌa , ma len̈ way tsꞌu ꞌinyá jupj lal . Quelel lojí na la pꞌa , ma nujola nsem jupj malala la nusiji na .
46013006	Quelel lojí na la pꞌa , ma ꞌücj nujisas nsem jupj malala liji na . ꞌÜcj nujisas nsem jupj liji na Dios vele jin . Jupj vele tꞌücꞌ way .
46013007	Quelel lojí na la pꞌa , lovin ca quelel la müjí jupj . Ca nacj la pülücj la numijis ca , ma nujisas jin . Newa ca quelel la müjí jupj . Quelel lojí na la pꞌa , lovin ca quelel mponé jupj vele mpes . Quelel lojí na la pꞌa , lovin ca quelel mponé jupj nin liji más ꞌüsüs way mpes . Ca nacj jupj ma quelel liji custjay Dios jos jin ; newa ca quelel la müjí jupj , lovin ca cus mpꞌaꞌsá .
46013008	Dios lovin ca quelel lis mijis , cupj lovin ca quelel lis mijicj wa . Quina nepénowa ꞌücj javelepj Dios mpes . Pꞌa jawas ma ca nin la mijicj . Quina nepénowa ꞌücj javelepj la pꞌa jis tin yupj pꞌiyá ma salejepj . Pꞌa jawas ma ca nin la mijicj . Quina nepénowa ꞌücj javelepj la pꞌa jilal tsjan niná Dios jos yupj ca jus nlayecj . Pꞌa jawas ma ca nin la mijicj . Pjaní pꞌin lovin lijicj : lovin ca quelel lis mijicj la pꞌa .
46013009	Quina ma pjü way selecj . Velecj la pꞌa jilal Dios mpes . Newa ma pjü way qjuisin ꞌyüsa Dios poꞌó .
46013010	Pꞌa jawas Jesucristo ca ncuwim niswá nosis casá . Nin jawas la pꞌa casá qjuiyola nsem , la pꞌa casá ca la mijicj . Quina lijicj , ma ca la mijicj niswá , Dios la mijis mpes .
46013011	Nin pꞌiyá tsjictjacj si tꞌünǘ na . Napj tsjicj waytsja na , tsjicj way jinwá tjeveletsja napj . Tsjicj way jinwá nólatsja napj . Ntjitꞌünǘ na , ma la tjejay tsjicj jinwá . La tjejay püné jinwá .
46013012	Nin pꞌiyá , pꞌa casá ca nsem cupj qjuis lal pꞌa jawas ; más ꞌüsüs ca nsem . Quina ca mvelé tsjan mpes ca jus nlayé niná . ꞌÜsǘ moꞌo nyucucj na , qjuis wala ꞌotsꞌotsꞌ way neꞌas nyucucj pꞌin . Nin pꞌiyá quina ma polel nyucucj Dios . Pꞌa jawas ca jus nucucj . Jesucristo niswa tjacꞌ na , Dios wolapꞌaꞌa ca nlüjüquecj cupj . Tsjay ꞌüsüs ca jus nucucj . Quina tsjicj way selecj pꞌin Dios poꞌó . Jesucristo tjacꞌ na , pjü ca qjuisin müꞌüsüs Dios poꞌó . Dios pjü selé cupj qjuisin poꞌó . Nin pꞌiyá pjü ca jus nlayecj jupj mpes .
46013013	Napj ca mpac tsjan niná cupj lovin la mijicj . Lovin ca mponecj cupj Dios vele jin . Lovin jus nlayecj Dios ꞌüsüs la qjuis mijis . Lovin ca quelel lis mijicj la pꞌa . Conas lijicj ꞌüsüs way . Mopꞌin más ꞌücj lovin quelel la sijicj la pꞌa .
46014001	Más ꞌücj nun quelel la sojí la pꞌa . Nujisas tꞌas ca nin la müjí . ꞌÜcj wa po nujisas nsem Dios Cjües nu ꞌyaya tsjan mpes ꞌücj tsjiꞌ lojí Dios mpes . Pülücj pꞌa casá ꞌücj lajay se ꞌaya jupj . Po nujisas tꞌas Dios nu ꞌyaya ne nun ca polel mvelé jupj mpes . ꞌÜcj niná nujisas niná .
46014002	Nepénowa polel javelepj la pꞌa jis tin , yupj pꞌiyá ma salejepj . Dios Cjües se ꞌaya ne ꞌücj nin lajay . Niná javelepj na , gente jis lal javelepj tulucj ; Dios lal javelepj pꞌin . La pꞌa ma sin ꞌyüsa yupj javelepj . La pꞌa ma salejepj tsjan javelepj yupj ; Dios Cjües selé pꞌin .
46014003	Gente la pꞌa polel javelepj Dios mpes . Nin javelepj na , javelepj la pꞌa jilal . Yupj javelepj mpes , la pꞌa más ꞌücj ca cus ncon̈cocj Dios , ca quelel la mijicj wa Dios jos jin , yupj más ꞌücj jisas ca nsem ꞌotsꞌipj .
46014004	Nun popa pjaní pꞌa jis tin vele na Dios Cjües nin liji mpes , se pꞌaꞌsa jupj pꞌiyá . Jupj pꞌiyá más ꞌin ꞌücj se con̈ca Dios , nin liji mpes . Nun popa pjaní vele na Dios mpes , jupj pꞌiyá mpes nin liji tulucj . Jis capj pꞌyaꞌsa Dios tsꞌuyupj pjü way . Yupj sin ꞌyüsa jupj velá . Yupj pjü way más ꞌin ꞌücj se con̈cocj Dios , jupj vele mpes .
46014005	ꞌÜcj napj lal nun pjü way ꞌücj cüwelé pꞌa jis tin , Dios Cjües nu ꞌyaya nin la müjí . ꞌÜsüs niná . Newa pꞌa wa más ꞌüsüs . Najas nun pjü way ꞌücj cüwelé Dios mpes . Dios mpes vele más ꞌüsüs liji pꞌa jis tin vele lal . Pꞌa jis tin vele ma si ꞌüsǘ jupj velá , ne nin . Jupj si ꞌüsǘ , ne nin vele la pꞌa jis lal , ꞌüsüs nin . Mpes jupj jis capj pꞌyaꞌsa wa Dios tsꞌuyupj , yupj más ꞌücj se con̈cocj Dios .
46014006	Natjampan , nun ntꞌa neꞌas tjum na , ma ca pꞌa jis tin mvelé . Dios Cjües ne ꞌaya ꞌücj nin la cüjay ca nacj . Nin la cüjay , nun ma ca nusin müꞌüsüs napj velé . Mpes ma ca nin la mejay . Nun jilal ca mvelé Dios nawala tjevele jin . Nun jilal ca mvelé Dios jos nun jus nlayé . Nun jilal ca mvelé Dios velá . Napj ca nusin müꞌüsüs le mejay .
46014007	Nin pꞌiyá flauta lal , arpa lal wa . Nun popa pjaní flauta li pjusá ca nacj , pꞌa wa arpa ꞌin tyüla ca nacj . Ma neꞌas pjac ca nacj . Mpes pjü ma sin ꞌyüsa tsjan corito jupj .
46014008	Nin pꞌiyá trompeta lal . Militarpan pjyacan̈ na trompeta li pjusá , salejepj jepa militar jos yupj ca mal jis la palan enemigopan jilal . Ma neꞌas pjac na , pjü militarpan ma ca sin müꞌüsüs jepa jos jil la palan .
46014009	Nin pꞌiyá nun jilal , la pꞌa jis tin welé na , pjü ma ca sin müꞌüsüs nun welé . Nin welé pꞌin , ma jis capj pꞌoꞌsá la pꞌa wa .
46014010	Tꞌücꞌ way yupj jis tin pülücj javelepj nosis casá . Tꞌücꞌ way pasal pülücj way sin ꞌyüsa yupj jis tin .
46014011	Yom pjaní napj lal vele ca nacj , mopꞌin lovin ma tjapjacas jupj tüin . Jupj jus nlayes napj ma nin ꞌyüsa jupj tüin . Napj jus nley jupj ma si ꞌüsǘ napj ntin .
46014012	Tꞌücꞌ way nun pjü way nin jisas Dios Cjües nu maꞌayas , ne ꞌücj polel la müjí Dios jos jin . Mpes po nujisas tꞌas jupj nu maꞌayas ne ca polel jis capj mpꞌaꞌsá Dios tsꞌuyupj . Más ꞌücj niná . Nin polel lojí na , yupj más ca jisas nsem Dios .
46014013	Nepénowa ca la pꞌa jis tin welé ca nacj . Nun pꞌiyá ma nusin ꞌyüsa nun welé . Mpes Dios lal la tjomoná ca polel nusin müꞌüsüs nun tjowelé .
46014014	Nenéyawa Dios lal velé na , la pꞌa jis tin velé , ma nin ꞌyüsa napj velé . Nin velé na , napj neqjues pꞌin nin vele . Napj ma nin ꞌyüsa napj velé .
46014015	Mpes nun jilal ca mvelé napj ca la mejay mpes . Dios lal ca mvelé la pꞌa jis tin mpes , ma nin ꞌyüsa napj velé . Napj neqjues pꞌin ca mveles . Mopꞌin jis tin la pꞌa selé napj . Niná mpes ca mvelé wa Dios lal . Mpes la pꞌa ca sin müꞌüsüs napj velé . Napj ca nejetsꞌes la pꞌa jis tin , ma nin ꞌyüsa nejetsꞌes mpes . Napj neqjues nejetsꞌem pꞌin . Mopꞌin jis tin la pꞌa selé napj . Niná mpes ca nejetsꞌes wa . Mpes la pꞌa ca sin müꞌüsüs .
46014016	Ca nacj nun popa pjaní quelel wüiꞌi Dios lal la pꞌa jis tin mpes la pꞌin . Ma si ꞌüsǘ jupj velá . Jupj cjües pꞌin vele . Tꞌücꞌ way gente neꞌaj jatja ma sin ꞌyüsa jupj polel nin vele Dios Cjües nin liji mpes . Mpes yupj ma polel javelepj ncu ꞌüsüs niná velá .
46014017	Tꞌücꞌ way ꞌüsüs wüiꞌi Dios lal . Newa ma jis capj pꞌyaꞌsa la pꞌa . Yupj más ꞌücj japon tulucj , jupj nin liji mpes .
46014018	Tꞌücꞌ way la pꞌa jis tin velé napj , ma nin ꞌyüsa napj velé . Más nin velé napj pjü jilal . Nin mpes wüiꞌis Dios lal .
46014019	Dios tsꞌuyupj ꞌa si mulú ntꞌa , la pꞌa jis tin polel velé , ma nin ꞌyüsa napj velé . Jis tin la pꞌa polel velé wa , niná nin ꞌyüsa napj velé . Niná velé na , yupj sin ꞌyüsa napj velé . Po quelel velé jis tin nenem , nin ꞌyüsa napj velé . Niná velé na , polel sin ꞌyüsa lejay napj . Palabra cinco sin ꞌyüsa más ꞌücj palabra diez mil lal , ma sin ꞌyüsa witjacj .
46014020	Natjampan , ma nujola tꞌas tsjictjacj jinwá , napj tjevelé mpes . Mopꞌin nin , ꞌüsüs la müjí tsjictjacj seyasa witjacj jinwá . Yupj ma sin tjiꞌyüsa , ma malala lajay custjay . Newa najas nujola püné witjacj jinwá napj tjevelé mpes . ꞌÜsüs nusin tjüꞌüsüs niná .
46014021	Dios Popel vele : “ Napj niyom ca sin majam gente niná ntꞌa , yupj ne pꞌa jis tin javelepj . Pasal campa mpe ca ncul jis la veles yupj jis lal . Yupj ca mvelecj , napj najas jin ca mvelecj . Newa nin , gente niná ma ca jisas nsem napj velé ” , qjuis Jepa Dios nin vele .
46014022	Qjuisin ꞌyüsa tsjan mpes nin tjevele . Tꞌücꞌ way Dios se ꞌaya jupj tsꞌuyupj nepénowa ꞌücj javelepj la pꞌa jis tin yupj pꞌiyá ma salejepj . Dios jos yupj nin lajay ma japon witjacj jis la nuc . Yupj ca nucucj Dios ꞌüsüs liji , yom pꞌin ma polel liji jinwá . Pꞌa casá lajay , Dios tsꞌuyupj jis lal ꞌa si mulú na . Dios tsꞌuyupj japon nas yupj . Ma la pꞌa jis tin javelepj Dios tsꞌuyupj januc mpes . Dios mpes javelepj yupj jis tin pꞌin , yupj jis la pjac . Nin mpes wa yupj januc wa Dios pajal ꞌüsüs . Ma japon ma sin ꞌyüsa yupj javelepj Dios mpes .
46014023	ꞌA nu myula na , nun pjü cüwelé la pꞌa jis tin nun pꞌiyá ma solejé , la pꞌa ma ca sin müꞌüsüs nun welé . Nepénowa ꞌa nu myula ntꞌa jiquil na , ma ca sin müꞌüsüs tsjan lojí ca nacj . Dios tsꞌuyupj tulucj jiquil wa ca nacj . Yupj ca mvelecj malala nujola jin welé .
46014024	Más ꞌücj nsem nun pjü way welé Dios mpes , nun jis tin mpes . Mpes la pꞌa wa jiquil na , ca sin müꞌüsüs nun welé . Yupj ma sin ꞌyüsa tsjan lojí ꞌa nu myula na ca nacj . Dios tsꞌuyupj tulucj yupj ca nacj . Newa ca sin müꞌüsüs nun welé , mpes ꞌaplijila ca nsem malala la tjajay mpes . Nun pjü way ca ꞌücj mvelé yupj jis lal más ꞌücj Dios jos jin lajay .
46014025	Mpes yupj ca mvelecj nun tꞌücꞌ way tjowelé . Ca mvelecj yupj nin yólatsja nun tjowelé jinwá . Gente pꞌin ma salejepj tsjan yola la pꞌa . Dios pꞌin selé niná . Mpes yupj jis ticꞌ jin müjünsünün̈ , palá mpiꞌtjin̈ , ca mvelecj Dios pajal püné . Ca mvelecj Dios jáꞌasa nun jilal .
46014026	Natjampan , napj ca mvelé tsjan ꞌüsüs way la müjí . Tꞌücꞌ way Dios Cjües nu tjeꞌyaya pjü way , nin polel lojí Dios jos jin . ꞌA nu myula na , nepénowa ca quelel nejetsꞌen̈ ca nacj Dios mpes . Nepénowa ca quelel sin müꞌüsüs lis mijicj ca nacj . Nepénowa ca quelel mvelecj ca nacj Dios sin tjiꞌyüsa la tjiji mpes . Nepénowa ca quelel mvelecj ca nacj la pꞌa jis tin , ma sin ꞌyüsa javelepj mpes . La pꞌa ca quelel nusin müꞌüsüs la numijicj ca nacj , tsjan tjowelepj yupj . Najas niná lajay , Dios tsꞌuyupj jis capj la pꞌacj . Mpes Dios tsꞌuyupj más ca jisas nsem Dios .
46014027	Ca nacj nepénowa quelel javelepj la pꞌa jis tin , ma sin ꞌyüsa javelepj mpes . Najas matꞌe javelepj ne nin , contꞌe ca nacj ꞌücj . Ma najas pülücj nin javelepj . Najas ma javelepj ꞌa mulú . Pjaní tꞌücꞌ tjevele na , ꞌücj la pꞌa vele . Najas la pꞌa sin ꞌyüsa lajay tsjan tjowelepj yupj .
46014028	Ca nacj pjü ma polel sin ꞌyüsa lajay tsjan tjowelepj . Mpes más ꞌücj ma nin javelepj la pꞌa jis tin Dios tsꞌuyupj ꞌa si mulú ntꞌa . Mopꞌin ꞌücj pjaní nin vele Dios lal la pꞌa jis tin mpes , jusapj jáꞌasa na .
46014029	Tꞌücꞌ way Dios pjaní pjaní jilal vele jupj jos mvelecj , Dios tsꞌuyupj ꞌa si mulú ntꞌa . Najas matꞌe javelepj pꞌin , contꞌe ca nacj . Najas la pꞌa sin müꞌüsüs ncu tꞌücꞌ way javelepj Dios tjevelá .
46014030	Ca nacj len̈ way Dios ca mveles jáꞌasa lal . Jos la pꞌa jilal vele tjevelá . Pꞌa newa vele ca nacj . Más ꞌücj jupj lyájasa nsem quinam , mpjacam .
46014031	Najas pjaní pjaní welé Dios mpes ; ma ca mvelé la pꞌa vele na . Mpes pjü way ca ꞌücj sin müꞌüsüs , ne pjü más ꞌin ꞌüsüs ca quelel la mijicj Dios jos jin .
46014032	Profetapan pꞌiyá ca yola mpalas ꞌücj lyájasa jatja , la pꞌa quelel javelepj na .
46014033	Dios ma jos yümücj pjac , ꞌa mulú javelepj ma jos . Jos pjaní tjevele na , la pꞌa mveles . Pjü yupj ꞌa mulú javelepj , ma jos . Najas nin lojí Dios tsꞌuyupj la pꞌa ntꞌa ꞌa si mulú jinwá .
46014034	Najas nequem lyájasa jatja Dios tsꞌuyupj ꞌa si mulú ntꞌa . Más ꞌücj ma javelepj neꞌaj . Más ꞌücj yupj ma jajütütj neꞌaj . Dios Popel nin vele .
46014035	Ca nacj nequem ma sin ꞌyüsa la pꞌa vele na . Niná quelel sin ꞌyüsa . Más ꞌücj yupj jis la müꞌüyacj jis vayum jilal , yupj ca sin müꞌüsüs lis mijicj jis wa ntꞌa . Malala nequem javelepj Dios tsꞌuyupj ꞌa si mulú ntꞌa .
46014036	Pülücj nin tjowelepj Dios tjevelá . Nun mwalá way tjowelepj tulucj . La pꞌa nun jis wala tjowelepj Dios tjevelá . Mopꞌin nun jilal pꞌin tjowelepj tulucj . Mpes po ma nujola tꞌas ꞌüsüs lojí ; ꞌüsüs lojí tulucj .
46014037	Nepénowa neꞌaj yola Dios vele yupj jilal , yola Dios jos niná javelepj Dios tsꞌuyupj jilal . Yola Dios Cjües jis tjeꞌyaya ne ꞌücj lajay Dios jos jin . Najas yupj ca jus nlayecj napj nin pyac nun mpes qjuis Jepa Dios qjuisí jütüta pꞌin .
46014038	Nun popa pjaní ma quelel jus nlayes niná ca nacj . Mpes más ꞌücj nun ma pjoꞌoqué jupj lal .
46014039	Natjampan , niswa velé po nujisas tꞌas nun ca ꞌücj mvelé Dios mpes , jupj Cjües nu ꞌyaya nin lojí mpes . Nun jis lal velé wa ma mvelé nun popa pjaní ma polel vele la pꞌa jis tin jupj pꞌiyá ma selé .
46014040	Mopꞌin nin , najas nun lojí pjü way napj tepyac jin . Nin jos Dios . Ma tjowelé ꞌa mulú . Pjaní tꞌücꞌ tjevele na , ꞌücj la pꞌa ca mveles .
46015001	Natjampan , nun jis walapꞌaꞌa tjevelé Jesucristo ꞌüsüs la tjiji gente mpes . Napj tjevelé niná nun jis lal . Najas niná nujola nsem niswá quinam . Nun nujisastsja napj tjevelé . Niná newa poné nun .
46015002	Niná poné , mpes ca mpatjaqué Dios lal . Najas po ca mponé lovin napj tjevelé nun jilal . ꞌOtsꞌotsꞌ way pꞌin toponé , ma ca mpatjaqué Dios lal .
46015003	Tꞌücꞌ way nun jilal tjevelé napj nin tjiꞌyüsa mpes . Niná más ꞌüsüs way pjü nusin tjiꞌyüsa lal . Nun jilal tjevelé Cristo tepeꞌe malala nyuca la tjijicj mpes . Dios Popel tjevele nin ca la mijis .
46015004	Yupj toc Jesucristo . Tsꞌacꞌ contꞌe na , Dios jas tjijyünsa , ne nyucunú tepyala niswá . Dios Popel tjevele nin ca mpalas .
46015005	Jas tjijyünsa na , lay tepyala Pedro lal . Niyom Jesús cus tocon̈tsja , doce waytsja yupj ; yupj tjatja ntꞌa , nepé lay tepyala wa .
46015006	Locopyaya Dios tsꞌuyupj quinientos ꞌa jis tjimyula . Más pülüctsja yupj quinientos lal . Cristo lay tepyala wa neꞌaj . Yupj pülücj janucun patja custjay . Nepénowa pꞌin tecyaꞌlin̈ .
46015007	Locopyaya lay tepyala Jacobo lal . Locopyaya lay tepyala apostolpan pjü way jilal .
46015008	Pjü way yupj jus tjunuc na , lay tepyala wa napj lal . Tsjicj costa way tjemyaꞌna na , malala nin . Niná tsjicj way jinwatsja napj . Malálatsja napj .
46015009	Napj nola la pꞌa apostolpan más ꞌüsüs napj lal . Napj apóstol wa , yupj jinwá ; mopꞌin tsjay malala la tjejay napj Dios tsꞌuyupj jilal püna pꞌin , mpes tsjicj jin nola napj pꞌiyá .
46015010	Newa nin , Dios pasal ꞌüsüs way la tjiji napj lal . Apóstol la ntjiji napj . Pasal ꞌüsüs way polel la tjejaytsja jupj mpes , jupj ꞌüsüs la ntjiji mpes . Napj más yümücj tsjiꞌ la tjejay pjü apostolpan la pꞌa wa jilal . Mopꞌin napj pꞌiyá ma nin la tjejay . Dios nin tjeꞌyaya ne ꞌücj nin polel lejay . Mpes jupj nin la tjiji .
46015011	Tꞌücꞌ way apostolpan la pꞌa nun jis walapꞌaꞌa tjowelepj Dios tjevelá . Napj nun jis walapꞌaꞌa tjevelé wa Dios tjevelá . Ma selé ncu mwalá way toponé yupj jilal . Ma selé ncu mwalá way toponé napj lal . Ma nola . ꞌÜcj najas pꞌin toponé nun .
46015012	Tꞌücꞌ way nun jis walapꞌaꞌa tjevelecj Cristo poꞌó . Nun jilal tjevelecj jupj jas tjijyünsa , tüpüꞌü niswá tepeꞌe na . ¿ Tsjan mpes nun nepénowa welé gente ma sin müjünsücj , ma mpatjam niswá ?
46015013	Welé gente ma sin müjünsücj tecyaꞌlin̈ na , ma mpatjam niswá . Mpes welé wa ca nacj Cristo ma jas tjijyünsa niswá , ma tüpüꞌü niswá .
46015014	Nin welé ca nacj . Mpes nujola ma tꞌücꞌ way tjevelecj ca nacj . Ma poné Cristo püꞌü , mpes malala nin toponé jupj mpes . Nin tulucj . Tꞌücꞌ way tecyaꞌlin̈ ca sin müjünsücj , mpatjam niswá .
46015015	Nun welé tecyaꞌlin̈ ma ca sin müjünsücj , ma mpatjam niswá . Mpes nujola ca nacj cupj la tsyawilicj nun jilal Dios poꞌó ; cupj tjevelecj Dios jas tjijyünsa Cristá , tüpüꞌü niswá . Nun welé tecyaꞌlin̈ ma ca sin müjünsücj la pütꞌüs niswá , mpes welé wa ca nacj Dios ma wa jas tjijyünsa Cristá .
46015016	Niswa velé napj , nun welé tecyaꞌlin̈ ma ca sin müjünsücj , ma mpatjam niswá , mpes welé wa Cristo ma jas tjijyünsa , ma tüpüꞌü niswá .
46015017	Nun welé Cristo ma jas tjijyünsa niswá , mpes nun toponé mpes ꞌüsüs nu tepyala tulucj . Mpes Dios jola custjay malala nyuca la tjüjí . Ma nin liji jupj . Tꞌücꞌ way Cristo jas tjijyünsa , tüpüꞌü niswá .
46015018	Pülücj nasa sa con̈tsja jupj . Pülücj tecyaꞌlin̈ yupj sin popé . Nun welé Cristo ma jas tjijyünsa , ma tüpüꞌü niswá , mpes nin welé yupj ma Dios lal patja quinam . Tꞌücꞌ way patja . Tꞌücꞌ way Cristo jas tjijyünsa , tüpüꞌü niswá .
46015019	Cupj Jesucristo se con̈cocj quinam , mpes pyonecj ꞌüsüs qjuis mpalas tecyaꞌlequecj na . Nun welé Cristo ma jas tjijyünsa , ma tüpüꞌü niswá . Cristo ma cüpütꞌ , ma ꞌüsüs qjuis cüpalas tecyaꞌlequecj na . Mpes más ꞌücj gente pasal yola cupj mpes . Más malala qjuis tepyala pjü jis lal .
46015020	Malala qjuis tepyala tulucj . Tꞌücꞌ way Dios jas tjijyünsa Cristá , tüpüꞌü niswá . Dios mwalá way jas tjijyünsa jupj pjü way jis lal . Mpes tꞌücꞌ way tecyaꞌlin̈ ca sin müjünsücj wa , mpatjam niswá .
46015021	Pjü gente cyaꞌlin̈ yom pjaní la tjiji mpes . Nin pꞌiyá , gente ca sin müjünsücj , mpatjam niswá , yom pꞌa mpes , pjaní jupj .
46015022	Adán mwalá way tüpüꞌü pjü jilal . Pjü ncaꞌlin̈ ca jupj mpes . Nin pꞌiyá , Cristo sa con̈ pjü way ca sin müjünsücj jupj mpes , mpatjam niswá .
46015023	Dios sin jyünsa pjü way . Sin müjünsüs jupj tjevele na . Mwalá way jupj Cristo jas tjijyünsa . Pꞌa jawas Cristo ncuwim niswá nosis ntꞌa . Nin jawas Cristo jutsꞌaꞌá ca sin müjünsüs , mpatjam niswá .
46015024	Nin tepyala na nosis ncawajas ca . Nin jawas , Cristo ca Dios pjü maꞌayas , Dios jupj Popay . Pjü way jupj jyüꞌta , jupj ca jupj Popay maꞌayas , mpes Dios ca pjü jis müjüꞌtüs nsem . Püna tjüjütütj , yupj ma müjüꞌtücj nsem , Cristo la mijis mpes . Jepapan , ma jepapan nsem quinam , Cristo la mijis mpes . Noypan ma ca ꞌücj la mijicj yupj jisas jinwá .
46015025	Quina Cristo newa jyüꞌta pjü way ; nin jos Dios . Jupj ca la mpaꞌnas jupj enemigopan jis lal . Jupj ca la mijis jupj enemigopan pjü way jupj tsjom ꞌalá jatja jinwá . Nin la tjiji na , jupj Popay Dios ca müjüꞌtüs niswá .
46015026	Nin tepyala na , pꞌa casá mpalas Cristo mpes . Gente ma ncaꞌlin̈ ca niswá jupj mpes . Gente cyaꞌlin̈ pasal malala Cristo lal , ne ma nin mpalas quinam .
46015027	Dios Popel vele : “ Dios pjü tsjom ꞌalá tepyaꞌta . Cristo jyüꞌta pjü jilal . ” Popel vele pjü way tsjom ꞌalá tepyaꞌta . Selecj Dios ma tepyaꞌta jupj pꞌiyá Cristo tsjom ꞌalá . Jupj tepyaꞌta la pꞌa pjü way Cristo tsjom ꞌalá .
46015028	Dios tecyawaja tepyaꞌta na , jupj Jatjam ca mveles jupj lal , ca mveles jupj jos jupj Popay müjüꞌtüs jupj lal . Dios nin liji pjü way jupj Jatjam tsjom ꞌalá majatjum . Tꞌücꞌ way Dios jusapj ca müjüꞌtüs pjü jilal .
46015029	Napj selé nepénowa japon tecyaꞌlin̈ ma sin müjünsücj jis la pütꞌüs niswá . ¿ Ncu solejé tsjan mpes nepénowa bautizar se palá tecyaꞌlin̈ mpes ? Tꞌücꞌ way tecyaꞌlin̈ ca sin müjünsücj niswá , mpatjam niswá ; nin mpes nin lajay yupj mpes .
46015030	Gente nepénowa lovin ma jisas ncupj , quelel qjuesé ꞌünan . Newa nin , lovin velecj Dios tjevelá . Tꞌücꞌ way tecyaꞌlin̈ ca sin müjünsücj , mpatjam niswá ; mpes nin lijicj .
46015031	Natjampan , napj pasal ꞌücj najas nun Jesucristo so con̈có mpes . Jupj cupj qjuis Jepa Püné . Newa nin , pjü tsꞌacꞌ jawas nepénowa quelel na ꞌünan .
46015032	Napj tjevelé Efeso poꞌó Dios tjevelá . Gente pasal pülücj tsꞌa ꞌintsja neꞌaj , malala quelel la najaytsja . Yupj püꞌá tsꞌi ꞌinyá jinwatsja . Newa nin , napj lovin tjevelé Dios tjevelá . Tꞌemel ma quelel tꞌeꞌetsja tjevelé na . Tꞌücꞌ way tecyaꞌlin̈ ca sin müjünsücj , mpatjam niswá ; nin mpes tjevelé napj . Nepénowa javelepj ma ca nin mpalas . Ma nin mpalas , “ más ꞌücj lyajacj , myüsiquecj pꞌin . Yaya ncaꞌlequecj , ncawajas ca cupj la pꞌin , mpes más ꞌücj ꞌücj qjuisas quinam . ”
46015033	Nenéyawa gente javelepj tecyaꞌlin̈ ma sin müjünsücj . Ma mponé nun yupj jilal . Ma jis capj ncon̈có yupj . Yom ꞌüsüs se con̈ca na yom malala , pꞌa jawas malala nsem wa jupj .
46015034	Nujola tꞌas Dios jos jinwá . Malala la tjüjí . Ma nin la müjí niswá . Tꞌücꞌ way nepénowa neꞌaj ma sin tjiꞌyüsa Dios poꞌó custjay . Mpes najas ca nu maycas nun .
46015035	Ca nacj nepénowa ca la müꞌüyacj : “ ¿ ꞌOnin ne nin sin müjünsücj tecyaꞌlin̈ na la pütꞌüs mpes niswá ? Yupj jis pꞌüy , ¿ tsjan jin yustapj ? ” ca la müꞌüyacj ca nacj .
46015036	Ma yola jinwá yupj , ne la ꞌüy yupj . Napj ca mvelé tsjan mpes ca jus nlayé tecyaꞌlin̈ ca sin müjünsücj jis la pütꞌüs . Gente jis pꞌüy setel jinwá . Setel toꞌá , mwalá way siná niná . Setel tepeꞌe jinwá , ꞌamá toqué nun . Nin la tjüjí na , ntꞌünüs ca , jun ꞌyüna jupj .
46015037	Setel siná setel pꞌin jupj , trigo ca nacj , pꞌa ca nacj . Tꞌyüna na , pꞌa wa jupj . Setel tulucj , pꞌa casá justa jupj . ꞌÜsüs justa quinam . Nin pꞌiyá yom jüpꞌüy lal . Mwalá way peꞌe jupj . Tepeꞌe na , jas müjünsüs , mpüꞌüm niswá . Ninana pꞌiyá tulucj , pꞌa wa jüpꞌüy jinwá justa nsem jupj .
46015038	Setel pꞌa casá justa nsem , Dios nin liji . Jupj jos jin ca nsem . Pülücj jay setel . Pjü pꞌa casá yustapj nsem yupj , Dios liji . Pjü nin yustapj Dios jos jin .
46015039	Nin pꞌiyá , pülücj jis pꞌüy . Nin pꞌiyá tulucj yupj . Gente jis pꞌüy animal jis pꞌüy jin tulucj . Animal jis pꞌüy tsipyaya jis pꞌüy jin tulucj . Tsipyaya jis pꞌüy cjul jis pꞌüy jin tulucj .
46015040	Pülücj jis pꞌüy qui casá . Pasal pülücj pꞌa casá jatja tsjun poꞌó . Neꞌaj jatja pasal ꞌüsüs way jin yustapj . Qui casá nin pꞌiyá ꞌüsüs jin yustapj . Qui casá jatja , tsjun poꞌo jatja jin tulucj .
46015041	Lotsꞌacꞌ ꞌüsüs jin justa , mümüy ꞌotsꞌipj , pjulacj ꞌotsꞌipj . Nin pꞌiyá tulucj yupj . Pasal pülücj jatja pjulacj . ꞌÜsüs jin yustapj , pjü way . Mopꞌin nin pꞌiyá tulucj yupj .
46015042	Nin pꞌiyá nsem Dios tecyaꞌlin̈ sin müjünsüs na . Yom jüpꞌüy ꞌamá toc na , jupj jüpꞌüy cyawaja . Dios si jünsa na , pꞌa wa nsem jupj . Niná ma ncawajas ca , lovin mpüꞌüm ca jupj .
46015043	Yom jüpꞌüy toc na , malala justa . Jas tjijyünsa na , ꞌüsüs justa nsem . Yom jüpꞌüy toc na , liji secj . Jas tjijyünsa na , ca püné ꞌücj la mijis .
46015044	Yom jüpꞌüy ꞌamá toc na , ꞌamá popa jupj . Jas tjijyünsa na , jupj tsjun popa nsem . Tꞌücꞌ way jüpꞌüy ꞌamá popa nin püꞌü . Mpes tꞌücꞌ way jüpꞌüy pꞌa wa tsjun popa nsem jupj .
46015045	Dios Popel niná vele wa . Vele : “ Yom mwalá waytsja Adán , Dios la tjiji jupj . Jupj jüpꞌüy ꞌamá pópatsja , nyucunutsja jupj . ” Püs naya pꞌa wa yom pǘꞌütsja jupj . Cristo jupj . Cjües jupj . Adán mpes , pjü malala nyuca lajay , pjü cyaꞌlin̈ . Cristo mpes , gente ꞌücj mpatjam lovin .
46015046	Cupj ca mpatjaquecj lovin . Qjuis pꞌüy lovin ca mpatjaquecj mpes , cjuwá quinam . Mwalá way cupj qjuis pꞌüy ꞌamá popa mpes pyatjaquecj . Pꞌa jawas qjuis pꞌüy la pꞌa ca ntaꞌacj , ne yupj mpes ca lovin mpatjaquecj cupj .
46015047	Yom mwalá way ꞌamá pópatsja . Dios la tjiji jupj ꞌüpjǘ mpes . Yom pꞌa tsjun popa , Cristo jupj .
46015048	Yom mwalá way jinwá ncupj , Dios la tjiji jupj ꞌüpjǘ mpes . Cupj ꞌüpjǘ popa ꞌotsꞌipj . Cupj popa pülücj ca nlaca Dios püꞌü ntꞌa . Cristo jüpꞌüy jinwá nsem cupj qjuis pꞌüy , jupj tsjun popé .
46015049	Quina yom mwalá way jinwá ncupj quiꞌá , jupj ꞌüpjǘ pópatsja . Pꞌa jawas tsjun poꞌo popa jinwá custapj nsem cupj .
46015050	Natjampan , nun jilal velé ꞌamá popa ncupj . Pis pꞌin cupj , ꞌas pꞌin . Pis niná , ꞌas niná , ma polel patja Dios jyüꞌta ntꞌa . Dios ma la mijis mpatjam neꞌaj . Qjuis pꞌüy ꞌamá popa , mpes ncawajas ca . Ma lovin polel patja .
46015051	ꞌÜsüs nusin tjüꞌüsüs napj ca mpac mpes . Ca mpac , gente lovin ma salejeptsja yupj . Pülücj ncaꞌlin̈ ca quiꞌá mopꞌin ma ca pjü ncaꞌlin̈ yupj . Dios la pꞌa jis pꞌüy jis maꞌayas ca pjü jilal .
46015052	Nasa trompeta la pjaní la tjipjyusa pjac na , nin ca mpalas . La pjaní jun si tsicyaca na , len̈ way nin pyala . Nin pꞌiyá , pasal len̈ way Dios ca la pꞌa jis pꞌüy jis maꞌayas pjü jilal . Trompeta la tjipjyusa pjac na , Dios ca sin müjünsüs tecyaꞌlin̈ , ca mpatjam niswá . Jis pꞌüy ca ntaꞌacj , lovin ma jis ncawajas ca . Cupj ma tecyaꞌlequecj , nin pꞌiyá , qjuis pꞌüy pꞌa casá mpalas .
46015053	Qjuis pꞌüy quina pyatjaquecj mpes , jis ncawajas ca . Ncaꞌlin̈ ca . Mpes Dios ca qjuis maꞌayas la pꞌa qjuis pꞌüy . Ma jis ncawajas ca yupj . Lovin mpatjam ca yupj .
46015054	Nin tepyala na , cupj ca nucucj nin tepyala Dios Popel vele jin . Vele : “ Cupj ma tecyaꞌlequecj jin nsem . Lovin ca mpatjaquecj ncupj Dios la tjiji mpes .
46015055	Qjuis pꞌüy ma tecyaꞌlin̈ jin ca nsem . Ca sin müjünsüs , mpatjam niswá . Pajal vyájatsja tecyaꞌlin̈ mpes . Mopꞌin ma nin ca mpalas quinam ” , Dios Popel nin vele .
46015056	Malala jis tepyala tecyaꞌlin̈ na , malala la tjajay mpes . Nun jilal velé ꞌonin ne malala la tjajay yupj . Sin tjiꞌyüsa Moisés tepyacá , newa ma polel lajaytsja pjü tepyacá .
46015057	Quina wiꞌiquecj Dios lal cupj lovin ca mpatjaquecj jupj lal . Nin ca nsem Jesucristo la tjiji mpes , jupj ne cupj qjuis Jepa Püné .
46015058	Mpes lovin nujisas tꞌas qjuis Jepa Jesucristo . Nun napj mpülücpan , napj quelel la nusejay . Lovin toponé Dios tjevelá . Lovin pajal tsjiꞌ la müjí qjuis Jepa Jesucristo mpes . Najas nun ca jus nlayé pasal ꞌüsüs ca mpalas , nun tsjiꞌ lojí na jupj mpes .
46016001	Nun solejé napj la tjemyon Dios tsꞌuyupj tꞌemel maꞌayacj Dios tsꞌuyupj mpes Jerusalén poꞌó . Jilal tjevelé ꞌonin la cüjay ne la ꞌayas niná . Nin tjevelé Dios tsꞌuyupj pjü way jilal Galacia poꞌó . Najas nin pꞌiyá lojí nun .
46016002	Domingo pjü way najas pjü way witjacj nun naꞌaj ꞌonsó tꞌemel so ꞌoyá mpes . Nun sin popa tꞌemel pülücj jatꞌanquepj , ꞌin püné jaꞌonsopj najas . Tsjicj way jatꞌanquepj , más tsjicj way jaꞌonsopj ꞌücj . Mpes nun ntꞌa tjum na , nun ca ntaꞌá tꞌemel jis la ꞌayas . Nun ntꞌa tjum na , ma najas niswa tꞌemel lo moná nun ꞌa nu myula na .
46016003	Najas nun ca la ntꞌa nepenowá , yupj ca ntꞌacj tꞌemel niná Jerusalén ntꞌa Dios tsꞌuyupj mpes . Nun ntꞌa tjum na , napj ca sin majam niná tꞌemel lal . Napj ca jis papel maꞌayá , mpes Dios tsꞌuyupj Jerusalén poꞌo ca jus nlayecj pjacj niná .
46016004	Más ꞌücj napj jum wa ca nacj . Jum , ꞌücj ncapj jacon̈ .
46016005	Mwalá way napj ca mis Macedonia ntꞌa . Neꞌaj tjum na , neꞌas ca mis nun ntꞌa .
46016006	Tsꞌacꞌ pülücj ca mpüꞌüs ca nacj nun jis lal . Jive na ca mpüꞌüs ca nacj nun jilal . Mpes ꞌücj ca polel no ꞌoyá , ne ca ꞌücj polel mis pꞌa gente ntꞌa . Ma selé custjay caꞌaj mis .
46016007	Ma quelel jum quinam nun ntꞌa ; püs way ma polel püꞌüs neꞌaj quinam . Püs way quelel püꞌüs nun ntꞌa . Qjuis Jepa Dios jos jin ca nsem .
46016008	Quiꞌá ca mpüꞌüs quinam Efeso poꞌó . Judiopan len̈ way ca ꞌa jis mulus fiesta mpes , fiesta niná Pentecostés ló . Tꞌücꞌ tepyala na , mis ca napj .
46016009	Pülücj jilal polel velé quinam Dios tjevele jin , mpes quiꞌá ca mpüꞌüs quinam . Po quelel pjyacan̈ yupj . Mopꞌin la pꞌa pülücj pꞌa casá yola . Tsꞌa ꞌin yupj napj lal . Yupj jisas la pꞌa ma sin ꞌyüsa Dios tjevele jin , nin mpes wa quelel püꞌüs quiꞌá .
46016010	Timoteo ca mim nun ntꞌa ca nacj . Jama na , najas jupj ma lecj meyas nun jilal . Mpes najas pasal wüiꞌiqué nun jupj neꞌas jama na . Jupj tsjiꞌ liji wa qjuis Jepa Dios mpes , napj jinwá .
46016011	Jupj tjamacjas custjay , mopꞌin ꞌüsüs jupj ; najas ma malala nujola jupj mpes . Tjaꞌayá jupj jos , ne ꞌücj polel ncuwim napj ntꞌa . Tjowelé ꞌüsüs mim . Napj li nuc lo cuwis jupj napj ntꞌa pꞌa wa Dios tsꞌuyupj jilal .
46016012	Quina ca mpac Apolos poꞌó , jupj cupj qjuis catjam . Po tjevelé jupj lal más ꞌücj jama quinam Dios tsꞌuyupj nepénowa jilal nujus la nuc . Newa ma quelel jámatsja quinam . Polel jama na , mim ca .
46016013	ꞌIn tjajama ma poné nun la tsuwilpan jilal . Tꞌücꞌ way lovin mponé qjuis Papay Dios poꞌó , Cristo poꞌó ꞌotsꞌipj . Gente ca mvelecj más ꞌücj ma pjoꞌoqué niná . Ma mpjaꞌaqué yupj jilal . Lovin la müjí Dios jos jin .
46016014	Nun pjü way pasal pülücj lojí . Nin lojí na , lovin quelel lis tjüjí la pꞌa .
46016015	Natjampan , neꞌaj Acaya poꞌó pülücj way jisas Jesucristo quinam . Nun solejé Estéfanas , jupj wo ntꞌa patja ꞌotsꞌipj , mwalá way jisastsja Jesucristo neꞌaj . Yupj lovin quelel jis capj japꞌactsja Dios tsꞌuyupj . Nin la tjajay .
46016016	Napj najas nun lojí yupj jisas jin . La pꞌa wa yupj jin pꞌiyá lajay , la müjí wa yupj jisas jin . La pꞌa wa nepénowa tsjiꞌ lajay yupj jilal Dios mpes . La müjí wa yupj jisas jin .
46016017	Tsjay ꞌücj najas Estéfanas tjacꞌ napj ntꞌa . ꞌÜcj najas wa Fortunato tjacꞌ , Acaico tjacꞌ wa , napj ntꞌa . Najas nun napj lal jotjaqué mopꞌin ma polel jotjaqué quiꞌá . Quina yupj tjiquil nun mpe , mpes tsjay ꞌücj najas .
46016018	Napj lal tjowelepj nun poꞌó , mpes ꞌücj najas la tjajay yupj . Napj selé nun pasal ꞌücj jisas wa yupj javelepj mpes . Napj lal javelepj nun mpes . Najas ꞌüsüs way welé nun yupj sin poꞌó . La pꞌa lajay yupj jinwá . Najas ꞌüsüs welé wa yupj sin poꞌó .
46016019	Dios tsꞌuyupj Asia poꞌo patja pjü witjacj süs wa la tjajay nun jilal . Aquila süs wa la tjiji , Priscila ꞌotsꞌipj ; yupj qjuis Jepa Jesucristo jutsꞌaꞌá wa , nun jinwá . Dios tsꞌuyupj yupj jis wa ntꞌa ꞌa si mulú , süs wa la tjajay yupj .
46016020	Dios tsꞌuyupj quiꞌá jatja , pjü way süs wa la tjajay yupj . La nüjüsüqué na nun popé , la tjalapaná nunwá . ꞌÜcj nujisas tꞌas nujus tjunucú nusin popé .
46016021	Napj Pablo . Niná napj pꞌin pyac nun mpes .
46016022	Nepénowa jatja neꞌaj ma quelel lajay qjuis Jepa Jesucristo ca nacj . Más ꞌücj Dios ca mveles ca malala jis mpalas yupj . ¡ Qjuis Jepa Jesús , was jipj !
46016023	Najas Jesucristo ꞌüsüs la nusiji nun pjü jilal , jupj Jepa Püné .
46016024	Napj quelel la nusejay nun pjü way . Cupj pjü witjacj se con̈cocj Jesucristá . Amén .
47001001	Napj Pablo . Apóstol way napj , Dios nin tjejyama la veles la pꞌa jilal jupj mpes . Jos napj velé Jesucristo poꞌó . Timoteo jáꞌasa napj lal , jupj cupj qjuis catjam . Nun Dios tsꞌuyupj Corinto poꞌó . Quina pyaquecj nun mpes . Niná papel Dios tsꞌuyupj pjü way mpes Acaya poꞌó . Yupj Dios jutsꞌaꞌá ꞌotsꞌipj .
47001002	Dios cupj qjuis Papay . Jesucristo cupj qjuis Jepa Püné . Najas yupj ꞌüsüs way lajay nun mpes . Najas nun ma nujola nsem pjü mpes , yupj ca nin la nusejay .
47001003	Najas ꞌüsüs way mvelecj Dios poꞌó . Jupj Jesucristo Dios . Jupj Jesucristo Popay . Jesucristo cupj qjuis Jepa Püné . Dios nin pꞌiyá cupj qjuis Papay wa . Malala qjuesé palá na , jupj qjuis capj pꞌyaꞌsa . Malala qjuesé palá na , cupj ma qjuiyola jupj ꞌüsüs la qjuisiji mpes .
47001004	Malala qjuesé palá na , jupj lovin nin liji ma qjuiyola . Jupj jos nin pꞌiyá la mijicj la pꞌa jilal , malala se palá na , mpes nin liji jupj cupj qjuis lal . Nin pꞌiyá polel lijicj yupj mpes , Dios la qjuis tjiji jinwá .
47001005	Gente pasal malala la tjajay Cristo lal . Mpes nin pꞌiyá gente pasal malala lajay wa cupj qjuilal , cupj Cristo jutsꞌaꞌá mpes . Newa nin , Dios ꞌüsüs la qjuisiji ne ma qjuiyola cupj , cupj Cristo jutsꞌaꞌá mpes . Nin mpes pajal ꞌüsüs pyatjaquecj cupj .
47001006	Tꞌücꞌ way malala qjuesé palá . Dios jos cupj ꞌücj polel la nusijicj ne nun ma nujola nsem malala nu pyala na ; nin mpes nin qjuesé palá . Nun jilal tjevelecj na Jesucristo poꞌó , malala qjuis tepyala . Mopꞌin ꞌüsüs nu tepyala nun ; Dios la tjiji nun ꞌücj ca mpatjaqué jupj lal , nin nu tepyala . Tꞌücꞌ way Dios nin liji ma qjuiyola . Dios jos nin pꞌiyá la mijicj nun mpes ; nin mpes nin qjuesé palá . Mpes malala nu pyala na , malala qjuis tepyala jinwá , nun ma nujola nsem .
47001007	Tꞌücꞌ way gente malala lajay cupj qjuilal . Selecj nin pꞌiyá lajay nun jilal . Newa ma qjuiyola Dios ꞌüsüs la qjuisiji mpes . Selecj nin pꞌiyá liji nun jilal , ne ma nujola nun .
47001008	Natjampan , qjuisas nun jus nlayé gente malala la tjajay cupj qjuilal Asia poꞌó . Pasal malala la tjajay cupj qjuilal , ne lovin pasal qjuiyólatsja ncupj . Qjuiyólatsja ncaꞌlequecj ca .
47001009	Qjuiyólatsja ca qjuis müꞌüꞌnacj . Dios jostsja cupj ca la monacj jupj qjuis capj mpꞌaꞌsas , mpes jupj jostsja nin qjuiyólatsja cupj . Dios jostsja cupj jus nlayecj cupj ma polel qjuis capj pꞌyaꞌsacj cupj pꞌiyá . Tꞌücꞌ way Dios ꞌücj polel sin müjünsüs tecyaꞌlin̈ , jis la pütꞌüs niswá . Jupj ꞌücj qjuis capj pꞌyaꞌsa .
47001010	La pꞌa wa pasal malala quelel la qjuis tjajay . Quelel jaꞌünantsja cupj . Mopꞌin Dios ꞌüsüs la tjiji , mpes ma polel qjuis tjüꞌünan . Dios newa ꞌüsüs la mijis wa , mpes ca ma polel qjuis müꞌüꞌnacj yupj . Selecj Dios lovin ca qjuis capj mpꞌaꞌsas ne yupj lovin ma polel qjuis müꞌüꞌnacj .
47001011	Qjuisas nun qjuis capj pꞌoꞌsá wa . La tjomoná Dios lal cupj mpes . Pülücj la tjomon na , pülücj ca mwiꞌin̈ Dios lal , ꞌüsüs la qjuis tjiji mpes .
47001012	ꞌÜsüs way la tjijicj nosis casá . ꞌÜsüs la tjijicj Dios jostsja jin . Ninana Dios jos , ninana pꞌin quelel la tjijictsja . Nin la tjijicj nun jilal . Pyonecj tꞌücꞌ way nin la tjijicj . Mpes pasal ꞌücj qjuisas . Ma la tjijicj cupj pꞌiyá qjuiyólatsja jin . Dios qjuis capj tjepꞌyaꞌsa . Pasal ꞌüsüs la tjiji cupj mpes .
47001013	Cupj papel tepyaquecj , ꞌücj polel moꞌo welé nun . ꞌÜcj polel nusin ꞌyüsa . Tsjan pajal costa way ma tepyaquecj nun mpes . Nun jus nlayetsja tsjicj way pꞌin cupj qjuisin poꞌó . Najas nun jus nlayé pjü way cupj qjuisin poꞌó .
47001014	Mpes ꞌücj nujisas nsem cupj mpes Jesucristo niswa tjacꞌ na , jupj cupj qjuis Jepa Püné . Tꞌücꞌ way cupj ꞌücj qjuisas nsem nun mpes .
47001015	Napj nólatsja nun ꞌücj nujisas nsem cupj mpes . Mpes Macedonia ntꞌa tjacuwis na , quelel jumtsja nun ntꞌa . Macedonia mpe jum na , quelel jumtsja nun ntꞌa . Ma ca nin nsem . Po quina más ꞌücj ma jum nun ntꞌa niswá . Najastsja wa nun ca ma ꞌayá napj lal , mpes ꞌücj polel jumtsja Judea ntꞌa . Mpes tꞌücꞌ way la miyá quelel jumtsja nun ntꞌa la veles Dios tjevele jin .
47001016	
47001017	Newa nin , la miyá ma polel jum nun ntꞌa . ¿ Ncu toponé napj ma nólatsja neꞌaj la winin ? ¿ Ncu nujola napj najas pꞌin nin lejay ? ¿ Ncu nujola napj ma quelel tꞌücꞌ lejay napj velé jin ?
47001018	Dios lovin nin liji jupj tjevele jin . Nin pꞌiyá , po quelel lijicj cupj tjevelecj jin .
47001019	Nun jis walapꞌaꞌa tjevelecj Dios Jatjam poꞌó , Jesucristo jupj . Napj nin tjevelé nun jilal . Silvano nin tjevele wa . Timoteo ꞌotsꞌipj . Jesucristo tjevele na nin la mijis , la pꞌa mpes tulucj quelel líjitsja jupj . Lovin po la tjiji jupj tjevele jin .
47001020	Dios pülücj way tjevele tsjan la mijis . Pjü nin liji jin tjevelá , Jesucristo mpes . Jesucristo mpes velecj niná po tꞌücꞌ way . Niná velecj na , ꞌüsüs nin velecj Dios poꞌó .
47001021	Tꞌücꞌ way cupj ca lovin Cristo cus ncon̈cocj , nun so con̈có wa . Dios nin liji . Dios qjuis tjeꞌyaya jupj Cjües , nin polel lijicj Dios jos jin , jupj Cjües mpes .
47001022	Cupj lovin Dios jutsꞌaꞌá nsem , jupj la tjiji . Qjuis tjeꞌyaya jupj Cjües , jupj püꞌü quinam qjuisas moꞌó . Mpes selecj nin la mijis cupj mpes jin tjevelá .
47001023	Nun ma la tjüjitsja Dios jostsja jin . Mopꞌin ma quelel nucopj tyültsja . Mpes ma tjum niswá nun ntꞌa . Dios selé tꞌücꞌ way velé , najas jupj nun jis wala vele tꞌücꞌ way nin velé .
47001024	Najas ma nujola nsem cupj nin qjuisas nun jis jepapan nsem cupj . Nin tulucj . Ma nu jyüꞌtücj nun mponé ca Dios tjevele jin . Cupj selecj nun po poné nasa Dios tjevelá . Nin quelel la nusijicj nun ꞌücj nujisas nsem la pꞌin .
47002001	Napj po quelel veletsja nun jilal . Newa najastsja ma ꞌaplijila nu mpalas napj velé mpes . Mpes nólatsja más ꞌücj ma jum nun ntꞌa niswá .
47002002	Nun ꞌaplijila na , ¿ pjacj lal ꞌücj najas ca mpalas ? Nun ꞌaplijila na , ma polel lojí napj ꞌücj najas nsem .
47002003	Mpes quina nun solejé tsjan mpes napj tepyac nun mpes . Najastsja lovin ma la müjí quinam lojitsjé . Mpes neꞌaj jum na , ma ca ꞌaplijila nsem napj nun mpes . ꞌÜcj najas nsem nin lojí , más ꞌücj . Napj selé nun ꞌücj jisas wa ca nsem napj ꞌücj najas na .
47002004	Nun mpes tepyac na , pasal nólatsja nun la tjüjitsja mpes . Pasal ꞌaplijílatsja napj . La tipiyú napj . Ma najastsja ꞌaplijila nsem nun napj tepyac mpes . Napj najastsja nun jus nlayé napj po quelel la nusejay .
47002005	Tꞌücꞌ way nun ꞌaplijila nu tepyala , yom malala la tjiji mpes neꞌaj . Napj ꞌaplijila ntepalá wa jupj mpes , mopꞌin nun pjü way más ꞌaplijila nu tepyala napj lal . Nepénowa pasal ꞌaplijila jis tepyala , nepénowa ꞌotsꞌotsꞌ way . Ma quelel pülücj velé quinam jupj la tjiji mpes .
47002006	Nun ꞌa mulú nasa tꞌücꞌ cus tülǘ . Tꞌücꞌ quinam . Ma cus ntülǘ quinam .
47002007	Quina najas nun ca perdonar la müjí jupj . Najas jupj ꞌücj jos nsem la müjí nun . Ma nin lojí , jupj más ꞌaplijila nsem ca nacj , lovin ma polel tsjiꞌ la mijis niswá ca nacj Dios mpes .
47002008	Mpes po najas nun wola welé nun quelel lojí jupj custjay .
47002009	Napj quelel jus nleytsja ncu la müjí napj tepyac jin ; nin mpes wa tepyac nun mpes . Napj quelel jus nleytsja ncu la müjí pjü way napj tepyac jin .
47002010	Nun perdonar lojí na nun popa pjaní , malala la tjiji mpes , napj perdonar lejay wa jupj la tjijá . Jupj malala la tjiji neꞌaj , napj lal la tjiji tulucj . Mopꞌin nin , napj perdonar la tjejay quinam jupj la tjiji mpes . Najas ꞌüsüs nu pyala , mpes perdonar la tjejay jupj . Cristo selé napj perdonar la tjejay jupj la tjijá .
47002011	Ma qjuiyola na , ꞌüsüs , ne ma nin lijicj Satanás jos jin . Satanás jos nun newa su tülǘ jupj . Satanás jos jupj ma tsjiꞌ liji niswá Dios mpes . Cupj selecj Satanás quelel lijá ; malala quelel liji .
47002012	Napj tjum Troas ntꞌa la veles yupj jis walapꞌaꞌá ; tjevelé tsjan niná Jesucristo ꞌüsüs la tjiji gente mpes . Yupj po quelel pjyacan̈tsja niná ; qjuis Jepa Jesucristo nin la tjiji ꞌüsüs tjepjyacan̈ yupj .
47002013	Mopꞌin napj ma jus tjinyuc Tito neꞌaj , jupj ne napj natjam Cristo mpes ; nin mpes pasal nólatsja . Po najastsja jupj nawala mveles ncu ꞌücj potjaquetsja nun . Mpes napj tjevelé nasa jum ; Macedonia poꞌo tjacuwis .
47002014	Lovin pasal wüiꞌis Dios lal . Jupj qjuisin jyama tsjiꞌ lijicj jupj mpes . Pjü nin pyala jupj jos jin , Cristo mpes . Jun taꞌá gente sin ꞌyüsa jupj poꞌó cupj velecj mpes ; Dios mpes nin pyala . Niná yupj sin ꞌyüsa Cristo poꞌó , perfume jinwá , pajal ꞌüsüs cjumsu jinwá ; pajal ꞌüsüs niná .
47002015	Cupj nin velecj la pꞌa jilal Cristo poꞌó . Japon nepenowá , mpes ca mpatjam Dios lal . Nepénowa ma japon , ne pajal malala jis mpalas tecyaꞌlin̈ na . Cupj velecj perfume jinwá Dios lal . Perfume ꞌüsüs cjumsu , cupj velecj ꞌüsüs way wa .
47002016	Nepénowa neꞌaj jil ꞌawa püné ntꞌa . Cupj velecj malala cjumsu jinwá yupj jilal . Ma jisas cupj velecj . Ncaꞌlin̈ ca yupj . Mopꞌin la pꞌa neꞌaj jil Dios ntꞌa . Cupj velecj ꞌüsüs cjumsu jinwá yupj jilal . Po jisas cupj velecj . Ca mpatjam yupj . Nun jilal velé pjacj niná Dios jos ꞌücj tsjiꞌ lajay jupj mpes .
47002017	Tꞌücꞌ way pülücj nin javelepj Dios vele poꞌó . Nepénowa tꞌemel jisas pꞌin , ne nin lajay . Cupj yupj jinwá tulucj nin sin ꞌyüsa lijicj . Cupj Cristo se con̈cocj . Qjuisas gente sin ꞌyüsa tꞌücꞌ way pꞌin . Dios qjuisin tjejyama ne nin lijicj . Dios pjoca cupj velecj .
47003001	Ca nacj nun popa nepénowa yola cupj qjuisas nun ꞌüsüs welé cupj poꞌó , ne nin mpes nin velé napj . Nin tulucj . Tꞌücꞌ way la pꞌa nun ntꞌa jil nusin ꞌyüsa lajay mpes . Jil na papel jatꞌ la pꞌa tapac . Papel niná nin vele ꞌüsüs way yupj . Cupj ma qjuisas papel tꞌyacj nun ntꞌa . Nun mpe leque na , ma qjuisas wa nun papel poqué cupj mpes .
47003002	Nun papel jinwá , cupj tꞌyacj jinwá . Cupj selecj tꞌücꞌ way niná . Pjü way nujus januc . Yupj salejepj nusin tjiꞌyüsa la tjijicj cupj . Januc nin lojí wa quinam , nin lojí nusin tjiꞌyüsa la tjijicj mpes . Mpes yupj jus nlay ꞌüsüs la tjijicj nun jilal .
47003003	Gente nujus januc nin lojí , mpes jus nlay nin la tjijicj nun jilal . Mpes nun papel jinwá , nun papel Cristo tepyaca jinwá . Tinta mpes tulucj tepyaca . Pe tꞌem casá tulucj tepyaca . Pꞌa casá la tjiji . Dios Cjües tjemey nujisas moꞌó . Jun ꞌyüna jupj . Nin mpes ꞌüsüs quelel lojí quinam , jupj la tjiji mpes . Gente ma moꞌo javelepj nun lojí mpes ; yupj januc nun lojí .
47003004	Cupj selecj Dios la tjiji niná , mpes niná velecj . Cristo qjuis capj tjepꞌyaꞌsa .
47003005	Noypan tulucj cupj . Niná la tjijicj , selecj ma cusapj nin la tjijicj . Nin polel la tjijictsja Dios mpes .
47003006	Dios seyasa tjevele . Tjevele gente ꞌüsüs Dios lal jis mpalas Cristo ꞌos mpes . Niná polel velecj la pꞌa jilal , Dios la tjiji . Ma velecj más ꞌücj nin lajay pjü way Moisés tjijyüꞌtá . Velecj yupj ꞌüsüs Dios lal jis mpalas , Dios Cjües liji mpes . Gente yola ꞌüsüs nsem yupj Dios lal , nin lajay na Moisés tjijyüꞌtá . Mopꞌin ma polel lajay pjü tjijyüꞌtá . Quina gente polel mpatjam Dios lal , Dios Cjües nin liji mpes .
47003007	Püna Dios tepyaca pe tꞌem casá tsjan niná jupj jostsja israelpan lajay . Niná Moisés jis tjeꞌyaya israelpan mpes . Yupj yólatsja ꞌüsüs nsem yupj Dios lal nin la tjajay na jupj tjijyüꞌtá . Mopꞌin ma polel la tjajay pjü way jupj tjijyüꞌtá . Ma polel pátjatsja Dios lal , niná la tjajay mpes . Moisés niná jis tjeꞌyaya na israelpan mpes , jupj wola poꞌó pasal jas jawtsja . Jaw cyawájatsja , newa la pꞌa wa ma polel sa nuctsja custjay jupj wola poꞌó . Dios lal tjáꞌasatsja , Dios pasal jas jaw jupj , mpes wa Moisés wola jas jaw tepyala . Nin mpes pasal ꞌüsüs waytsja Moisés tjeꞌyayá yupj mpes .
47003008	Quina velecj más ꞌüsüs ; velecj Dios Cjües nin liji quinam gente jilal . Niná más ꞌüsüs way Moisés tjeꞌyaya lal .
47003009	Pasal ꞌüsüs waytsja Moisés tjevelá . Gente yólatsja ꞌüsüs nsem yupj Dios lal nin la tjajaytsja na Moisés tjevelá . Newa ma polel la tjajay pjü tjevelá . Quina gente ꞌüsüs Dios lal se palá , Dios Cjües nin liji . Niná nin velecj gente jis lal , niná más ꞌüsüs way Moisés tjevele lal .
47003010	Tꞌücꞌ way pasal ꞌüsüs waytsja Moisés tjevelá . Pero velecj jupj tjevelá ꞌotsꞌotsꞌ way ꞌüsüs ; quina velecj más ꞌüsüs way . Pasal ꞌüsüs way Dios Cjües nin liji mpes .
47003011	ꞌÜsüs waytsja Moisés tjevelá , mopꞌin ꞌücj gente ma lajay quinam pjü tjevelá . ꞌÜcj ma nin lajay quinam , Dios Cjües liji mpes . Po quina gente ꞌüsüs se palá Dios lal , jupj Cjües nin liji . Lovin ca nin la mijis . Mpes niná pasal ꞌüsüs way .
47003012	Selecj Dios Cjües nin liji ꞌüsüs way , selecj lovin ca la mijis niná . Mpes niná po nin velecj la pꞌa jilal . Ma lecj jeyacj velecj ne nin .
47003013	Ma lijicj Moisés jin . Moisés pülül lal wola tipiꞌtje , mpes israelpan ma polel wola jus tjunuc . Jostsja yupj ma januctsja wola jas jaw cyawájatsja . Nin tulucj cupj qjuis lal . Ninana velecj , ꞌüsüs ca nsem lovin . Qjuis wala poꞌo polel yus januc lovin ; newa velecj yupj jilal .
47003014	Israelpan ma quelel sin ꞌyǘsatsja Moisés tjevelá . Mpes ma polel sin ꞌyǘsatsja , la tjiji Dios . Israelpan moꞌo javelepj custjay Dios Popel , Moisés tepyaca pꞌiyá , mopꞌin ma sin ꞌyüsa custjay Dios jos jinwá . Pülül jis wala poꞌo japwijitj jinwá . Mpes ma polel januc jinwá , ma polel sin ꞌyüsa Dios Popel . Cristo la tjiji japon na , Cristo tꞌeꞌenca pülül niná , ne ꞌücj sin ꞌyüsa quinam Dios jos jin .
47003015	Newa pülücj ma japon Cristo la tjijá . Mpes ma sin ꞌyüsa custjay moꞌo javelepj na Moisés tepyacá . Pülül jis wala poꞌo japwijitj jinwá custjay .
47003016	Yupj sin popa pjaní jos na qjuis Jepa Dios , Dios pülül niná tꞌeꞌenca jinwá liji .
47003017	Qjuis Jepa Püné , Dios Cjües jupj . Dios Cjües mpes , ꞌücj gente ma lajay quinam pjü Moisés tjevelá . Quina yupj ꞌüsüs se palá Dios lal , jupj Cjües nin liji .
47003018	Gente espejo januc na , ꞌüsüs yus januc . Nin pꞌiyá , gente yus januc na Dios tsꞌuyupj jilal , ꞌüsüs januc qjuis Jepa Jesucristo püné way jupj . Dios tsꞌuyupj jis wala poꞌó pülül cjuwá jinwá yupj . Jepa Püné tsjay ꞌüsüs way la qjuisiji , mpes lovin más ꞌüsüs qjuiyola jupj jinwá , tsjay püné way jupj . Qjuis Jepa Püné Dios Cjües jupj .
47004001	Cupj tsjay malálatsja , mopꞌin Dios tsjay ꞌüsüs way la tjiji cupj mpes . Qjuisin tjejyama la veles la pꞌa jilal , velecj yupj ꞌüsüs polel nsem Dios lal , jupj Cjües liji mpes . Mpes ma ꞌaplijila qjuesé palá gente ma jisas na cupj velecj . Lovin nin velecj Dios jos jin .
47004002	Gente la pꞌa wa jil wa nun ntꞌa , jisas nun poné yupj javelepj jin . Yupj nepénowa ma tꞌücꞌ way javelepj . Javelepj nin javelepj Dios tjevele poꞌó , newa ma tꞌücꞌ way javelepj Dios tjevele poꞌó . Gente ma salejepj la tsuwil yupj . Mopꞌin ma la mijicj ca cupj yupj jinwá . Cupj tꞌücꞌ way pꞌin velecj . Cupj qjuiyola nun pjü witjacj jus nlayé tꞌücꞌ way velecj . Dios pjoca cupj velecj jin .
47004003	Nepénowa ma sin ꞌyüsa cupj velecj jin . Cupj velecj tsjan niná Jesucristo ꞌüsüs la tjiji gente mpes . Pülül jis wala poꞌo japwijitj jinwá , ne ma polel januc , ma polel sin ꞌyüsa . Pülücj ncaꞌlin̈ ca ; yupj ma sin ꞌyüsa cupj velecj jin , ne nin .
47004004	Ma japon , ma polel sin ꞌyüsa niná cupj velecj Cristo poꞌó . Cupj velecj tsjan niná Cristo pajal ꞌüsüs la tjiji yupj mpes . Cristo mpes qjuisin ꞌyüsa Dios poꞌó . Yuwal yupj . Diablo la tjiji Jesucristo lal ma japon ma polel sin ꞌyüsa . Diablo nosis casá patja jis dios , yupj lajay jupj jos jin .
47004005	Ma nin velecj cupj pꞌiyá poꞌó . Cupj velecj Jesucristo Jepa Püné . Velecj cupj jupj jomozopan , ca nun ꞌüsüs cüpalas . Jesús jos nin lijicj .
47004006	Dios nosis la tjiji na , tjevele : “ Püste ntꞌa majawaques ca ” . Cristo ma qjuisastsja na , pǘstetsja jinwá qjuisas moꞌó . Dios jaw jinwá , ne tjejyawca jinwá quinam qjuisas moꞌó . Mpes qjuisin tjiꞌyüsa la tjiji tsjay püné way jupj . Cristo poꞌo qjuisin tjiꞌyüsa mpes selecj niná .
47004007	Tsjay ꞌüsüs way niná cupj qjuisin tjiꞌyüsa Dios poꞌó . Tsjoꞌoy ꞌamá pꞌin jinwá cupj , malala ꞌin . Cupj qjuisin ꞌyüsa pꞌin pajal ꞌüsüs . Mpes pajal ꞌüsüs lijicj na Dios mpes , gente sin ꞌyüsa cupj pꞌiyá ma nin lijicj . Yupj jus nlay Dios nin liji , jupj tsjay püné way mpes .
47004008	La pülücj tsjay malala qjuesé palá . Newa ma qjuiyola cupj . Nenéyawa ma selecj tsjan más ꞌüsüs way la mijicj . Mopꞌin nin , selecj Dios ca qjuisin müꞌüsüs la mijicj .
47004009	Gente tsjay malala lajay cupj qjuilal . Newa nin , Dios lovin qjuis capj cyon̈ca , qjuis capj lo pꞌacj . Yupj qjuisin tjojotj . Mopꞌin ma polel qjuis tjüꞌünantsja .
47004010	Gente lovin po quelel jaꞌünantsja Jesús . Nin pꞌiyá quelel lajay cupj qjuilal . Mopꞌin gente jus nlay ma polel qjuesé jaꞌünan Jesús liji mpes , Jesús jun ꞌyüna mpes .
47004011	Tꞌücꞌ way nyucunucj , mopꞌin la pꞌa wa lovin quelel qjuesé jaꞌünan , cupj Jesús jutsꞌaꞌá mpes . Qjuis pꞌüy ncaꞌlin̈ , newa Jesús qjuis capj pꞌyaꞌsa ; nin mpes gente qjuiyus januc na , yupj sin ꞌyüsa jun ꞌyüna jupj .
47004012	Cupj Jesús mpes tsjiꞌ lijictsja , nin mpes gente quelel qjuesé jaꞌünantsja cupj . Nin tulucj nun lal ; nun lovin ca mpatjaqué Dios lal cupj Jesús mpes tsjiꞌ la tjijicj mpes . Nun toponé Jesús poꞌó .
47004013	Dios Popel vele : “ Napj tepyon , mpes napj tjevelé ” . Nin pꞌiyá cupj qjuis lal . Cupj pyonecj Dios lal , mpes velecj jupj poꞌó .
47004014	Dios Jesús jas tjijyünsa niswá , tüpüꞌü niswá ; Jesús Jepa Püné jupj . Selecj Dios ca qjuisin müjünsüs wa ncupj , cupj Jesús jutsꞌaꞌá mpes . Jupj ca qjuis ncunus , nu ncunus wa , jupj ntꞌa .
47004015	Tꞌücꞌ way gente malala la tjajay cupj qjuilal , Jesús mpes tsjiꞌ la tjijicj mpes . ꞌÜcj ; ma nin qjuiyola . Nun nin toponé cupj tjevelecj jin . Mpes ma qjuiyola yupj malala la tjajay cupj qjuilal . Dios pasal ꞌüsüs way la tjiji gente mpes . La pꞌa lovin japon niná cupj nin velecj mpes . Mpes más pülücj ca mwiꞌin̈ Dios lal , jupj ꞌüsüs la tjiji mpes . Más pülücj ca sin müꞌüsüs pajal püné Dios .
47004016	Mpes ma qjuiyola malala qjuesé palá na . Cupj qjuis pꞌüy nasa cyawaja . Newa nin , cupj qjuis qjues lovin jisas Dios . Yupj lovin más ꞌüsüs polel tsjiꞌ lajay Dios mpes . Qjuis qjues lovin ma ncawajas ca .
47004017	Tꞌücꞌ way malala qjuesé palá . Mopꞌin tsjicj way pꞌin nin qjuesé palá ; pꞌa jyawca na pꞌa casá ca nsem . Tsjiꞌ lijicj na Dios mpes , gente malala lajay cupj qjuilal . Mpes Dios lovin pasal ca ꞌüsüs la mijis cupj qjuilal . Cupj selecj Dios ca pasal ꞌüsüs la qjuis mijis , mpes ma qjuiyola gente malala lajay na cupj qjuilal .
47004018	Ma qjuiyola malala qjuesé palá quinam . Qjuiyola pasal ꞌüsüs qjuis mpalas Dios püꞌü ntꞌa . Malala qjuesé palá quinam , ncawajas ca . ꞌÜsüs qjuis mpalas Dios püꞌü ntꞌa , lovin ma ncawajas ca niná .
47005001	Cupj qjuis pꞌüy wosis jinwá wama pyatjaquecj . Ncawajas ca , tsꞌepjel jinwá . Selecj qjuis pꞌüy seyasa ca ntaꞌacj Dios püꞌü ntꞌa , jupj qjuis maꞌayas ca . Niná ma ncawajas ca . Dios ca la mijis niná , gente tulucj la mijicj .
47005002	Tꞌücꞌ way costa way la pütꞌüs quinam qjuis pꞌüy poꞌó . Pasal malala se palá . Po qjuisas len̈ way mpatjaquecj Dios ntꞌa , qjuisas pasal len̈ way qjuis pꞌüy seyasa ca ntaꞌacj . Qjuisin nquiꞌpacj jinwá qjuis pꞌüy seyasa jilal .
47005003	Mpes cupj qjuis qjues qjuisin pjütpjütꞌ tulucj ca nsem neꞌaj . Qjuisin nquiꞌpacj jinwá nsem qjuis pꞌüy seyasa mpes .
47005004	Tꞌücꞌ way costa way la pütꞌüs quinam qjuis pꞌüy poꞌó . Tsjay malala se palá yupj jilal . ꞌAplijila cupj . Qjuis pꞌüy quina tyaꞌacj ꞌüsüs . Mopꞌin qjuisas qjuis pꞌüy seyasa , quelel qjuisin nquiꞌpacj qjuis pꞌüy seyasa jilal . Qjuis pꞌüy quina tyaꞌacj ncaꞌlin̈ ca . Qjuis pꞌüy seyasa qjuisas , lovin ma ncaꞌlin̈ yupj . Qjuis pꞌüy quina tyaꞌacj ncawajas ca ; qjuis pꞌüy seyasa qjuis la tꞌas .
47005005	Dios la tjiji cupj , qjuis pꞌüy seyasa ntaꞌacj mpes . Mpes selecj jupj ca qjuis maꞌayas cupj qjuis pꞌüy seyasá . Nasa qjuis tjeꞌyaya jupj Cjües , mpes selecj niná .
47005006	Lovin selecj nin ca mpalas . Tꞌücꞌ way qjuis pꞌüy pül mpes lyawiquecj quinam . Mpes selecj ma polel si nucucj quinam qjuis Jepa Jesucristo .
47005007	Ma polel nyucucj qjuis Jepa Püné jáꞌasa ntꞌa . Newa pyonecj ca nin qjuis mpalas Dios tjevelá . Mpes lovin tsjiꞌ lijicj Dios mpes quinam .
47005008	Lovin selecj ca nin mpalas . Mpes más ꞌüsüs napj lal ni püꞌí , mpꞌüy mpe jum . Mpes ꞌücj la pütꞌüs qjuis Jepa Jesucristo lal .
47005009	Mpes lovin qjuisas qjuis Jepa Jesucristo ꞌücj jos püꞌü cupj lijicj mpes . Qjuis pꞌüy pül tyaꞌacj na pꞌin , qjuisas jupj ꞌücj jos mpüꞌüm cupj lijicj mpes . Dios ntꞌa pyatjaquecj na , qjuisas wa jupj ꞌücj jos nsem cupj qjuilal .
47005010	Tꞌücꞌ way Cristo wolapꞌaꞌa nlüjüquecj cupj pjü witjacj . Jupj ca mveles cupj la tjijicj mpes . Nepénowa ꞌüsüs la tjajay jis pꞌüy pül poꞌo játjatsja na . Mpes Cristo ꞌüsüs ca jis maꞌayas . Nepénowa malala la tjajay jis pꞌüy poꞌo játjatsja na . Mpes jupj ꞌüsüs tulucj ca jis maꞌayas .
47005011	Pasal lecj jeyacj qjuis Jepa Dios polel liji mpes . Mpes po velecj la pꞌa jilal Dios tjevele jin ; qjuisas nin japon yupj . Dios selé nin velecj yupj jilal ; qjuisas nin japon yupj , mpes velecj cupj . Najas nun jus nlayé wa niná pꞌin po quelel lijicj .
47005012	Nepénowa yola ca nacj cupj qjuisas nun welé niswá ꞌüsüs cupj , ne nin mpes nin velecj niná . Tꞌücꞌ tulucj . Qjuisas nun jus nlayé cupj ꞌüsüs la tjijicj , nin mpes nin velecj niná . Nepénowa neꞌaj patja , jisas yus nucú . Jisas nujola ꞌüsüs yupj ꞌüsüs yustapj mpes . Jisas nujola ꞌüsüs yupj , ꞌüsüs javelepj mpes . Tꞌücꞌ way yupj ma jisas ꞌüsüs nu pyala . Más ꞌücj yupj lajay Dios jos jin ; ma nin lajay . Nun ca polel mvelé yupj jilal yupj lajay ꞌüsüs tulucj . Ca polel mvelé yupj jilal ꞌüsüs lijicj cupj .
47005013	Nepénowa tjowelepj cjay pjucj tsꞌa ꞌin jinwá , ma ꞌüsüs qjuiyola , javelepj . Nin javelepj cupj tjevelecj mpes . Newa pjü way nin velecj Dios mpes . La pꞌa tjowelepj cjay pjucj tsꞌa ꞌin jinwá tulucj , ꞌüsüs qjuiyola , javelepj . Javelepj ꞌüsüs velecj , ꞌüsüs sin ꞌyüsa lijicj . Ninana velecj , nun mpes velecj . Ninana nusin ꞌyüsa lijicj , nin lijicj nun mpes .
47005014	Cristo pasal quelel la siji gentá . Cristo quelel la siji , mpes niná pꞌin quelel velecj yupj jilal lovin . Mpes niná ca sin müꞌüsüs wa . Cupj selecj Cristo tepeꞌe gente pjü way mpes ; nin mpes niná quelel velecj yupj jilal . Pjü ma polel pátjatsja Dios lal püna pꞌin . Quina polel patja jupj lal , Cristo yupj mpes tepeꞌe mpes .
47005015	Jupj jostsja janucun witjacj ma la mijicj yupj jisas jin ; nin mpes tepeꞌe jupj pjü mpes . Jupj jos yupj lajay jupj jos jin ; jupj pꞌiyá tepeꞌe yupj mpes , jas tjijyünsa , tüpüꞌü niswá yupj mpes .
47005016	Yom malala jin justa wine ca nacj ; cjuwá jas tüpwes jupj , püné tulucj jupj . Dios tsꞌuyupj tulucj malala nyuca yola jupj poꞌó . Cupj ma qjuiyola nin quinampa , Dios tsꞌuyupj tulucj jinwá . Yas nam nin qjuiyólatsja Cristo poꞌó . Mopꞌin ma qjuiyola nin quinampa .
47005017	Gente Cristo sa con̈ na , la pꞌa casá jola quinam . Yupj ma quelel lajay quinam nawajaꞌa la tjajay jin . Ma quelel yola quinam nawajaꞌa yólatsja jin . La pꞌa casá quelel lajay quinam , Dios jos jin .
47005018	Cupj niná lijicj Dios liji mpes . Cupj jupj jomicapan qjuis tepyala , nin la tjiji jupj Cristo mpes . Dios qjuisin tjejyama la veles la pꞌa jilal , velecj ꞌonin lajay ne yupj Dios jomicapan se palá .
47005019	Nin jis wala velecj Dios Cristo jas tjejyama lo mas pjü gente mpes . Nin la tjiji mpes yupj ꞌücj ca Dios jomicapan nsem . Dios ma jola nsem malala la tjajay mpes . Qjuisin tjejyama la veles niná gente jis lal .
47005020	Mpes nin velecj Cristo mpes . Dios qjuisin tjejyama la veles nun jilal . Mpes Dios pꞌiyá vele nun jilal . Po nujisas tꞌas Dios jomicapan ca nsem nun . Cristo nin jos .
47005021	Cristo lovin ma malala la tjiji . Cupj pꞌin malala ; cupj pjü witjacj la pülücj malala nyuca la tjijicj . Dios cus tyüla Cristá , cupj malala nyuca la tjijicj mpes . Dios ꞌüsüs , ne cupj ꞌüsüs jupj lal qjuesé palá , cupj Cristo se con̈cocj na .
47006001	Cupj ꞌa mulú tsjiꞌ lijicj Dios mpes . Dios pasal ꞌüsüs way la tjiji nun mpes . Mpes nun jis wala velecj ma la müjí quinam püna la tjüjí jinwá .
47006002	Dios Popel vele jupj tjevelá . Tjevele : “ ꞌÜsüs quelel la tjejaytsja na gente mpes , tjapjacas jipj lal . Najas gente jus nlayecj ꞌücj mpatjam napj lal . Nin najastsja na , cyapj tjepꞌyacj . ” Dios nin tjevele . Po nusin tjüꞌüsüs napj pyac . Quina Dios ꞌüsüs way liji gente mpes . Gente ꞌücj jis la patj jupj lal , jupj nin liji quinam .
47006003	Qjuisas gente lovin javelepj ma malala nyuca lijicj . Mpes ꞌüsüs way lovin lijicj . Mpes pjü ma polel javelepj malala way nin lijicj Dios mpes .
47006004	Gente sin ꞌyüsa tꞌücꞌ way tsjiꞌ lijicj Dios mpes , nin lijicj mpes . Tsjay malala qjuesé palá . Pjü qjuisas cjuwá . Tsjay malala qjuesé palá , len̈ pjacj qjuis capj pꞌyaꞌsá . Newa lijicj Dios jos jin .
47006005	Gente qjuis süp . Cawilta moꞌo qjuis tjoꞌonsopj . Nenéyawa gente pülücj ꞌa jis tjimyula , tsꞌa tjiꞌin cupj qjuilal , yümücj tjowelepj cupj qjuilal . Lovin ma tsꞌi ꞌinyacj . Pasal yümücj tsjiꞌ la tjijicj , ne qjuisin napnapj qjuis tepyala . Pülücj way quelel lijictsja Dios mpes , mpes la pülücj ma tjijinaquecj . Nenéyawa cjuwatsja qjuis la las .
47006006	Mopꞌin ma malala nyuca qjuiyólatsja . Selectsja Dios qjuisin tjiꞌyüsa la tjiji . Ma tsꞌi tjiꞌinyacj la pꞌa jilal . ꞌÜsüs la tjijicj la pꞌa jilal . Dios Cjües jos jin la tjijictsja . Po quelel lis tjijictsja la pꞌa .
47006007	Tꞌücꞌ way tjevelectsja . Pajal ꞌüsüs polel la tjijictsja , Dios püné mpes , jupj qjuis capj tjepꞌyaꞌsa mpes . Newa ꞌüsüstsja cupj Dios lal , jupj nin la qjuis tjiji mpes . Nin mpes ꞌücj le palanacj diablo lal . ꞌÜcj lijicj jupj malala la tjijá . Diablo ma polel liji cupj malala la mijicj .
47006008	Nenéyawa gente ꞌüsüs yola cupj poꞌó . Nenéyawa gente malala yola cupj poꞌó . Nenéyawa gente malala javelepj cupj poꞌó . Nenéyawa gente ꞌüsüs javelepj cupj poꞌó . Nepénowa javelepj ma tꞌücꞌ way velecj cupj Dios mpes . Mopꞌin tꞌücꞌ way velecj .
47006009	Pülücj ma pjyacan̈ cupj qjuilal , yola noypan tulucj cupj . Newa nin , pjü way salejepj pjacj cupj . Nepénowa javelepj len̈ way ncaꞌlequecj ca . Newa nin , pasal nyucunucj cupj . La pꞌa qjuis capj tül . Newa ma polel qjuis tjüꞌünan .
47006010	Tꞌücꞌ way nenéyawa cupj ꞌaplijila qjuesé palá . Newa pasal ꞌücj qjuisas Cristo mpes . Cupj cjuwá tꞌemel . Mopꞌin pülücj ꞌüsüs Dios lal jis tepyala quinam , cupj la tjijicj mpes . Mpes yupj pasal ca pülücj ntaꞌacj Dios ntꞌa . Niná más ꞌüsüs tꞌemel lal . Cupj jas tüpwes cjuwá . Mopꞌin nin , pjü Dios jutsꞌaꞌá , jupj qjuesé ꞌaya pjü qjuisas .
47006011	Qjuis catjampan , nasa pülücj tjevelecj nun jilal cupj poꞌó . Más pülücj tjevelecj nun jilal la pꞌa jilal tjevelecj lal . Cupj pasal quelel la nusijicj , mpes nin tjevelecj nun jilal .
47006012	Cupj ma malala qjuiyola nun poꞌó . Newa nin , nun malala nujola ꞌin cupj poꞌó , mpes nun ma quelel la qjuesejay ꞌin .
47006013	Quina napj velé nun jilal , yom vele jinwá jupj tsꞌuyupj jilal . Pasal quelel la nusijicj . Mpes najas nin pꞌiyá nun pasal quelel la qjuesejay cupj . Más ꞌücj nin lojí .
47006014	La pꞌa ma japon Jesucristo lal , po ma newa jis capj ncon̈có . Po ma tjowayaqué yupj jis lal . Nun ꞌüsüs quelel lojí Dios jos jin . Yupj ma lajay Dios jos jin , nun ma polel nujola nin pꞌiyá . Nun jaw ntꞌa jotjaqué jinwá ; yupj püste ntꞌa jatja jinwá . Jaw ntꞌa , püste tulucj .
47006015	Cristo ma nin pꞌiyá jola diablo lal . Nun Jesucristo lal poné ; yupj ma japon . Mpes ma nin pꞌiyá nujola nun yupj yola jin .
47006016	Dios wo ntꞌa , cjuwá pꞌa dios witjacj . Nin pꞌiyá , najas nun ma jis capj con̈có Dios tsꞌuyupj tulucj jilal . Cupj Dios wo jinwá . Jupj nyucunú , püꞌü cupj poꞌó . Dios tjevele : “ Napj ca mpüꞌüs negente poꞌó . Napj ca moꞌos yupj jatja ntꞌa . Napj yupj jis Dios nsem . Yupj napj negente nsem . ”
47006017	“ Yupj mpe culá nun , ma mpatjaqué yupj jilal ” , qjuis Jepa Dios nin vele . “ Yupj jis dios witjacj , yupj jatatj wa , tsjay malala yupj ; po ma po la tjoꞌotꞌé niná . Nun nin jinwá lojí , napj velé jinwá , napj ca mwiꞌis nun napj ntꞌa culá na .
47006018	Napj nun jis Papay nsem . Nun napj natjampan , ncucuspan nsem , qjuis Jepa Dios nin vele , jupj ne más püné pjü jilal . ”
47007001	Qjuis catjampan , pajal quelel la nusijicj . Tꞌücꞌ way ca Dios la mijis niná cupj mpes . Mpes más ꞌücj ma malala la mijicj quinam . Malala lijicj na , qjuis pꞌüy malala , qjuis qjues malala wa . Ma malala lijicj na , cupj ꞌüsüs Dios lal nin qjuesé palá . Jupj püné polel qjuis capj tyüla malala lijicj mpes ; nin mpes más ꞌücj locj jeyá ne ma malala lojí .
47007002	Qjuisas nun quelel la qjuesejay nun . Pjü nun jilal ma malala la tjijicj . Neꞌaj nepénowa ma japon tꞌücꞌ way . Mopꞌin cupj ma la tjijicj ne niná ma japon . Tꞌücꞌ way nepénowa la tsuwil nun jilal , nun jis tꞌemel quelel jatꞌanquepj mpes . Cupj ma la tjijicj yupj jinwá .
47007003	Nun witjacj nepénowa nujólatsja malala la tjijicj nun ntꞌa . Newa nin , napj ma nucopj velel . Napj tepyac nasa cupj pasal quelel la nusijicj . Dios jos , napj lovin quelel mpüꞌüs ca nun jilal , quelel ma patsꞌ ca nun ntꞌa . Ma jos ca nacj ; ma selé .
47007004	Napj tepyac Dios jos nun jus nlayé mpes . Nun ꞌüsüs lojí quinam , mpes napj ꞌüsüs velé la pꞌa jilal nun poꞌó . Quina ma nola nun mpes . Tꞌücꞌ way malala qjuesé palá ; newa pasal ꞌücj najas nun mpes .
47007005	Macedonia ntꞌa tjiquilaca na , pasal qjuiyólatsja cupj . Pasal malala lovin qjuis tepyálatsja . Gente ma jisastsja cupj tjevelecj , ne malala quelel la tjajaytsja cupj qjuilal . Mpes pasal qjuiyólatsja cupj . Pasal qjuiyólatsja wa nun poꞌó .
47007006	Gente ꞌaplijila jatja na , ꞌücj jisas se palá Dios liji . Nin la tjiji cupj qjuilal . Tito jas tjejyama cupj ntꞌa , ne Tito qjuilal tjevele nun poꞌó , mpes ꞌücj qjuisas tepyala jupj tjevele mpes .
47007007	Pasal ꞌücj qjuisas tepyala Tito tjacꞌ mpes . Jupj ꞌücj jos tepyala la tjüjí nun , jupj nun ntꞌa tüpüꞌü na ; nin mpes wa ꞌücj qjuisas tepyala cupj . Qjuilal tjevele nun pasal quelel nus nucú . Tjevele nun ꞌaplijila nu tepyala malala la tjüjí mpes . Tjevele nun quelel lojí pjü way napj tjevelé jin . Mpes pajal ꞌücj najas ntepalá nun mpes .
47007008	Tꞌücꞌ way nun ꞌaplijila nu tepyala , papel jas tjejyam na nun ntꞌa . Mopꞌin ꞌücj najas niná tepyac . Napj selé ꞌaplijila nu tepyala moꞌo tjowelé na , mpes ꞌaplijílatsja napj niná tepyac mpes . Locopyaya len̈ way jis tjiꞌyüꞌsa .
47007009	Quina ꞌücj najas niná tepyac . ꞌÜcj najas , nun ꞌaplijílatsja mpes tulucj . ꞌAplijila nu tepyala , ne ꞌüsüs la tjüjí . Moꞌo tjowelé na ma malala quelel la tjüjí quinam . Mpes ꞌücj najas . ꞌAplijila nu tepyala jostsja Dios . Mpes ma malala la tjijicj nun jilal .
47007010	Tꞌücꞌ way gente nepénowa ꞌaplijila se palá malala la tjajay mpes . Quelel lajay quinam Dios jos jinwá . Nin jos Dios . Mpes la mon Dios lal jupj ca perdonar lis mijis malala la tjajay mpes . Ca mpatjam Dios lal . Pasal ꞌücj jisas se palá ca mpatjam Dios lal . Gente la pꞌa ꞌaplijila se palá malala se palá mpes ; ma ꞌaplijila se palá malala lajay na . Ma yola Dios poꞌó . Yupj ca mal ꞌawa püné ntꞌa .
47007011	Nin tulucj nun jis lal . Nun ꞌaplijila nu tepyala malala la tjüjí mpes . Nin jostsja Dios . Mpes najas nusin ꞌyüsa nu tepyalá . Po nujólatsja nun malala la tjüjitsja mpes . Niná ma quelel la tjüjitsja quinam . Yom popay jatsꞌom tjemyaꞌna na , niná malálatsja nun jilal . Nun locj tjeyatsja napj jumtsja neꞌaj nucopj velel mpes . Nun pasal quelel nus nucutsja . Po quelel la tjüjí pjü napj tjevelé mpes . Malala la tjiji lal tjowelé , jupj ma polel jama nun ꞌa nusí mulú ntꞌa . Po ꞌüctsja nun jilal nin tjowelé . Nun la tjüjí pjü way napj tepyac jin ; yas nam malala lojitsja ma lojí quinam .
47007012	Tꞌücꞌ way napj tepyac nun mpes . Niná tepyac , yom malala la tjíjitsja mpes tulucj . La pꞌa malala tepyala mpes tepyac tulucj . Najastsja nun jus nlayé nun nujisas cupj , nin quelel lojí wa cupj qjuisas jin ; nin mpes nin tepyac . Dios selé pasal nujisas cupj .
47007013	Mpes ꞌücj qjuisas qjuis tepyala . Mopꞌin más ꞌücj qjuisas qjuis tepyala Tito tsjay ꞌücj jos mpes . Nun ntꞌa tjemey na , jupj tjinyuca nun nin lojitsja cupj qjuisastsja jin , mpes tsjay ꞌücj jos tepyala jupj .
47007014	ꞌÜsüs way tjevelé nun poꞌó Tito lal . Jupj jas tjiꞌyüsa tꞌücꞌ way tjevelé . Mpes ma ne mayca tjevelé mpes . Pjü way tjevelecj nun jilal tꞌücꞌ waytsja . Pjü way tjevelecj Tito lal nun poꞌó tꞌücꞌ waytsja wa .
47007015	Jupj jola pyala nun nin la tjüjí jupj tjevele jin , mpes jupj más quelel la nusiji . Nun pasal quelel lojitsja jupj jostsja jinwá . Locj tjeyatsja ma la müjí ca nacj pjü way jupj jostsja jin .
47007016	Quina selé nun lovin ca la müjí cupj tepyaquecj jin , mpes tsjay ꞌücj najas napj .
47008001	Natjampan , Dios pasal ꞌüsüs la tjiji jupj tsꞌuyupj pjü jilal Macedonia poꞌó . Napj quelel pyac niná quinam .
47008002	Pasal malala jis tepyálatsja Jesucristo sa con̈ mpes , newa ꞌücj jisas tjátjatsja yupj . Mpes po quelel jaꞌayaptsja jis tꞌemel cjuwá mpes Judea poꞌó . Yupj pꞌiyá pülücj cjuwatsja , newa po quelel jaꞌayaptsja .
47008003	Tꞌücꞌ way velé . Yupj ꞌücj jaꞌayaptsja , niná tjaꞌayapj yupj . Ma polel jaꞌayaptsja , niná tjaꞌayapj wa . Yupj quelel nin lajaytsja , mpes nin la tjajay .
47008004	Yupj salejepj pasal ꞌüsüs ninana lajay . Quelel jaꞌayaptsja Dios tsꞌuyupj mpes Judea poꞌó . Mpes la tjomon cupj mvelecj ꞌücj se ꞌayapj . Po quelel jis capj japꞌactsja yupj .
47008005	Cupj ma selectsja yupj ca pülücj jis maꞌayacj . Mwalá way qjuis Jepa Dios lal tjowelepj , tjowelepj nin quelel lajaytsja jupj jostsja jin . Tjowelepj po quelel jaꞌayaptsja cupj qjuilal , niná ca ntꞌacj yupj mpes Judea poꞌó . Nin jostsja Dios .
47008006	Mpes cupj la tjemyonacj Tito ca mim nun ntꞌa . Jupj nucopj mpꞌaꞌsas , nun ncawajas ca jis maꞌayá nun yupj mpes . Nun ntꞌa tjáꞌasa na , nun jilal tjevele ꞌüsüs nin maꞌayá yupj mpes . ꞌÜsüs way nin quelel lojí nun .
47008007	Pjü ꞌüsüs way lojí nun . Nun poné pjü Dios tjevelá . Nun tꞌücꞌ way polel welé la pꞌa jilal . Tꞌücꞌ way ꞌüsüs nusin tjiꞌyüsa . Po quelel lojí Dios jos jin . Nun po quelel la qjuesejay . Nin pꞌiyá , najas nun pasal ꞌüsüs maꞌayá wa yupj mpes Judea poꞌó . Nin lojí na , pasal ꞌüsüs .
47008008	Napj ma nu jyütütj ꞌoyá mpes . La pꞌa nin tjaꞌayapj yupj mpes , quelel la sajay mpes . Sin nin najas nusin müꞌüsüs niná . Nun ꞌoyá na , napj ca jus nlayé nun quelel la sojí wa .
47008009	Nun solejé Jesucristo pasal ꞌüsüs la tjiji nun mpes , jupj cupj qjuis Jepa Püné . Pjü way jupj jutsꞌaꞌá , mopꞌin yom tepyala jupj . Cjuwá tepyala jupj , tepeꞌe cruz poꞌó nun mpes . Nin la tjiji mpes nun Dios tsꞌuyupj nu tepyala , Dios pülücj nu ꞌyaya nun .
47008010	Napj ca mvelé napj nola jin . ꞌÜsüs way nin la müjí niná . Año pjaní nasa , nun mwalá way quelel ꞌoyatsja yupj mpes . Nun mwalá way jis tjaꞌayá , newa ma pjü jis tjaꞌayá , nun quelel ꞌoyatsja jin .
47008011	Najas cyawaja quinam , so ꞌoyá nun . Po quelel lojitsja . Mpes ncawajas jis maꞌayá quinam . Jis tjaꞌayá toꞌá popé .
47008012	Quelel ꞌoyá na , ꞌüsüs way Dios lal . Quelel ꞌoyá toꞌá popé , ꞌüsüs way Dios lal . Ma jos la pꞌa ꞌoyá .
47008013	Tꞌücꞌ way ꞌüsüs way nin , jis capj pꞌoꞌsá la pꞌa jilal . Newa ma najas so ꞌoyá pjü toꞌá . So ꞌoyá pjü toꞌá popé , cjuwá ca nu mpalas nun jilal .
47008014	Najas nun toꞌá nujisas , nin najas wa yupj jatatj yupj jisas jin . Quina pülücj toꞌá , mpes ꞌücj polel ꞌoyá yupj mpes . Pꞌa jawas yupj ca pülücj ntaꞌacj ca nacj , nun ca cjuwá nsem ca nacj . Mpes yupj ca ꞌücj polel maꞌayacj nun mpes ca nacj pꞌa jawasá . Nin pꞌiyá ca la mijicj nun jilal . ꞌÜcj .
47008015	Dios Popel vele : “ Pülücj natj , ma pülücj jatatsja yupj . Tsjicj way natj , pjü jisastsja jatatsja ” , Dios Popel nin vele .
47008016	Tito pasal quelel la nusiji wa , jupj jos wa nun lojí Dios jos jin . Jupj nin jos Dios la tjiji . Mpes wüiꞌis Dios lal .
47008017	Mpes la tjemyonacj Tito ca mim nun ntꞌa . Jupj ca la monas ncawajas ca jis maꞌayá yupj mpes Judea poꞌó . Jupj tjevele jama . Po quelel jama . La tjemyonacj jupj ca mim ; mopꞌin mwalá way pꞌin jupj pꞌiyá quelel jámatsja jupj .
47008018	Qjuis catjam pꞌa wa püꞌü quiꞌá po vele wa la pꞌa jilal pajal ꞌüsüs tepyala Jesucristo mpes . Dios tsꞌuyupj jun taꞌá ꞌüsüs javelepj jupj poꞌó . Se jamacj wa jupj nun ntꞌa Tito lal .
47008019	Pjü witjacj Dios tsꞌuyupj Macedonia mpe neꞌespan la tꞌapj jupj qjuis capj la con̈ cupj leque na Judea poꞌó . Nun tjaꞌayá , ntꞌacj ca cupj . La pꞌa tjaꞌayapj , ntꞌacj wa ca . Ninana ca maꞌayacj Dios tsꞌuyupj mpes Judea poꞌó . Qjuisas gente po ꞌüsüs mvelecj ca qjuis Jepa Jesucristo poꞌó , nin mpes nin lijicj . Ca polel sin müꞌüsüs tꞌücꞌ way cupj quelel jis capj mpꞌaꞌsacj yupj .
47008020	Cupj ca nlaca ꞌa mulú , mpes pjü ca jus nlayecj tꞌücꞌ way ninana ma peꞌquecj ncupj . Pülücj tjaꞌayapj , niná pjü ca maꞌayacj cjuwá jilal Judea poꞌó .
47008021	Tꞌücꞌ way cupj ꞌin jyamacj ꞌüsüs lijicj lovin . Qjuisas qjuis Jepa Jesucristo ca nucus cupj ꞌüsüs lijicj ; qjuisas wa gente ca nucucj cupj ꞌüsüs lijicj .
47008022	La tjemyonacj wa qjuis catjam pꞌa lal , jupj ca mim wa yupj jilal nun ntꞌa . La pülücj la tjemyonacj jupj la mijis cupj qjuisas jin . Jupj lovin la tjiji la tjemyonacj jin . Quina po quelel jama nun ntꞌa . Jupj po pyona ꞌücj ncawajas ca maꞌayá yupj mpes Judea poꞌó .
47008023	Nepénowa mvelecj ca nacj , pjacj niná Titá . Jilal tjowelé ꞌa mulú tsjiꞌ lijicj Dios mpes . Jilal tjowelé jupj tsjiꞌ liji napj lal Dios mpes nun ntꞌa . Ca nacj nepénowa ca mvelecj wa qjuis catjampan sin poꞌó , mvelecj pjacj niná . Tjowelé yupj tjiquil Dios tsꞌuyupj mpe Macedonia mpe ; Dios tsꞌuyupj quiꞌá jatja jisas yupj nucopj japꞌacj neꞌaj . Gente ꞌüsüs javelepj Cristo poꞌó yupj lajay mpes .
47008024	Mpes niyom nenem nun ntꞌa tjil na , po tjüwüiꞌiqué yupj jilal , ꞌüsüs la tjüjí yupj jilal . Mpes yupj ca jus nlayecj nun pasal quelel la sojí . Mpes Dios tsꞌuyupj quiꞌá jatja ca jus nlayecj po tꞌücꞌ way tjevelecj yupj jilal nun poꞌó . Pasal ꞌüsüs way jis lal tjevelecj nun poꞌó .
47009001	Nin la tjemyonacj Dios tsꞌuyupj jilal ca yupj maꞌayacj Dios tsꞌuyupj mpes Judea poꞌó . Napj tepyac niná nun mpes . ꞌÜcj wa ma nin cüpactsja ;
47009002	napj selé nun nasa quelel ꞌoyá yupj mpes , ne nin . Pasal ꞌüsüs tjevelé nun poꞌó Macedonia poꞌo patja jilal . Tjevelé nun Acaya poꞌo potjaqué quelel ꞌoyatsja año pjaní nasa . Nun po quelel ꞌoyatsja , mpes pülücj witjacj quelel jaꞌayaptsja wa quiꞌá .
47009003	Nin mpes najas nun nin la müjí cupj tjevelecj jin , mpes sin jyam qjuis catjampan nun ntꞌa . Najas nin ca mpalas cupj tjevelecj jin nun poꞌó . Tjevelecj nun po quelel ꞌoyatsja . Mpes ncawajas jis maꞌayá ca , yupj nun ntꞌa tjil na .
47009004	Macedonia poꞌo püꞌüs custjay . Ca nacj yupj sin popa nepénowa ca mal napj lal , nun ntꞌa jum na . Yupj jilal tjevelecj nun po quelel ꞌoyá , mpes nun ma tjaꞌayá , qjuis maycas ca yupj jis lal . Nun nu maycas wa . Mpes ncawajas so ꞌoyá , qjuis catjampan jil na nun ntꞌa .
47009005	Napj nólatsja más ꞌücj qjuis catjampan sin jyam quinam nun ntꞌa , mvelecj len̈ way ncawajas ca , maꞌayá nun . Nun tjowelé ca pülücj jis maꞌayá . Mpes nun ntꞌa tjeleque na , nasa tꞌücꞌ tjaꞌayá nun , ꞌücj ntꞌacj ca niná yupj mpes Judea poꞌó . Mpes la pꞌa ca jus nlayecj nun nin tjaꞌayá sin nin jisastsja mpes ; ma tjijyüꞌtücj nin ꞌoyá .
47009006	Nun siná jinwá ca nsem . Yom tsjicj way sine na , tsjicj way ntaꞌas ca . Yom pülücj sine na , pülücj way ntaꞌas ca . Nin pꞌiyá , yom pülücj se ꞌaya na la pꞌa jilal , Dios ca pülücj maꞌayas jupj , pülücj ntaꞌas ca .
47009007	Najas ꞌoyá nun quelel ꞌoyá . Tjaꞌayá na , ma nujola tꞌas tjaꞌayá mpes . Ma nujola nsem cupj nu jyüꞌtücj so ꞌoyá . Ma nin nu jyüꞌtücj . Tjaꞌayá quelel ꞌoyá pꞌin . ꞌÜcj nujisas tjaꞌayá na , Dios quelel la nusiji .
47009008	Dios ca pasal ꞌüsüs polel la mijis nun mpes . Nun nujisas , jupj lovin ca polel nu maꞌayas . Más pülücj polel maꞌayas jupj . Mpes nun ca polel ꞌüsüs la müjí la pꞌa mpes . Ca polel jis maꞌayá .
47009009	Dios Popel vele : “ Jupj pasal pülücj nin jis tjeꞌyaya cjuwá jis lal . Dios ca lovin jola mpalas jupj ꞌüsüs la tjiji ” , Dios Popel nin vele .
47009010	Yom sine na , Dios ꞌyaya setel . Niná setel gente jis la las la mijis , Dios liji mpes . Nun ꞌoyá la pꞌa jilal , setel jinwá . Nun quelel ꞌoyá na , Dios ca nu maꞌayas la ꞌayas mpes . Más pülücj ca ntaꞌá nun so ꞌoyá mpes , Dios la mijis . Mpes más ꞌüsüs ca polel la müjí la pꞌa mpes , Dios jos jinwá .
47009011	Dios pülücj way ca nu maꞌayas , mpes lovin ca polel jis maꞌayá la pꞌa jilal . Nun ꞌoyá , cupj ca ntꞌacj cjuwá ntꞌa . Pülücj ca mwiꞌin̈ Dios lal nun tjaꞌayá mpes .
47009012	Dios tsꞌuyupj ca ntaꞌacj yupj jisas , nun ꞌoyá mpes . Pꞌa casá ꞌüsüs pyala wa . Yupj pasal ca mwiꞌin̈ Dios lal ; po ꞌüsüs way .
47009013	Tꞌücꞌ way nun toponé niná cupj velecj Jesucristo poꞌó . Nun toponé Cristo ꞌüsüs la tjiji nun mpes . Tjaꞌayá na Dios gente mpes Judea poꞌó , yupj ca jus nlayecj tꞌücꞌ way nin lojí Cristo tjevele jin . Mpes yupj ca ꞌüsüs mvelecj Dios poꞌó . ꞌÜsüs mvelecj Dios poꞌó nun pülücj way jis tjaꞌayá mpes , la pꞌa pülücj jis tjaꞌayá mpes ꞌotsꞌipj .
47009014	Yupj ca mvelecj Dios lal nun mpes , ca quelel la numijicj . Dios tsjay ꞌüsüs la tjiji nun mpes , nucopj tjepꞌyaꞌsa mpes ꞌücj tjaꞌayá yupj mpes ; nin mpes ca mvelecj Dios lal nun mpes .
47009015	Más ꞌücj cupj pajal wiꞌiquecj Dios lal , jupj ꞌüsüs la nutjiji mpes . Jupj la nutjiji pasal ꞌüsüs way , costa way pjü la veles ꞌoyn nyuca la tjijá , jupj pasal pülücj way nin la nutjiji mpes .
47010001	Nepénowa javelepj napj lecj jeyá , ne ma polel velé nun jilal , nun jilal ꞌos na . Javelepj napj nola nun ca la mveꞌlé napj lal , mpes lecj jeyá napj , nin javelepj . Javelepj wa napj len̈ na nun jilal , napj po nu jyütütj papel mpes . Javelepj napj selé nun ma polel lo velelé napj lal papel se jam na , mpes nin lejay . Mpes quina pyac nun mpes , Cristo nun jilal mveles ca jinwá nsem . Cristo ma jis capj tjeveꞌle . ꞌÜsüs tjevele la pꞌa jilal . Nin pꞌiyá napj nin pyac quinam nun jilal .
47010002	Napj ꞌücj polel le velel nun jilal , nun ntꞌa jum na . Mopꞌin ma quelel nin lejay napj . Mpes napj le mon nun ma welé la pꞌa tjowelepj jin . Nepénowa neꞌaj javelepj cupj lijicj cupj qjuisas pꞌin . Javelepj lijicj Dios jos jinwá tulucj . Napj ca polel jis capj mvelel , nin ca jis capj mvelel .
47010003	Tꞌücꞌ way gente pꞌin cupj . Gente nepénowa ma jisas cupj lijicj jin . Lovin ma ca la mpaꞌnacj yupj jilal , gente la palan jinwá .
47010004	Cupj ma le palanacj militar jatatj mpes jinwá . Pꞌa casá lijicj . Dios qjuesé ꞌaya mpes , cupj polel lijicj ne nun ma ca mponé yupj javelepj cupj poꞌó . Yupj japon po tꞌücꞌ way nun jilal javelepj .
47010005	ꞌÜsüs jinwá javelepj , mpes la pꞌa yola ꞌüsüs way nin javelepj . Yupj yola niná topon mpes pasal ꞌüsüs way . Javelepj Dios poꞌó , mopꞌin pjü javelepj ma tꞌücꞌ way . Yola tꞌücꞌ way topon Dios poꞌó , mopꞌin ma tꞌücꞌ way topon . Cupj lijicj mpes gente jus nlay ma tꞌücꞌ way yupj javelepj jin . Mpes gente niná ma japon quinam yupj javelepj mpes , nin lijicj cupj . Gente niná nin lajay quinam Cristo jos jin , cupj lijicj mpes .
47010006	Cupj qjuiyola nun nin la müjí Cristo jos jin . Nepénowa ma la mijicj custjay ca nacj , mpes ca jis capj ntülücj cupj .
47010007	Nun gente yus nucú , nenéyawa welé yupj ꞌüsüs , tjunucú mpes . Mopꞌin ma polel jus nlayé ncu Dios tsꞌuyupj yupj , nucú pꞌin mpes . Napj selé nun poné nun Cristo jutsꞌaꞌá . Najas pasal nujola nsem niná , najas nun jus nlayé cupj Cristo jutsꞌaꞌá ꞌotsꞌipj .
47010008	Qjuis Jepa Jesucristo qjuisin tjejyama nucopj la pꞌacj , nun pajal ca jisas nsem Dios . Qjuisin tjejyama malala nyuca la nusijicj tulucj . ꞌÜsüs tjevelé ca nacj cupj poꞌó , qjuis Jepa Jesucristo qjuisin tjejyama mpes . Newa ma ne mayca nin tjevelé mpes ; cupj ca tꞌücꞌ la mijicj pjü way qjuis Jepa Jesucristo jos jin .
47010009	Ca nacj nun nujola najas nun locj jeyá , mpes nin tepyac nun mpes , nin nujola ca nacj . Nin tulucj .
47010010	Nepénowa javelepj neꞌaj : “ Pablo püné qjuisí jütüta pyaca na . Jepa jinwá pyaca jupj . Nin tulucj cupj qjuilal jáꞌasa na ; ma nin vele jupj . Ma ꞌüsüs vele gente ꞌa si mulú ntꞌa , mpes ma pjyacan̈ jupj velá ” , nin javelepj napj nin poꞌó .
47010011	Yupj salejepj tsjan niná tepyaquecj nun mpes , ꞌosos secj pꞌin nun jilal . Najas yupj jus nlayecj nin pꞌiyá ca mvelecj nun jilal jyatjaquecj na . Cupj ca la mijicj cupj tepyaquecj jin , nun jilal jyatjaquecj na .
47010012	Gente nepénowa javelepj yupj pꞌiyá pasal ꞌüsüs . Cupj velecj cupj yupj jinwá tulucj . Yupj yola yupj más ꞌüsüs lajay pjü jilal . Nin lajay na , javelepj yupj pꞌiyá pasal ꞌüsüs . Newa ma sin ꞌyüsa ꞌüsüs jis la jay .
47010013	Dios jos jin lijicj , nin ca la mijicj la pꞌin . Dios jos nucopj pꞌyaꞌsacj nun . La tjijicj na Dios jos jin , ca mvelecj ꞌüsüs la tjijicj . La pꞌa la tjijicj na , ma ca mvelecj ꞌüsüs la tjijicj .
47010014	Tꞌücꞌ way Dios jos cupj nucopj pꞌyaꞌsacj . Nun ntꞌa tjeleque na , nin la tjijictsja Dios jostsja jin . Cupj mwalá way tjeleque nun ntꞌa . Mwalá way nun jilal tjevelecj pajal ꞌüsüs tepyala Jesucristo mpes .
47010015	Tꞌücꞌ way Dios la pꞌa wa sin jyama la pꞌa ntꞌa , tsjiꞌ lajay jupj mpes neꞌaj . Dios ma qjuisin tjejyama neꞌaj . Mpes cupj ma leque neꞌaj , ma velecj yupj Dios tsꞌuyupj jis tepyala cupj la tjijicj mpes . Quelel ꞌüsüs lijicj nun jilal , más ꞌüsüs ca mponé lovin Dios lal ; nin qjuisas .
47010016	Nin tepyala na , pꞌa jawas ca polel nlaca ca nacj la pꞌa ntꞌa , más campa nun potjaqué mpe . Jis walapꞌaꞌa ca mvelecj pajal ꞌüsüs tepyala Jesucristo mpes . Pꞌa witjacj Dios mpes tsjiꞌ lajay ntꞌa , ma neꞌas ca nlaca cupj . Ma ca mvelecj gente neꞌaj Dios tsꞌuyupj jis tepyala la tjijicj cupj .
47010017	Dios Popel nin vele : “ Ma ca mvelé nun pꞌiyá ꞌüsüs ; ca mvelé nun jis Jepa Dios ꞌüsüs la tjiji nun mpes ” .
47010018	Cupj pꞌiyá velecj cupj ꞌüsüs , ma ca jus nlayecj ncu tꞌücꞌ way ꞌüsüs cupj . Nin tulucj qjuis Jepa Dios vele na . Jupj vele na cupj ꞌüsüs , tꞌücꞌ way ꞌücj jos jupj cupj qjuis lal .
47011001	Yom jupj pꞌiyá poꞌo vele , gente pꞌa wa yola jupj ma jola jin vele jupj . Newa najas nun ca jus nlayé Dios tꞌücꞌ way nin tjejyama la veles jupj poꞌó ; nin mpes napj nin poꞌo ca mvelé . Nusin tjüꞌüsüs napj pyac . Napj selé nun nasa nusin ꞌyüsa pjü napj pyac .
47011002	Najas nun nin lojí Dios jos jin , mpes pasal nola nun mpes . Dios jos napj nin nola nun mpes . Quina ca mpac ꞌoyn nyuca lejay napj . Yom ꞌyaya jupj jucucus lo wayis jinwá napj . Yom ꞌyaya jupj jucucus tjamacjas lal lo wayis . Jucucus lovin ma lal tjemey yom lal ; ꞌüsüs way jupj . Napj tsjücjüim popay jin pꞌiyá ; nun tsjücjüim niná jin pꞌiyá ; Cristo tjamacjas niná jin pꞌiyá . Napj nun maꞌayá , nun ca cus ncon̈có Cristo ; pjaní way pꞌin ca cus ncon̈có . Mpes najas nin la müjí lovin Dios jos jin . Mpes nun ꞌüsüs nsem , napj nun maꞌayá na Cristo lal .
47011003	Tꞌücꞌ way nun po quelel lojí Cristo jos jin . Ma quelel lojí pꞌa casá . Newa nin , napj lecj jeyá ꞌin . Nun solejé Eva lal latsj lay tepyala . Latsj niná la tsyawilí jupj lal . Latsj seletsja jupj lal ca mveles , ne mpones ca jupj . Najas nin pꞌiyá tulucj nu pyala . Tꞌücꞌ way gente la tsuwil nun jilal , jisas nun la pꞌa poné .
47011004	Tꞌücꞌ way Jesús poꞌo tjevelecj nun jis walapꞌaꞌá . Tjevelecj tsjan niná Jesucristo ꞌüsüs la tjiji gente mpes . La pꞌa wa tjil nun ntꞌa , pꞌa casá tjowelepj Jesús poꞌó . Nun nin jisas yupj javelepj . Tꞌücꞌ way Dios Cjües poꞌo tjevelecj nun jis walapꞌaꞌá , ne nun jisastsja jupj . La pꞌa wa javelepj la pꞌa cjües mpes , ne nun nin jisas niná . Nun jis walapꞌaꞌa tjevelecj pajal ꞌüsüs tepyala Jesucristo mpes . Yupj ma nin pꞌiyá javelepj . Pꞌa casá javelepj , ne nujisas yupj javelepj .
47011005	Nun jilal javelepj , yupj nin javelepj Dios sin tjejyama yupj pꞌiyá nun ntꞌa la veles jupj mpes . Napj nun jilal velé más tsjicj way tulucj napj yupj jilal .
47011006	Napj ma polel velé ꞌin ca nacj , gente ꞌa si mulú ntꞌa . Mopꞌin pülücj selé napj . Dios pasal pülücj nin tjiꞌyüsa la tjiji . Cupj lovin nusin tjiꞌyüsa la tjijictsja , mpes nun solejé niná tꞌücꞌ way . Dios qjuisin tjiꞌyüsa la tjiji , niná pjü way nusin tjiꞌyüsa la tjijicj cupj .
47011007	Napj tjevelé nun jis walapꞌaꞌá tsjan niná Dios pajal ꞌüsüs la tjiji nun mpes . ꞌÜsüs nun jis wala tjevelé , newa ma najastsja nun no ꞌoyatsja la las , ma najastsja no ꞌoyatsja caꞌaj ꞌücj la jas . Gente la pꞌa nusin ꞌyüsa lajay , javelepj Dios ma nin tjejyama napj . Napj ma tꞌemel la tjemyon napj la tjejay mpes , mpes nin javelepj yupj . Ma püné jin la tjejay napj . Napj pꞌiyá tsjiꞌ la tjejay nun jilal tüpüꞌüs na , mpes ꞌücj jaylacj la tjejaytsja la las . Nun Dios tsꞌuyupj nu tepyala , nun jilal tjevelé mpes . Mopꞌin ma la tjemyon nun jis tꞌemel . ¿ Ncu nujola malálatsja ma la tjemyon napj ?
47011008	Tꞌücꞌ way Dios tsꞌuyupj la pꞌa pjaní ntjaꞌayapj tꞌemel , mpes ꞌücj jaylacj la tjejaytsja la las , nun jilal tüpüꞌüs na . Tꞌemel niná netj , mpes ꞌücj polel tjumtsja nun ntꞌa , nucopj lo pꞌacj .
47011009	Nun jilal tüpüꞌüs na , nenéyawa cjuwatsja napj , newa ma la tjemyon nun jilal la ꞌayas napj mpes . Najastsja ma no ꞌoyá nun nujisastsja pꞌiyá . Qjuis catjampan tjiquil na Macedonia mpe , yupj ntjaꞌayapj pjü najastsja . Mpes napj lovin ma la tjemyon nun jilal . Lovin ma ca la mon nun jilal .
47011010	Cristo tꞌücꞌ way tjevele , napj nin pꞌiyá tꞌücꞌ way velé . Tꞌücꞌ way najastsja ma no ꞌoyá , nun jis lal tjevelé na Dios poꞌó . Nun jilal nusin ꞌyüsa lajay , yupj jisas gente ma jus nlay niná napj nin poꞌó . Mopꞌin ca sin müꞌüsüs niná Acaya poꞌó jun taꞌá .
47011011	Napj mvelé ca ꞌonin ne nin velé napj . Najas nun jus nlayé ca napj quelel la nusejay , mpes nin velé . Dios selé tꞌücꞌ way napj quelel la nusejay .
47011012	Lovin ca nin la mejay la pꞌa ntꞌa , nun jilal la tjejay jinwá . Nun jilal nusin ꞌyüsa lajay , yupj ca ma polel mvelecj nin lajay cupj lijicj jin . Tꞌücꞌ way yupj javelepj Dios sin tjejyama yupj , qjuisin tjejyama jinwá . Javelepj nin lajay cupj jinwá . Quina ma ca polel mvelecj niná .
47011013	Niná noyomes jisas la pꞌa ca yola nsem apostolpan yupj , jisas yupj yola Cristo sin tjejyama yupj , la veles jupj mpes . Nin tulucj . Cristo ma sin tjejyama . Yupj la tsuwil nun jilal . Jisas nun nujola Cristo sin tjejyama yupj , mpes cupj jinwá lajay yupj , javelepj wa cupj jinwá . Pꞌa pꞌin yupj .
47011014	Cupj jus nlayecj yupj nin ca la mijicj lovin . Satanás nin pꞌiyá liji . Jupj jos gente yola jupj ꞌüsüs , Dios angelpan ꞌüsüs witjacj jinwá .
47011015	Nun jilal nusin ꞌyüsa lajay , jisas nun nujola yupj tsjiꞌ lajay Dios mpes ; nin mpes ꞌüsüs lajay nenéyawa Dios jos jin . Selecj ꞌonin ne nin lajay . Satanás jomozopan yupj , ne nin lajay . Mvelé ca tsjan ca jis mpalas . Dios ca jis capj ntülüs nin la tjajay mpes . Pꞌa jawas ca nin nsem , pjü malala lajay jis capj tyüla na .
47011016	Yom jupj pꞌiyá mpes vele , la pꞌa ca yola nsem jupj ma jola jin vele jupj . Nun jilal tjevelé quinam ꞌonin ne nin tjevelé napj . Mpes niswa velé , najas ma nujola malala velé napj . Nin nujola nun ca nacj . ꞌÜcj nin ; mopꞌin najas nun pjoꞌoqué napj velé . Mpes napj ca ꞌücj mvelé napj nin poꞌó , ne ca nusin müꞌüsüs tꞌücꞌ way Dios nin tjejyama la veles jupj mpes .
47011017	Nun jilal velé napj nin poꞌó . Quina velé , napj ma velé qjuis Jepa Jesucristo vele jinwá . Yom ma jola jinwá velé , napj nin poꞌo velé na . Yom jupj pꞌiyá ꞌüsüs jin jola jinwá velé napj .
47011018	Gente pülücj jatja , ꞌüsüs javelepj yupj pꞌiyá poꞌó , jisas la pꞌa ꞌüsüs yola nsem yupj mpes . Napj ca mvelé wa napj nin poꞌó .
47011019	Nun nujola Dios nasa nusin tjiꞌyüsa la tjiji ; pülücj solejé jin nujola . Nin mpes ꞌücj nun jis lal nun pjoꞌoqué gente ma yola jinwá javelepj .
47011020	Nenem jil nun ntꞌa , nu jajütütj . Nun nin lojí yupj javelepj mpes . Yupj jisas nun so ꞌoyá jis la las , so ꞌoyá patja , jinan̈ . Nin lojí nun . Yupj la mon nun jilal , ne nun so ꞌoyá pjü jisas . Jisas nun nujola püné way yupj , ne nin nujola nun . Nun jis wala poꞌo jatül na , ma nujola .
47011021	Cupj ma la tjijicj ne nin . Lecj tjeyactsja cupj ne nin la cüjay . ¿ Ncu nujola más ꞌücj ne mayca ma nin la tjijicj ? Nun jilal velé najas ma la tjijicj yupj jinwá . Yupj ꞌüsüs javelepj yupj pꞌiyá poꞌó ; nin pꞌiyá polel velé napj . Ma nola jinwá velé .
47011022	Yupj javelepj hebreopan yupj . Nin wa napj . Javelepj israelpan yupj . Nin wa napj . Abraham pajal püna tüpüꞌü , yupj javelepj yupj jupj popa pꞌiyá . Nin wa napj .
47011023	Javelepj tsjiꞌ lajay Cristo mpes . Napj más ꞌüsüs tsjiꞌ lejay jupj mpes . Ma nola jinwá velé napj quinam . Napj más ꞌüsüs tsjiꞌ la tjejay Cristo mpes yupj jilal . Tsꞌacꞌ más pülücj tjoꞌos napj cawilta moꞌó , Cristo mpes tsjiꞌ lejay mpes . Pajal la pülücj na süptsja yupj napj lal , Cristo mpes tsjiꞌ lejay mpes . Pasal la pülücj quelel ni püꞌitsja napj , Cristo mpes tsjiꞌ lejay mpes .
47011024	Judiopan la cínquiya napj mpꞌüy poꞌo süptsja . Nin la tjajay na , la treinta y nueve na süptsja yupj pjolocꞌ mpes .
47011025	La con la pꞌa ntjasüp barra mpes . La pjaní la pꞌa pe nay pjucj poꞌó la tsꞌi , na ꞌünan mpes . La pülücj napj tjum barco moꞌó . Barco contꞌe malala jis tepyala . Tjelepta ne campwila moꞌo tjil . Püste pjaní , tsꞌacꞌ pjaní , ꞌüsüma tjüjüs , ꞌüsǘ ntjutjilila . ꞌÜsǘ pajal yümücj jámatsja , mpes quelel ni püꞌitsja napj .
47011026	La pülücj tjum campayá . ꞌÜsǘ pasal tꞌyǘnatsja , malala ca ma palas nin nólatsja . Pequepan lyawun̈tsja , malala ca ma mpalas nin nólatsja . Judiopan malala quelel la tjajaytsja napj lal . Judiopan tulucj malala quelel la tjajaytsja wa napj lal . Gente pülücj patja ntꞌa witjacj malala quelel la tjajaytsja wa napj lal . Gente cjuwá ntꞌa , malala ca ma palas nin nólatsja . Barco moꞌo tjum na , malala ca ma palas nin nólatsja . Gente nepénowa javelepj Dios tsꞌuyupj yupj , yupj Dios tsꞌuyupj tulucj . Malala quelel la jaytsja wa yupj napj lal .
47011027	Napj pasal yümücj tsjiꞌ la tjejay . Püste pülücj tsjiꞌ la tjejay wa , mpes ma polel tjejyá . Pasal niꞌ ntúlatsja ntepalá . Pasal vecj ni püꞌitsja . Pasal ꞌüsǘ nívetsja . La pülücj cjuwatsja la las . Nenéyawa cjuwatsja ꞌin nin quip , mpes tsjojose ntepalá .
47011028	Tꞌücꞌ way pjü niná nin ntepalá napj . La pꞌa casá nola wa napj . Lovin napj nola Dios tsꞌuyupj pjü way mpes . Nin quelel selé ncu nin lajay Dios jos .
47011029	Nepénowa ma sin ꞌyüsa Dios jos jin . Yupj ma lajay na Dios jos jin , napj ꞌaplijila ne palá . Nepénowa sin napnapj jinwá ; januc na la pꞌa malala lajay , yupj malala quelel lajay wa . Pasal nola yupj mpes . Napj po quelel jis capj pꞌyacj , ma malala la mijicj niswá .
47011030	Napj nin tjeveletsja napj nin poꞌó ; nun jilal tjevelé ꞌonin ne nin tjevelé . Más ꞌücj nin velé ca nacj . Mpes más ꞌücj nun jilal velé malala ntepalá . Malala ntepalá Cristo najas mpes , ꞌücj najas nin .
47011031	Dios selé napj ma li tsuwil nun jilal . Jupj Jesucristo Dios . Jupj Jesucristo Popay . Jesucristo cupj qjuis Jepa Püné . Más ꞌücj gente lovin ꞌüsüs ca mvelecj Dios poꞌó .
47011032	Damasco poꞌo tüpüꞌüs na , pülücj patja ntꞌa , jepa püné auxiliar pajal tsꞌi ꞌinyatsja napj lal . Jupj auxiliar waytsja Aretas tjevele mpes , Aretas jepa pünetsja neꞌaj . Sin tjejyama militarpan tjüwücj jun vilicj ntꞌa . Tjüwücj campányatsja pülücj patja ntꞌa tꞌasiyú . Militar la nuctsja neꞌaj napj la tjilil .
47011033	Tsꞌüequenes pꞌin . Tjüwücj poꞌo jun tsjicj waytsja campanya . Neꞌaj Dios tsꞌuyupj palá tüpüntüpj napj ꞌüpǘ mpes , quiliyú püné moꞌo tjoꞌos . Mpes ꞌücj polel tjumtsja Damasco mpe , ne militarpan ma polel ntjitjililin̈ .
47012001	Ca nacj nepénowa ca malala yola nsem napj nin poꞌó , napj pꞌiyá mpes velé mpes . Newa nola más ꞌücj nin velé . Napj quelel velé napj tjinyuc mpes , niná polel tjinyuc Dios la tjiji mpes pꞌin . Quelel velé tsjan niná qjuis Jepa Jesucristo nin tjiꞌyüsa la tjiji .
47012002	Año catorce nasa Dios ntjemanú jupj püꞌü ntꞌa . Tꞌücꞌ way napj se con̈ Cristo . Ma selé ncu napj mpꞌüy tjemyana . Ma selé ncu neqjues pꞌin tjemyana . Jupj selé .
47012003	Napj selé ntjemanú Dios püꞌü ntꞌa , pasal ꞌüsüs way neꞌaj . Ma selé ncu napj mpꞌüy tjemyana . Ma selé ncu neqjues pꞌin tjemyana . Jupj selé .
47012004	Dios napj lal tjevele neꞌaj mopꞌin jos la pꞌa ma jus nlayecj tsjan tjevelá . Jos la pꞌa ma javelepj jupj tjevelá .
47012005	Niná ma tepyala pꞌa lal . Nin cüpalas pꞌa lal , ca ꞌüsüs nin polel mvelé jupj poꞌó ; napj pꞌin poꞌo nin mvelé tulucj . Mopꞌin napj ca nin mvelé malala ntepalá mpes .
47012006	Napj ꞌüsüs way polel velé napj nin poꞌó , niná ntepalá mpes . Nin velé na , tꞌücꞌ way velé , mpes ꞌüsüs nola jinwá velé . Mopꞌin ma ca mvelé napj ꞌüsüs way . Napj nin velé napj ꞌüsüs , la pꞌa wa nin pꞌiyá ca mvelecj napj nin poꞌó . Ma najas nin javelepj . Gente tjunuc napj la tjejay , tjepjyacan̈ napj tjevelé . Nin mpes ca jus nlayecj ncu ꞌüsüs napj .
47012007	Dios pasal ꞌüsüs way tjevele napj lal . Newa nin , jupj jos ma nola püné way napj , napj lal tjevele mpes . Mpes napj mpꞌüy poꞌo pajal vyaja tepyala , jam püné mpꞌüy poꞌo ton̈ca jinwá . Satanás nin liji . Lovin vyaja . Mpes napj nola püné way tulucj napj , Dios jos nin nola .
47012008	La con la tjemyon qjuis Jepa Jesucristo lal , ca müꞌüꞌsüs niná .
47012009	Jupj tjevele : “ Ma ca la mejay niná jipj la tjemyon , mopꞌin ca cyapj mpꞌacj lovin . Jipj ma ca jyas nsem la pꞌa . Napj pasal jis capj pꞌyacj sin napnapj witjacj . Napj polel nin lejay yupj mpes , ne yupj ca jus nlayecj napj püné ” , jupj nin tjevele napj lal . Cristo lovin ncapj ncon̈cos , lovin ncapj mpꞌaꞌsas , mpes napj velé ꞌüsüs way vyaja napj . Pasal püné way jupj .
47012010	Mpes ma nola malala ne palá na . Napj tsjiꞌ lejay Cristo mpes , ne nin ne palá . Nin mpes nepénowa la pjütsꞌün napj lal . Nin mpes cjuwá wa napj najas nenéyawa . Nin mpes nepénowa malala lajay napj lal . Nin mpes wa pasal malala ne palá , ne pjü ma polel ncapj japꞌacj . Mopꞌin ma nola nin ne palá mpes . Nin ne palá na , Cristo pajal ncapj pꞌyaꞌsa , mpes napj ꞌüsüs polel lejay jupj mpes .
47012011	Napj poꞌó nin tjevelé . Yom ma jola jinwá tjevelé napj . Nun mpes nin tjevelé . Nun ma toponé apóstol way napj , ma toponé Dios nin tjejyama la veles jupj mpes . Más ꞌücj ꞌüsüs welé nun napj nin poꞌó , mopꞌin ma nin tjoweletsja . Nusin ꞌyüsa lajay javelepj Dios sin tjejyama la veles nun jilal jupj mpes . Tꞌücꞌ way napj tsjicj way ; newa nin , napj más tsjicj way tulucj yupj jilal .
47012012	Dios yom se jamá na , Dios se pꞌaꞌsa jupj ꞌüsüs la mijis . Jupj nin liji mpes , gente jus nlayecj Dios jas tjejyama jupj . Niná apóstol tꞌücꞌ way . Gente pasal yola jupj liji mpes . Yom niná pajal ꞌüsüs way liji , yom pꞌin ma polel liji jinwá . Nun ntꞌa tüpüꞌüs na , niná la tjejay napj . Malala ntepalá na , newa nin la tjejay napj nun ntꞌa .
47012013	Nin la tjejay la pꞌa Dios tsꞌuyupj jilal , nin pꞌiyá la tjejay nun mpes . Pjaní pꞌin ma la tjejay . Ma la tjemyon no ꞌoyá . Najastsja ma no ꞌoyá nun pꞌin nujisastsja . ¿ Ncu nujola más ꞌüctsja la cümon napj ? Najas nun perdonar la nojí ma la tjemyon napj .
47012014	La con quelel jumtsja nun ntꞌa quinam . Newa ma ca la mon no ꞌoyá . Ma ca la mon no ꞌoyá nun pꞌin nujisas . Nun nutsꞌaꞌá ma najas . Nujisas Cristo ; nin najas pꞌin . Napj nun jis papay jinwá . Tsjictjacj ma jaꞌayapj jis papay jos . Jis papay nin se ꞌaya tsjictjacj jisas mpes .
47012015	Nujisas Cristo ; nin najas pꞌin . Mpes ꞌücj napj lal napj jaylacj lejay lya , jaylacj lejay wa jya , nun ntꞌa püꞌüs na . Pasal ca yümücj tsjiꞌ la mejay ca nacj . Nin napnapj nsem napj ca nacj . ꞌÜcj , ma nola . Napj pasal quelel la nusejay . ¿ Ncu más tsjicj way lovin ca quelel la nojí napj ?
47012016	Napj ma la tjemyon nun pꞌin nujisastsja . Nola nun pjü way witjacj nin solejé . Newa nin , nepénowa javelepj napj la tsyawil nun jilal . Javelepj la pꞌa sin tjejyam napj nun ntꞌa , la tjomon cjuwatsja mpes Judea poꞌó . Javelepj napj ca ntsꞌisis tꞌemel , napj mpes ca nsem .
47012017	Tꞌücꞌ way qjuis catjampan la pꞌa sin tjejyam napj nun ntꞌa . ¿ Ncu nujola napj jis tjijyütütj la tsuwil nun jilal ? Nin tulucj . ¿ Ncu nujola tꞌemel niná napj najas ca nsem ? Nin tulucj .
47012018	Napj po la tjemyon Tito lal , jupj ca mim nun ntꞌa . Qjuis catjam jas tjejyam wa jupj lal . ¿ Ncu solejé Tito ma la tjemyona nun nutsꞌaꞌá ? ¿ Ncu solejé napj la tjejay jinwá , Tito nin pꞌiyá la tjiji nun jilal ? ¿ Ncu solejé napj nólatsja jinwá , Tito nin pꞌiyá jólatsja , nun jilal tepyatjaquecj na ? Ma qjuisastsja nun nutsꞌaꞌá .
47012019	Niná nun moꞌo welé na , ca nacj nujola nsem qjuisas nun mvelé ca ꞌüsüs cupj . Nin tulucj . Ma qjuisas . Nin pyaquecj Cristo jos jin , Dios selé pyaquecj jin . Nin pyaquecj mpes nun más ꞌüsüs ca jus nlayecj Dios jos jin , más ꞌüsüs ca la müjí Dios jos jin . Pasal quelel la nusijicj .
47012020	Napj nola nun ntꞌa tjum na , ca nacj ma nin la müjí napj najas jin . Mpes nun ma ca jisas nsem napj ca mvelé mpes nun jilal . Nun lo velelé ca nacj . Nun jomaqué ca nacj . Nepénowa len̈ way tsꞌa ꞌin ca nacj , yümücj javelepj . Nepénowa lajay ne ꞌüsüs se palá yupj pꞌiyá jilal la pꞌin ca nacj . Nepénowa tin javelepj ca nacj la pꞌa lajay mpes . Javelepj malala nin lajay . Nepénowa tin javelepj ca nacj la pꞌa lajay mpes , mopꞌin ma sin tjiꞌyüsa ncu tꞌücꞌ nin la tjajay . Javelepj pꞌin , la tsuwil . Nepénowa yola ca nacj yupj pꞌiyá püné . Nin tulucj . Ma yuwal nujola ca nacj , mpes pasal lo velelé .
47012021	Napj nola nun ntꞌa jum na , ca ma maycas nun lojí mpes . Dios ca nin la ma mijis ca ma maycas . Nepénowa malala nyuca la tjajay , newa ma ꞌaplijila jis tepyala malala la tjajay mpes ; nin mpes pasal ꞌaplijila nsem napj . Ma quelel lajay Dios jos jinwá . Niyom nenem jis tjamanun sejatsꞌom tulucj . Nequem nenem tjil jis vayum tulucj jilal . Más malala la tjajay wa yupj . La pülücj nin quelel lajay , ne nin lajay .
47013001	Niswa jum nun ntꞌa ; la con nsem nun ntꞌa tjum quinam . Nun ntꞌa tjum na , napj ca la müꞌüy ncu nepénowa newa malala nyuca lajay . Yupj malala lajay , napj ca müjütütj tsjan ca jis mpalas yupj . Pjaní pꞌin vele jupj selé nun popa malala liji , ma ca nin nola . “ Mátꞌeya javelepj yupj salejepj jupj malala nyuca liji , ꞌücj jis la pon . Cóntꞌeya ꞌücj jis la pon wa . ”
47013002	La matꞌe nun ntꞌa tjum na , malala lajay jilal tjevelé . Tjevelé ca jis capj ntül niswa tjacuwis na . Nenem pjü jilal nin ca la mejay . Napj niná tjevelé pjü jilal . Nun jilal ꞌos tulucj quinam mopꞌin velé niná niswá .
47013003	Nin lejay na , nun ca jus nlayé tꞌücꞌ way napj velé Cristo jos jin . Nun nin jisastsja püné way nin lejay napj , mpes ca mponé napj velé Cristo jos jin . Cristo ma la tjiji yom ma polel jyüꞌta jinwá . Jupj pasal püné jin jyüꞌta nun jilal .
47013004	Tꞌücꞌ way Cristo yom tepyala jupj . Yupj tjüꞌünan jupj , tjovalapj jupj cruz poꞌó . Jupj jüpꞌüy jas napnaptsja , pjü jis pꞌüy jinwá . Malala tepyala jupj lal . Nin tulucj quinam . Cristo nyucunú , Dios nin la tjiji jupj pjü ꞌücj liji mpes . Cupj Cristo jutsꞌaꞌá . Nin pꞌiyá cupj qjuis pꞌüy sin napnapj way , malala qjuesé palá . Ma ca nin nsem lovin . Cupj ca mpatjaquecj Cristo lal , Dios pajal püné mpes . ꞌÜcj liji niná nun mpes .
47013005	Nusin tjüꞌüsüs ncu poné nun Dios tjevelá . Po nujola tꞌas lojí mpes . ¿ Ncu solejé Jesucristo nun poꞌo püꞌü ? Ma poné ca nacj Dios tjevelá , mpes Jesucristo nun poꞌo ma püꞌü .
47013006	Cupj pasal qjuiyólatsja pyonecj mpes . Selecj nin pyonecj Dios tjevelá . Napj nola nun pjü witjacj ca jus nlayé nin pyonecj Dios tjevelá .
47013007	Quina le monacj Dios lal nun ma malala nyuca la müjí ca . Cupj velecj Cristo jos jin , ma qjuiyola niná ma jus nlayé ca nacj . Sin nin qjuisas ꞌüsüs la müjí la pꞌin . Velecj Cristo jos jin , mopꞌin ma qjuiyola niná ma jus nlayé nun ca nacj .
47013008	Sin nin qjuisas gente nin lajay Dios tjevele jin la pꞌin . Jupj tjevele tꞌücꞌ way . Ninana pꞌin velecj gente jis lal . Ma polel velecj la pꞌa casá .
47013009	Po najas nin lojí Dios tjevele jin . Mpes cupj ma nucopj ntülücj , tsjay ꞌücj qjuisas nsem . Dios lal le monacj ca nusin müꞌüsüs pjü way Dios jos jin . Qjuisas nin la müjí pjü way jupj jos jin .
47013010	Mpes quina napj nin pyac niná nun mpes . Najas nin ca la müjí quinam napj tjevelé jin . Mpes nun jilal püꞌüs na , ma nucopj ntül ca . Qjuis Jepa Jesucristo nin tjejyama nucopj lo pꞌacj , jupj jos más ꞌüsüs lojí jupj jos jin . Nin tjejyama ma malala nyuca lejay nun jilal . Napj ma ca quelel nucopj ntül . Nucopj tyül , ca nujola nsem malala nyuca lejay napj nun jilal .
47013011	Natjampan , quina ca ncawajas mpac . Najas ꞌücj nujisas nsem . Nujisas tꞌas ca pjü la müjí Dios jos jin . La tjüjí napj tjevelé jin , ne ma nujola nsem pjü mpes . Ma la tjoweꞌlé nunwá . Nin pꞌiyá nujola tꞌas . Nin lojí na , Dios ca nucopj ncon̈cos . ꞌÜcj quelel la sijicj la pꞌa , jupj nin liji . Ma le velelecj , ma le palanacj , jupj nin liji .
47013012	La nüjüsüqué na nun popé , la tjalapaná nunwá . ꞌÜcj nujisas tꞌas nujus tjunucú nusin popé .
47013013	Dios tsꞌuyupj quepé süs wa la nutjajay .
47013014	Najas Jesucristo ꞌüsüs way la numijis nun pjü witjacj jilal , cupj qjuis Jepa Püné jupj . Najas nun lovin quelel la sojí la pꞌa wa , Dios jinwá . Najas Dios Cjües lovin ca nucopj ncon̈cos .
48001001	Napj Pablo . Apóstol napj . Jesucristo nin tjejyama la veles pꞌa jilal jupj mpes . Dios qjuis Papay nin tjejyama wa . Jesucristo tepeꞌe na , Dios jas tjijyünsa jupj , tüpüꞌü niswá . Gente tulucj nin tjajam napj . Len̈ pjacj tjiquil nin la jam . Dios pꞌin , Jesucristo pꞌin , nin tjajam .
48001002	Dios tsꞌuyupj nepénowa jatja napj lal quinam . Nin pyaquecj nun mpes . Nun Dios tsꞌuyupj Galacia poꞌó .
48001003	Dios cupj qjuis Papay . Jesucristo cupj qjuis Jepa Püné . Qjuisas yupj pajal ꞌüsüs lajay nun mpes . Qjuisas ma nujola nun pjü mpes , nin la nusejay .
48001004	Cupj malala nyuca la tjijicj . Jesucristo ma jostsja malala qjuesé palá nin la tjijicj mpes ; nin mpes ꞌüctsja jupj lal la pꞌa tjüꞌünan jupj . Jupj jostsja Dios si jütüta popé nsem cupj , ne nin tepyala quinam . Diablo si jütüta popa tulucj cupj ; diablo jyüꞌta nosis poꞌó quinam . Dios jostsja Jesucristo nin la tjiji cupj mpes , Dios ne cupj qjuis Papay .
48001005	Napj najas lovin ꞌüsüs velecj Dios poꞌó . Najas ca nin mpalas .
48001006	Napj pasal nola nun la tjüjí mpes . ꞌIn lacasana nun jisastsja Dios . Quina nun ma jisas jupj . Dios nucopj tjepꞌyaꞌsa nu la pon Jesucristo lal . Jesucristo pasal ꞌüsüs la tjiji nun mpes , jupj quelel la nutjiji mpes . Mopꞌin malala nujola quinam . Quina nun poné la pꞌa javelepj . Yupj pꞌa casá javelepj , ma nin pꞌiyá javelepj Jesucristo ꞌüsüs la tjiji poꞌó .
48001007	ꞌÜsüs tulucj , malala , nin javelepj . Napj selé pasal nujola yupj javelepj mpes . Nin mpes napj velé nun jis lal . Dios tjevele ꞌüsüs qjuis tepyala Jesucristo mpes . Yupj pꞌa casá javelepj .
48001008	Cupj nun jis walapꞌaꞌa tjevelecj ꞌüsüs qjuis tepyala Jesucristo mpes . Nepénowa ma nin pꞌiyá javelepj Jesucristo poꞌó , nun jis walapꞌaꞌa javelepj na . Najas Dios jis capj ntülüs . Cupj pꞌiyá pꞌa casá nun jis walapꞌaꞌa cüvelecj Jesucristo poꞌó , najas wa ca Dios qjuis capj ntülüs . Angelpan pꞌa casá nun jis walapꞌaꞌa cüvelecj Jesucristo poꞌó , najas wa ca Dios jis capj ntülüs .
48001009	Püna tjevelecj jin pꞌiyá velé niswá . Nun toponé Dios tjevelá . Jupj tjevele ꞌüsüs qjuis tepyala Jesucristo mpes . Nepénowa pꞌa casá javelepj nun jis walapꞌaꞌá Jesucristo poꞌó , najas Dios jis capj tyüla nin lajay mpes .
48001010	Napj ma nola ncu ꞌücj jisas gentá napj velé mpes . Najas Dios ꞌücj jos nsem napj velé mpes . Ma nola ncu ꞌüsüs yola gentá napj nin poꞌó . Najas ꞌüsüs nsem napj Dios lal . Nin mpes tsjiꞌ lejay napj Jesucristo mpes ; napj jupj jomozo .
48001011	Nun napj natjampan . Nun jis walapꞌaꞌa tjevelé Dios tjevele mpes . Jupj tjevele tsjan niná Jesucristo ꞌüsüs la tjiji nun mpes . Gente pꞌin tjowelepj jin tjevelé tulucj . Najas nun ca jus nlayé niná .
48001012	Ninana la pꞌa jilal jis wala velé , gente pꞌin ma nin nawala tjowelepj . Gente tulucj nin tjiꞌyüsa la tjajay niná , napj velé mpes . Jesucristo nin tjiꞌyüsa la tjiji niná .
48001013	La pꞌa nun jis wala tjowelepj tsjan niná napj la tjejay yas nam . Napj lovin nin la tjejay judiopan lajay jinwá . Nusin tjiꞌyüsa tsjay malala la tjejay Dios tsꞌuyupan jilal . Napj lovin ma ꞌüsüs la tjejay yupj jilal . Najastsja len̈ nsem pjü .
48001014	Judiopan püna tapatja jin pꞌiyá la tjejay napj lovin . Napj tjamacjastsja na , niná más ꞌüsüs la tjejaytsja napj , la pꞌa judío tjamacjaspan jilal . Lovin nin quelel la tjejaytsja napj , judiopan püna tapatja la tjajay jinwá . Mpes nin la tjejay napj . Cupj yupj popa pꞌiyá püs naya pyatjaquecj .
48001015	Mopꞌin Dios la ntjetꞌá , napj pꞌa casá la mejay . Napj custjay monuna secj pꞌin , la ntjetꞌá . Jupj jostsja napj tsjiꞌ lejay jupj mpes . Mpes pasal ꞌüsüs la tjiji napj mpes .
48001016	Dios la tjiji ne napj jus tjinyuc jupj Jatjam . Dios jostsja napj velé Jesucristo poꞌó judiopan tulucj jis walapꞌaꞌá , mpes nin la tjiji jupj napj lal . Nin ntepalá na , ma len̈ way tjum gente pꞌa wa ntꞌa . Napj ma tjevelé pjü jilal nin ntepalá mpes .
48001017	Ma tjum Jerusalén ntꞌa la veles apostolpan jilal neꞌaj . Apostolpan mwalá waytsja yupj . Quina apóstol way napj ꞌotsꞌipj . Len̈ way tjum Arabia poꞌó . Locopyaya Damasco ntꞌa tjacuwis niswá .
48001018	Año cóntꞌeya tepyala na , tjum Jerusalén ntꞌa . Tjumtsja Pedro jus la nuc . Tsꞌacꞌ quince mpes la pꞌin tüpüꞌüs jupj lal .
48001019	Apostolpan pꞌa wa ma yus tjinyuc . Jacobo pꞌin jus tjinyuc , qjuis Jepa Jesucristo jüpülücj jupj .
48001020	Napj pyac , tꞌücꞌ way . Dios selé napj pyac mpes . Ma li tsuwil .
48001021	Jerusalén mpe tjum na , Siria poꞌo tjum , Cilicia poꞌo tjum wa .
48001022	Tjum na , Dios tsꞌuyupj Judea poꞌo patja ma nus tjunuc custjay , yupj ne sa con̈ Jesucristo .
48001023	Mopꞌin nin , la pꞌa lovin jis wala tjoweleptsja napj nin poꞌó . Tjowelepj : “ Malala la tjiji cupj qjuilal yas nam . Quina tꞌücꞌ way vele pꞌa jis walapꞌaꞌá Jesucristo poꞌó . Yas nam jupj jostsja len̈ nsem Jesucristo lal japon . Quina ma nin jos ” , nin tjoweleptsja .
48001024	Mpes tsjay ꞌüsüs tjoweleptsja Dios poꞌó , Dios la ntjiji mpes .
48002001	Año catorce tepyala na , niswa tjum Jerusalén ntꞌa . Bernabé tjemey napj lal . Tito lal tjevelé , ne tjemey wa jupj napj lal .
48002002	Napj tjum Dios nin tjejyama mpes . Tjum la veles Dios tsꞌuyupj jilal ; nepénowa más ꞌin ꞌüsüs sin ꞌyüsa jis lal quelel veletsja . Jis wala tjevelé tsjan niná napj velé judiopan tulucj jilal , niná napj jis walapꞌaꞌa velé Jesucristo ꞌüsüs la tjiji gente mpes . Niná jis wala tjevelé ; najastsja yupj mvelecj ncu ꞌüsüs way napj velé judiopan tulucj jilal . Ma quelel malala velé , ne napj quelel seletsja ncu napj tjevelé tꞌücꞌ . Nin mpes nasapj tjevelé yupj jis lal .
48002003	Tito ncapj tecyon̈ca , tjacꞌ wa . Judío tulucj jupj . Tꞌücꞌ way jepapan Dios tsꞌuyupj jilal ma tjüjütütj tꞌyüjü jupj pjolocꞌ tsjicj way tꞌasiyú , judiopan lajay jinwá .
48002004	Nepénowa quelel jajütütsja nin la mijis jupj . Yupj tjowelepj yupj Dios tsꞌuyupj , cupj jinwá . Nin tuluctsja yupj . Yupj tjiquil ꞌa qjuis tjimyula na jis la nuc . Jesucristo lal japon tulucj . Ma nin selectsja cupj . Cupj Jesucristo se con̈cocj , mpes ꞌücj ma pjü way lijicj judiopan tjüjütütj mpes . Yupj quelel sin ꞌyǘsatsja tsjan ma lijicj ncupj . Jisastsja pjü way lijicj judiopan tjüjütütj jin pꞌiyá .
48002005	Lovin ma la tjijicj yupj jisastsja jinwá ; qjuisas nun lovin solejé tꞌücꞌ way niná nun jis wala tjevelecj Jesucristo poꞌó . Cupj tjevelecj jupj ꞌüsüs la tjiji nun mpes .
48002006	Dios tsꞌuyupj pülücj sin ꞌyüsa witjacj ma pꞌa wa ntjijütütj la veles judiopan tulucj jilal . Püna veletsja ꞌüsüstsja yupj jilal . Niyom pülücj sin ꞌyüsa witjacj , yupj pasal noypantsja , nin tjowelepj la pꞌa yupj sin poꞌó . Napj ma nola yupj tjowelepj niyom nenem mpes . Pjü gente nin pꞌiyá Dios lal .
48002007	Niyom nenem jus nlaytsja Dios nin tjejyama la veles judiopan tulucj jilal Jesucristo poꞌó . Nin velé yupj jis lal Jesucristo ꞌüsüs la tjiji gente mpes . Jus nlaytsja Dios jas tjejyama Pedro la veles niná judiopan jilal .
48002008	Tsjay ꞌüsüs liji Dios judiopan jilal , Pedro jis wala vele na Jesucristo poꞌó . Pedro apóstol jupj . Tsjay ꞌüsüs way nin liji wa Dios judiopan tulucj jilal , napj jis wala velé na Jesucristo poꞌó .
48002009	Jacobo , Pedro ꞌotsꞌipj , Juan ꞌotsꞌipj , conas jepa noypan yupj neꞌaj Dios tsꞌuyupj jilal . Sin tjiꞌyüsa Dios jostsja napj velé Jesucristo mpes judiopan tulucj jilal . Mpes yupj qjuis mas quelel tjiꞌlin̈tsja napj lal , Bernabé lal ꞌotsꞌipj . Yupj yuwal yólatsja cupj qjuilal , mpes nin . ꞌÜctsja yupj jilal napj jum judiopan tulucj ntꞌa . ꞌÜctsja yupj jilal yupj jil judiopan ntꞌa .
48002010	Pjaní pꞌin la tjomon cupj qjuilal . Jisastsja lovin jis capj pꞌyaꞌsacj jis tꞌemel cjuwá . Lovin nin quelel lejaytsja napj .
48002011	Locopyaya Pedro Antioquía ntꞌa tjacꞌ na , wola tjevelé napj . Wola tjevelé jupj la tjiji malálatsja .
48002012	Püna jupj tjelyájatsja judiopan tulucj jilal . ꞌÜctsja nin . Locopyaya , pꞌa jyawca na , Jacobo sin tjejyama niyom nepenowá Antioquía ntꞌa Jerusalén mpe . Tjiquil na , Pedro lecj tjeyatsja . Jólatsja yupj mvelecj malala nin líjitsja , mpes ma tjelyaja niswá judiopan tulucj jilal . Malala nin . Jacobo mpe tjiquil lovin javeleptsja más ꞌücj judiopan tulucj jatꞌǘ jis pjolocꞌ tsjicj way tꞌasiyú , judiopan lajay jinwá , mpes nin jólatsja Pedrú . Judiopan tulucj ma nin la tjajay .
48002013	Judiopan pꞌa wa Antioquía ntꞌa , nin la tjajay Pedro jinwá . Salejeptsja ꞌücj jalá judiopan tulucj jilal , newa ma nin la tjajay la pꞌa judiopan neꞌaj játjatsja na . Malala nin . Yupj mpes Bernabé ma wa quelel lyájatsja judiopan tulucj jilal .
48002014	Yupj tꞌücꞌ way sin tjiꞌyüsa Jesucristo poꞌó . Yupj salejepj niná Dios tjevele Jesucristo ꞌüsüs la tjiji mpes . Yupj salejepj tsjan más ꞌücj lajay . Newa nin , napj tjinyuc pꞌa casá lajaytsja . Mpes ꞌa jis tjimyula na , napj tjevelé Pedro lal . Pjü tjepjyacan̈ . Tjevelé : “ Judío jipj , mopꞌin nin la tjejaytsja judiopan tulucj lajay jinwá . Ma nin la tjejaytsja judiopan lajay jinwá . ¿ Tsjan mpes jis wala velen judiopan tulucj jilal más ꞌücj nin lajay judiopan jinwá ? Malala nin velen ” , nin tjevelé napj jupj lal .
48002015	Cupj qjuis papay , qjuis camay wa , judiopan waytsja yupj . Mpes judiopan cupj . Judiopan tulucj jin tulucj cupj . Judiopan tulucj ma lajay Moisés tjijyüꞌta jin .
48002016	Mopꞌin nin , cupj selecj gente ma ꞌüsüs se palá Dios lal Moisés tjijyüꞌta jin lajay mpes . Gente ꞌüsüs se palá Dios lal Jesucristo poꞌo japon na . ꞌÜsüs se palá Dios lal Jesucristo jisas na . Tꞌücꞌ way cupj Jesucristo poꞌo tepyonecj wa . Mpes Dios la qjuis tjiji cupj ꞌüsüs quinam jupj lal , Jesucristo qjuisas mpes . Tꞌücꞌ way la tjijicj Moisés tjijyüꞌta jin . Nin mpes tulucj , ꞌüsüs cupj Dios lal . Gente ma ꞌüsüs se palá Dios lal , Moisés tjijyüꞌta jin lajay mpes .
48002017	Po qjuisas ꞌüsüs nsem cupj Dios lal , Jesucristo lal qjuisas mpes la pꞌin . Mopꞌin nin , malala la mijicj pꞌa jawas ca nacj . ¿ Ncu nujola Jesucristo vele ꞌücj niná nin lijicj ? ¡ Nin tulucj !
48002018	Napj tjevelé Jesucristo mpes ꞌücj ma lijicj pjü way Moisés tjijyüꞌtá . Ma ca mvelé más ꞌücj nin lijicj pjü way Moisés tjijyüꞌtá . Nin cüvelé , tsjay malala nsem niná . Ma nin ca mvelé .
48002019	ꞌÜsüs nin tjiꞌyüsa Moisés tjijyüꞌtá . Moisés tjijyüꞌta mpes , nin tjiꞌyüsa cupj ꞌüsüs tulucj Dios lal , niná nin lijicj na . Mpes ma nola pjü way Moisés tjijyüꞌta mpes . Dios jostsja pjü lejay quinam nin lejay jupj mpes , nin mpes nin ntepalá .
48002020	Napj ntipüꞌí jinwá Jesucristo lal , jupj tepeꞌe na cruz poꞌó . Mpes ma najas napj la tjejay yas nam . Tꞌücꞌ way napj püꞌüs , mopꞌin Jesucristo quina püꞌü najas moꞌó . Po pyon Dios Jatjam lal . Quina nin ꞌyüsa liji tsjan más ꞌücj lejay , ne nin lejay . Jupj quelel la niji . Jupj jostsja ꞌüsüs ne palá , mpes ꞌüctsja jupj lal la pꞌa tjüꞌünan jupj .
48002021	Pülücj javelepj custjay gente ꞌüsüs se palá Dios lal nin lajay na Moisés tjijyüꞌta jin . Nin javelepj na , javelepj Dios ma ꞌüsüs liji cupj qjuilal Jesucristo mpes . Tꞌücꞌ way Jesucristo tepeꞌe cupj mpes , mpes ma ca nin mvelé napj yupj javelepj jinwá . Cupj ꞌüsüs Dios lal Jesucristo mpes . Gente ma ꞌüsüs nsem Dios lal Moisés tjijyüꞌta jin lajay na .
48003001	Ma yola jinwá nun . La pꞌa wa nujus tsawil , mpes ma ꞌüsüs nujola quinam . Ma poné tsjan tꞌücꞌ way . Yas nam ꞌüsüs nusin tjiꞌyüsa tsjan mpes Jesucristo tepeꞌe cruz poꞌó .
48003002	Napj selé nun solejé tsjan mpes Dios Cjües nujisas moꞌo tjemey . Solejé Dios Cjües nujisas moꞌo tjemey , tꞌücꞌ way Jesucristo poꞌo tjapjaꞌaqué na . Tjapjaꞌaqué toponé na nin tepyala . Solejé Dios Cjües ma moꞌo jama gente jisas moꞌó yupj lajay na Moisés tjijyüꞌtá .
48003003	Ma yola jinwá nun . Jesucristo nujisastsja na , nun ꞌüsüs Dios lal nu tepyala , jupj Cjües la nutjiji . ¿ Tsjan mpes quina lojí Moisés tjijyüꞌta jin ? ¿ Ncu quina poné ꞌüsüs nun Dios la nusiji , lojí na Moisés tjijyüꞌta jin ?
48003004	Tꞌücꞌ way Dios Cjües ꞌüsüs la tjiji nun mpes . Quina ¿ ncu ma nujisas jupj la tjijá ? Nun mpes nin la tjiji na , napj selé nun solejetsja tsjay ꞌüsüs nin la tjiji nun mpes .
48003005	Dios nu tjeꞌyaya jupj Cjües . Nun ntꞌa pajal ꞌüsüs liji . Nin liji , jupj pꞌin polel liji . ¿ Ncu nujola Dios nin liji , Moisés tjijyüꞌta jin lojí mpes ? Nin tulucj . Tꞌücꞌ way Jesucristo poꞌo tjapjaꞌaqué , toponé , mpes nin liji jupj .
48003006	Nujola tapalas Abraham poꞌó . Dios Popel vele : “ Jupj tepyona Dios lal . Mpes Dios tjevele jupj ꞌüsüstsja . ”
48003007	Abraham püna tüpüꞌü . Gente quina patja , Abraham popa pꞌiyá yupj . Nepénowa Abraham jinwá tulucj yupj ; ma japon Abraham jinwá . Japon Dios lal , tꞌücꞌ way Abraham jinwá yupj . Najas nun ca jus nlayé niná .
48003008	Püna Dios Popel tjevele judiopan tulucj ꞌüsüs nsem Dios lal , tjevele Dios ca nin la mijis yupj topon na . Dios nin tjevele Abraham lal nin la mijis jupj . Dios Popel vele jupj tjevelá . Tjevele : “ ꞌÜsüs ca la mejay pjü gente jis lal jipj mpes ” .
48003009	Abraham tepyona Dios lal . Mpes Dios ꞌüsüs la tjiji Abraham mpes . Nin pꞌiyá pjü jis lal . Japon Dios lal , nin pꞌiyá liji Dios yupj mpes . ꞌÜsüs liji yupj mpes , Abraham lal la tjiji jinwá .
48003010	Tꞌücꞌ way gente nepénowa lajay Moisés tjijyüꞌta jin pꞌin . Yola nin mpes ꞌüsüs nsem yupj Dios lal . Nin tulucj . Dios ca jis capj ntülüs . Pjü Moisés tjijyüꞌta mpes , pjü ma polel nin lajay . Mpes ca Dios jis capj ntülüs . Dios Popel vele : “ Ma lajay pjü Moisés tjijyüꞌta mpes , Dios ca jis capj ntülüs ” .
48003011	Gente lajay na Moisés tjijyüꞌta pꞌin , selecj yupj ma ꞌüsüs Dios lal nin lajay mpes . Dios Popel nin vele : “ Gente japon na Dios lal , ꞌüsüs yupj jupj lal . Yupj ca mpatjam Dios lal . ”
48003012	Moisés popel ma nin vele ꞌoyn nyuca ꞌücj la pütꞌüs Dios lal , jupj lal poné mpes . Nin vele : “ Niná lajay na pjü way Moisés tjijyüꞌtá , ꞌücj ca mpatjam Dios lal ” .
48003013	Ma polel lijicj pjü way Moisés tjijyüꞌta jin . Mopꞌin Jesucristo ꞌüsüs la tjiji mpes , Dios perdonar la qjuisiji , ne ca ꞌüsüs nsem cupj jupj lal lovin . Nin mpes Dios ma ca qjuis capj ntülüs . Jesucristo jostsja Dios ca cus ntülüs jupj cupj malala la tjijicj mpes . Mpes Dios nin la tjiji . Dios Popel vele : “ Nepénowa cyaꞌlin̈ yo poꞌo javalapj mpes . Dios jis capj tyüla , ne nin lajay yupj jis lal . ”
48003014	Jesucristo la tjiji mpes , quina Dios ꞌüsüs liji judiopan tulucj jilal . Dios nin wola tjevele Abraham lal ꞌüsüs la mijis pjü gente jis lal . Mpes Dios qjuis tjeꞌyaya jupj Cjües , jupj lal tepyonecj mpes . Tjevele nin ca qjuis maꞌayas .
48003015	Natjampan , napj quelel velé nun jilal tsjan mpes ca jus nlayé niná tꞌücꞌ way . Mwalá way , gente lajay mpes ca mvelé . Niyom matꞌe yuwal yola na yupj lajay mpes , papel japac . Papel vele ꞌoyn nyuca la mijicj yupj . Locopyaya pꞌa ma polel vele papel nenem malala . Locopyaya pjü ma polel pꞌa casá japac papel nenem poꞌó .
48003016	Najas nusin ꞌyüsa Dios tjevele Abraham lal nin la mijis mpes . Abraham tsꞌuyupj popa pꞌiyá püs naya tüpüꞌü , pjaní lal tjevele wa Dios . Ma “ nepénowa jilal ” , Dios Popel vele . “ Pjaní lal ” , vele . Pjaní lal pꞌin Dios tjevele . Lal tjevelá Jesucristo waytsja jupj .
48003017	Najas nusin ꞌyüsa Dios tjevele Abraham lal jupj ca la mijis mpes . Tjevele nin la mijis tjevele mpes . Locopyaya , año cuatrocientos treinta tepyala na , Dios tjevele Moisés lal . Tjevele tsjan niná jupj jostsja ca gente la mijicj . Newa nin , Dios ca la mijis custjay jupj tjevele jin Abraham lal .
48003018	Gente ma ꞌüsüs nsem Dios lal , sin nin lajay na Moisés tjijyüꞌta jin . Gente ꞌüsüs nsem Dios lal , jupj lal japon na , Dios nin tjevele . Abraham lal Dios tjevele gente ꞌüsüs nsem jupj lal jupj lal japon na . Tjevele ca nin la mijis . Jupj ꞌüsüs , ne nin . Mpes tꞌücꞌ way Dios ca nin la mijis , jupj tjevele mpes pꞌin .
48003019	Püs tepyala na Dios tjevele Moisés lal tsjan jostsja judiopan la mijicj . Jupj jostsja judiopan ca jus nlayecj yupj lajaytsja malala , mpes nin tjevele jupj . Dios tjevele Moisés lal nin jostsja judiopan lajay , ne ca perdonar lis mijis malala la tjajay mpes . Jesucristo tjacꞌ na , ꞌücj judiopan ma nin la tjajaytsja quinam pjü way Dios tjevele Moisés lal . Jesucristo ne Abraham tsꞌuyupj popa pꞌiyá püs naya tüpüꞌü . Dios tjevele ꞌücj lis mijis pjü gente jis lal Jesucristo mpes . Dios sin tjejyama angelpan jis la veles Moisés lal . Tjowelepj tsjan jostsja Dios judiopan ca la mijicj . Mpes Moisés tjevele judiopan jilal niná Dios jostsja ca yupj la mijicj . Dios tjevele , judiopan mpestsja , pülüctsja yupj . Jas tjejyama Moisés la veles yupj jilal .
48003020	Dios Abraham lal tjevele na , nin tjevele jupj mpes , pjanitsja jupj . Mpes Dios pꞌiyá tjevele Abraham lal . La pꞌa ma jas tjejyama la veles jupj lal . Dios tjevele Abraham lal nin la mijis , tjevele jupj pꞌin ca nin la mijis .
48003021	Tꞌücꞌ way Dios tjevele Moisés lal . Tjevele tsjan niná jupj jostsja gente ca nin la mijicj . Newa nin , Dios ca la mijis custjay Abraham lal tjevele jin . Gente ma polel mpatjam Dios lal Moisés tjijyüꞌta jin lajay na . Mpes tꞌücꞌ way gente ma ꞌüsüs nsem Dios lal Moisés tjijyüꞌta jin lajay mpes . Ma polel lajay pjü way jupj tjijyüꞌtá .
48003022	Dios Popel vele pjü malala quelel lajay . Mpes nin lajay . ꞌÜsüs se palá Jesucristo mpes . Gente japon na , Dios tjevele mpes Jesucristo poꞌó , ꞌüsüs yupj Dios lal nin se palá , Dios nin liji . Dios nin tjevele Abraham lal , gente ꞌüsüs nsem jupj lal , jupj lal japon na .
48003023	Püna Jesucristo ma tjacꞌ custjay . Mpes gente ma polel japontsja Dios lal custjay Jesucristo poꞌó . Salejeptsja Moisés tjijyüꞌta mpes . Mopꞌin nin , yupj ma ꞌüsüstsja Dios lal , la tjajay na Moisés tjevele jin . Cawilta moꞌo jatja jinwá pátjatsja yupj . ꞌÜsüs tulucj se palatsja . Locopyaya Jesucristo tjacꞌ . Dios qjuisin tjiꞌyüsa la tjiji cupj ꞌüsüs polel nsem jupj lal , pyonecj na jupj tjevelá Jesucristo poꞌó .
48003024	Moisés tjevele mpes , qjuisin tjiꞌyüsa tsjan más ꞌücj lijicj . Jupj tjevele mpes , lovin qjuiyólatsja Dios mpes . Más ꞌüsüs tepyala Jesucristo mpes . Jesucristo tjacꞌ na , ꞌüsüs cupj Dios lal qjuis tepyala , Jesucristo poꞌo tepyonecj mpes .
48003025	ꞌÜcj polel pyonecj quinam Dios tjevelá Jesucristo poꞌó . Moisés tjevele ꞌüsüs . Mopꞌin más ꞌüsüs tyaꞌacj quinam . Quina Jesucristo qjuisin ꞌyüsa liji . Más ꞌücj nin .
48003026	Nun pjü way Dios tsꞌuyupj quinam Dios lal toponé mpes . Nin nu tepyala Jesucristo mpes .
48003027	Bautizar nu tepyala . Quina nun Jesucristo jutsꞌaꞌá . Nun Jesucristo jinwá nu tepyala .
48003028	Quina pjü way Jesucristo jutsꞌaꞌá nun , mpes pjü nin pꞌiyá . Nun nepénowa judiopan . Nun nepénowa judiopan tulucj . Nun nepénowa esclavopan . Nun nepénowa esclavopan tulucj . Nun nepénowa niyom . Nun nepénowa nequem . Quina nun pjü way nin pꞌiyá , nin nu tepyala Jesucristo mpes .
48003029	Tꞌücꞌ way Abraham tsꞌuyupj popa pꞌiyá püs naya tapatja newa patja . Yupj sin popa pülücj Abraham jin tulucj yupj . Nun pꞌin Abraham jinwá , nun Jesucristo jutsꞌaꞌá mpes . Mpes Dios nin la nusiji Abraham lal tjevele ca nin la mijis .
48004001	Newa quelel pyac napj . Quelel nusin ꞌyüsa lejay , niná pyac mpes . Pꞌa jawas tsjicj ca ntꞌanques popay jutsꞌaꞌá . Tsjicj na pꞌin , ma tꞌeꞌenca . Tꞌücꞌ way pꞌa jawas popay jutsꞌaꞌá ca ntꞌanques jupj . Tsjicj na , esclavo jinwá jupj . Ma polel liji jupj pꞌiyá jos jin .
48004002	Tsjicj na , la pꞌa jajamapj jupj . Jupj ca ntꞌanques pꞌa jawas , niná jajamapj wa . Popay vele tsjan jawas ꞌücj ntꞌanques ca niná , ne jupj jutsꞌaꞌá nsem . Nin jawas ꞌücj tꞌeꞌenca popay jutsꞌaꞌá .
48004003	Nin pꞌiyá cupj qjuilal . Yas nam tsjictjacj jinwatsja cupj . Mpes esclavopan jinwatsja cupj . Mwalá way qjuisin tjiꞌyüsa Dios poꞌó , ni way ni pꞌin qjuisastsja . Mwalá way qjuis tjüjütütj , ni way ni pꞌin la tjijicj . La pꞌa wa Dios poꞌo ma qjuisin tjiꞌyüsa .
48004004	Locopyaya , nin jawas Dios jostsja na pꞌin , Jatjam jas tjejyama nosis ntꞌa . Tjemyaꞌna , yom tepyala jupj . Judío waytsja jupj . Mpes jupj la tjiji Moisés tjijyüꞌtá .
48004005	Jupj la tjiji mpes , Dios ꞌücj perdonar la siji gente malala nyuca la tjajay , ne ꞌüsüs nsem yupj Dios lal quinam . Nin mpes ꞌücj yupj ma pjü way lajay quinam Moisés tjijyüꞌta jin . ꞌÜcj ma lajay wa judiopan tjüjütütj jin . Jesucristo la tjiji mpes , Dios tsꞌuyupj qjuis tepyala . Dios jostsja cupj jupj tsꞌuyupj ca qjuis mpalas ; nin mpes jupj Jesucristo jas tjejyama nosis ntꞌa .
48004006	Dios jos tꞌücꞌ way solejé nun jupj tsꞌuyupj , nin nu tepyala . Mpes jupj jas tjejyama jupj Cjües cupj qjuisas moꞌó . Jupj Cjües cupj ntꞌa jacꞌ jupj Jatjam mpe . Cupj nin velecj Dios “ qjuis Papay ” , Dios Cjües nin liji mpes .
48004007	Mpes nun esclavopan tulucj jinwá quinam . Nun Dios tsꞌuyupj . Dios la tjiji nun jupj tsꞌuyupj nu tepyala , mpes jupj ca nin nu maꞌayas niná jupj se ꞌaya jupj tsꞌuyupj pjü way mpes .
48004008	Tꞌücꞌ way yas nam nun ma cus tocon̈có Dios . Nun jisastsja pꞌa witjacj , Dios tulucj yupj . Nun nin la tjüjitsja yupj jisastsja jin . Nun yupj jis esclavopan waytsja .
48004009	Nin tulucj quinam . Quina Dios so con̈có nun . Más ꞌücj velé , Dios nucopj cyon̈ca . Mopꞌin malala nujola quinam . Quina nun esclavopan jinwá , nin nu pyala niswá . Gente pülücj ma jatatj Dios Cjües . Nun nin lojí yupj lajay jinwá . Yupj japon yupj ꞌüsüs Dios lal yupj nin lajay mpes . Nin tulucj . ¿ ꞌOnin ne nina way quelel lojí niswá ? Nun ma ꞌüsüs nsem Dios lal , nin lojí na .
48004010	Nun lowú judiopan ꞌa si mulú ntꞌa sábado na . Neꞌaj lowú wa ꞌa nusí mulú fiesta mpes . Fiesta lajay mes pjü way mpes . Fiesta lajay wa pjü año mpes . Pꞌa fiesta lajay wa yupj . Nun lovin lowú yupj ntꞌa ꞌa si mulú na . Nujola fiesta niná ꞌüsüs yupj . Nujola Dios ca mveles nun ꞌüsüs , neꞌaj lowú na yupj jis fiesta ntꞌa . Nin tulucj .
48004011	Napj pasal nin nola nun mpes . Nusin tjiꞌyüsa la tjejay tꞌücꞌ way . Ca nacj quina nun ma jisas niná nusin tjiꞌyüsa la tjejay .
48004012	Po le mon nun jilal nun la müjí napj lejay jinwá . Ma la müjí judiopan lajay jinwá . Nujola tapalas judío napj . Mopꞌin nun jinwá la tjejay napj , nun ne judiopan tulucj . Nun jilal tüpüꞌüs na , nun ma malala la ntjüjí .
48004013	Nujola pyala mwalá way pꞌin nun jis walapꞌaꞌa tjevelé na Jesucristo poꞌó . Nun jis lal tjevelé tsjan niná Jesucristo ꞌüsüs liji gente mpes . Malala najastsja mpes napj tüpüꞌüs nun jilal .
48004014	Costa waytsja nun ntjajamá napj , malala najastsja na . Newa nun ma tsꞌu tjiꞌinyá , napj nun jilal tüpüꞌüs mpes . Nun ma nin tjajamá pꞌa ntꞌa . ꞌÜcj nujisastsja tjacuwis na nun ntꞌa . Ángel lal wüiꞌiqué jinwá tjüwüiꞌiqué napj lal , napj tjacuwis na . Jesucristo lal wüiꞌiqué jinwá tjüwüiꞌiqué napj lal , napj tjacuwis na .
48004015	Tüpüꞌüs na nun jilal , tsjay ꞌücj nujisastsja nun . ¿ ꞌOnin ne ma nujisas napj quinam ? Nun jilal tüpüꞌüs na , nun ꞌücj maꞌayatsja pjü najastsja . ꞌÜctsja nun jilal cüꞌayá nun jis jun napj mpes . Ma polel nin lojitsja la pꞌin . Napj selé niná tꞌücꞌ way .
48004016	¿ Ncu quina welé napj nun jis enemigo ? ¿ Ncu nun nin welé tꞌücꞌ way velé mpes nun jilal ?
48004017	Nepénowa neꞌaj po jisas nun poné pꞌin yupj javelepj mpes . Tꞌücꞌ way ma quelel nucopj japꞌacj . Yupj jisas nun ma poné napj nun jis wala tjevelé . Jisas nun lowú yupj ꞌa si mulú ntꞌa la pꞌin . Yupj jilal pꞌin poné jisas yupj .
48004018	Gente quelel nucopj japꞌacj na , ꞌücj jil nun ntꞌa . ꞌÜcj nusin ꞌyüsa lajay . ꞌÜcj jil wa nun ntꞌa napj püꞌüs na nun ntꞌa . ꞌÜcj wa jil nun ntꞌa napj len̈ na . Mopꞌin ma najas malala javelepj . Nun jis lal tjowelepj , ma quelel nucopj japꞌactsja yupj .
48004019	Nun napj tsꞌuyupj jinwá . Pajal nola napj nun mpes ; nun ma nujola Jesucristo jinwá , ne nin . Jesucristo jinwá nujola na , ma ca nola nsem nun mpes .
48004020	Po quelel ꞌos quinam nun jilal . Nola más ꞌücj polel velé neꞌaj nun jilal . Quina ma selé tsjan más ꞌücj pyac nun mpes .
48004021	Nun sin popa pülücj nin nujola más ꞌücj nin lojí Moisés tepyaca jin . Nun jis wala quelel velé napj , ma ꞌüsüs nusin tjiꞌyüsa jupj tepyacá .
48004022	Napj ca mvelé tsjan mpes ca jus nlayé napj velé tꞌücꞌ way . Moisés tepyaca Abraham matꞌe tsꞌuyuptsja jupj . Jatjam pjaní jupj esclavo tjemyaꞌna . Jatjam maꞌajapj jupj jatsꞌom tjemyaꞌna .
48004023	Yuwal tulucj yupj . Jatjam pjaní tjacꞌ esclavo mpes . Jupj tjacꞌ pjü tsjictjacj jiquil jinwá . Jupj jamay tsjücjüim waytsja , tsjictjacj polel myáꞌnatsja custjay . Jatjam maꞌajapj tjacꞌ Abraham jatsꞌom mpes . Abraham , jatsꞌom ꞌotsꞌipj , tsjyóncatsja yupj . Jatsꞌom tsjicj ma polel myáꞌnatsja quinam . Dios tjevele mpes tepyala pꞌin . Dios tjevele tsjicj ntaꞌacj ca yupj , cocoy nsem jupj . Mpes Abraham jatsꞌom tjemyaꞌna tsjiquis , cocoy waytsja jupj .
48004024	Cupj polel qjuisin ꞌyüsa nin tepyala mpes . Lama Dios tjevele tsjan la mijis gente jis lal . Nequem nenem , yupj Dios tjevele jinwá . La pjaní Dios tjevele jocꞌ püné ntꞌa , jocꞌ niná Sinaí lotsja . Abraham esclavo , jupj Dios tjevele jinwá neꞌaj . Agar lotsja Abraham esclavo . Agar tsꞌuyupj esclavopan waytsja ꞌotsꞌipj . Gente lajay na Dios Sinaí ntꞌa tjevele , esclavopan jinwá yupj .
48004025	Agar esclavo waytsja jupj , mpes Sinaí jinwá jupj . Sinaí jocꞌ jupj Arabia moꞌó . Agar Jerusalén jinwá ꞌotsꞌipj . Judiopan Jerusalén moꞌo patja esclavopan jinwá yupj . Newa lajay Dios tjevelá Sinaí poꞌó . Yupj yola yupj ma ꞌüsüs nsem Dios lal ma nin lajay . Mpes lajay jupj tjevelá .
48004026	Pꞌa casá ca nsem Jerusalén seyasa . Cupj nepé pꞌiyá . Cupj esclavopan tulucj . Jerusalén niná qjuis camay jinwá .
48004027	Dios Popel vele : “ Lovin tsꞌuyupj tuluctsja jipj . Lovin vyaja tuluctsja jipj , tsjicj lovin ma tjemyanun mpes . ¡ ꞌÜcj jyas tꞌas quinam ! ¡ Yümücj tjevele ꞌücj jyas mpes ! Pülücj ca tsꞌuyupj nsem . Quepj pꞌa wa , voyum jana jupj . Jipj más ca pülücj popa nsem jupj lal . ” Dios Popel nin vele .
48004028	Natjampan , Dios tjevele Abraham lal jupj jatsꞌom ca maꞌnus tsjicj way ; cocoy nsem jupj . Isaac lotsja . Nun Isaac jinwá . Dios tjevele nun Dios tsꞌuyupj nsem , jupj lal poné na . Dios tjevele mpes , Abraham jatsꞌom tjemyaꞌna Isaac . Nin pꞌiyá nu tepyala . Dios tjevele mpes , nun Dios tsꞌuyupj nu tepyala .
48004029	Ismael Abraham jatjam pꞌa waytsja . Dios ma nin tjevele jamay ca maꞌnus jupj . Jupj sin nin tjemyaꞌna jupj , pjü tsjictjacj se jamanun jinwá . Isaac Abraham jatjam maꞌajapj . Dios Cjües tjevele jamay ca maꞌnus jupj . Ismael po ma jostsja Isaac , quelel malala líjitsja jupj lal . Nin pꞌiyá nin pyala quinam cupj qjuis lal . Dios Cjües mpes pyatjaquecj cupj ; nin mpes nepénowa ma jisas cupj .
48004030	¿ Ncu solejé Dios Popel nin vele ? Vele : “ Jas majaman mim jipj esclavo , jupj jatjam jas majaman wa . Malala esclavo jatjam ntꞌanques popay jutsꞌaꞌá . ꞌÜcj jupj jatsꞌom jatjam ntꞌanques jupj jutsꞌaꞌá ” , Dios Popel nin vele .
48004031	Natjampan , quina solejé cupj jupj jatsꞌom jatjam jinwá . Cupj jupj esclavo jatjam jinwá tulucj .
48005001	Jesucristo mpes ꞌücj ma lijicj pjü way Moisés tepyaca jin . Mpes ma nin nujola tꞌas quinam pjü way Moisés tepyaca mpes . Ma la müjí niswá esclavopan lajay jinwá . Nun quelel lojí pjü way Moisés tepyaca jin , esclavopan jinwá nun .
48005002	Napj pꞌiyá nin velé . Nusin tjüꞌüsüs napj pyac . Nujisas ca nacj nun jis pjolocꞌ tsjicj way tꞌasiyú jatꞌǘ , Moisés tjevele jin . Mpes ma nin poné ꞌüsüs polel nsem nun Dios lal Jesucristo la tjiji mpes pꞌin . Niná nin nujola , tꞌücꞌ way ma ꞌüsüs nsem nun Dios lal .
48005003	Niná napj pyac nun mpes , tꞌücꞌ way niná . Nun sin popé nepénowa jisas nun jis pjolocꞌ tsjicj way tꞌasiyú jatꞌǘ . Mpes más ꞌücj nin lajay pjü way Moisés tjevelá ; Dios Popel vele ma pjü way lajay Moisés tjevele jin , ca Dios jis capj ntülüs .
48005004	Nun ma jisas quinam Jesucristo . Quelel lojí Moisés tjijyüꞌta jin . Nujisas ꞌüsüs nsem nun Dios lal nin lojí mpes . Quina ma poné Dios ꞌüsüs la siji gente jis lal Jesucristo la tjiji mpes la pꞌin .
48005005	Nin tulucj cupj qjuis lal . Cupj popa pülücj pyonecj Dios lal . Dios Cjües mpes selecj ꞌüsüs nsem cupj Dios lal . Po li nucucj ca nin nsem .
48005006	Jesucristo sa con̈ ca ꞌüsüs nsem Dios lal , Dios lal japon mpes . Yupj quelel la sajay la pꞌa . Tꞌücꞌ way niyom nepenowá yupj jis pjolocꞌ tsjicj way tꞌasiyú tꞌü jis tepyala . Mopꞌin yupj ma ꞌüsüs nsem Dios lal nin tꞌü mpes . Niyom pꞌa wa yupj jis pjolocꞌ tsjicj way tꞌasiyú tꞌü tulucj . Yupj ma wa ꞌüsüs nsem Dios lal jis pjolocꞌ ma tꞌü mpes . Dios lal japon pꞌin ca ꞌüsüs nsem yupj jupj lal .
48005007	ꞌÜsüs way nusin ꞌyǘsatsja Jesucristo poꞌó . Nusin tjiꞌyüsa tꞌücꞌ way . Po quina malala nujola la pꞌin . Quina ma quelel lojí nusin tjiꞌyüsa mpes . ¿ Pjacj la nutjiji ne ma quelel nin lojí ?
48005008	Dios ma nin la nutjiji . Dios la nu tꞌya la pütꞌüs jupj lal .
48005009	La pꞌa malala javelepj , ne levadura liji jinwá pyala nun ntꞌa . Levadura tsjicj way mpes , pan püm pjü way tꞌyüna . Nin pꞌiyá pyala yom pjaní pꞌin malala vele mpes . Jupj nun pjü way jilal ca polel nujus ntsawilis .
48005010	Newa nin , napj selé nun ma ca mponé li tsuwile na . Napj selé nun ca mponé napj pyon jinwá . Qjuis Jepa Jesucristo mpes nin selé . Ma selé pjacj li tsuwile cuscú . Mopꞌin nin , Dios selé ; Dios ca cus ntülüs jupj .
48005011	Natjampan , nun solejé napj ma velé gente ꞌüsüs nsem Dios lal yupj jis pjolocꞌ tsjicj way tꞌasiyú jatꞌǘ na . Nin cüvelé , judiopan ma malala la qjuijicj napj lal . Tꞌücꞌ way malala la najay . Mpes jus nlayé niná ma velé napj . Napj velé gente ꞌüsüs nsem Dios lal Jesucristo tepeꞌe mpes cruz poꞌó . Yupj ma japon ca nin cüpalas , ma japon jepa cüpaꞌis cruz poꞌó .
48005012	La tsuwil nun jilal , ne po najas yupj jil ; yupj pꞌiyá jatꞌǘ más ꞌücj .
48005013	Natjampan , Dios la nu tꞌya , mpes ꞌücj ma lojí pjü way Moisés tjevele jin . Tꞌücꞌ way ꞌücj ma lojí pjü way Moisés tjevele jin . Mopꞌin ma nujola nsem ꞌücj polel lojí nun pꞌiyá nujisas jinwá . Más ꞌücj nun quelel lojí nunwá . Más ꞌücj nucopj pꞌoꞌsá nunwá .
48005014	Dios Popel vele : “ Quelel lis mijin neꞌaj patja popa pꞌiyá . Jipj pꞌiyá quelel la ꞌejay jinwá , ca quelel lis mijin yupj ” , nin tjevele Moisés . Nin lojí na , lojí pjü way Moisés tjijyüꞌtá .
48005015	Ma malala la müjí nunwá . Ma malala tjowelé la pꞌa wa poꞌó . Po ma tsꞌi miꞌiná nunwá . Nin lojí na , nun tsjiyó la lajan jinwá .
48005016	Nusin tjüꞌüsüs napj pyac . Lovin la müjí Dios Cjües jos jinwá . Mpes ma ca la müjí Dios ma jisas lajay jinwá .
48005017	Ma jisas Dios , ne yupj malala lajay . Niná Dios Cjües po ma jos , tꞌücꞌ way . Ma jisas Dios , ne yupj ma jisas Dios Cjües jos jin . Ma jisas Dios , ne yupj jisas malala . Dios Cjües jos ꞌüsüs way pꞌin . Mpes lojí na Dios Cjües jos jin , ma polel lojí Dios ma jisas lajay jinwá .
48005018	Lojí na Dios Cjües jos jin , ma nujola pjü way Moisés tepyaca mpes .
48005019	Pjü salejepj ꞌoyn nyuca lajay Dios ma jisas . Niyom nenem jamanun sejatsꞌom tulucj . Nequem nenem jil jis vayum tulucj jilal . Más malala quelel lajay wa nequem jilal . Más malala quelel lajay wa niyom jilal . La pülücj nin quelel lajay , ne nin lajay .
48005020	Ma quelel lajay Dios . Quelel lajay pꞌa dios witjacj . Yupj Dios tꞌücꞌ way tulucj . Yupj lajay mpes lapanenpan jis capj japꞌacj . Po ma jisas gente la pꞌa . La velel yupj . Jyamanan̈ yupj . Len̈ way tsꞌa ꞌin , ne yümücj javelepj yupj . Tsꞌisin̈ yupj . Gente ma yuwal yola yupj lajay mpes . Yupj japon yupj pꞌin tꞌücꞌ way salejepj .
48005021	Yupj jisas la pꞌa jutsꞌaꞌá . ꞌÜsǘ myüꞌün̈ , se maná yupj . Fiesta lajay yupj , se maná , ne yümücj pjac lajay yupj . La pꞌa wa malala lajay yupj . Gente lajay na yupj jinwá , ma ca mal Dios jyüꞌta ntꞌa . Ma ca mal , Dios la mijis . Yas nam niná nun jis wala tjevelé . Quina nin pꞌiyá pyac nun mpes .
48005022	Gente lajay na Dios Cjües jos jinwá , pꞌa casá lajay . Quelel la sajay la pꞌa . ꞌÜcj jisas yupj . Ma yola pjü mpes . Ma tsꞌa ꞌin la pꞌa jilal . Malala se palá na la pꞌa jis lal , jis capj japꞌacj . ꞌÜsüs lajay la pꞌa mpes . Tjowelepj jinwá , nin lajay yupj .
48005023	Ma sa velel yupj pꞌa . Ma lajay yupj pꞌiyá jisas jinwá ; lajay Dios jos jinwá . Ninana Dios Cjües jos nin lajay yupj . Jepapan pjü way lovin ma tjowelepj ninana malala .
48005024	Jesucristo jutsꞌaꞌá ncupj . Tecyaꞌlequecj jinwá qjuis tepyala Jesucristo lal , jupj cruz poꞌo tepeꞌe na . Mpes quina ma quelel lijicj püna la tjijicj jin pꞌiyá . Püna pꞌin quelel la tjijicj , malálatsja .
48005025	Dios Cjües mpes quina ma quelel lijicj püna la tjijicj jinwá . La pꞌa pꞌin quelel lijicj quinam . Mpes más ꞌücj lovin la müjí Dios Cjües jos jin .
48005026	Ma tjowelé nun ꞌüsüs . Gente ma ca jisas nsem nun , nin welé na . Ca la mveꞌlecj nun jilal . Po ma la tjajamanaqué la pꞌa jilal .
48006001	Natjampan , nenéyawa nun popa pjaní ca malala la mijis ca nacj . Nun sin popa pülücj nin lajay Dios Cjües jos jin . Dios jos nenem cus mpꞌaꞌsacj ne ma malala la mijis malala lijá . ꞌÜsüs way tjowelé , ma cus tjoweꞌlé nun . Mopꞌin ꞌin tjajama nun . Ma jomá , ca nacj nun ca malala quelel la müjí ꞌotsꞌipj .
48006002	Nun popa lal malala pyala na , cus mpꞌaꞌsá nun . Nin lojí na , nin lojí Jesucristo tjijyüꞌta jin .
48006003	Nepénowa noypan jin yola yupj pꞌiyá ca nacj , mopꞌin noypan tulucj yupj . Malala nin . Tꞌücꞌ way noypan tulucj yupj . Yus tsuwil yupj pꞌiyá .
48006004	Pjü way neꞌaj , po nujola tꞌas nun lojí mpes . Nin nujola tꞌas ncu ꞌücj lojí . ꞌÜcj lojí , ꞌücj jisas tꞌas lojí mpes . Ma mvelé pꞌin nun más ꞌüsüs malala lajay jilal . Más ꞌücj nujola tꞌas ncu tꞌücꞌ way nun pꞌiyá ꞌücj lojí .
48006005	Dios jos cupj pjü way nin lijicj jupj jos jin . Nin polel lijicj jupj jos jin , jupj nin qjuis tjeꞌyaya mpes . Yuwal tulucj nin lijicj . Newa nin , jupj jos cupj pjü way nin lijicj jupj jos jin .
48006006	La pꞌa wa nusin ꞌyüsa liji na Dios Popel mpes , más ꞌücj nun ꞌoyá jupj lal . Mpes jupj ca ntaꞌas lo las ꞌotsꞌipj .
48006007	Najas nun ca jus nlayé pjü ma polel la tsuwil Dios lal . Dios selé pjü lojí mpes . Malala lajay , Dios ca jis capj ntülüs . ꞌÜsüs lajay , Dios ca ꞌüsüs lis mijis .
48006008	Gente yupj jisas pꞌin lajay na , tꞌücꞌ way ncaꞌlin̈ ca , ma Dios ntꞌa mpatjam yupj . Gente pꞌin quelel lajay , pasal malala niná . Gente lajay na Dios Cjües jos jin , lovin mpatjam ca Dios lal , jupj Cjües ca nin lis mijis .
48006009	Mpes más ꞌücj lovin ꞌüsüs quelel lijicj cupj . Más ꞌücj lovin nin lijicj . Mpes pꞌa jawas Dios tsjay ꞌüsüs ca la mijis cupj mpes , nin ca mpalas .
48006010	Mpes ꞌüsüs polel lijicj na la pꞌa jilal , más ꞌücj nin lijicj . ꞌÜsüs polel lijicj na Dios tsꞌuyupj jilal , más ꞌücj nin lijicj yupj jilal .
48006011	Quina napj namas mpes pyac . Letra noypan tjunucú napj nin pyac mpes .
48006012	Nepénowa neꞌaj nu jajütütj niyom jatꞌǘ mpes , jisas niyom jatꞌǘ jis pjolocꞌ tsjicj way tꞌasiyú . Yupj jisas judiopan ꞌücj jisas nsem yupj jilal . Nin mpes nin nu jajütütj . Ma javelepj gente ꞌüsüs se palá Dios lal Jesucristo tepeꞌe mpes cruz poꞌó . Jisas judiopan ma malala lis mijicj yupj jilal , mpes ma nin javelepj yupj .
48006013	Tꞌücꞌ way nepénowa nun sin popé yupj jis pjolocꞌ tsjicj way tꞌasiyú tꞌü jis tepyala quinam . Yupj pꞌiyá ma wa lajay pjü way Moisés tjijyüꞌta jin . Newa nin , jisas nun jis pjolocꞌ tsjicj way jatꞌǘ wa . Nin tepyala na , ca mvelecj yupj pꞌiyá ꞌüsüs . Nun la tjüjí na yupj tjowelepj jin , ca nin mvelecj . Mpes po ma la tjüjí yupj javelepj jin .
48006014	Napj lovin ma mvelé ca napj ꞌüsüs way . Mopꞌin ca mvelé po ꞌüsüs way Jesucristo tepeꞌe cruz poꞌó , jupj cupj qjuis Jepa Püné . Jesucristo tepeꞌe cruz poꞌó , mpes napj ntipüꞌí jinwá nosis ntꞌa . Nepénowa ma jisas Dios ; yupj jisas jin pꞌiyá po ma najas napj . Napj najas jin pꞌiyá ma wa jisas yupj .
48006015	Niyom pülücj yupj jis pjolocꞌ tsjicj way tꞌasiyú tꞌü jis tepyala . Ma ꞌüsüs yupj Dios lal nin tꞌü mpes . Niyom pꞌa wa pülücj yupj jis pjolocꞌ tsjicj way tꞌasiyú tꞌü tulucj , ma nin jis tepyala . Ma wa ꞌüsüs yupj Dios lal ma tꞌü mpes . Mopꞌin gente pꞌa wa nasa topon Dios lal . Gente pꞌa jinwá yupj quinam , pꞌa casá quelel lajay quinam , Dios la tjiji mpes .
48006016	Najas nijina lajay ma nin yola pjü mpes ; Dios mpes ca nin nsem . Najas Dios lovin jis capj pꞌyaꞌsa yupj , malala se palá na . Tꞌücꞌ way nenem israelpan Dios lal . Dios lis tꞌya yupj .
48006017	Ma quelel nola niswá nun lojí mpes . Mpes najas nun lovin ca la müjí Dios jos jin . Tꞌücꞌ way napj tsjiꞌ lejay Jesucristo mpes . Tꞌücꞌ way tꞌyancanan̈ la tjajay napj mpꞌüy poꞌó , mpes solejé napj tsjiꞌ lejay Jesucristo mpes .
48006018	Natjampan , najas Jesucristo lovin ꞌüsüs way liji nun mpes . Jupj cupj qjuis Jepa Püné . Najas nin ca mpalas . Amén .
49001001	Napj Pablo . Apóstol napj . Dios nin tjejyama la veles jupj mpes . Jos Jesucristo poꞌo velé . Nun Dios tsꞌuyupj , neꞌaj potjaqué Efeso poꞌó . Nun so con̈có Jesucristo , ne nin lojí jupj jos jin . Quina ca mpac nun mpes .
49001002	Dios cupj qjuis Papay . Jesucristo cupj qjuis Jepa Püné . Najas yupj pajal ꞌüsüs lajay nun mpes . Najas ma nujola nun pjü mpes , nin la nusejay .
49001003	Najas ꞌüsüs velecj Dios poꞌó . Jupj Jesucristo Dios . Jupj Jesucristo Popay . Jesucristo cupj qjuis Jepa Püné . Cupj se con̈cocj Jesucristo , mpes Dios ꞌüsüs la tjiji cupj mpes . Mpes ca ꞌücj polel qjuiyola nsem Dios jos jinwá . Ca ꞌücj nlaca Dios püꞌü ntꞌa .
49001004	Nosis cjuwatsja na , Dios la qjuis tꞌya . La qjuis tꞌya Jesucristo mpes . Mpes cupj Dios jutsꞌaꞌá . Jupj vele ma malala ncupj . Dios quelel la qjuis tjiji ,
49001005	mpes cupj Dios tsꞌuyupj qjuis tepyala , jupj la tjiji . Nin la tjiji nosis cjuwatsja na . Nin la tjiji Jesucristo mpes . Nin quelel la tjíjitsja , ne nin .
49001006	Dios pajal ꞌüsüs la qjuis tjiji , mpes más ꞌücj ꞌüsüs velecj jupj poꞌó . Jupj la tjiji po ꞌüsüs . Pajal quelel líjitsja niná cupj mpes , ne nin la tjiji . Nin la tjiji Jesucristo la tjiji mpes . Dios pasal quelel liji jupj .
49001007	Jesucristo ꞌos mpes , lovin ca ꞌüsüs nsem cupj Dios lal . Jesucristo ꞌos mpes , Dios perdonar la qjuisiji malala la tjijicj . Dios pasal ꞌüsüs la tjiji cupj mpes jupj quelel la qjuisiji mpes .
49001008	Pꞌa casá ꞌüsüs la tjiji wa . Pülücj qjuisin tjiꞌyüsa , Dios la qjuis tjiji . Mpes lovin selecj tsjan más ꞌüsüs way la mijicj .
49001009	Qjuisin tjiꞌyüsa la qjuis tjiji wa tsjan ca la mijis jupj pꞌa jawasa . Yas nam pjü ma salejeptsja niná . Mopꞌin jupj jostsja cupj nin selecj . Ninana Dios quelel liji , nin la mijis ca Jesucristo mpes .
49001010	Dios ca ncawajas la mijis jupj jos jin , pjü nin tepyala na jupj jos jin . Dios ca la mijis Jesucristo ca pjü müjüꞌtüs . Jesucristo ca Jepa nsem pjü jilal nosis ntꞌa , Jepa nsem wa pjü jilal tsjun poꞌó , jay la pꞌaꞌá ntꞌa ꞌotsꞌipj .
49001011	Dios la tjiji cupj jupj gente quinam Jesucristo mpes . Nin la tjiji nosis cjuwatsja na , nin quelel líjitsja mpes . Dios tjevele jupj jos ca nin mpalas . Pjü nin tjevele , nin liji ca nin mpalas .
49001012	Dios jostsja ca cupj mvelecj püné way jupj , mpes nin la qjuis tjiji . Cupj mwalá way tepyonecj ca ꞌüsüs qjuis mpalas Jesucristo mpes .
49001013	Nin wa nun jilal . Toponé wa . La pꞌa tꞌücꞌ way nun jis wala tjowelepj . Tjowelepj pasal ꞌüsüs . Tjowelepj mpes , nusin tjiꞌyüsa ꞌonin ne ꞌücj mpatjaqué Dios lal . Tꞌücꞌ way Jesucristo poꞌo toponé . Mpes nun Dios jutsꞌaꞌá nu tepyala , nin la tjiji jupj . Jupj tjevele ca jis maꞌayas jupj Cjües Jesucristo lal japon jis lal . Jupj nin la tjiji nun mpes , mpes solejé tꞌücꞌ way nun Dios jutsꞌaꞌá .
49001014	Dios tjevele nin ca la mijis jupj gente mpes . Selecj tꞌücꞌ way Dios ca nin la mijis , jupj Cjües tyaꞌacj mpes . Nin mpes selecj jupj ca perdonar la qjuis mijis , ne ca lovin ꞌüsüs nsem cupj jupj lal . Cupj jupj jutsꞌaꞌá . Mpes más ꞌücj velecj pasal püné way Dios .
49001015	Dios ꞌüsüs la nutjiji mpes , lovin wüiꞌis Dios lal nun mpes . Napj nin tjiꞌyüsa nun po poné Jesucristo lal . Nin tjiꞌyüsa pasal quelel la sojí Dios tsꞌuyupj pjü way . Napj velé Dios lal nun mpes .
49001016	
49001017	Napj le mon Dios lal jupj ca nusin müꞌüsüs la mijis . Mpes lovin ca jus nlayé tsjan jos jupj ca nun la müjí . Le mon Dios lal , más pülücj nusin ꞌyüsa liji . Mpes más pülücj ca nusin müꞌüsüs Dios poꞌó . Dios cupj qjuis Papay , pasal ꞌüsüs way , pasal püné way jupj . Jupj Jesucristo Dios . Jesucristo cupj qjuis Jepa Püné .
49001018	Napj le mon Dios lal nun ca ꞌüsüs nusin müꞌüsüs jupj jos jinwá . Jupj la nu tꞌya , nucopj tjepꞌyaꞌsa toponé , mpes nun jupj tsꞌuyupj quinam . Nin mpes pasal ꞌüsüs ca nu mpalas . Najas nun ca jus nlayé tsjan niná jupj ca la mijis nun mpes . Ca jus nlayé pasal ꞌüsüs ca la mijis nun mpes . Jupj tjevele nin ca la mijis jupj tsꞌuyupj mpes . Jupj pajal pülücj se ꞌaya , pajal ꞌüsüs se ꞌaya jupj .
49001019	Ca jus nlayé Dios pjü ꞌücj liji cupj mpes , pajal ꞌüsüs liji jupj . Pasal püné jupj pjü jis lal . Nin liji pjü way cupj mpes , Jesucristo lal pyonecj mpes . Pajal qjuis capj pꞌyaꞌsa jupj . Tꞌücꞌ way Dios pasal püné way jupj , ꞌücj pjü lo jütütj .
49001020	Solejé pasal ꞌüsüs way la tjiji Dios Jesucristo mpes . Jesucristo tepeꞌe na , Dios jas tjijyünsa jupj , tüpüꞌü niswá . Dios tjevele ꞌücj Jesucristo maꞌajam jupj pjwel liꞌinyampe tsjun poꞌó , mpes selecj Jesucristo pajal püné way .
49001021	Nin mpes pajal püné Jesucristo pjü jis lal . Más püné jupj pjü jepapan jis lal tsjun poꞌó , más püné jupj jay la pꞌaꞌa ntꞌa jajütütj jis lal ꞌotsꞌipj , nosis ntꞌa jajütütj jis lal ꞌotsꞌipj . Más püné jupj pjü noypan jis lal , pjü jepapan jis lal wa . Len̈ pꞌa más püné . Nin quinam . Lovin ca nin nsem .
49001022	Jesucristo jyüꞌta pjü jilal . Nin polel liji , Dios la tjiji . Jesucristo Jepa Dios tsꞌuyupj jilal ; nin tepyala , Dios la tjiji mpes .
49001023	Jesucristo püꞌü Dios tsꞌuyupj jisas moꞌó , si jütüta yupj ; mpes Jesucristo jüpꞌüy jinwá yupj . Jesucristo jun taꞌá püꞌü lovin . Jyüꞌta pjü jilal .
49002001	Dios la tjiji nun ca mpatjaqué jupj lal . Püna nin tuluctsja nun . Yas nam nun ma la tjüjí Dios jostsja jin . Pasal malala la tjüjí . Nun ma nujisastsja Dios , mpes tacaꞌliqué jinwatsja nun jupj lal .
49002002	Pasal malala la tjüjí püna pꞌin , nosis casá patja lajay jinwá . Nin la tjüjí diablo tjijyüꞌta jin . Diablo jyüꞌta malalapan jay la pꞌaꞌá . Jyüꞌta wa gentas , yupj ne ma quelel lajay Dios vele jin .
49002003	Tꞌücꞌ way yupj jin pꞌiyá la tjijicj pjü way cupj . Cupj qjuisastsja , nin la tjijicj . Ma la tjijicj Dios jostsja jin . Gente quelel lajay , pasal malala . Lovin nin la tjijicj wa cupj . Dios ca jis capj ntülüs ninana lajay . Yupj jin pꞌiyatsja cupj ; gente wa cupj , ma qjuisastsja Dios custjay . Mpes malala watsja ncupj Dios lal .
49002004	Dios pasal quelel la qjuisiji , mpes po quelel qjuis capj pꞌyáꞌsatsja .
49002005	Dios vele tecyaꞌlequecj jinwatsja cupj ; ma qjuisastsja Dios , ne nin . Ma la tjijicj Dios jostsja jin . Nin tulucj quinam . Quina qjuisas Dios . Qjuisas pjü way jupj velá . Dios la tjiji cupj lovin ca mpatjaquecj . Jesucristo jas tjijyünsa , tüpüꞌü niswá , mpes nin la qjuis tjiji Dios . Dios quelel la nutjiji , mpes ca mpatjaqué jupj lal .
49002006	Tecyaꞌlequecj na , ca qjuisin müjünsücj la pütꞌüs niswá , Dios nin la tjiji . Jesucristo jas tjijyünsa , tüpüꞌü niswá , mpes nin la tjiji Dios cupj mpes . Dios nin la tjiji cupj ca mpatjaquecj Jesucristo lal tsjun poꞌó . Nin la tjiji Jesucristo se con̈cocj mpes .
49002007	Dios pasal ꞌüsüs la qjuis tjiji Jesucristo mpes . Dios pjü seyasa liji na , jupj jos pjü ca jus nlayecj jupj pajal quelel la qjuis tjiji ; nin mpes nin la tjiji jupj .
49002008	Dios ꞌüsüs liji nun mpes , jupj quelel la nusiji mpes ; nin mpes ca mpatjaqué Dios lal . Jesucristo poꞌo toponé , mpes nin la nusiji jupj . Nun pꞌiyá la tjüjí mpes nin liji tulucj . Nin la nusiji , jupj jos mpes pꞌin .
49002009	Ma nun pꞌiyá la tjüjí mpes ca mpatjaqué lovin Dios lal . Mpes ma polel welé nun pꞌiyá la tjüjí mpes ca nin nsem .
49002010	Dios la tjiji mpes nin qjuis tepyala . Jupj la qjuis tjiji pꞌa casá lijicj quinam . Cupj se con̈cocj Jesucristo , mpes nin lijicj quinam . Dios jostsja cupj ꞌüsüs la mijicj la pꞌa mpes , ne nin la qjuis tjiji jupj . Püna Dios tjevele nin jostsja ca cupj la mijicj .
49002011	Nujola tꞌas nun judiopan tulucj . Nun popay , nun sejamay wa , judiopan tulucj yupj , mpes nin . Judiopan javelepj na nun poꞌó , javelepj nun Dios gente tulucj . Javelepj na yupj pꞌiyá poꞌó , javelepj yupj Dios gente . Yupj jatꞌǘ niyom jis pjolocꞌ tsjicj way tꞌasiyú , judiopan püna la tjajay jinwá , mpes javelepj yupj ne Dios gente . Nin la tjajay Dios tjevele mpes . Mopꞌin nin , yupj ma Dios gente se palá , jis pjolocꞌ jatꞌǘ mpes la pꞌin .
49002012	Nun judiopan tulucj , mpes yas nam ma lu nucutsja Yom pjaní ncuwim nucopj lo pꞌacj . Najas nin nujola pyala nun . Dios lis tꞌya judiopan . Jupj tjevele nin la mijis yupj mpes . Niná ma nun jilal tjevele Dios . Nosis ntꞌa potjaqué , newa ma solejetsja tsjan ca nu mpalas , tacaꞌliqué na . Dios ma nucopj cyón̈catsja .
49002013	Nun campa way tapatjaqué Dios püꞌü mpe . Quina nun so con̈có Jesucristo . Mpes neꞌaj way pꞌin Dios püꞌü mpe potjaqué quinam . Jesucristo ꞌos mpes , nun potjaqué quinam neꞌaj way pꞌin Dios püꞌü mpe .
49002014	Judiopan tulucj pülücj jisas Jesucristo quinam . Yupj jilal judiopan ꞌüsüs quinam . Judiopan pülücj jisas wa Jesucristo quinam . Yupj jilal judiopan tulucj ꞌüsüs quinam . Judiopan nin pꞌiyá quinam judiopan tulucj jilal Jesucristo mpes . Jesucristo mpes , yuwal yola quinam .
49002015	Quina ꞌücj judiopan ma lajay pjü way Moisés tjijyüꞌta jin püná , mpes nin tepyala . ꞌÜcj ma nin lajay , Jesucristo cruz poꞌo tepeꞌe mpes . Mpes pjü way Jesucristo jisas , pjü nenem nin pꞌiyá se palá . Nepénowa judiopan waytsja yupj . Nepénowa judiopan tuluctsja yupj . Nin tulucj quinam . Pjü nenem Dios gente quinam . Pjü yuwal nin yola quinam , nin pyala .
49002016	Jesucristo tepeꞌe cruz poꞌó , mpes quina judiopan tulucj nenem ma tsꞌa ꞌin judiopan jilal . Judiopan nenem ma wa tsꞌa ꞌin yupj judiopan tulucj jilal . Nin pꞌiyá yupj , Dios lis tjiji . Jesucristo tepeꞌe cruz poꞌó , mpes pjü nenem Dios jomicapan quinam , Dios la tjiji .
49002017	Jesucristo jos pjü ma tsꞌa ꞌin pꞌa jilal . Jupj tjacꞌ , tjevele tsjan más ꞌücj la mijicj cupj , ne ma tsꞌi miꞌinacj mpalas . Jis walapꞌaꞌa tjevele judiopan tulucj jilal , yupj ne campa tapátjatsja Dios püꞌü mpe . Jis walapꞌaꞌa tjevele wa judiopan jilal , yupj ne Dios püꞌü mpe neꞌaj pꞌin tapátjatsja .
49002018	Jesucristo la tjiji mpes , judiopan pjü , judiopan tulucj wa pjü , ꞌücj polel javelepj qjuis Papay lal , ne pjoca jupj . Dios Cjües jáꞌasa judiopan jisas moꞌó , jáꞌasa wa judiopan tulucj jisas moꞌó , mpes nin polel lajay yupj pjü .
49002019	Nun judiopan tulucj . Nun Dios jutsꞌaꞌá tuluctsja yas nam . Quina nun Dios jutsꞌaꞌá , Dios tsꞌuyupj way nun , la pꞌa jinwá . Ca mpatjaqué jupj lal .
49002020	Judiopan Dios tsꞌuyupj yupj , mwalá way nin jis tepyala . Yupj Dios wo jinwá Dios lal . Apostolpan tjowelepj , profetapan tjowelepj wa , ꞌamá yumal jinwá niná , wosis la jünsüs . Wo ton̈ca ꞌamá yumal moꞌó . Judiopan Dios tsꞌuyupj jis tepyala , topon mpes . Topon apostolpan tjowelepj , topon profetapan tjowelepj wa . Yupj ne nin tjowelepj Dios tjevelá . Jesucristo pe tsjomis jinwá . Pe wosis pe tsjomis casá ton̈ca .
49002021	Jupj wo ꞌücj ton̈ca tsjomis mpes . Dios tsꞌuyupj patja Jesucristo mpes . Dios tsꞌuyupj Dios wo yupj , yupj qjuis Jepa Jesucristo jutsꞌaꞌá mpes . Lovin más pülücj Dios tsꞌuyupj se palá yupj , Jesucristo nin liji .
49002022	Nun Dios tsꞌuyupj nu tepyala wa , Jesucristo la tjiji mpes . Mpes nun , pjü Dios tsꞌuyupj jilal , Dios wo nun . Neꞌaj püꞌü Dios Cjües .
49003001	Nin mpes napj Dios lal velé nun mpes . Napj cawilta moꞌo ꞌos , Jesucristo mpes tsjiꞌ lejay ne . Cawilta moꞌo ꞌos , napj tjevelé mpes judiopan tulucj jilal . Nun pꞌin judiopan tulucj .
49003002	Napj pyon nun jus nlayé Dios nin tjejyama nin la veles nun jilal . Dios nin tjejyama ꞌüsüs nu lo pal .
49003003	Dios nin tjiꞌyüsa la tjiji tsjan quelel líjitsja jupj . Yas nam pjü ma salejeptsja niná . Quina tsjicj way tepyac niná poꞌó .
49003004	Moꞌo welé na napj tepyac , ca nusin müꞌüsüs napj nin tjiꞌyüsa jinwá . Napj nin tjiꞌyüsa tsjan niná Dios gente jis lal la siji . Jesucristo la tjiji mpes , nin liji niná .
49003005	Püna Dios ma sin tjiꞌyüsa la tjiji pjü jilal tsjan niná jupj quelel líjitsja . Quina Dios Cjües sin tjiꞌyüsa la tjiji jupj apostolpan , jupj profetapan ꞌotsꞌipj . Yupj ne jupj jutsꞌaꞌá .
49003006	Quina ca mpac tsjan niná Dios sin tjiꞌyüsa la tjiji . Judiopan pülücj topon quinam Jesucristo lal . Judiopan tulucj pülücj topon wa . Dios ꞌüsüs jis maꞌayas ca judiopan jilal yupj topon na . Nin pꞌiyá ca jis maꞌayas wa judiopan tulucj jilal . Judiopan nenem Dios tsꞌuyupj jis tepyala . Judiopan tulucj Dios tsꞌuyupj jis tepyala wa yupj topon na . Yuwal yupj . Dios tjevele ca ꞌüsüs la mijis judiopan jilal Jesucristo mpes . Nin pꞌiyá ca la mijis judiopan tulucj jilal .
49003007	Niná Dios sin tjiꞌyüsa la tjiji apostolpan , profetapan ꞌotsꞌipj . Dios nin tjejyama niná la veles pꞌa jilal . ꞌÜsüs la tjiji napj lal . Napj la tjejay mpes tulucj nin tjejyama . Napj nin polel lejay jupj jos jin , jupj nin la niji mpes . Pasal püné way jupj .
49003008	Napj más tsjicj pjü Dios tsꞌuyupj jilal ; mopꞌin nin , Dios nin tjejyama la veles judiopan tulucj jis walapꞌaꞌá , jupj pꞌiyá jostsja mpes . Nin tjejyama jis lal la veles Jesucristo poꞌó . Pasal ꞌüsüs way liji Jesucristo yupj mpes , jupj jisas na .
49003009	Dios quina quelel liji , jostsja niná sin ꞌyüsa lejay napj pjü gente jis lal . Dios quina quelel liji , lovin ma sin tjiꞌyüsa la tjiji yas nam . Dios pjü la tjiji , mpes jatja yupj .
49003010	Dios püꞌü ntꞌa , angelpan jatja neꞌaj , jajütütj yupj . Angelpan pꞌa wa jatja neꞌaj , noypan yupj . Yupj pjü way tsjiꞌ lajay Dios mpes . Dios jos yupj januc jupj pajal ꞌüsüs liji jupj tsꞌuyupj jilal . Jupj angelpan sin ꞌyüsa liji jupj selé tsjan más ꞌüsüs la mijis . Jupj selé mpes pajal ꞌüsüs liji jupj lovin .
49003011	Püna , pjü cjuwatsja na , Dios quelel líjitsja niná . Quina nin liji , ne nin pyala jupj jos jin , jupj la tjiji mpes Jesucristo lal . Jesucristo cupj qjuis Jepa Püné .
49003012	ꞌÜcj velecj Dios lal , Jesucristo lal pyonecj mpes . Ma lecj meyacj nin velecj . Selecj ca mpjacam jupj .
49003013	Mpes po najas nun ma ꞌaplijila nu pyala , cawilta moꞌo ꞌos mpes . Cawilta moꞌo ꞌos , nun jis wala tjevelé mpes Jesucristo poꞌó . ꞌÜsüs nu pyala , cawilta moꞌo ꞌos mpes .
49003014	Nticꞌ jin jünsüs , velé qjuis Papay lal nun mpes . Nticꞌ jin jünsüs , jupj püné mpes .
49003015	Pjü Dios tsꞌuyupj Dios püꞌü ntꞌa , nosis ntꞌa ꞌotsꞌipj , yupj jis pülücpan pjü . Nin jis tepyala qjuis Papay Dios mpes .
49003016	Dios tsjay ꞌüsüs polel la qjuisiji . Napj le mon jupj lal , ca jupj poꞌo nujola nsem lovin . Napj le mon jupj Cjües ca nucopj mpꞌaꞌsas , mpes nun ca ꞌücj nusin la ꞌüsüs Dios poꞌó .
49003017	Le mon Dios lal , Jesucristo lovin ca maꞌajam nujisas moꞌó , jupj lal poné mpes . Mpes nun pajal ꞌüsüs ca quelel lis mijicj la pꞌa lovin .
49003018	Le mon Dios lal , nun ca polel nusin müꞌüsüs Jesucristo pasal quelel la qjuisiji . Le mon Dios lal jupj tsꞌuyupj pjü way ca ꞌücj sin müꞌüsüs niná .
49003019	Costa way qjuisin ꞌyüsa Jesucristo pasal quelel la qjuisiji . Ma polel nin qjuisin ꞌyüsa cusapj . Nin mpes le mon Dios lal nun ca jus nlayé Jesucristo pasal quelel la qjuisiji . Niná solejé na , ca nujola nsem Dios jos jinwá , nin ca nu mpalas .
49003020	Más ꞌücj ꞌüsüs way velecj Dios poꞌó . Le monacj Dios lal ; newa nin , jupj más ꞌüsüs polel liji cupj le monacj lal . Más ꞌüsüs polel liji cupj qjuiyola lal . Nin polel liji , jupj tsjay püné mpes . Tsjay pülücj way liji cupj mpes . Nin liji , jupj püné mpes .
49003021	Dios tsꞌuyupj sa con̈ Jesucristo ; más ꞌücj pjü way nenem lovin tsjay ꞌüsüs javelepj Dios poꞌó . Más ꞌücj nin javelepj lovin . Najas nin pyala .
49004001	Qjuis Jepa Jesucristo mpes tsjiꞌ lejay mpes quiꞌá ꞌos cawilta moꞌó . Nun Dios jutsꞌaꞌá , nin nu tepyala . Mpes najas nin la müjí jupj jos jin . Dios jostsja nin lojí , la nu tꞌya na . Jos nin lojí custjay .
49004002	Ma noypan jin nujola tꞌas nun pꞌiyá . Ma lo velelé pꞌa jilal . Ma tsꞌu tjiꞌinyá yupj jilal . Nenéyawa ma nujisas nsem la pꞌa lajay . Po ma nujola tꞌas . Lovin nin quelel lis müjí yupj .
49004003	Yuwal nujola tꞌas lovin , pjü way nun . Nin mpalas ca , nin lojí na Dios Cjües jos jin . Nin lojí na , ma la mveꞌlé ca nunwá .
49004004	Cupj Dios tsꞌuyupj . Cupj pjü way qjuis pülücpan . Dios Cjües pjaní pꞌin , pjü qjuisas moꞌo püꞌü jupj . Nun Dios tsꞌuyupj nu tepyala pjü way , Dios la nu tꞌya mpes . Jupj nin tjevele pjü way cupj ca nlaca jupj püꞌü ntꞌa .
49004005	Cupj qjuis Jepa Püné pjaní pꞌin . Pjaní mpes pꞌin gente ꞌüsüs se palá yupj Dios lal . Jesucristo lal japon na , ꞌüsüs nsem yupj Dios lal . Dios tsꞌuyupj pjü way bautizar se palá Jesucristo lal japon na . Jisas nin se palá , jisas pjü way sin ꞌyüsa quinam yupj sa con̈ Dios .
49004006	Dios pjaní pꞌin . Jupj cupj qjuis Papay . Pjü cupj jupj tsꞌuyupj . Jupj si jütüta pjü way . Jun taꞌá wine . Wama jama pjü way moꞌó .
49004007	Jesucristo pasal ꞌüsüs la qjuis tjiji pjü way cupj mpes . Mpes pjü cupj nin polel lijicj jupj jos jin . Niná polel lijicj , niná qjuesé ꞌaya mpes . Ma yuwal lijicj ; jupj jos jin lijicj pꞌin .
49004008	Dios Popel vele : “ Tsjun casapa tjemey na , ntjüiꞌle jilal tjemyana jupj . Jis tjeꞌyaya gente polel tsjiꞌ lajay Dios mpes . Niná polel lajay , nin jis tjeꞌyaya . ” Dios Popel nin vele .
49004009	Dios tjevele Jesucristo viyá tjemey . Mpes selecj mwalá way la palá tjacꞌ . Selecj tjuwine nosis ntꞌa . Dios tjevele viyá tjemey , mpes selecj nosis mpe tjemey .
49004010	Palá tjacꞌ nosis ntꞌa . Jupj pꞌiyá viyá tjemey tsjun casapa ntꞌa . Tjemey Jepa Püné la ꞌosos , pjü si jütüta mpes .
49004011	Ninana cupj polel lijicj , jupj qjuis tjeꞌyaya niná . Nepénowa ꞌücj polel jil Dios mpes , la veles Jesucristo poꞌó . Nin polel lajay , Dios jis tjeꞌyaya mpes . Apostolpan yupj . Pꞌa wa ꞌücj polel javelepj pꞌa jilal Dios tjevelá mpes . Nin polel lajay , Dios jis tjeꞌyaya mpes . Profetapan yupj . Pꞌa wa ꞌücj polel jil pꞌa ntꞌa , sin ꞌyüsa lajay Jesucristo poꞌó . Nin polel lajay wa , Dios jis tjeꞌyaya mpes . Pꞌa wa lajay mpes , Dios tsꞌuyupj más ꞌüsüs sa con̈ Dios . Nin polel lajay , Dios jis tjeꞌyaya mpes . Dios tsꞌuyupj sin ꞌyüsa lajay .
49004012	Dios jostsja jupj tsꞌuyupj más ꞌüsüs polel tsjiꞌ lajay jupj mpes , ne nin jis tjeꞌyaya yupj ꞌücj nin lajay . Nin lajay mpes Dios tsꞌuyupj pjü way más ꞌüsüs ca cus ncon̈cocj Dios .
49004013	Pjü cupj nin pꞌiyá ca mponecj Dios Jatjam poꞌó , nin ca mpalas . Pjü cupj nin pꞌiyá ca jus nlayecj Dios Jatjam mpes . Ca qjuiyola nsem Dios jos jinwá . Ca qjuisas nsem Dios , Jesucristo jostsja jinwá jupj Popay Dios .
49004014	Mpes ma ca mponecj la tsuwilpan javelepj . Pülücj lyawun̈ la tsuwil . Pülücj mpes sin ꞌyüsa la sajay . Nepénowa tꞌücꞌ way tulucj yola yupj quinam , la tsuwilpan javelepj topon mpes . La tsuwilpan nenem pasal yola tsjan más ꞌücj javelepj ; po jisas gente mponecj ca yupj javelepj mpes . Tsjictjacj len̈ way japon yupj javelepj . Mopꞌin cupj ma ca tsjictjacj jinwá nsem . Ma ca mponecj cupj la tsuwilpan jilal .
49004015	Dios jos tꞌücꞌ way velecj . Nin velecj na pꞌa jilal , Dios jos quelel la sijicj yupj . Dios jos cupj ca nin pꞌiyá qjuiyola Jesucristo jola jinwá . Jupj jos ca nin qjuis mpalas cupj . Jesucristo jyüꞌta , mpes jüpꞌüy jay pjucj jinwá .
49004016	Cupj Jesucristo jüpꞌüy jinwá , jupj qjuisí jütüta mpes . Jüpꞌüy jas tüpwes ꞌa mulú ; pjü way cupj jupj jüpꞌüy pjaní jinwá . Newa nin , Dios tsꞌuyupj jüpꞌüy pjaní yupj . Jüpꞌüy jas tüpwes ꞌüsüs na , yupj nin lajay jay pjucj jyüꞌta jin . Mpes jüpꞌüy ꞌücj tꞌyüna . Jüpꞌüy jas tüpwes nin liji jay pjucj jos jin . Nin pꞌiyá , Dios tsꞌuyupj lajay na Jesucristo jyüꞌta jin , ca yola nsem Jesucristo jos jinwá . Pajal ca quelel lis mijicj Dios tsꞌuyupj pjü way .
49004017	Mpes nun jis wala velé , po ma malala la müjí niswá , Dios ma jisas jinwá . Malala yola yupj . Ma ꞌüsüs se palá , malala yola mpes . Qjuis Jepa Jesucristo jos napj nun jis wala velé niná .
49004018	Yupj ma sin ꞌyüsa Dios poꞌó . Dios lal ca mpatjam tulucj . Tꞌücꞌ way ma sin tjiꞌyüsa , mpes nin . Yupj pꞌiyá ma quelel sin ꞌyüsa .
49004019	Ma se mayca yupj lajay mpes . Yupj sin nin lajay yupj jisas jin . Pjü malala , pjü quelel lajay . Lovin quelel malala nyuca lajay yupj .
49004020	Jesucristo poꞌo nusin tjiꞌyüsa na , nusin tjiꞌyüsa jupj jos ma lojí yupj lajay jinwá .
49004021	Nun tjapjaꞌaqué Jesucristo poꞌó . Nun jisastsja Jesucristo . Tꞌücꞌ way nusin tjiꞌyǘsatsja Jesucristo poꞌó . Jesucristo tꞌücꞌ way tjevele .
49004022	Nun Jesucristo ma nujisastsja na pꞌin , lovin malala quelel la tjüjitsja . Nin la tjüjí nun jisastsja mpes . Nujólatsja ꞌücj nujisas nsem nin la tjüjí mpes . Nin tulucj . Malala nu pyálatsja nin la tjüjitsja mpes . Ninana ma la müjí niswá .
49004023	La pꞌa mpes nin nujola tꞌas quinam . Dios jos pꞌin , nin pꞌiyá nujola tꞌas nun .
49004024	Quina nujisas Jesucristo . Mpes Dios tsꞌuyupj quelel lajay , nin pꞌiyá la müjí . Yupj quelel ꞌüsüs lajay , Dios sin tjiꞌyüsa lis tjiji mpes . Mpes ꞌüsüs ca la mijicj , Dios jinwá . Ma malala quelel la mijicj .
49004025	Lovin ma la ntsawilí niswá . Nun sejatjampan pjü way Jesucristo jutsꞌaꞌá , mpes lovin tꞌücꞌ way tjowelé yupj jilal . Cupj ꞌa mulú , jüpꞌüy pjaní jinwá ncupj .
49004026	“ Nenéyawa ca tsꞌi miꞌiná nun . Nin tepyala na , ma malala la tjüjí . ” Len̈ way nu tjüꞌüꞌsüs la müjí , tsꞌu ꞌinyá mpes . Malala way tsꞌu ꞌinyá custjay quelel tꞌyaja na .
49004027	Tsꞌu ꞌinyá na , nun ca malala la müjí ca nacj diablo jos jin . Mpes len̈ way nu tjüꞌüꞌsüs la müjí , tsꞌu ꞌinyá na .
49004028	Nepénowa tepequen̈tsja . Po ma mpeꞌqué quinampa . Más ꞌücj tsjiꞌ lojí . Mpes ca ntaꞌá nujisas mpes . Ca ꞌücj polel maꞌayá wa cjuwá jilal .
49004029	Po ma malala tjowelé pꞌa jilal . Pꞌa jilal welé na , ꞌüsüs tjowelé yupj jilal . Mpes ꞌücj jisas ca jis mpalas . Nenéyawa gente ꞌaplijila jatja , jisas ꞌüsüs mvelecj yupj jilal . Nin lijicj na , ꞌüsüs se palá , velecj mpes .
49004030	Ma la müjí ne Dios Cjües ꞌaplijila mpalas . Dios nu tjeꞌyaya jupj Cjües . Jupj Cjües nujos moꞌo püꞌü mpes , nun solejé nun Dios jutsꞌaꞌá . Solejé nun ꞌüsüs quinam Dios lal , jupj perdonar la nutjiji mpes . Nin mpes pꞌa jyawca na ca mpatjaqué jupj lal .
49004031	Ma malala nujola tꞌas nun sejatjampan sin poꞌó , yupj la tjajay mpes nun jilal . Po ma tsꞌu tjiꞌinyá yupj jilal . Ma jilal la tjoweꞌlé nun . Ma la ntsawilí la pꞌa la tjajay mpes . Ma nujisas tꞌas malala se palá yupj .
49004032	ꞌÜsüs la tjüjí nun sejatjampan mpes . Malala se palá na , nujola tꞌas yupj mpes . Jesucristo mpes , Dios perdonar la nutjiji malala nyuca la tjüjí . Nin pꞌiyá perdonar lis müjí nun sejatjampan malala nyuca la nutjajay mpes .
49005001	Dios quelel la nusiji . Nun jupj tsꞌuyupj . Mpes más ꞌücj Dios jinwá la müjí nun .
49005002	Más ꞌücj lovin quelel lis müjí la pꞌa , Jesucristo quelel la qjuisiji jinwá . Jupj tjeꞌyaya jupj pꞌiyá Dios lal . Jupj jostsja cupj ꞌüsüs nsem Dios lal , mpes ꞌüctsja jupj lal la pꞌa tjüꞌünan jupj . Tsjay ꞌücj jos Dios Jesucristo la tjiji mpes .
49005003	Cupj Dios tsꞌuyupj . Dios jos yom ma myaꞌna jatsꞌom tulucj . Dios jos quepj ma jama voyum tulucj lal . Dios jos ma lojí niná , mpes ma ca nin la müjí . Ma nujisas tꞌas la pꞌa jatatj . Ma nin mvelé ninana mpes . Nin welé , nin pꞌiyá ca quelel la müjí ca nacj . Pjü way nun lovin la müjí Dios tjevelá .
49005004	Ma lapj way mvelé yom neꞌaj myaꞌna jupj jatsꞌom . Ma mvelé nun ma yola jinwá . Ma lapj way mvelé , la pꞌa jus lo wicꞌ . Dios tsꞌuyupj nin javelepj na , pasal malala Dios lal . Más ꞌücj cupj wiꞌiquecj Dios lal , jupj la tjiji mpes cupj qjuilal .
49005005	Tꞌücꞌ way niyom nepenowá jamanun sejatsꞌom tulucj . Tꞌücꞌ way nequem pjeꞌá lyawun̈ jis vayum tulucj jilal . Tꞌücꞌ way gente lyawun̈ ma lajay Dios jos jinwá . Tꞌücꞌ way gente lyawun̈ , jisas pꞌa gente jatatj . Po jisas pꞌa yutsꞌaꞌá ; yola niná más ꞌüsüs Dios lal . Pjü nenem ma ca mpatjam Jesucristo jyüꞌta ntꞌa , jupj Popay Dios jyüꞌta ntꞌa wa . Yupj ma la mijicj malala lajay mpatjam neꞌaj . Niná po najas nun jus nlayé ca .
49005006	Napj nun jis wala tjevelé Dios jos ma lijicj mpes . Nepénowa ca mvelecj ꞌücj nin lojí . La tsuwil yupj . Jisas nun ca mponé yupj jis lal . Tꞌücꞌ tulucj javelepj . Ma mponé nun . Yupj lajay mpes , pꞌa jawas Dios ca jis capj ntülüs . Ma lajay Dios tjevelá .
49005007	Po ma jis capj ncon̈có nun la tsuwilpan nenem .
49005008	Yas nam nun ma la tjüjí Dios jostsja jin . Nun püste ntꞌa tapatjaquetsja jinwá . Nin tulucj quinam . Qjuis Jepa Jesucristo mpes , quina nin lojí Dios jos jinwá . Jaw ntꞌa potjaqué jinwá nun quinam . Nin mpes ꞌüsüs la müjí lovin .
49005009	Jaw ntꞌa patja jinwá lojí , ꞌüsüs lojí la pꞌa jis lal , ꞌüsüs nyuca lojí lovin Dios jos jin , nin welé wa tꞌücꞌ way .
49005010	Mpes nusin tjüꞌüsüs tsjan niná Nujepa Jesucristo jos nun lojí .
49005011	Malala lajay , püste ntꞌa patja jinwá yupj . Ma ꞌüsüs se palá yupj lajay mpes . Lovin ma la müjí yupj lajay jinwá . Más ꞌücj sin ꞌyüsa lojí tsjay malala niná yupj lajay .
49005012	Yupj jisas pjü ma januc yupj lajay . La pꞌa se mayca la veles tsjan niná yupj lajay .
49005013	Tꞌücꞌ way jaw jinwá . Tꞌücꞌ mpes , yupj ca nucucj yupj lajay malala . Tꞌücꞌ mpes , yupj ca sin müꞌüsüs yupj lajay malala . Mpes ca nacj ca jisas nsem Jesucristo tjevelá . Jupj tjevele tꞌücꞌ way .
49005014	Yom pjaní nin tjevele püste ntꞌa lyawun̈ sin poꞌó . Tjevele : “ ꞌI tipüꞌí jinwá jipj . Tsyülümǘ jipj . Was jipj tecyaꞌlin̈ patja jinwá mpe . Ca majawaques jipj ntꞌa , Jesucristo jin ꞌyüsa la mijis mpes . ” Nin tjevele jupj .
49005015	Mpes lovin ꞌin tjajama nun lojí mpes . Ma la müjí ma yola lajay jinwá . Más ꞌücj lojí ꞌüsüs yola lajay jinwá .
49005016	Quina tsjay pülücj lyawun̈ , malala lajay . Mpes más ꞌücj nun lovin ꞌüsüs lojí .
49005017	Ma la müjí ma yola lajay jinwá . Nusin tjüꞌüsüs tsjan jos qjuis Jepa Jesucristo nun ca nin la müjí .
49005018	Po ma nu tjomonas nun . Se maná pasal malala lajay , malala se palá yupj . Más ꞌücj nun jisas Dios Cjües lovin jáꞌasa nujos moꞌó . Más ꞌücj lovin quelel lojí Dios Cjües nu jyüꞌta jin .
49005019	Püna Dios mpes tjenejetsꞌen̈ tapac , niná mpes tjowelé nun pꞌiyá jilal . Najas nüejetsꞌequé Dios poꞌó . Nin pꞌiyá tjowelé nun pꞌiyá jilal . Po tjünüejetsꞌequé qjuis Jepa Jesucristo mpes , pjoca jupj . Pasal nujisas tꞌas ne nin la müjí .
49005020	Lovin tjüwüiꞌiqué Dios lal pjü mpes . Dios cupj qjuis Papay . Solejé Dios pjoca nun welé . Pjoca Jesucristo mpes . Jesucristo cupj qjuis Jepa Püné .
49005021	Tsjay ꞌüsüs nujola nun Jesucristo poꞌó . Mpes jupj jos nucopj pꞌoꞌsá nunwá . Jos nun poné nun más ꞌüsüs tulucj la pꞌa jilal .
49005022	Nequem , nin la müjí nuvoyum javelepj jin . Tꞌücꞌ way nin lojí Nujepa Jesucristo vele jin . Nin pꞌiyá la müjí wa nuvoyum javelepj jin .
49005023	Jesucristo Jepa Dios tsꞌuyupj mpes . Jesucristo la tjiji yupj ꞌücj ca mpatjam Dios lal . Nenem Jesucristo jüpꞌüy jinwá . Nin pꞌiyá niná , nun nuvoyum nun jis jepapan .
49005024	Dios tsꞌuyupj lajay Jesucristo vele jin . Nin pꞌiyá , más ꞌücj nin lojí pjü way , nuvoyum javelepj jin .
49005025	Niyom , quelel lis müjí nun sejatsꞌom , Jesucristo Dios tsꞌuyupj quelel lis tjiji jinwá . ꞌÜctsja jupj lal la pꞌa tjüꞌünan jupj , ca gente Dios tsꞌuyupj jis mpalas yupj .
49005026	Jupj jostsja Dios tsꞌuyupj Dios jutsꞌaꞌá ca jis mpalas , mpes ꞌüctsja jupj lal nin tepyala jupj lal . Dios ma jola jupj tsꞌuyupj malala nyuca la tjajay mpes . Jesucristo tjevelá topon , mpes nin . Yupj ꞌüsǘ mpes tjeꞌyasꞌün̈ jinwá yupj . Salá jinwá jis tepyala quinam .
49005027	Jesucristo jostsja Dios tsꞌuyupj tsjay ꞌüsüs nsem yupj , mpes niná nin la tjiji cupj mpes . Yupj pülül ꞌüsüs jinwá nsem . Pülül ꞌüsüs te tulucj . Ma jus mulumulú tepyala . Pülül ꞌüsüs ma la tücüeme custjay . Nin pꞌiyá ꞌüsüs nsem Dios tsꞌuyupj . Yupj ca nlüjün̈ Jesucristo lal , jupj pꞌiyá ca nin la mijis . Dios jutsꞌaꞌá nsem yupj . Dios ma mveles ca malala yupj .
49005028	Nin pꞌiyá más ꞌücj nun quelel la sojí nun sejatsꞌom . Nun pꞌiyá quelel lojí jinwá ca quelel lis müjí yupj . Yom jupj jatsꞌom lal jüpꞌüy pjaní jinwá yupj , mpes ca quelel lis müjí . Yom quelel liji na jatsꞌom , jupj quelel liji wa jupj pꞌiyá . Jupj , jupj jatsꞌom lal , jüpꞌüy pjaní jinwá yupj , ne nin .
49005029	Tꞌücꞌ way pjü gente quelel la sajay yupj pꞌiyá . Jaꞌayapj yupj pꞌiyá la las . Jajamapj yupj pꞌiyá . Yupj lajay jin pꞌiyá liji wa Jesucristo Dios tsꞌuyupj mpes .
49005030	Cupj Dios tsꞌuyupj . Cupj pjü way Jesucristo jüpꞌüy jinwá , mpes jupj jyama cupj .
49005031	Dios Popel vele : “ Yom ca mim popay mpe , jamay mpe , jatsꞌom lal lo pütꞌüs . Ca quelel la mijis jupj . Manas ca jüpꞌüy pjaní jinwá nsem yupj . ” Nin vele Dios Popel .
49005032	Niná costa way ꞌin qjuisin ꞌyüsa . Mopꞌin najas nusin ꞌyüsa niná . Napj nin pyac Jesucristo poꞌó , Dios tsꞌuyupj poꞌó ꞌotsꞌipj . Dios tsꞌuyupj Jesucristo jüpꞌüy jinwá .
49005033	Nin mpes Dios jos nun pjü way quelel la sojí nun sejatsꞌom . Quelel lis müjí nun quelel lojí nun pꞌiyá jinwá . Dios jos nequem lovin yola jis vayum ꞌüsüs yupj . Jos yupj lovin lajay jis vayum javelepj jin .
49006001	Tsjictjacj , nin la müjí nun jis papay javelepj jin . La müjí nun sejamay javelepj jin . Nujepa Jesucristo so con̈có , mpes nin la müjí . Dios jos nin la müjí .
49006002	Dios Popel vele : “ ꞌÜsüs la müjí nun jis papay lal , nun sejamay lal wa . Nujola nsem noypan yupj nun jis lal . ” Niná lojí na , ꞌüsüs ca nu mpalas , Dios nin tjevele .
49006003	Tjevele : “ ꞌÜsüs nujola na nun jis papay mpes , nun sejamay mpes ꞌotsꞌipj , ꞌüsüs mpatjaqué ca . Püs way mpatjaqué nosis casá . ” Yas nam ma nin tjevele ꞌüsüs ca jis mpalas lajay na jupj tjevele jin .
49006004	Pülücj way nun , nutsꞌuyupj tjanapj . Ma lovin jis capj tjoweꞌlé nun . Lovin jis capj velelé , malala . Tsjictjacj tsꞌi miꞌinacj nin lojí mpes . Más ꞌücj sin tjüꞌüsüs la müjí , ne lovin ca jus nlayecj tsjan ꞌüsüs lajay . Sin tjüꞌüsüs la müjí qjuis Jepa Jesucristo jos mpes .
49006005	Esclavopan , nun tsjiꞌ lojí nun jis patrón mpes nosis casá . Nin la müjí yupj jajütütj jin . Nujola tꞌas noypan yupj . Ma lojí na yupj jajütütj , locj tjeyá nun . Más ꞌücj nun quelel tꞌücꞌ la müjí yupj jajütütj jin . Nun lojí Jesucristo vele jin . Nin pꞌiyá , la müjí wa nun jis patrón javelepj jin .
49006006	Esclavopan nepénowa yümücj tsjiꞌ lajay yupj jis jepapan januc na . Ma yümücj tsjiꞌ lajay ma januc na . Ma la müjí yupj jinwá . Dios jos nun lovin quelel lojí nun jis patrón witjacj javelepj jin . Nun tsjiꞌ lojí Jesucristo mpes , ne ca nin la müjí .
49006007	Nun jis patrón mpes tsjiꞌ lojí na , nujola tꞌas Jesucristo mpes tsjiꞌ lojí . Mpes ꞌücj nujisas tꞌas tsjiꞌ lojí yupj mpes .
49006008	Nun solejé gente ꞌüsüs lajay na , qjuis Jepa Jesucristo ꞌüsüs ca la mijis yupj mpes . Nin la mijis esclavopan jilal , esclavopan tulucj jilal ꞌotsꞌipj .
49006009	Yupj esclavopan jamanun mpes ca mpac quinam . Nin pꞌiyá , más ꞌücj ꞌüsüs lojí nun jis esclavopan mpes . Ma tjowelé malala ca lis müjí malala lajay na . Nujola tꞌas , nun jis Jepa tsjun poꞌo püꞌü , yupj jis Jepa pꞌiyá . Jupj vele nun más ꞌüsüs tulucj yupj jilal . Jupj vele nun , nun jis esclavopan jilal , yuwal pꞌin .
49006010	Quina ca pꞌa wa mpac , ne ncawajas ca . Lovin la müjí qjuis Jepa Jesucristo jos jinwá . Lovin ma locj tjeyá nun . Nin polel lojí qjuis Jepa Jesucristo nu ꞌyaya mpes .
49006011	Diablo li tsuwile nun jilal . Jupj jos nin lojí jupj jos mpes . Dios nu ꞌyaya , pjü way ntꞌa nun , mpes diablo ma ca malala polel la nu mijis . Mpes ca ꞌüsüs way polel la müjí Dios jos jin . Ma ca la müjí diablo jos jin .
49006012	Tꞌücꞌ way la pꞌa la palan cupj qjuilal . Gente tulucj niná . Malalapan la palan cupj qjuilal . Tsjay malala yupj . Lyawun̈ jay la pꞌaꞌá . Jepapan yupj nepenowá , ꞌücj jis la jütütj . Noypan nepenowá , sin tjiyocj yupj . Nepénowa jajütütj nosis casá . Püste jinwá nosis casá quinam yupj pajal malala lajay mpes . Malalapan nenem jajütütj quiꞌá . Yupj la palan cupj qjuilal ; ma jisas ꞌüsüs quelel lijicj cupj .
49006013	Niyom militar la palan na , yupj pꞌa casá sin jacüipap . Niná sin jacüipap mpes , ma malala se palá . Nin pꞌiyá niná Dios nu ꞌyaya lal . Nun Dios militarpan jinwá , mpes pjü way ntꞌa nun jupj nu ꞌyaya . Niná mpes , ma ca mponé diablo velá . Tꞌücꞌ way pꞌa jawas diablo ncuwim ca la ntsawilis nun jilal . Mpes pjü way ntꞌa nun , Dios nu ꞌyayá . Niná mpes la pꞌin , ma ca mponé jupj li tsuwile na . Niná mpes la pꞌin , ꞌücj ca polel la müjí Dios jos jin .
49006014	Militarpan la palan na , jis col tantan jatsupapj ; pülül tsjocꞌ malala . Nin lajay mpes más ꞌin ꞌücj la palan . Nin pꞌiyá niná , tꞌücꞌ way welé na , nun jis col tantan tsuꞌpá jinwá . Mpes ma ca la müjí diablo jos jinwá . Militarpan la palan na , yupj jisas suna cꞌa mpes japwijitj , mpes la pꞌa ma polel jatsjac yupj . Nin pꞌiyá niná , ꞌüsüs lojí na Dios jos jin , nujisas suna cꞌa mpes pwiꞌtjí jinwá . Mpes ma ca la müjí diablo jos jinwá .
49006015	Militarpan la palan na , jis tsjam japwijitj , mpes ma malala pyala jis tsjam . Nin pꞌiyá niná , más ꞌücj nun welé pꞌa jilal tsjan niná Jesucristo ꞌüsüs liji gente mpes . Niná japon , ꞌüsüs nsem yupj Dios lal . Nin welé na , nun jis tsjam pwiꞌtjí jinwá . Mpes ma ca la müjí diablo jos jinwá .
49006016	Militarpan la palan na , pꞌa wa jatatj yupj . Yupj jatꞌ mpes , yupj jis enemigo yo jay tsꞌülül palá tinca . Yupj jatꞌ jas tꞌüntꞌün , la pjocotj wa , püné wa . Nin mpes yupj jis enemigo yo jay tsꞌülül ma jatsjac yupj jis pꞌüy . Nin pꞌiyá niná , nun poné na pjü way Dios tjevelá , nun ca ntꞌa wa yupj jatꞌ jinwá . Diablo po quelel malala liji nun jis lal . Yo jay tsꞌülül wolaqué jinwá tyaꞌa jupj , malala la mijis mpes . Newa ma ca malala la mijis nun jis lal nun Dios lal poné na .
49006017	Militarpan la palan na , sombrero cꞌa sey jatja . Mpes pꞌa jasüp na yupj sey pjucj , ma cyaꞌlin̈ . Nin pꞌiyá niná , nun nujisas na ca Dios lal mpatjaqué , sombrero cꞌa nun sey jatja jinwá niná . Mpes ma ca la müjí diablo jos jinwá . Militarpan la palan na , polomay campa jatatj wa , sey jam yupj , ꞌücj la tsjac . Nin pꞌiyá niná , nun solejé na Dios tjevelá , polomay toꞌá jinwá niná . Mpes ꞌüsüs ca polel la müjí Dios mpes , jupj Cjües nin ca la mijis .
49006018	Lovin tjowelé Dios lal . La tjomoná pjü nujisas . Dios Cjües jos jin tjowelé . Nin lojí na , ꞌin tjajama . Diablo jos ma welé Dios lal . Lovin tjowelé Dios lal jupj tsꞌuyupj mpes , pjü way yupj mpes tjowelé .
49006019	Tjowelé Dios lal napj mpes ꞌotsꞌipj . Dios ꞌüsüs way liji pjü gente mpes Jesucristo la tjiji mpes . Niná napj ca mvelé custjay la pꞌa jilal . Yas nam pjü ma salejeptsja niná . Najas Dios lovin nawala mveles tsjan niná jupj jos napj velé . Ma quelel lecj meyá napj nin la veles .
49006020	Dios nin tjejyama la pꞌa jilal la veles Jesucristo poꞌó . Cawilta moꞌo ꞌos nin tjevelé mpes . La tjomoná Dios lal lovin ma lecj meyá , ꞌücj mvelé ca . Dios jos lovin ma lecj jeyá napj .
49006021	Najas jus nlayé tsjan ne palá quinam . Najas jus nlayé ncu ꞌücj püꞌüs . Mpes napj ca jas majam Tíquico nun ntꞌa . Jupj cupj qjuis catjam . Po quelel lijicj jupj . Jupj lovin pasal tsjiꞌ liji qjuis Jepa Jesucristo mpes . Pjü way ca nun jis wala mveles .
49006022	Mpes napj se jam nun ntꞌa . Najas jus nlayé ncu ꞌüsüs pyatjaquecj ncupj . Nun ca ꞌücj jisas nsem jupj mveles mpes .
49006023	Dios cupj qjuis Papay . Jesucristo cupj qjuis Jepa Püné . Le mon yupj jilal , ma nujola nsem pjü mpes . Le mon wa yupj jilal nun lovin ca quelel la müjí nunwá . Le mon wa nun lovin ca mponé Dios lal .
49006024	Pülücj pasal quelel lajay Jesucristo . Jupj cupj qjuis Jepa Püné . Lovin ca quelel la mijicj jupj . Le mon Dios lal jupj ꞌüsüs la mijis nenem jilal , pjü way .
50001001	Napj Pablo . Timoteo napj lal püꞌü . Cupj Jesucristo jomozopan . Nun Dios tsꞌuyupj , neꞌaj potjaqué Filipos poꞌó . Quina pyaquecj nun mpes . Nun nepénowa pastorpan . Nun mpes wa pyaquecj . Nun nepénowa jis capj pꞌoꞌsá pastorpan . Nun mpes wa nin pyaquecj . Nun pjü way so con̈có Jesucristo .
50001002	Dios cupj qjuis Papay . Jesucristo cupj qjuis Jepa Püné . Qjuisas yupj pajal ꞌüsüs way lajay nun mpes . Qjuisas ma nujola nun pjü mpes , nin la nusejay .
50001003	Nun mpes nola na , lovin wüiꞌis Dios lal nun mpes .
50001004	Lovin pasal ꞌücj najas ne palá , Dios lal velé na nun mpes ,
50001005	nun ncapj tjapꞌaꞌsá mpes . Nun tjowelé wa pꞌa jilal Jesucristo poꞌó napj jinwá . Nin jis wala tjowelé tsjan niná Jesucristo ꞌüsüs la tjiji gente mpes . Toponé na nin la tjüjí nun . Newa nin lojí .
50001006	Nun quelel lojí Dios jos jinwá . Dios pꞌiyá nucopj pꞌyaꞌsa ꞌüsüs lojí . Napj selé jupj lovin ca nin la mijis . Pjü way Dios jos ca nu mpalas nun , nin ca la numijis jupj . Jesucristo tjacꞌ nas ca nin la mijis .
50001007	ꞌÜcj nin napj wüiꞌis Dios lal nun mpes ; napj lovin nola nun mpes , ne nin . Dios ꞌüsüs , mpes jostsja napj tsjiꞌ lejay jupj mpes . Nun tsjiꞌ la tjüjí napj lal lovin . Quina , cawilta moꞌo püꞌüs na , newa tsjiꞌ lojí nun napj lal . Pjeꞌá winistsja na , tsjiꞌ la tjüjí wa napj lal . La pꞌa sin tjiꞌyüsa la tjejay napj Jesucristo poꞌó . Tjevelé tsjan niná Jesucristo ꞌüsüs la tjiji gente mpes . Nin pꞌiyá lojí wa nun . Pülücj topon Jesucristo lal quinam .
50001008	Napj po quelel nujus nyuc . Po quelel la nusejay , Jesucristo quelel la nusiji jinwá . Dios selé tꞌücꞌ way velé .
50001009	Najas nun lovin más ca quelel lis müjí la pꞌa . Najas lovin nusin müꞌüsüs ca Dios jos jinwá . Najas lovin ca jus nlayé tsjan niná Dios jos ca nun la müjí . Nin le mon napj Dios lal nun mpes .
50001010	Mpes ca jus nlayé tsjan más ꞌücj la müjí . Mpes Jesucristo niswa tjacꞌ na , tꞌücꞌ way ꞌüsüs way nsem nun Dios lal . Jesucristo niswa tjacꞌ na , ma ca mveles pꞌa witjacj ma jisastsja jupj , nun la tjüjí mpes . Najas pꞌa wa ca jisas nsem Jesucristo nun lojí mpes .
50001011	Pasal ꞌüsüs ca la müjí nun , Dios jos jin . Nin polel la müjí , Jesucristo la numijis ca . Gente ca ꞌüsüs mvelecj Dios poꞌó , nun la müjí mpes . Ca mvelecj pasal püné way jupj .
50001012	Nun solejé malala ntepalá . Najas nun ca jus nlayé gente más pülücj sin tjiꞌyüsa Jesucristo poꞌó , niná ntepalá mpes . Nin mpes ꞌücj velé yupj jis lal tsjan niná jupj ꞌüsüs la tjiji gente mpes .
50001013	Jepa más püné püꞌü ntꞌa , niyom nepénowa jajamapj neꞌaj . Yupj pjü way sin tjiꞌyüsa cawilta moꞌo püꞌüs Jesucristo mpes tsjiꞌ lejay mpes . Pjü quiꞌá patja jus nlay niná .
50001014	Cawilta moꞌo püꞌüs , mpes qjuis catjampan pülücj po quelel javelepj quinam pꞌa jilal Dios tjevelá . Mpes nin javelepj . Yas nam lacj jeyaptsja , quina ma lacj jeyapj . Qjuis Jepa Jesucristo mpes ma lacj jeyapj .
50001015	Pasal ꞌüsüs la tjejay napj Jesucristo mpes , ne tꞌücꞌ way nepénowa jyaman̈ . Yupj más ꞌüsüs quelel lajay napj lal . Nin mpes yupj nepénowa nin javelepj la pꞌa jis walapꞌaꞌá Jesucristo poꞌó . Nepénowa nin tulucj . Yupj tꞌücꞌ way jisas la pꞌa sin ꞌyüsa Jesucristo poꞌó , mpes javelepj yupj .
50001016	Nenem quelel la najay yupj , mpes nin javelepj yupj . Yupj salejepj Dios nin tjejyama la veles tsjan mpes ꞌücj jis la pon niná Dios ꞌüsüs la tjiji gente mpes Jesucristo la tjiji mpes .
50001017	La pꞌa jis walapꞌaꞌa javelepj Cristo poꞌó malala yola mpes pꞌin . Jisas ca püné nsem yupj pꞌiyá , mpes nin lajay . Ma tꞌücꞌ way quelel ꞌüsüs lajay . Yupj jisas napj ca ꞌaplijila nsem quiꞌá cawilta moꞌó . ꞌAplijila tulucj napj .
50001018	Ma nola yupj malala yola mpes . ꞌÜcj najas pꞌin nin javelepj pꞌa jis walapꞌaꞌá Jesucristo poꞌó . Tꞌücꞌ way nepénowa javelepj pꞌa jis walapꞌaꞌá Jesucristo poꞌó , ne Jesucristo mpes nin javelepj . Pꞌa wa nin javelepj pꞌa jis walapꞌaꞌá Jesucristo poꞌó , mopꞌin ma Jesucristo mpes pꞌin javelepj yupj . Newa ꞌücj najas pjü way yupj nin javelepj pꞌa jis walapꞌaꞌá Jesucristo poꞌó . ꞌÜcj najas wa pꞌa jawasa ca mpalas mpes .
50001019	Napj selé yupj ca nin majamas cawilta mpe . Nun lo moná Dios lal napj mpes ; nin mpes ca nin mpalas . Jesucristo Cjües ca ncapj mpꞌaꞌsas , mpes ca ꞌüsüs ma palas .
50001020	Po najas lovin ca la mejay Jesucristo jos jin . Najas lovin ma ca lecj meyá la veles Jesucristo poꞌó . Najas gente lovin ꞌüsüs javelepj Jesucristo poꞌó , napj lejay mpes . Mpüꞌüs ca , ꞌücj . Ma patsꞌ ca , ꞌücj wa . Pjaní pꞌin najas : najas gente lovin ꞌüsüs mvelecj Jesucristo poꞌó napj lejay mpes , niná ne palá mpes wa .
50001021	Napj püꞌüs tsjiꞌ lejay Jesucristo mpes . Ni püꞌí na , más ꞌücj ca nsem , Jesucristo ntꞌa jum mpes .
50001022	Newa mpüꞌüs ca custjay , Dios jos ca nacj . Mpes más pülücj ca polel la mejay jupj mpes , jupj jos jinwá . Ma selé ncu más ꞌücj püꞌüs custjay . Ma selé ncu más ꞌücj ni püꞌí quinam .
50001023	Manas nin najas . Po quelel ni püꞌí , ne mis ca , mpüꞌüs Jesucristo lal . Más ꞌücj niná napj lal .
50001024	Mopꞌin nin , más ꞌücj nun mpes quiꞌá püꞌüs custjay .
50001025	Niná napj selé . Mpes napj selé napj ca mpüꞌüs quiꞌá custjay , nucopj lo pꞌacj ; Dios jos nun lovin más ꞌüsüs lojí jupj jos jinwá . Jos wa nun más ꞌücj jisas nsem , nun jupj lal poné mpes . Nin mpes ma ca mis custjay .
50001026	Mpes niswa tjum na nun ntꞌa , pasal ꞌüsüs ca mvelé nun Jesucristo poꞌó . Niná ntepalá mpes , nun ca ꞌüsüs mvelé jupj poꞌó .
50001027	Nusin tjiꞌyüsa Jesucristo tjevelá . Jupj tjevele ꞌüsüs tepyala gente jis lal Dios mpes . Lovin ꞌüsüs la müjí nun , niná toponé mpes . Napj polel jum ca nacj nujus nyuc . Ma selé ncu polel jum . Newa najas la pꞌa nawala mvelecj yuwal nujola nunwá , nun newa poné mpes . Najas nawala mvelecj nun pjü way nin pꞌiyá nujisas . Najas mvelecj nun lovin ꞌa mulú tsjiꞌ lojí Jesucristo mpes , nun toponé mpes , niná toponé Jesucristo ꞌüsüs la tjiji gente mpes .
50001028	Tꞌücꞌ way nepénowa ma jisas nun tsjiꞌ lojí Jesucristo mpes . Ma locj tjeyá yupj jilal . Ma locj jeyá nujus januc na , yupj ca sin müꞌüsüs tꞌücꞌ way malala ca jis mpalas . Ca sin müꞌüsüs nun ca mpatjaqué Dios lal , Dios ca la numijis .
50001029	Tꞌücꞌ way Dios nu tjeꞌyaya ne ꞌücj polel poné Jesucristo lal . Po ꞌüsüs way niná . Tꞌücꞌ way ca malala qjuis mpalas ꞌotsꞌipj , Dios tsꞌuyupj tulucj ca nin la qjuis mijicj . ꞌÜcj nin . Cupj Jesucristo mpes tsjiꞌ lijicj , mpes nin lajay yupj . Mpes po ꞌüsüs . Dios tjeꞌyaya ninana qjuis mpalas ca . Po ꞌüsüs way .
50001030	Tjunucú malala ntepalá . Quina jus nlayé malala ne palá custjay . Nin pꞌiyá nu pyala . Jesucristo mpes tsjiꞌ lijicj mpes nin qjuesé palá .
50002001	Nun so con̈có Jesucristo , mpes nucopj pꞌyaꞌsa . Jesucristo quelel la nusiji , mpes ꞌücj nujisas , ma nujola nun . Dios Cjües nucopj cyon̈ca . ꞌÜsüs lojí pꞌa mpes . Malala se palá na pꞌa jilal , jis capj pꞌoꞌsá .
50002002	Mpes po najas nun pjü way nin pꞌiyá nujola tꞌas , nun sey pjucj pjaní jinwá . Najas nun quelel la lojí nunwá neꞌaj , pjü way . Najas nun pjü way nin pꞌiyá nujisas nun . Najas nun pjü way nin pꞌiyá nujola . Nin lojí na , más ꞌücj najas nsem ca la ma müjí nun .
50002003	Ma nutsꞌisipan tꞌas nun . Tsꞌisipan lajay ꞌüsüs se palá yupj pꞌiyá pꞌin . Ma nin yola ncu ꞌüsüs se palá pꞌa jilal . Malala nin . Dios jos ma nujola noypan nun . Lovin nujola tꞌas la pꞌa más ꞌüsüs nun jilal .
50002004	Nun nujisas ꞌüsüs nu pyala nun pꞌiyá . Nujisas tꞌas ꞌüsüs se palá la pꞌa jilal ꞌotsꞌipj .
50002005	Nujola tꞌas Jesucristo jólatsja jinwá . Nin la müjí jupj la tjiji jinwá .
50002006	Tꞌücꞌ way Jesucristo lovin Dios waytsja jupj ꞌotsꞌipj , Dios qjuis Papay jinwá . Tꞌücꞌ way püné jupj , Popay Dios jinwá , mopꞌin ꞌüctsja jupj lal ma lovin ꞌüsüs tepyala jupj pꞌiyá , jupj pajal püné mpes .
50002007	Mpes jupj tjacꞌ nosis ntꞌa . Jupj tjacꞌ mozo jinwá . Nin jostsja , mpes tjacꞌ . Tjacꞌ na , yom pꞌin jinwá tepyala jupj . Gente jus tjunuc yom jinwá jústatsja jupj .
50002008	Tꞌücꞌ way pünetsja jupj , mopꞌin ma noypan jinwá la tjiji . Lyájasa tjuwine . Jupj la tjiji Dios jostsja jin . Nin mpes wa tepeꞌe . Cruz poꞌo tjüꞌünan jupj , malala lajay jaꞌünan jinwá .
50002009	Mpes Jesucristo más püné tepyala pjü jilal tsjun poꞌó , Dios la tjiji . Len̈ la pꞌa más püné .
50002010	Jesucristo más püné pjü jilal , mpes pjü Dios ntꞌa patja ca mvelecj pasal püné way jupj . Pjü nosis ntꞌa patja ca mvelecj wa pasal püné way jupj . Tecyaꞌlin̈ ꞌamá ꞌalá patja ca mvelecj wa pasal püné jupj .
50002011	Pjü ca mvelecj Jesucristo Jepa más püné pjü jilal . Nin javelepj na , tꞌücꞌ way ꞌüsüs javelepj wa Dios poꞌó , qjuis Papay jupj .
50002012	Mpes najas nin lojí custjay , napj velé jin . Napj po quelel la nusejay . Nun jilal tüpüꞌüs na , lovin nin jin la tjüjí napj tjevelé jin . Quina ma püꞌüs nun ntꞌa ; newa nin , más ꞌücj lovin nin lojí custjay napj velé jin . Najas pjü nun po ꞌüsüs nusin ꞌyüsa Dios jos jin . Najas nin lojí jupj jos jin . Nin la tjüjí na , tꞌücꞌ way nin lojí Dios jos jinwá . Po ꞌüsüs niná . Ma lojí na Dios vele jin , más ꞌücj tsjay locj jeyá nun .
50002013	Tꞌücꞌ way Dios pꞌiyá la nusiji nin la müjí jupj jos jin . Mpes nucopj pꞌyaꞌsa , ne nin quelel lojí jupj jos jin . Nucopj pꞌyaꞌsa , ne nin lojí .
50002014	Nin lojí na , ma tsꞌi miꞌiná , ma wa la ntsawilí . Ma ca la mveꞌlé nun .
50002015	Mpes la pꞌa ca sin müꞌüsüs tꞌücꞌ way ma malala lojí nun . Ma polel jis la veles nun malala . Gente la pꞌa pasal malala yola . Pasal malala lajay yupj . Nin tulucj nun . Nun Dios tsꞌuyupj . Yupj ca sin müꞌüsüs tꞌücꞌ way ꞌüsüs nun . Nun jaw jinwá yupj jis lal , nun Dios poꞌo nusin ꞌyüsa mpes .
50002016	Nun ca jis wala mvelé ꞌonin ne nin polel mpatjam lovin Dios lal . Mpes po ꞌücj najas nsem nun mpes Jesucristo niswa jacꞌ na . Po ꞌücj najas nsem pajal ꞌüsüs way la tjüjí , napj nusin tjiꞌyüsa la tjejay mpes . Costa waytsja napj nusin ꞌyüsa la tjejay . Mpes pajal ꞌücj najas nsem nun Dios jos jin lojí na .
50002017	Ca nacj la pꞌa ca ma ꞌüꞌnacj , nucopj tjepꞌyacj mpes ; nucopj tjepꞌyacj toponé Dios lal . Ca ma ꞌüꞌnacj , animal jaꞌünan jinwá . Animal jaꞌünan na , jaꞌayapj jupj ꞌos yupj jis dios witjacj mpes . Nin ca ma palas ca nacj , newa po ꞌücj najas . Nin ca la mijicj nucopj tjepꞌyacj mpes , nucopj tjepꞌyacj toponé Dios poꞌó . Mpes más ꞌücj nun ꞌücj jisas nsem ꞌotsꞌipj Dios poꞌo poné mpes quinam .
50002018	Ca ma ꞌüꞌnacj , nin mpalas ; newa najas lovin ꞌücj nujisas nsem . Ca ꞌücj najas nsem , nun ꞌücj nujisas mpes .
50002019	Napj nola len̈ way ca jas majam Timoteo nun ntꞌa . ꞌÜcj niná qjuis Jepa Jesucristo lal , nin ca la mejay . ꞌÜcj najas ca ma palas , jupj niswa jacꞌ na , nawala mveles nun poꞌó ; nin mpes quelel se jam jupj nun ntꞌa .
50002020	Timoteo jola napj jinwá nun poꞌó . Pꞌa len̈ . Nin jola ncu ꞌüsüs potjaqué , napj jinwá .
50002021	La pꞌa pjü way nin lajay yupj pꞌiyá jisas jin . Ma lajay Jesucristo jos .
50002022	Solejé Timoteo ꞌüsüs la tjiji püna pꞌin . Ncapj tjepꞌyaꞌsa , ne cupj ꞌa mulú jis wala tjevelecj la pꞌa jis lal Jesucristo poꞌó . Tjevelecj tsjan niná Jesucristo ꞌüsüs la tjiji gente mpes . Tsjicj jupj popay se pꞌaꞌsa jinwá ncapj tjepꞌyaꞌsa jupj .
50002023	Mpes len̈ way quelel se jam jupj nun ntꞌa . Mwalá way pꞌin quelel selé ncu ca nin majamacj cawilta mpe .
50002024	Napj nola ꞌüsüs qjuis Jepa Jesucristo lal len̈ way napj ca mis wa nun ntꞌa .
50002025	Napj nola más ꞌücj napj se jam Epafrodito nun ntꞌa quinam . Tꞌücꞌ way jupj cupj qjuis catjam . Tꞌücꞌ way tsjiꞌ la tjiji quiꞌá napj lal Jesucristo mpes . Pꞌa malala nyuca tjowelepj na Jesucristo poꞌó , Epafrodito jis wala tjevele malala tjowelepj . Lovin tꞌücꞌ way jis wala tjevele . Nun Epafrodito jas tjajamá napj ntꞌa , ncapj lo pꞌacj . ꞌÜsüs nin .
50002026	Mopꞌin jupj po quelel nujus nyuca niswá , mpes napj quelel jas majam nun ntꞌa . Jupj wola tjowelepj nun jus nlayé jupj malala jostsja , mpes po jólatsja jupj . Jupj ma jos nujola jupj mpes .
50002027	Tꞌücꞌ way malala jostsja , quelel péꞌetsja . Mopꞌin Dios cus tjepꞌyaꞌsa , ne ma tepeꞌe . Tjiꞌyüꞌsa . Pasal ꞌaplijila ntepalá , malala jostsja na . Najastsja Epafrodito ma peꞌe , ne tꞌücꞌ way ma tepeꞌe . Mpes Dios ꞌüsüs la tjiji napj mpes ꞌotsꞌipj , ma ca ꞌaplijila ma palas niswá .
50002028	Najas nun su nucú niswá , mpes po quelel se jam nun ntꞌa . Jus tjunucú na , ꞌücj nujisas nsem nun . Napj ma pajal nola nsem nun poꞌó , nun jus tjunucú na .
50002029	Mpes po tjüwüiꞌiqué neꞌaj tjemey na ; jupj nun sejatjam , qjuis Jepa Jesucristo mpes . Po ꞌüsüs nujola tꞌas jupj poꞌó . Niyom pꞌa witjacj ꞌüsüs la tjajay wa jupj jinwá , nin pꞌiyá ꞌüsüs nujola tꞌas yupj sin poꞌó .
50002030	Nin nujola tꞌas jupj mpes ; Epafrodito quelel péꞌetsja tsjiꞌ líjitsja na Jesucristo mpes . Nun ma polel culatsja ncapj lo pꞌacj ; Epafrodito pꞌin jas tjajamá napj ntꞌa ncapj lo pꞌacj . Ncapj tjepꞌyaꞌsa na , ma nin jólatsja ncu ca mpaꞌis ca nacj . Mpes po ꞌüsüs nujola tꞌas jupj poꞌó .
50003001	Quina ca pꞌa wa mpac . ꞌÜcj jisas tꞌas , qjuis Jepa Jesucristo nucopj cyon̈ca mpes . Yas nam napj tepyac nun mpes . Nin pꞌiyá ca mpac quinam . ꞌÜsüs way napj lal ne nin la pac ; ꞌüsüs way niná moꞌo welé nun niswá .
50003002	ꞌIn tjajamá malala nyuca lajay jilal . Nujola tapalas ꞌüsüs tulucj yupj . Yupj tsjiyó malala jinwá . Jatꞌǘ jis pꞌüy . Tꞌü na , yola Dios jutsꞌaꞌá nsem yupj .
50003003	Tꞌücꞌ way ma Dios jutsꞌaꞌá yupj . Cupj ne tꞌücꞌ way Dios jutsꞌaꞌá ; jupj Cjües qjuis capj pꞌyaꞌsa qjuis la veles jupj lal , qjuiyola jupj püné jupj Cjües qjuis capj pꞌyaꞌsa mpes . Pasal ꞌücj qjuisas Jesucristo mpes . Cupj selecj Jesucristo qjuis capj tjepꞌyaꞌsa mpes Dios jutsꞌaꞌá cupj ; selecj cupj ꞌüsüs la tjijicj mpes nin tepyala tulucj .
50003004	Napj polel nola napj Dios jutsꞌaꞌá napj la tjejay mpes . Polel nin nola ꞌüsüs ntepalá mpes . Niyom pꞌa wa nin pꞌiyá polel yola . Mopꞌin napj más ꞌüsüs la tjejay yupj jilal .
50003005	Semana pjaní tyatsja na , yupj napj mpjolocꞌ tsjicj way tꞌasiyú tꞌü , Moisés popel vele jinwá . Mpapay , namay , israelpan waytsja yupj . Mpes nin pꞌiyá napj . Benjamín pajal püna tüpüꞌü , jupj popa pꞌiyá püs naya püꞌüs napj . Hebreo napj . Fariseo napj ; napj pjü la tjejay Moisés tjijyüꞌtá .
50003006	Po quelel lejaytsja Dios jostsja jin . Mpes pasal malala la tjejay Jesucristo jisas jilal . Nólatsja niná la tjejay ꞌüsüstsja Dios lal . Pjü way Moisés tjijyüꞌta ca nin la mijicj , pjü nin la tjejay napj .
50003007	Nin mpes nólatsja ꞌüsüs nsem napj Dios lal . Quina selé ꞌüsüs napj Dios lal Jesucristo mpes .
50003008	Más ꞌüsüs napj lal Jesucristo najas , ncapj cyon̈ca jupj . Jupj napj Nejepa Püné . Napj ꞌüsüs Dios lal jupj mpes . Nólatsja pasal pülücj la tjejay Dios mpes , mopꞌin napj la tjejay mpes tulucj ꞌüsüs ntepalá napj Dios lal . Tꞌücꞌ way pasal pülücj la tjejay , mopꞌin napj la tjejay mpes tulucj ꞌüsüs ntepalá napj jupj lal . Ma quelel nola quinam püna la tjejay mpes . Quina najas Jesucristo , mpes ma quelel nin nola quinam .
50003009	Napj quelel se con̈ Jesucristo , mpes ma quelel nin nola . Napj selé ꞌüsüs way napj Dios lal napj Jesucristo lal pyon mpes . La tjejay mpes tulucj ꞌüsüs way napj Dios lal . Moisés tjijyüꞌta jin la tjejay mpes tulucj ꞌüsüs way napj Dios lal . Pyonecj na Jesucristo ꞌüsüs la tjiji cupj mpes , ꞌüsüs way cupj Dios lal , nin la qjuisiji jupj .
50003010	Nin pꞌin najas Jesucristo ; najas jupj ncapj cyon̈ca la pꞌin . Jesucristo tepeꞌe , jas tjijyünsa , tüpüꞌü niswá , Dios pjü ꞌücj liji mpes . Najas jupj ꞌüsüs way liji wa napj mpes , jupj pꞌin ꞌücj liji jinwá . Jesucristo ncapj cyon̈ca mpes wa , malala ne palá jupj malala tepyala jinwá . ꞌÜcj nin . Napj quelel nola jupj jinwá . Jupj tepeꞌe napj malala la tjejay mpes , ne ma quelel malala lejay quinam .
50003011	Niná nin najas ; najas Dios nin müjünsüs ca , mpüꞌüs niswá , ntipüꞌí na , mpes nin najas napj .
50003012	Ma pjü way la tjejay Dios jos jin , nin selé napj . Dios quelel liji napj lal , pjü way ma la tjiji custjay . Mpes lovin tsjiꞌ lejay Dios mpes ; najas napj ca ꞌücj nola nsem Dios jos jinwá . Najas jupj ca nin la mijis napj lal . Jesucristo pꞌiyá la ntjiji napj jupj jutsꞌaꞌá ntepalá , mpes ca nin la mijis Dios napj mpes .
50003013	Tꞌücꞌ way ma ꞌücj nola custjay Dios jos jinwá . Pꞌa jawas ca nin ma palas . Mpes lovin tsjiꞌ lejay Dios mpes . Jupj ꞌüsüs la mijis napj lal pꞌa jawasa , po ꞌin len̈ way nin liji , nin najas . Ma nola napj nasa ꞌüsüs la tjejay jupj mpes .
50003014	Najas napj ca ꞌücj nola nsem Dios jos jinwá ; najas jupj ca nin la mijis napj lal . Nin mpes lovin tsjiꞌ lejay jupj mpes . Jupj nin liji najas napj . Tꞌücꞌ way Dios tjevele ꞌüsüs way pyatjaquecj jupj püꞌü ntꞌa . Jupj nin vele Jesucristo lal pyonecj mpes .
50003015	Dios tsꞌuyupj nepenowá nin lajay Dios jos jinwá ; najas nin pꞌiyá nin yola yupj . Ca nacj nun nepénowa ma nin nujola . Mpes Dios ca nusin müꞌüsüs la mijis ma nin nujola jupj jos jinwá .
50003016	Nasa qjuisin tjiꞌyüsa Dios jos nin lijicj . Nin la tjijicj cupj quinam . Lovin nin lijicj más ꞌücj .
50003017	Natjampan , najas lovin lojí napj la tjejay jinwá . Tꞌücꞌ way nepénowa nin lajay , nusin tjiꞌyüsa la tjijicj jinwá . Nusin tjiꞌyüsa pjacj cuscú yupj , ne nin la müjí yupj jinwá .
50003018	Selecj tsjan mpes Jesucristo tepeꞌe cruz poꞌó . Mopꞌin gente pasal pülücj nin pꞌiyá japon tulucj . La pꞌa casá javelepj . Mpes gente pꞌa wa ma tꞌücꞌ sin ꞌyüsa , yupj javelepj mpes . Malala nin . Niná la pülücj nun jis wala tjevelé . Niswa nun jis wala velé niná . Pasal ꞌaplijila napj yupj lajay mpes .
50003019	ꞌAwa püné ntꞌa ca mal yupj . Yupj sin nin yola yupj jisas mpes ; ma Dios poꞌo yola . Pasal malala nyuca lajay . Newa yola ninana lajay ꞌüsüs . Más ꞌücj se mayca lajay mpes , newa ma se mayca ninana lajay mpes . Dios ma jisas jinwá quelel lajay pꞌin .
50003020	Nin tulucj cupj qjuis lal . Cupj qjuisas Dios , ca nlaca Dios ntꞌa . Po qjuisas Jesucristo len̈ way jacꞌ Dios püꞌü mpe . Jupj la tjiji cupj ꞌücj ca mpatjaquecj Dios lal . Jesucristo cupj qjuis Jepa Püné jupj .
50003021	Qjuis pꞌüy ncaꞌlin̈ ca . Mopꞌin qjuis pꞌüy seyasa ca qjuis maꞌayas , jupj jüpꞌüy jinwá . Pasal ꞌüsüs way niná , lovin ma ca mpaꞌis . Pasal püné Jesucristo , ne ꞌüsüs way liji jupj . Pjü vele nin pyala . Mpes jupj ca polel qjuis maꞌayas qjuis pꞌüy seyasa .
50004001	Nasa tjevelé ꞌoyn nyuca la müjí , mpes lovin la müjí qjuis Jepa Jesucristo jos jin . Po quelel la nusejay . Pasal quelel nujus nyuc . Nun mpes po ꞌücj najas . Lovin pꞌa jilal velé nun poꞌó .
50004002	Quelel velé Evodia , Síntique , la pꞌa pꞌin nujola nun , ne lo velelé . Yuwal nujola tꞌas nun . Ma la tjoweꞌlé . Qjuis Jepa Jesucristo jos yuwal nujola , ne ma lo velelé .
50004003	Yom pjaní jáꞌasa neꞌaj , pasal ꞌüsüs way ncapj tjepꞌyaꞌsa . Najas jupj mveles ca ma nin pꞌiyá yola jilal . Mpes ma ca la mveꞌlecj quinam ca nacj . Tꞌücꞌ way nequem nenem pasal ꞌüsüs way ncapj tjapꞌacj ꞌücj la pꞌa jilal la veles Jesucristo poꞌó . Nin velé tsjan niná jupj ꞌüsüs la tjiji gente mpes . Clemente ncapj tjepꞌyaꞌsa wa . Pꞌa witjacj tsjiꞌ la tjajay wa napj lal , ncapj tjapꞌacj wa . Dios tepyaca yupj jis lá papel moꞌó , papel niná nin vele pjac mpatjam ca Dios lal .
50004004	Najas lovin ꞌücj jisas jotjaqué nun Nujepa Jesucristo so con̈có mpes . Niswa velé , ꞌüsüs nujisas tꞌas nun .
50004005	Pꞌa nun jis wala javelepj na , ꞌüsüs tjapjaꞌaqué . Ma lovin tjowelé tꞌücꞌ tulucj tjowelepj yupj . Qjuis Jepa Jesucristo len̈ way jacꞌ .
50004006	Ma nin nujola tꞌas pjü mpes . Más ꞌücj lo moná Dios lal nujisas mpes , Dios lal welé na . Lo moná na , tjüwüiꞌiqué jupj lal .
50004007	Dios ca la numijis ma ca nujola nsem pjü mpes . ꞌOnin ne nin liji , ma qjuisin ꞌyüsa . Niná selecj pꞌin : jupj nin liji na , tꞌücꞌ way pjü mpes ma nujola nsem nun . Jesucristo so con̈có mpes ca nin nsem .
50004008	Quina pꞌa wa ca mpac , ne ncawajas ca . Pasal nujola tꞌas tsjan tꞌücꞌ way mpes , ꞌüsüs nin jola mpes ꞌotsꞌipj , ꞌüsüs way liji mpes ꞌotsꞌipj . Tsjan malala tulucj , nin pꞌin pasal nujola tꞌas . Pjü way ꞌücj quelel la sijicj , niná mpes wa nujola tꞌas . Pjü ꞌüsüs way velecj , niná mpes wa nujola tꞌas . Najas nujola nsem ꞌüsüs mpes la pꞌin . ꞌÜcj la veles niná pajal ꞌüsüs , najas nun nin nujola .
50004009	Tꞌücꞌ way nusin tjiꞌyüsa la tjejay napj . Napj tjevelé , nusin tjiꞌyüsa . Nusin tjiꞌyüsa , najas nin lojí . Napj la tjejay , niná tjunucú nun . Najas nin pꞌiyá nin lojí . Mpes Dios ca nucopj ncon̈cos . Ma qjuiyola nsem pjü mpes , jupj ca nin la qjuis mijis .
50004010	Po ꞌücj najas napj . Wüiꞌis qjuis Jepa Jesucristo lal nun niswa ncapj pꞌoꞌsá quinam . Pajal püs way ma polel ntjaꞌayá . Tꞌücꞌ way lovin quelel no ꞌoyatsja ; ma polel nin la tjüjí la pꞌin .
50004011	Ca nacj nepénowa mvelecj ca napj nin velé pülücj najas mpes . Nin tulucj . Tyatj mpes , lovin ꞌücj najas , nin ntepalá .
50004012	Tꞌücꞌ way nenéyawa najas napj . Nenéyawa pasal pülücj tyatj , ne pꞌa wa ma najas . Mopꞌin nin tjiꞌyüsa más ꞌücj lovin ꞌücj najas ꞌos . Nin napj lal . Ncol pitꞌa na , ꞌücj najas ꞌos . Vecj ni püꞌí na , ꞌücj najas ꞌos . Pülücj tyatj na , ꞌücj najas ꞌos . Cjuwá na , ꞌücj najas ꞌos .
50004013	Pjü pꞌa casá pyala na napj lal , polel wüiꞌis Jesucristo lal nin pyala na . Jesucristo ncapj pꞌyaꞌsa mpes , napj polel wüiꞌis lovin .
50004014	Mopꞌin pasal ꞌüsüs la tjüjí nun , ntjaꞌayá mpes . Malala ntepalá na , ncapj tjapꞌaꞌsá . ꞌÜsüs nin .
50004015	Nujola pyala napj tjum Macedonia ntꞌa püná . Tjum la veles neꞌaj patja jilal Jesucristo ꞌüsüs la tjiji gente mpes . Tjum na Macedonia mpe , nun ntjaꞌayá napj cjuwatsja mpes . Dios tsꞌuyupj pꞌa ntꞌa ꞌa jis tjimyula ma ntjaꞌayapj . Nun pꞌin ntjaꞌayá .
50004016	Tesalónica ntꞌa tüpüꞌüs na , tꞌücꞌ way nenéyawa tꞌemel jas tjajamá napj mpes . Nin jas tjajamá napj cjuwatsja na .
50004017	Ma najastsja ꞌoyá , so jamá napj ntꞌa . Mopꞌin wüiꞌis napj nun jas tjajamá mpes . Wüiꞌis Dios ca ꞌüsüs la mijis nun mpes pꞌa jawas , ntjaꞌayá mpes . Nin mpes ꞌücj najas ntjaꞌayá .
50004018	Quina pjü najas pjü tyatj . Más pülücj way tyatj , nun jas tjajamá mpes . Epafrodito niná ntjeꞌaya nun jas tjajamá . Nun ntjaꞌayá Dios mpes tjaꞌayá , napj Dios mpes tsjiꞌ lejay mpes . Niná la tjüjí po ꞌüsüs waytsja Dios lal . Wüiꞌi jupj .
50004019	Dios ca nu maꞌayas pjü nujisas , nun ꞌüsüs la tjüjí mpes napj lal . Pasal pülücj tyaꞌa Dios . Jupj tyaꞌa ꞌüsüs pajal . Nin mpes ꞌücj nu ꞌyaya nujisas . Jupj nin ca la mijis nun Jesucristo so con̈có mpes .
50004020	Najas lovin ꞌüsüs velecj qjuis Dios poꞌó . Qjuis Papay jupj . Ninana pjü way mpalas ca , nin najas .
50004021	Süs wa la müjí pjü Dios tsꞌuyupj . Yupj sa con̈ Jesucristo . Dios tsꞌuyupj nepénowa jatja quiꞌá napj lal . Süs wa la tjajay .
50004022	Dios tsꞌuyupj pjü way süs wa la tjajay . Nepénowa tsjiꞌ lajay romanopan jis jepa püꞌü ntꞌa , süs wa la tjajay yupj . Quelel la nusejay .
50004023	Jesucristo cupj qjuis Jepa Püné . Najas jupj lovin po ꞌüsüs way liji nun jilal .
51001001	Napj Pablo . Apóstol napj , Dios nin tjejyama la veles jupj mpes . Jos napj velé Jesucristo poꞌó . Timoteo jáꞌasa wa napj lal . Jupj cupj qjuis catjam Jesucristo mpes .
51001002	Nun Dios tsꞌuyupj , Colosas ntꞌa potjaqué . Nun so con̈có Jesucristo . Nun cupj qjuis catjampan Jesucristo mpes . Nun lojí jupj jos jin . Quina ca mpaquecj nun mpes . Dios cupj qjuis Papay . Qjuisas jupj ꞌüsüs liji nun mpes . Qjuisas ma nin nujola pjü mpes , Dios nin la nusiji .
51001003	Dios lal velecj na nun mpes , lovin wiꞌiquecj jupj lal nun mpes . Dios Jesucristo Popay . Jesucristo cupj qjuis Jepa Püné .
51001004	La pꞌa wa qjuis wala tjowelepj nun po poné Jesucristo lal . Tjowelepj nun quelel la sojí Dios tsꞌuyupj pjü way . Niná tjowelepj mpes , lovin wiꞌiquecj Dios lal .
51001005	Nun Jesucristo jisas , nun quelel la sojí Dios tsꞌuyupj ; solejé pꞌa jawasa Dios ca ꞌüsüs la numijis jupj püꞌü ntꞌa , ne nin . Nusin tjiꞌyüsa niná tjapjaꞌaqué na Dios tjevelá . Dios tjevele , tꞌücꞌ way . Jupj tjevele ꞌüsüs la tjiji gente jis lal Jesucristo mpes .
51001006	Tꞌücꞌ way nepénowa tjiquil nun ntꞌa , nun jis wala tjowelepj Dios tjevelá . Nin pꞌiyá , nepénowa jun taꞌá nin javelepj pꞌa jilal Dios tjevelá . Mpes más pülücj más ꞌüsüs nin yola Dios jos jinwá , nin se palá . Más pülücj jisas Jesucristo quinam . Tjapjaꞌaqué na Dios tjevelá , toponé wa nun . Mpes nin pꞌiyá nun jilal . Más ꞌüsüs nin nujola Dios jos jinwá . Nusin tjiꞌyüsa Dios ꞌüsüs liji gente mpes . Tꞌücꞌ way nusin tjiꞌyüsa .
51001007	Epafrodito mwalá way nusin tjiꞌyüsa la nutjiji niná . Pasal quelel lijicj jupj . Jupj tsjiꞌ liji wa Jesucristo mpes . Lovin ꞌüsüs liji Jesucristo jos jin . Cupj ma polel léquetsja nun ntꞌa . Mpes ma polel nusin tjiꞌyüsa la nutjijicj . Epafrodito nin la tjiji ; tjemey nun ntꞌa . Nusin tjiꞌyüsa la tjiji . ꞌÜsüs nin .
51001008	Qjuis wala tjevele nun pasal quelel la sojí Dios tsꞌuyupj , Dios Cjües la nutjiji mpes .
51001009	Mpes niná qjuis wala tjevele na , tjevelecj Dios lal nun mpes . Lovin tjevelectsja Dios lal nun mpes . Newa nin velecj Dios lal custjay . Qjuisas ꞌüsüs nusin ꞌyüsa , Dios Cjües nusin ꞌyüsa liji mpes . Mpes nun ca jus nlayé pjü way niná Dios jos nun la müjí . Nin velecj Dios lal nun mpes .
51001010	Qjuisas lovin nin ca la müjí qjuis Jepa Jesucristo jos jinwá . Nun jupj jutsꞌaꞌá , mpes ca nin la müjí . Qjuisas jupj lovin ꞌücj jos nsem nun lojí mpes . Qjuisas nun pasal ꞌüsüs lojí la pꞌa mpes . Qjuisas lovin más pülücj nusin ꞌyüsa Dios mpes . Niná nin le monacj Dios lal nun mpes .
51001011	Qjuisas nun ꞌüsüs polel lojí Dios jos jin . Nin polel la müjí Dios nucopj pꞌyaꞌsa mpes . Jupj pasal püné . Mpes malala nu pyala na , newa ca ꞌüsüs la müjí Dios jos jin . La pꞌa malala lajay na nun jis lal , newa ꞌüsüs la müjí . Nun ꞌücj ca jisas nsem .
51001012	Ca mwiꞌiqué qjuis Papay lal . Dios pasal ca ꞌüsüs la mijis jupj tsꞌuyupj mpes . Dios tsꞌuyupj jaw ntꞌa patja jinwá yupj . Nun Dios tsꞌuyupj nu tepyala wa , jupj la tjiji . Mpes ꞌüsüs ca la mijis wa nun mpes .
51001013	Yas nam püste ntꞌa tepyatjaquecj jinwatsja cupj , ma qjuisin tjiꞌyüsa mpes . Diablo cupj qjuis jépatsja . Dios qjuis capj tjepꞌyaꞌsa mpes nin tulucj quinam . Quina Dios Jatjam cupj qjuis Jepa . Dios pasal quelel liji jupj .
51001014	Dios Jatjam ꞌos mpes , cupj ca ꞌüsüs nsem lovin Dios lal . Dios Jatjam mpes , Dios perdonar la qjuis tjiji malala nyuca la tjijicj .
51001015	Pjü ma jus tjunuc Dios lovin . Mopꞌin ꞌücj tjinyucucj Jesucristo ; Jesucristo mpes ꞌücj nyucucj ꞌoyn nyuca liji Dios . Mpes selecj Dios ꞌüsüs . Püna , pjü cjuwatsja na , Jesucristo pǘꞌütsja . Jupj más püné pjü la tjiji jilal .
51001016	Pjü la tjiji jay la pꞌaꞌá , tsjun poꞌó ꞌotsꞌipj . Pjü la tjiji nosis ntꞌa . Pjü nyucucj , pjü la tjiji . Pjü ma nyucucj , pjü la tjiji wa . Ángel noypan la tjiji wa . Yupj nepénowa jepapan yupj . Nepénowa ꞌücj jajütütj . Nepénowa auxiliarpan jinwá . Pjü nenem jupj la tjiji wa . Pjü la tjiji la pꞌa ca jus cülayecj jupj pajal püné .
51001017	Pjü jatja custjay , Jesucristo nin liji . Jesucristo pǘꞌütsja pjü cjuwatsja na .
51001018	Jesucristo Jepa Dios tsꞌuyupj mpes . Dios tsꞌuyupj Jesucristo jüpꞌüy jinwá , jupj yupj jisas moꞌo jáꞌasa mpes . Si jütüta jupj . Jesucristo la tjiji mpes wa patja yupj . Jesucristo tepeꞌe , jas tjijyünsa niswá . Mwalá way jas tjijyünsa pjü jilal . Dios jostsja Jesucristo más püné nsem pjü jilal ; nin mpes nin tepyala . Jesucristo más püné pjü jilal .
51001019	Jesucristo Dios watsja jupj , jupj Popay jin pꞌiyá ; jupj Popay jostsja ca nin nsem . Jesucristo mpes ꞌücj nyucucj ꞌoyn nyuca liji Dios .
51001020	Dios jostsja pjü way jupj jomicapan nsem Jesucristo mpes . Pjü nosis ntꞌa , pjü jay la pꞌaꞌa ntꞌa ꞌotsꞌipj , jupj jomicapan nsem , jostsja Dios . Jesucristo tepeꞌe cruz poꞌó , ꞌos tepyala jupj , mpes ꞌücj Dios jomicapan se palá pjü .
51001021	Yas nam ꞌüsüs tuluctsja nun Dios lal . Malala nyuca nujólatsja Dios poꞌó . Malala la tjüjí .
51001022	Mopꞌin Dios ꞌüsüs la tjiji nun mpes . Jesucristo tepeꞌe , mpes quina nun Dios jomicapan , nin la nutjiji . Mpes pꞌa jawas ꞌücj ca polel nlawú Dios ntꞌa . Neꞌaj nun Dios jutsꞌaꞌá nsem . Neꞌaj ca ꞌücj majatjaqué . Pjü ma polel mvelecj ca malala nun .
51001023	Nin ca nsem nun newa poné mpes . Nun ca nin pꞌiyá nujola Jesucristo poꞌó , püna nujólatsja jinwá . Ma ca pꞌa casá nujola quinam . Nun tjapjaꞌaqué Dios pajal ꞌüsüs ca la mijis nun mpes pꞌa jawas . Niná nusin tjiꞌyüsa la pꞌa nun jis walapꞌaꞌa tjowelepj na Jesucristo poꞌó . Tjowelepj tsjan niná jupj ꞌüsüs la tjiji gente mpes . Nin pꞌiyá tjowelepj gente pajal pülücj jis walapꞌaꞌá , pꞌa ntꞌa patja jis walapꞌaꞌá ꞌotsꞌipj . Napj ne pjaní wa nin velé wa gente jis lal . Pablo napj . Püna ma nin lejaytsja ; quina nin lejay .
51001024	Napj tjevelé judiopan tulucj jilal Jesucristo mpes . La pꞌa wa malala la ntjajay tjevelé mpes . Mopꞌin ꞌücj najas nin pyala mpes . Pasal malala tepyala Jesucristo lal . Tꞌücꞌ way malala se palá wa Dios tsꞌuyupj jilal , Jesucristo lal malala tepyala jinwá . Dios tsꞌuyupj Jesucristo jüpꞌüy jinwá yupj . Pꞌa jawas ncawajas ca , ma malala mpalas niswá . Newa ma tecyawaja custjay , malala se palá custjay . Nin jawas más len̈ way mpalas , quina malala pyala mpes . Mpes po ꞌücj najas .
51001025	Dios nin tjejyama jis capj lo pꞌacj jupj tsꞌuyupj . Nin tjejyama ꞌüsüs nu lo pal . Pjü way Dios tjevelá nun mpes , nin tjejyama la veles niná .
51001026	Yas nam pjü ma salejeptsja tsjan quelel líjitsja Dios . Quina niná sin tjiꞌyüsa la tjiji jupj tsꞌuyupj . Nun jupj tsꞌuyupj , nin nu tepyala .
51001027	Gente jisas na Jesucristo , Jesucristo ca mpüꞌüm yupj jisas moꞌó , Dios nin la siji . Pꞌa jawas ca ꞌücj polel mal Dios ntꞌa jis la pütꞌüs . Po ꞌüsüs way . Niná gente ma salejeptsja yas nam . Dios nin quelel sin ꞌyüsa líjitsja judiopan tulucj jilal . Nin la tjiji . Judiopan tulucj nun . Nusin tjiꞌyüsa la tjiji , pasal ꞌüsüs way niná .
51001028	Nin velecj pjü jis walapꞌaꞌá Jesucristo poꞌó . Yupj sin ꞌyüsa lijicj jupj poꞌó . Jis wala velecj más ꞌücj yupj ca jisas nsem Jesucristo . Cupj selecj tsjan niná Dios jos cupj velecj , ne nin velecj . Qjuisas yupj ca cus ncon̈cocj Jesucristo , mpes nin velecj cupj . Jupj mpes ca ꞌücj mpatjam Dios lal . Ca yola nsem Dios jos jinwá .
51001029	Najas ca nin jis mpalas yupj , mpes yümücj tsjiꞌ lejay . ꞌÜsüs nin polel lejay Jesucristo mpes . Pasal püné way jupj , pjü way ꞌücj liji . Pajal ꞌüsüs ncapj pꞌyaꞌsa jupj .
51002001	Najas nun jus nlayé yümücj tsjiꞌ la tjejay nucopj la pꞌacj . Yümücj tsjiꞌ la tjejay jis capj la pꞌacj wa Dios tsꞌuyupj Laodicea moꞌó . Dios tsꞌuyupj pülücj lovin ma nus tjunuc . Yupj mpes ꞌotsꞌipj yümücj tsjiꞌ la tjejay jis capj la pꞌacj .
51002002	Napj najas yupj más ꞌüsüs mponecj Dios lal , mpes nin lejay . Pasal quelel la sajay na yuwá , ca nin nsem . Najas tꞌücꞌ way ca sin müꞌüsüs Dios sin ꞌyüsa liji . Najas yupj jus nlay wa tꞌücꞌ way sin tjiꞌyüsa quinam . Mpes ca jus nlayecj tsjan niná Dios ꞌüsüs liji gente jis lal Jesucristo mpes . Yas nam Dios ma sin tjiꞌyüsa lis tjiji niná pjü jilal .
51002003	Dios jos qjuisin ꞌyüsa , niná Jesucristo qjuisin ꞌyüsa liji . Len̈ la pꞌa qjuisin ꞌyüsa la qjuijis . Ninana Dios jos cupj selecj , pajal ꞌüsüs way .
51002004	Najas ma mponé la tsuwilpan javelepj , mpes nun jis wala velé niná . Yupj ꞌüsüs jin javelepj , mpes pülücj len̈ way japon yupj javelepj . Mopꞌin tꞌücꞌ tulucj javelepj yupj .
51002005	Len̈ napj nun jotjaqué ntꞌa , mopꞌin nun mpes nola napj lovin , mpes nun jis lal ꞌos jinwá . La pꞌa wa nawala tjowelepj nun pjü way nin pꞌiyá nin nujola , nun poné Jesucristo tjevelá . ꞌÜsüs pyala na , nin pꞌiyá ; malala pyala na , nin pꞌiyá . Nin mpes pajal ꞌücj najas .
51002006	Tꞌücꞌ way nujisastsja Jesucristo . Jupj cupj qjuis Jepa Püné . Lovin nujisas tꞌas jupj . Lovin la müjí jupj jos jin .
51002007	Nujisas tꞌas Jesucristo lovin nucopj ncon̈cos . Nusin tjüꞌüsüs tsjan jos jupj . Ninana jupj jos , niná pjü la müjí . Po toponé nun , pjü tjevelá . Nusin tjiꞌyüsa , más ꞌücj nin lojí . Po tjüwüiꞌiqué Dios lal .
51002008	Nepénowa la tsuwil yupj . Yupj javelepj malala , tꞌücꞌ tulucj . Püna tapatja nepenowá sin tjiꞌyüsa la tjajay niná . La tsuwilpan quina patja nin pꞌiyá sin ꞌyüsa la sajay . Sin ꞌyüsa la sajay , gente javelepj la pꞌin nosis mpes . Ma Jesucristo tjevele mpes sin ꞌyüsa la sajay . ꞌIn tjajama nun , ma mponé nun .
51002009	Tꞌücꞌ way Jesucristo jüpꞌüy jana , mopꞌin jupj tꞌücꞌ way nin pꞌiyá jupj Popay Dios lal .
51002010	Jesucristo mpes nun ꞌüsüs Dios lal , nin la tjiji Dios nun mpes . Pjü way Dios nin liji jupj tsꞌuyupj mpes , nin pꞌiyá nin liji nun mpes . Jesucristo más püné pjü jajütütj jilal . Jesucristo más püné pjü noypan jilal .
51002011	Judiopan niyom jis pjolocꞌ tsjicj way tꞌasiyú jatꞌǘ . Nin lajay cocoy tsjictjacj jilal . Ma nin tꞌü nun jilal . Nun Jesucristo jutsꞌaꞌá , mpes pꞌa casá la tjiji jupj nun mpes . Jupj la tjiji mpes , nun ma malala quelel lojí quinam .
51002012	Bautizar nu tepyala na , tacaꞌliqué jinwá nu tepyala Jesucristo lal . Mpes quina ma nin lojí püna la tjüjí jinwá . Tacaꞌliqué jinwá quinam , mopꞌin nusin tjijyünsa jinwá nu tepyala wa , ꞌüsǘ mpe nusin tjijyünsa na . Mpes niswa tapatjaqué jinwá nu tepyala , Jesucristo lal tepyala jinwá . Mpes quina nun lojí Jesucristo jos jin . Nun poné Dios püné , ne pajal ꞌüsüs liji ; nin mpes nin tepyala nun jis lal . Dios püné , mpes ꞌücj jas tjijyünsa Jesucristo la pütꞌüs tepeꞌe na .
51002013	Yas nam nun tacaꞌliqué jinwatsja Dios lal . Lovin ma la tjüjí Dios jostsja jin , mpes nintsja nun . Nun Dios gente popa tuluctsja . Nin tulucj quinam . Quina nujisas Dios . Jisas pjü jupj velá . Lovin ca mpatjaqué , Dios nin la nutjiji . Nin la nutjiji Jesucristo mpes . Jesucristo jas tjijyünsa , tüpüꞌü niswá , ne nin nu tepyala quinam . Dios perdonar la qjuis tjiji cupj malala nyuca la tjijicj .
51002014	Yas nam ma la tjijicj Moisés tjijyüꞌtá . Papel jáꞌasatsja , malala la tjijicj véletsja jupj . Tsjay malala nyuca la tjijicj véletsja . Quina Dios la tjiji tecyawaja popelses . Ma vele quinam . Ma si nuc . Nin la tjiji Jesucristo cruz poꞌo tjovalapj mpes .
51002015	Dios la tjiji tsjictjacj jis tepyala lapanenpan jis jepapan . Püné tulucj jis tepyala yupj . Dios la tjiji pjü tjunuc niná . Jesucristo cruz poꞌo tepeꞌe mpes , Dios la tjiji yupj pajal tsjictjacj jis tepyala jupj lal .
51002016	Gente ca mvelecj malala lojí . Nin ca mvelecj lojá mpes , müsiqué mpes ꞌotsꞌipj . Yupj ca mvelecj malala nun ma ꞌa nusí mulú pjü way judiopan jis fiesta mpes . Nun solejé fiesta lajay pjü año . Solejé lovin fiesta lajay mümüy len̈ tepyala na . Tꞌücꞌ way gente ca mvelecj malala lojí wa , nun lojí mpes sábado jawas . Dios la tjiji püné tulucj tepyala diablú quinam , mpes ma nin nujola tꞌas yupj javelepj mpes .
51002017	Selecj nin tepyala Jesucristo tjacꞌ na . Dios jostsja judiopan nin lajaytsja Moisés tjijyüꞌtá ; jostsja ca sin müꞌüsüs ca nin mpalas Jesucristo tjacꞌ na , nin mpes jostsja niná . Jesucristo nasa tjacꞌ . Mpes ꞌücj ma lijicj quinam pjü way Moisés tjijyüꞌtá .
51002018	Tꞌücꞌ way gente malala javelepj nun poꞌó . Ma nujola tꞌas . Yupj jisas la pꞌa wa mponecj yupj ꞌüsüs yola , tsjicj jin yola yupj pꞌiyá , nin jisas la pꞌa mponecj . Mopꞌin po yola yupj pꞌiyá noypan . Yupj javelepj más ꞌücj nun welé angelpan jilal , Dios lal welé jinwá . Yupj javelepj tjijinan̈ , malala tjunuc . Javelepj ꞌüsüs sin tjiꞌyüsa tjunuc mpes . Yola noypan yupj . Tꞌücꞌ tulucj . Yupj yola gente jinwá . Ma Dios mpes nin yola .
51002019	Ma jisas Jesucristo quinam . Jesucristo jüpꞌüy jay pjucj jinwá . Cupj jüpꞌüy jinwá . Jüpꞌüy jos , jay pjucj ꞌyaya niná . Jüpꞌüy ꞌa mulú jupj jutꞌum witjacj mpes , tsjüitsjim witjacj mpes ꞌotsꞌipj . Jüpꞌüy ꞌücj tꞌyüna jay pjucj mpes . Mpes ꞌücj pyala jüpꞌüy lal . Nin pꞌiyá , ꞌüsüs qjuesé palá Jesucristo mpes . Dios jos niná qjuesé palá , mpes nin qjuesé palá .
51002020	Jesucristo qjuisastsja na , tecyaꞌlequecj jinwá Jesucristo lal . Mpes quina ma pyonecj gente javelepj na nosis mpes . ¿ Tsjan mpes nin lojí Jesucristo ma jisas jinwá ? ¿ Tsjan mpes lojí yupj javelepj jin ?
51002021	Nun jis wala javelepj tsjan ma polel la las . Nun jis wala javelepj tsjan ma syaꞌma jis la nuc . Javelepj tsjan ma polel po lo ꞌotꞌé . ¿ Tsjan mpes lojí niná yupj javelepj jin ?
51002022	Javelepj la las mpes . Cupj lyajacj ncawajas ca ; tjelyajacj na , cyawaja . Dios la tjiji ca nin nsem . Gente nenem sin ꞌyüsa lajay gente pꞌa wa tjowelepj pꞌin ; Dios tjevele mpes sin ꞌyüsa lajay tulucj . Jajütütj gente pꞌa wa tjüjütütj mpes ; Dios tjijyüꞌta jinwá jajütütj tulucj .
51002023	Yupj lajay mpes , pülücj japon yupj la pülücj javelepj Dios lal . Pülücj japon yupj yola Dios püné . Yupj lajay mpes , pülücj japon yupj yola yupj pꞌiyá tsjicj way . Nin tulucj . Ma tsjicj jin yola yupj pꞌiyá . Ma ꞌüsüs lajay yupj pꞌiyá jilal . Mpes pülücj japon yupj javelepj pasal ꞌüsüs . Yupj lajay ꞌüsüs tulucj . Mpes lovin yola gente pꞌin yola jinwá . Ma Dios jinwá yola yupj . Newa nin lajay yupj pꞌiyá jisas jin .
51003001	Nun tacaꞌliqué jinwá nu tepyala , mopꞌin nusin tjijyünsa jinwá , tapatjaqué jinwá , Jesucristo lal tepyala jinwá . Mpes po nujisas tꞌas Dios nu ꞌyayá . Jupj püꞌü tsjun poꞌó . Neꞌaj jáꞌasa Jesucristo , Dios liꞌinyampe . Neꞌaj jáꞌasa , jupj püné way mpes .
51003002	Lovin nujola tꞌas Dios nu ꞌyaya poꞌó . Ma nujola tꞌas Dios ma jisas yola jinwá .
51003003	Nun tacaꞌliqué jinwá nu tepyala quinam Jesucristo lal , ne nin . Quina ma nin lojí püna la tjüjí jinwá . Quina ꞌa mulú potjaqué Jesucristo lal , jupj ne Dios lal püꞌü . La pꞌa ma januc niná , ma jus nlay nun Jesucristo lal potjaqué .
51003004	Jesucristo mpes ca mpatjaqué Dios lal . Jesucristo niswa tjacꞌ na , pjü ca jus nucucj . Nin jawas , pjü ca nucucj wa nun jupj lal potjaqué . Ca nucucj jupj pajal ꞌüsüs , pajal püné ; ca nucucj wa pajal ꞌüsüs nu tepyala jupj mpes .
51003005	Mpes po ma la tjüjí niswá , Dios ma jisas lajay jinwá . Tecyaꞌlin̈ ma nin lajay . Nun tacaꞌliqué jinwá Jesucristo lal . Mpes ma la müjí Dios ma jisas lajay jinwá . Niyom nenem jamanun sejatsꞌom tulucj . Nequem nenem jil jis vayum tulucj jilal . Lovin pasal quelel nin lajay . Ninana lajay Dios jos ma la mijicj niná . Lovin malala quelel lajay yupj . Po jisas la pꞌa jatatj . La pꞌa jatatj po jisas ; ma jisas Dios . Mpes po ma quelel la müjí niná niswá , yupj lajay jinwá .
51003006	Yupj ninana lajay mpes , pꞌa jawas Dios ca jis capj ntülüs . Ma lajay Dios tjevelá .
51003007	Yas nam nun la tjüjí yupj jinwá . Lovin nin la tjüjí .
51003008	Pꞌa wa Dios jos ma lojí nun quinam . Ma len̈ way tsꞌu tjiꞌinyá nun la pꞌa jilal . Ma newa tsꞌu tjiꞌinyá mpatjaqué . Ma nujisas tꞌas malala se palá la pꞌa jilal . Ma la ntsawilí nun la pꞌa la tjajay mpes . Ma lapj way tjowelé , la pꞌa jis la wicꞌ .
51003009	Ma la ntsawilí nunwá . Tacaꞌliqué jinwá nu tepyala Jesucristo lal , mpes ma ca malala la müjí püna la tjüjí jinwá . Ma quelel nin lojí quinam .
51003010	Quina nujisas Jesucristo . Mpes nun quelel lojí Dios tsꞌuyupj quelel lajay jinwá . Dios nin la tjiji nun mpes . Lovin más ꞌüsüs nujola Dios jinwá , nin pyala , la nusiji jupj . Mpes lovin más ꞌüsüs nusin ꞌyüsa Dios poꞌó .
51003011	Pjü way Jesucristo jisas , pjü way nin pꞌiyá yupj Dios lal . Judiopan pülücj jisas Jesucristo . Judiopan tulucj pülücj jisas wa jupj . Gente pꞌa ntꞌa patja , pꞌa jis tin javelepj . Yupj pülücj jisas wa Jesucristo . Gente pülücj campa patja . Yupj pülücj way jisas wa Jesucristo . Esclavopan pülücj jisas wa jupj . Esclavopan tulucj pülücj wa jisas wa jupj . Pjü nenem nin pꞌiyá yupj Dios lal Jesucristo mpes . Yupj pjü way moꞌó jáꞌasa Jesucristá .
51003012	Dios la nu tꞌya nun . Nun Dios jutsꞌaꞌá . Jupj quelel la nusiji . Dios niná la nutjiji mpes , po jis capj mpꞌaꞌsá la pꞌa wa , malala se palá na . La pꞌa jilal ꞌüsüs la müjí , jisas na . Ma nin nujola nsem nun püné . Ma la tjoweꞌlé la pꞌa jilal . Ma len̈ way tsꞌu tjiꞌinyá la pꞌa jilal .
51003013	Nenéyawa ma ca nujisas nsem nun sejatjam lijá . Ma tsꞌu tjiꞌinyá nun . Najas nun perdonar lojí jupj . Qjuis Jepa Jesucristo perdonar la nutjiji malala nyuca la tjüjí . Mpes perdonar lis müjí la pꞌa , malala lajay mpes .
51003014	Dios jos wa pꞌa wa lojí nun . Jos quelel lojí nunwá . Nin lojí na , pasal yuwal ca nujola nsem , nin mpalas . Nin jos Dios .
51003015	Ma nujola tꞌas pjü mpes . Jesucristo nin polel la nusiji , ne ma nujola nsem pjü mpes . Lovin nujisas tꞌas Jesucristo nin la nusiji . Nun pjü way jüpꞌüy pjaní jinwá . Dios jos pjü nun ma nin nujola nsem pjü mpes . Lovin tjüwüiꞌiqué Dios lal .
51003016	Más ꞌücj nun lovin po nujisas nsem Jesucristo tjevelá . Sin tjüꞌüsüs lis müjí la pꞌa wa . Ma nin lajay na Dios jos jin , jis wala tjowelé . Nusin tjüꞌüsüs tsjan niná Dios jos nun welé , ne nin tjowelé yupj jilal . Püna Dios mpes tjenejetsꞌen̈ moꞌo tapac , niná tjünüejetsꞌequé nun . Tjünüejetsꞌequé Dios poꞌó . Nüejetsꞌequé na , po wüiꞌiqué Dios lal .
51003017	Nun welé na , Jesucristo mpes tjowelé . Mpes la pꞌa ca sin müꞌüsüs jupj mpes . Pjü nin lojí , la müjí niná Jesucristo mpes . Mpes la pꞌa ca sin müꞌüsüs jupj mpes . Jesucristo cupj qjuis Jepa Püné . Tjüwüiꞌiqué Dios lal , jupj cupj qjuis Papay . Nujola tꞌas , Jesucristo mpes Dios pjoca , jupj lal welé na .
51003018	Nequem , najas nun ca nin la müjí nuvoyum javelepj jin . Nin jos qjuis Jepa Jesucristo .
51003019	Niyom , quelel lis müjí nun sejatsꞌom . Ma tsꞌi miꞌiná yupj jilal .
51003020	Tsjictjacj , lovin la müjí nun jis papay javelepj jin . Lovin la müjí wa nun sejamay javelepj jin . Nin lojí na , ꞌücj jos pyala qjuis Jepa Jesucristo .
51003021	Niyom , nequem , ma lovin jis capj tjoweꞌlé nun jis tsꞌuyupj jilal . Lovin jis capj velelé , yupj ca yola nsem yupj pꞌin malala .
51003022	Esclavopan , nun jis patrón witjacj nu jajütütj quiꞌá , nosis casá . Nin la müjí pjü way yupj javelepj . Esclavopan nepénowa yümücj tsjiꞌ lajay yupj jis patrón witjacj yus januc na . Ma yümücj tsjiꞌ lajay ma yus januc na . Po ma ca nin la müjí yupj jin pꞌiyá . Po jisas tꞌas nun ca nin la müjí nun jis patrón witjacj jisas jinwá . Nin jos qjuis Jepa Jesucristo . Ma lojí na jupj jos jin , locj tjeyá nun jupj polel nucopj tyüla mpes .
51003023	Nun jis patrón mpes tsjiꞌ lojí na , lovin ꞌüsüs tsjiꞌ la müjí . Nujola tꞌas nin lojí qjuis Jepa Jesucristo mpes .
51003024	Nun solejé qjuis Jepa Jesucristo tsjay ꞌüsüs ca la mijis Dios tsꞌuyupj mpes . Nun nin lojí jupj tjevele jin , mpes ca nin la mijis nun mpes . Jesucristo mpes tsjiꞌ lojí . Jupj nun jis Jepa Püné ; Dios jas tjejyama jupj , qjuis capj la pꞌacj .
51003025	Malala lajay , malala ca jis mpalas , malala la tjajay mpes . Dios nin pꞌiyá liji pjü jilal , mpes nin ca nsem pjü malala lajay jilal .
51004001	Nun nepénowa patrón witjacj . ꞌÜsüs la müjí nun jis esclavopan mpes . Yupj ꞌüsüs lajay na , ma malala la müjí yupj jilal . Nujola tꞌas , nun jis Jepa nu jyüꞌta wa nun . Tsjun poꞌo jáꞌasa jupj .
51004002	Más ꞌücj nun pjü way la pülücj welé Dios lal . Jupj lal welé na , jupj poꞌo po nujola tꞌas . Ma nin nujola tꞌas la pꞌa mpes . Dios lal welé na , lovin tjüwüiꞌiqué jupj lal .
51004003	Tjowelé Dios lal cupj mpes ꞌotsꞌipj . La moná ca jupj ca nin la mijis ne cupj lovin ca polel mvelecj la pꞌa jilal jupj tjevelá . Mpes ca polel mvelecj la pꞌa jilal Dios tjevelá Jesucristo poꞌó . Niná pjü ma salejeptsja yas nam . Niná la pꞌa jilal nin jis wala tjevelé , mpes cawilta moꞌo ꞌos quinam .
51004004	La moná Dios lal ꞌüsüs ca nin mvelé la pꞌa jilal . La moná ca len̈ way sin müꞌüsüs niná . Nin jos Dios .
51004005	ꞌÜsüs la müjí wa Dios tsꞌuyupj tulucj jilal . Mpes yupj ma malala mvelecj Dios poꞌó nun lojí mpes . Jesucristo poꞌó polel welé na , nin mvelé .
51004006	Lovin tülü way mvelé yupj jilal . Dios jos jinwá mvelé nun yupj jilal . Mpes yupj quelel sin ꞌyüsa na Dios poꞌó , nun lovin ca jus nlayé tsjan más ꞌücj welé yupj jilal .
51004007	Tíquico nun jis wala mveles tsjan ne palá quiꞌá . Jupj cupj qjuis catjam Jesucristo mpes . Pasal quelel lijicj jupj . Solejé jupj tsjiꞌ liji wa qjuis Jepa Jesucristo mpes . Lovin tsjay ꞌüsüs tsjiꞌ liji qjuis Jepa jos jin . Pjü nin ne palá , jupj ca nun jis wala mveles .
51004008	Mpes se jam jupj nun ntꞌa . Najas jus nlayé ncu ꞌüsüs pyatjaquecj ncupj . Najas nun ca ꞌücj jisas nsem jupj vele mpes .
51004009	Onésimo se jam wa jupj lal . Jupj cupj qjuis catjam ꞌotsꞌipj . Tsjay ꞌüsüs way nin liji wa qjuis Jepa Jesucristo jos jin . Pasal quelel lijicj wa jupj . Jupj nun popa pꞌiyá . Yupj ca nun jis wala mvelecj ꞌoyn nyuca pyala quiꞌá . Pjü way pyalá ca nin mvelecj yupj .
51004010	Aristarco cawilta moꞌo jáꞌasa wa napj lal . Süs wa la tjiji jupj . Marcos süs wa la tjiji wa . Jupj Bernabé primo hermano . Marcos ca mim nun ntꞌa ca nacj . Nun ntꞌa jama na , tjüwüiꞌiqué . Püna pꞌin nun jis wala tjevelé niná .
51004011	Jesús süs wa la tjiji wa . Jupj pꞌa ló tyaꞌa wa ; Justo ló wa . Jupj cupj qjuis catjam Jesucristo mpes . Aristarco , Marcos , Justo , conas tsjiꞌ lajay wa napj lal Dios mpes . Salejepj wa tsjan niná Dios jyüꞌtá . Judiopan yupj . Judiopan pꞌa wa ma tsjiꞌ lajay napj lal . Pasal ꞌücj najas ꞌos , yupj ꞌüsüs la ntjajay mpes .
51004012	Epafras süs wa la tjiji wa . Jupj nun popa pꞌiyá . Jupj lovin Jesucristo mozo . Jupj lovin vele Dios lal nun mpes . Jupj jos nun lovin nujola nsem Dios jos jinwá . Jupj jos lovin ca jus nlayé tsjan jos Dios ca nun la müjí . Pajal jola jupj nun mpes .
51004013	Napj selé tꞌücꞌ way jupj lovin po vele Dios lal nun mpes , Dios tsꞌuyupj Laodicea ntꞌa patja mpes ꞌotsꞌipj , Dios tsꞌuyupj Hierápolis ntꞌa patja mpes ꞌotsꞌipj .
51004014	Lucas süs wa la tjiji wa , doctor jupj . Pasal quelel lijicj jupj . Demas süs wa la tjiji wa .
51004015	Süs wa la müjí Dios tsꞌuyupj Laodicea poꞌó . Süs wa la müjí wa Ninfa lal . Dios tsꞌuyupj neꞌaj ꞌa si mulú jupj wo ntꞌa . Süs wa la müjí wa yupj jilal .
51004016	Papel niná moꞌo tjowelé na , jas majamá Laodicea ntꞌa , Dios tsꞌuyupj neꞌaj moꞌo jis la veles wa ꞌa si mulú na . Pꞌa papel tepyac wa yupj mpes . Niná yupj ca jas majamacj nun ntꞌa . Najas niná moꞌo ca mvelé nun ꞌa nu tjimyula na .
51004017	Cupj qjuis Jepa Jesucristo jos Arquipo tsjiꞌ liji jupj mpes . Wola mvelé Arquipo lal , más ꞌücj jupj ca nin la mijis qjuis Jepa Jesucristo jos jinwá , pjü way .
51004018	Napj Pablo . Niná napj pꞌiyá pyac nun mpes . Najas nujola nsem cawilta moꞌo ꞌos custjay . Najas Dios lovin ꞌüsüs way liji nun mpes .
52001001	Napj Pablo . Napj lal patja wa Silvano , Timoteo ꞌotsꞌipj . Nun Dios tsꞌuyupj Tesalónica ntꞌa . Nun Dios so con̈có , Jesucristo so con̈có ꞌotsꞌipj . Dios cupj qjuis Papay , Jesucristo cupj qjuis Jepa Püné . Papel niná pyaquecj nun mpes . Najas Dios ꞌüsüs way la mijis nun mpes . Najas wa nun ma nujola nsem pjü mpes , Dios ca nin la numijis .
52001002	Lovin wiꞌiquecj Dios lal nun mpes . Lovin nin velecj Dios lal jupj lal velecj na .
52001003	Lovin ma qjuiyoꞌ peꞌe nun tsjiꞌ lojí Jesucristo mpes , jupj lal poné mpes . Nun quelel lojí jupj , mpes nin lojí . Nun solejé pajal ꞌüsüs ca nu mpalas qjuis Jepa Jesucristo mpes . Malala nu pyala na , newa poné nun . Mpes cupj wiꞌiquecj qjuis Papay Dios lal nun mpes .
52001004	Dios po quelel la nusiji . Selecj jupj la nu tꞌya nun .
52001005	Nun jilal nin tjevelecj Dios tjevelá . Jupj tjevele tsjan niná Jesucristo ꞌüsüs la tjiji gente mpes . Cupj tjevelecj pꞌin tulucj . Niná tjevelecj na , Dios pajal ꞌüsüs la tjiji , mpes ꞌüsüs tepyala wa cupj tjevelecj na , Dios pꞌin ꞌücj liji jinwá . Dios Cjües qjuis capj tjepꞌyaꞌsa ꞌücj la veles ꞌotsꞌipj . Cupj selectsja cupj tjevelecj tꞌücꞌ way . Nun pꞌiyá solejé wa cupj ꞌüsüs la tjijicj nun ntꞌa lovin . Qjuisastsja ca ꞌüsüs nu mpalas nun .
52001006	Nun nin la tjüjí cupj jinwá . Nin la tjüjí qjuis Jepa Jesucristo jinwá ꞌotsꞌipj . Dios tjevele toponé na , la pꞌa wa malala nyuca la nutjajay . Mopꞌin nun ꞌücj nujisastsja , Dios Cjües nin la nutjiji .
52001007	Dios tsꞌuyupj Macedonia ntꞌa nujus tjunuc nun . Dios tsꞌuyupj Acaya ntꞌa nujus tjunuc wa . Tjunuc nun lojí Dios jos jinwá . Mpes yupj ꞌüsüs nin lajay wa quinam Dios jos jinwá .
52001008	Nun la tjüjí mpes , gente sin tjiꞌyüsa Jesucristo poꞌó . Macedonia ntꞌa pꞌin tulucj , Acaya ntꞌa pꞌin tulucj . Nun la tjüjí mpes , gente jun taꞌá sin tjiꞌyüsa Jesucristo poꞌó . Yupj salejepj nun toponé Dios lal , ne nin lojí jupj tjijyüꞌtá . Mpes ꞌücj ma velecj cupj yupj jilal nun poꞌó . Yupj salejepj nun toponé Dios lal , ne nin lojí jupj tjijyüꞌtá .
52001009	Yupj pꞌiyá nin javelepj po ꞌücj nujisastsja nun , nun ntꞌa tjeleque na . Yupj pꞌiyá nin javelepj nun quelel lojí Dios tjevelá , nusin tjiꞌyüsa la tjijicj mpes . Yupj javelepj püna pꞌa dios witjacj nujisastsja nun ; quina nin lojí Dios tjevelá , nusin tjiꞌyüsa la tjijicj mpes . Dios ma pꞌa dios witjacj jinwá jupj . Dios tꞌücꞌ way jupj , püꞌü jupj .
52001010	Yupj lovin javelepj pasal lu nucú Dios Jatjam Jesucristo ncuwim niswá , tsjun nepé ncuwim . Jesucristo tepeꞌe na , Dios jas tjijyünsa jupj , tüpüꞌü niswá . Dios po ma jos gente malala nyuca lajay . Nin mpes ca jis capj ntülüs pꞌa jawas . Jesucristo la tjiji mpes , Dios ma ca qjuis capj ntülüs cupj , yupj jis capj tyüla na .
52002001	Qjuis catjampan , nun solejé nun ntꞌa tjeleque na , pasal ꞌüsüs way nu tepyala .
52002002	Solejé Filipos ntꞌa qjuis süptsja yupj , malala tjowelepj wa cupj qjuilal . Newa nin , cupj tjeleque nun ntꞌa . Pülücj nun ntꞌa patja ma jisastsja cupj tjevelecj Dios tjevelá . Tjevelecj tsjan niná Jesucristo ꞌüsüs la tjiji gente mpes . Dios mpes ma lecj tjeyactsja la veles jupj mpes .
52002003	Tꞌücꞌ way nin tjevelecj nun jilal Dios jos jin . Cupj selecj tꞌücꞌ way tjevelectsja . Ma la tsyawilicj nun jilal . Cupj sin nin qjuisastsja nun mponé Dios tjevelá . La pꞌa ma qjuisastsja .
52002004	Dios qjuisin tjejyama la veles jupj tjevelá Jesucristo poꞌó . Nin velecj niná Jesucristo ꞌüsüs la tjiji gente mpes . Dios selé lovin velecj jupj jos jinwá . Nepénowa ma quelel pjyacan̈ cupj velecj , ma nin qjuiyola . Qjuisas Dios ꞌücj jos nsem cupj velecj mpes . Jupj ꞌüsüs nyuca tsjan qjuisas cupj .
52002005	Nun jilal tjevelecj Dios jostsja pꞌin . Ma tjevelecj nun pajal ꞌüsüs ; tjevelecj tsjan tꞌücꞌ way . Dios selé , nun ntꞌa tjeleque na , ma qjuisastsja nun toꞌatsja .
52002006	Nun solejé apostolpan cupj ; Cristo qjuisin tjejyama nun jilal la veles jupj poꞌó . Cupj pünetsja Dios mpes , mopꞌin ma qjuiyólatsja ncu gente ꞌüsüs tjowelepj cupj poꞌó . Ma qjuiyólatsja ncu nun ꞌüsüs tjowelé cupj poꞌó .
52002007	Quelel la nusijictsja nun . ꞌÜsüs way la tjijicj nun mpes . Quepj po quelel liji jupj tsjicj . Po ꞌüsüs nyuca liji jupj tsjicj mpes . Nin pꞌiyá la tjijicj cupj . Tsjicj jamay jinwá la tjijicj nun mpes .
52002008	Po quelel la nusijictsja . Mpes po quelel velectsja nun jis lal Dios tjevelá Jesucristo poꞌó . Nun jis lal tjevelecj tsjan niná Jesucristo ꞌüsüs la tjiji gente mpes . Ma qjuiyólatsja la pꞌa quelel qjuis tjüꞌünantsja ca nacj cupj tjevelecj mpes . Pajal quelel la nusijictsja , mpes nin .
52002009	Po quelel velectsja nun jilal Dios tjevelá . Nujola pyala ꞌoyn nyuca la tjijicj , nun ntꞌa tepyatjaquecj na . Cupj ma la tjemyonacj nun jis ve . Po tsjiꞌ la tjijicj la pꞌin . Jaw na tsjiꞌ la tjijicj . Püste na tsjiꞌ la tjijicj wa . Nin mpes ꞌücj ve jaylacj la tjijicj . Newa tjevelecj nun jilal Dios tjevelá . Tjevelecj tsjan niná Jesucristo ꞌüsüs la tjiji gente mpes .
52002010	Nun solejé , Dios selé ꞌotsꞌipj , cupj la tjijicj Dios jostsja jinwá nun jilal . Po ꞌüsüs way la tjijicj nun mpes . Pjü ma polel javelepj malala nyuca la tjijicj nun jilal . Malala tulucj la tjijicj .
52002011	Cupj qjuisas ꞌücj jos nsem Dios nun mpes . Nin mpes po ꞌüsüs nusin tjiꞌyüsa la tjijicj , yom jupj popa si ꞌüsǘ liji jinwá . Nujun ꞌasas tjeleque , tjevelecj niná Dios jos la müjí nun . Dios po ꞌüsüs way jupj . Pajal püné way jupj . La nu tꞌya , mpes jupj nun jis Jepa quinam .
52002012	
52002013	Dios tjevelá tjevelecj na , nun toponé cupj tjevelecj . Solejetsja tꞌücꞌ way tjevelecj Dios tjevelá . Solejetsja niná tjevelectsja gente pꞌin tjowelepj tulucj . Mpes lovin tjuwiꞌiquecj Dios lal nun mpes . Dios ꞌüsüs liji jupj tsꞌuyupj jilal , jupj tjevele japon mpes .
52002014	Neꞌaj patjá malala la tjajay nun jilal , toponé mpes . Nin pꞌiyá judiopan malala nyuca la tjajay Dios tsꞌuyupj jilal Judea ntꞌa . Dios tsꞌuyupj sa con̈ Jesucristo . Nin pꞌiyá tepyala nun jilal . Yupj nun ntꞌa ꞌa mulú patja moꞌm malala nyuca la nutjajay .
52002015	Judiopan tjüꞌünan Jesucristá , qjuis Jepa Püné jupj . Tjüꞌünan wa profetapan . Malala nyuca la tjajay wa cupj qjuilal . Yupj patja mpe qjuisin tjajam ; ma jisastsja cupj neꞌaj tepyatjaquecj yupj jis lal . Dios po ma jos yupj lajay . Pjü gente jis enemigopan yupj .
52002016	Cupj qjuisastsja judiopan tulucj ꞌücj mpatjam Dios lal . Mpes yupj jilal tjevelecj Jesucristo poꞌó . Judiopan ma jisastsja cupj mvelecj judiopan tulucj jilal Jesucristo poꞌó . Mpes malala nyuca la tjajay cupj qjuilal . Tꞌücꞌ way lovin malala nyuca la tjajay . Newa nin lajay yupj . Dios po ma jos yupj nin lajay , ne jupj pajal ca jis capj ntülüs quinam .
52002017	Qjuis catjampan , nun jilal tepyatjaquecj na , qjuis tjüjütütj nun mpe pjeꞌá qjuis ntüncüs cupj . Malala nyuca la tjajay cupj qjuilal . Mpes tjeleque ncupj . Newa nin , qjuiyola cupj nun mpes . Po quelel léquetsja nun ntꞌa nujus la nuc niswá . Napj la pülücj quelel jumtsja nun ntꞌa . Mopꞌin ma polel léquetsja Satanás la tjiji mpes . Tꞌücꞌ way ca nlaca nun ntꞌa pꞌa jawasiyá .
52002018	
52002019	¿ Ncu solejé tsjan mpes ꞌücj qjuisas cupj ? ¿ Ncu solejé tsjan mpes ꞌücj qjuisas nsem pꞌa jawasa ? ¿ Ncu solejé tsjan mpes velecj la pꞌa jilal ꞌücj qjuisas ? Nun mpes tsjay ꞌücj qjuisas . Nun mpes selecj tsjay ꞌücj qjuisas nsem qjuis Jepa Jesús niswa tjacꞌ na .
52002020	
52003001	Quelel pyaquecj niswá , po quelel léquetsja nun ntꞌa niswá . Newa ma polel léquetsja . Mpes quina pyatjaquecj Atenas poꞌó .
52003002	Jas tjejyamacj Timoteo nun ntꞌa . Nun solejé jupj cupj qjuis catjam Jesucristo mpes . Solejé wa jupj tsjiꞌ liji cupj qjuilal . Velecj la pꞌa jilal tsjan niná Jesucristo ꞌüsüs la tjiji gente mpes . Qjuisas nun lovin ca mponé Jesucristo lal . Qjuisas nun lovin ꞌücj jisas nsem Jesucristo lal poné mpes . Mpes cupj Timoteo jas tjejyamacj nun ntꞌa , nujun ꞌasas tjemey .
52003003	Qjuisas ma nujola nsem gente malala nyuca lajay na nun jilal . Nun Jesucristo jisas . Mpes solejé tꞌücꞌ way gente lovin ca malala nyuca la mijicj nun jilal . Ma nujola tꞌas .
52003004	Nun ntꞌa tepyatjaquecj na , lovin tjevelecj nun jilal gente ca malala nyuca la mijicj nun jilal , cupj qjuilal ꞌotsꞌipj . Nin tepyala cupj tjevelecj jin ; tꞌücꞌ way gente malala nyuca lajay nun jilal , cupj qjuilal ꞌotsꞌipj , Jesucristo se con̈cocj mpes .
52003005	Mpes napj jas tjejyam Timoteo nun ntꞌa . Napj po quelel seletsja ncu poné Jesucristo lal custjay . Po nólatsja ma poné ca nacj Jesucristo lal quinam . Nólatsja diablo tjevele toponé ca nacj . Pajal la pülücj nusin ꞌyüsa la tjijicj ; newa nólatsja ma nujisastsja Dios quinam ca nacj . Tꞌücꞌ way diablo malala vele gente jis lal , jos malala nyuca lajay .
52003006	ꞌÜcj najas ma nin tepyala nun jilal . Quina Timoteo tjacꞌ nun mpe . Po ꞌücj qjuisas jupj qjuis wala tjevele mpes . Qjuis wala tjevele nun poné Jesucristo lal custjay . Tjevele nun quelel lojí jupj custjay . Jupj tjevele nun pasal quelel cus nucú , cupj quelel nujus nyucucj jinwá . Tjevele nun lovin nujola cupj poꞌó .
52003007	Mpes ꞌücj qjuisas nun mpes . Quina pjü qjuisas ma tyaꞌacj ncupj . Gente malala nyuca lajay wa cupj qjuilal . Mopꞌin ꞌücj qjuisas nun mpes . Timoteo qjuis wala tjevele mpes nun poꞌó , po ꞌücj qjuisas tepyala . Nun poné Jesucristo lal custjay , mpes po ꞌücj qjuisas .
52003008	Po quelel so con̈có Jesucristo . Mpes ma nin qjuiyola quinam .
52003009	Nin mpes pajal wiꞌiquecj Dios lal nun mpes . Tsjay ꞌücj qjuisas nun poné mpes , ne wiꞌiquecj Dios lal . Dios selé pajal ꞌücj qjuisas nun mpes .
52003010	Lovin po le monacj Dios lal qjuisin majamas , nlaca nun ntꞌa nujus la nuc . Mopꞌin ma qjuisin tjejyama custjay . Cupj quelel nusin ꞌyüsa lijicj custjay Dios mpes . Ma pjü nusin tjiꞌyüsa custjay .
52003011	Mpes le monacj Dios lal , jupj ne cupj qjuis Papay . Le monacj wa qjuis Jepa Jesús lal ꞌotsꞌipj , yupj ca qjuisin majamacj nun ntꞌa .
52003012	Cupj qjuisas nun pajal ca quelel la müjí nun sejatjampan , gente la pꞌa wa ꞌotsꞌipj . Mpes le monacj Jesucristo lal jupj ca nucopj mpꞌaꞌsas pajal ca quelel la müjí quinam püna lal . Qjuisas nun ca quelel lis müjí yupj , cupj quelel la nujicj jinwá .
52003013	Más ꞌüsüs quelel lojí na , po ca ꞌüsüs nsem nun Dios lal . Solejé qjuis Jepa Jesús ncuwim pꞌa jawas , pjü Dios tsꞌuyupj jilal . Ca mveles ncu ꞌüsüs nyuca la tjijicj . Quiꞌá ꞌüsüs lojí na , ma nu maycas Jesucristo lal .
52004001	Pꞌa way quelel pyac quinam . Nun solejé tsjan jos Dios ca nun la müjí . Mpes jupj jos jin la müjí . Nusin tjiꞌyüsa la tjijicj tsjan jos jupj . Tꞌücꞌ way ꞌüsüs lojí nun quinam . Newa más ꞌüsüs la müjí qjuisas . ꞌIn tjajama ca ꞌüsüs la müjí Dios jos jin . Qjuis Jepa Jesucristo mpes nin velecj ; nin mpes ꞌücj nin velecj nun jilal .
52004002	
52004003	Lovin ꞌüsüs la müjí Dios jos jin . Solejé Dios jos lovin nin lojí . Dios jos yom ma myaꞌna jatsꞌom tulucj . Dios jos quepj ma jama voyum tulucj lal .
52004004	Dios ma jisas lovin quelel lajay yupj jisas jin . Po malala niná Dios lal . Dios jos ma lojí yupj jinwá , jos lovin ꞌüsüs lojí jupj jos jin . Jupj jos nun woyaqué , lowiqué nun sejatsꞌom jilal la pꞌin .
52004005	
52004006	Mpes ma tjalawiqué la pꞌa jilal . Yom pjaní yom pꞌa wa jatsꞌom neꞌaj myaꞌna , po malala la tjiji wa yom niná lal . Yom pjaní nin liji na la pꞌa jilal , qjuis Jepa Jesucristo ca cus ntülüs jupj . Nun nasa solejé niná . Cupj nasa tjevelecj nun jilal ca nin mpalas malala lajay .
52004007	Niswa quelel pyaquecj Dios jos yom ma myaꞌna la pꞌa yom jatsꞌom . Dios jos quepj ma jama pꞌa quepj voyum lal . Dios jos wa ma tjewyayin̈ ma jamanun pjü way . Dios jos cupj nin lijicj jupj jos jinwá .
52004008	Dios jos cupj pajal ꞌüsüs nsem . Mpes jupj qjuis tjeꞌyaya jupj Cjües . Tꞌücꞌ way nepénowa ma lajay jupj jos jinwá . Mpes ma jisas Dios .
52004009	Quina pꞌa way quelel pyaquecj . Dios jos quelel lojí nunwá . Nin solejetsja . Nusin tjiꞌyüsa la tjiji Dios . Mpes nasa quelel la sojí nun sejatjampan .
52004010	Tꞌücꞌ way nun quelel lojí nun sejatjampan pjü way Macedonia poꞌó . Newa nin , qjuisas más ꞌüsüs quelel lojí yupj .
52004011	Nujola tepyala nin nu tjijyüꞌtücj . Nu tjijyüꞌtücj ma lo velelé pjü jilal . Nu tjijyüꞌtücj ma nujola tꞌas la pꞌa lajay mpes . Nu tjijyüꞌtücj pasal tsjiꞌ lojí .
52004012	Mpes ca ma jisas ves , la pꞌa jutsꞌaꞌá . Mpes wa la pꞌa ca jus nlayecj ꞌüsüs way nun . Yupj ma sa con̈ Jesucristo custjay .
52004013	Qjuis catjampan nepénowa tecyaꞌlin̈ . Mopꞌin ma ꞌaplijila nu tapalas . ꞌÜsüs ca jis mpalas . Qjuisas ca jus nlayé ꞌüsüs ca jis mpalas . Qjuis catjampan tulucj ꞌaplijila se palá yupj sin popa cyaꞌlin̈ na . Ma salejepj tsjan ca jis mpalas . Tꞌücꞌ way ma ꞌüsüs ca jis mpalas yupj .
52004014	Cupj pyonecj Jesucristo tepeꞌe . Pyonecj Dios jas tjijyünsa jupj , tüpüꞌü niswá . Pyonecj tjemey Dios ntꞌa , mopꞌin ncuwim jupj niswá . Dios ca jis ncunus qjuis catjampan Jesucristo lal .
52004015	Nun mpes pyaquecj qjuis Jepa Jesucristo tjevelá . Jupj niswa tjacꞌ na , jupj lal japon nepénowa newa mpatjam nsem custjay . Mwalá way tulucj ca mal yupj Dios ntꞌa qjuis catjampan tecyaꞌlin̈ jilal .
52004016	Qjuis Jepa Jesucristo Dios püꞌü mpe palá ncuwim nosis ntꞌa . Jupj jacꞌ na , ángel más püné ca yümücj pjac mveles . Gente ca mpjacan̈ wa Dios trompeta . Dios yümücj ca müjüꞌtüs . Nin tepyala na , qjuis catjampan tecyaꞌlin̈ ca sin müjünsüs , mpatjam ca niswá .
52004017	Niswa janucun jis tepyala na , Dios ca ꞌa jis mulus patja witjacj yupj jilal mol ntꞌa . Yupj ca la müjüsün̈ qjuis Jepa Jesucristo neꞌaj . Lovin ca mpatjam jupj lal .
52004018	Nunwá ꞌücj nujisas la müjí , niná tepyaquecj mpes .
52005001	Qjuis catjampan , ma ca mpac tsjan jawas ncuwim Jesucristá . Ma selecj tsjan jawas ncuwim .
52005002	Pjü ma salejepj tsjan jawas ca ncul pwecapan . Nin pꞌiyá pjü ma salejepj tsjan jawas ncuwim Jesucristá .
52005003	Gente ca mvelecj pjü ma la palan , pjü ꞌüsüs patja . Niná tjowelepj na , len̈ way malala ca jis mpalas . Tꞌücꞌ way len̈ way ca malala jis mpalas . Quepj way tsjicj quelel myaꞌna na , len̈ way vyaja pyala . Nin pꞌiyá , len̈ way ca malala jis mpalas gente nenem jilal .
52005004	Nun yupj jinwá tulucj . Nun napj natjampan Jesucristo mpes . Nusin ꞌyüsa ca nin mpalas . Mpes solejé Jesucristo ncuwim niswá . Nun lu nucú jupj ncuwim . Pecj jacꞌ na jinwá tulucj ca nsem nun jis lal .
52005005	Nun pjü way , tjejyawca ntꞌa potjaqué jinwá , Dios mpes nusin ꞌyüsa mpes . ꞌÜsüs lojí nun , Dios jos jinwá . Ma püste ntꞌa pyatjaquecj jinwá cupj . Ma lijicj diablo jos jinwá .
52005006	Mpes ꞌin tjajamá , más ꞌücj lovin ca la nucucj Jesucristo ncuwim . La pꞌa ma nin la nucucj . Lovin po nujisas tꞌas Jesucristo ncuwim .
52005007	Nepénowa püste ntꞌa patja jinwá ; ma yola Jesucristo ncuwim . Yupj ma lajay Dios jos jinwá .
52005008	Nin tulucj cupj qjuis lal . Cupj jaw ntꞌa pyatjaquecj jinwá . Mpes más ꞌücj lovin qjuiyola pyala Jesucristo ncuwim . Nasa tepyonecj Dios lal . Nasa quelel lijicj jupj . Pyonecj pajal ꞌüsüs ca qjuis mpalas , ca mpatjaquecj Dios lal . Niná selecj , mpes ma lijicj diablo jos jin .
52005009	Dios po ma jos gente malala lajay , ne jupj ca jis capj ntülüs . Jupj ma jos ca nin nsem cupj qjuis lal . Jupj jos mpatjaquecj jupj lal . Mpes ca qjuis ncunus jupj ntꞌa qjuis Jepa Jesucristo lal tepyonecj mpes .
52005010	Jesucristo tepeꞌe cupj mpes . Mpes ca mpatjaquecj jupj lal pꞌa jawasiyá . Tecyaꞌlequecj naya ncuwim ca nacj . Newa ca cüpatjaquecj custjay ca nacj , jupj jacꞌ na . Mopꞌin nin , tꞌücꞌ way ca mpatjaquecj jupj lal .
52005011	Mpes nunwá ꞌücj nujisas la müjí . Nunwá nusin ꞌyüsa la müjí Dios poꞌó . Tꞌücꞌ way niná nusin ꞌyüsa lojí quinam . Najas lovin nusin ꞌyüsa lojí niná .
52005012	Qjuis catjampan , nepénowa ꞌüsüs javelepj tsjan más ꞌücj lojí nun . Yupj nusin ꞌyüsa lajay Dios jos jinwá . Yupj pajal nucopj japꞌacj nun . Mpes najas nun welé yupj jilal po ꞌüsüs way nin lajay .
52005013	Najas pajal ꞌüsüs way lojí yupj mpes . Najas po quelel la sojí yupj , nin lajay mpes . Po ma la tjoweꞌlé nunwá .
52005014	Niná najas nin lojí wa : nepénowa neꞌaj se pjasá . Jis tjüjüꞌtǘ tsjiꞌ la mijicj yupj . Nepénowa nun ntꞌa ꞌaplijila jatja . ꞌÜcj jisas nsem la müjí nun . Nepénowa nun ntꞌa pülücj way tulucj sin tjiꞌyüsa Dios poꞌó . Mpes jis capj mpꞌaꞌsá . La pꞌa ma ꞌüsüs lajay na , po ma tsꞌu tjiꞌinyá yupj jis lal .
52005015	Tꞌücꞌ way gente ca malala la mijis nun jilal . Po ma malala la müjí nun yupj jilal . Pasal ꞌüsüs way la müjí nunwá . ꞌÜsüs way la müjí pjü jilal .
52005016	Lovin ꞌücj nujisas tꞌas nun .
52005017	Lovin mvelé nun Dios lal .
52005018	Nenéyawa malala ca nu mpalas . Newa tjüwüiꞌiqué Dios lal . Jupj jos wüiꞌiqué jupj lal . Dios jos nun nin lojí napj tjevelé jin , Jesucristo so con̈có mpes .
52005019	Ma tjowelé Dios Cjües lal : “ Lyájasa tꞌas ” .
52005020	Nepénowa javelepj Dios velá . Najas mpjaꞌaqué yupj javelepj .
52005021	Nusin tjüꞌüsüs ncu tꞌücꞌ way javelepj Dios jos jin . Nepénowa tꞌücꞌ way javelepj Dios tjevelá . Nin la müjí yupj jajütütj jin .
52005022	Nepénowa malala javelepj . Mpes lovin ma la müjí yupj jajütütj jin .
52005023	Ma qjuiyola pjü mpes , Dios nin liji . Najas nun pasal ꞌüsüs nsem Dios lal , jupj ca nin la numijis . Najas Dios lovin majamas ca nun jis pꞌüy , nun jis qjues ꞌotsꞌipj . Najas ma nu maycas ca Jesucristo niswa tjacꞌ na , jupj ne cupj qjuis Jepa Püné .
52005024	Tꞌücꞌ way Dios la nu tꞌya . Mpes tꞌücꞌ way nun pasal ꞌüsüs nsem Dios lal , nin la numijis jupj . Jupj ca nu majamas nun . Jupj lovin nin liji jupj tjevele jin .
52005025	Qjuis catjampan , qjuisas Dios lal mvelé nun cupj mpes .
52005026	Süs wa la müjí qjuis catjampan pjü way jilal , yus nucú na . ꞌÜcj nujisas tꞌas yus nucú na .
52005027	Napj nu jyütütj nun moꞌo ca mvelé papel niná pjü qjuis catjampan jis la pjac . Qjuis Jepa Jesucristo jos nun ca nin la müjí , mpes nin velé napj .
52005028	Najas Jesucristo ꞌüsüs way la numijis nun pjü way jilal , jupj ne cupj qjuis Jepa Püné .
53001001	Napj Pablo . Napj lal patja wa Silvano , Timoteo ꞌotsꞌipj . Nun Dios tsꞌuyupj Tesalónica ntꞌa . Papel niná pyaquecj nun mpes . Nun Dios so con̈có , Jesucristo so con̈có ꞌotsꞌipj . Dios cupj qjuis Papay , Jesucristo cupj qjuis Jepa Püné way jupj .
53001002	Najas yupj ꞌüsüs ca la mijicj nun mpes . Najas wa nun ma nujola nsem pjü mpes , yupj ca nin la numijicj . Dios cupj qjuis Papay . Jesucristo cupj qjuis Jepa Püné .
53001003	Qjuis catjampan , más ꞌücj lovin wiꞌiquecj Dios lal nun mpes . Nun lovin más ꞌüsüs nusin ꞌyüsa Dios poꞌó , pajal quelel lojí wa nunwá . Püna ꞌotsꞌotsꞌ way quelel la tjüjí nunwá ; quina pajal quelel lojí yupj .
53001004	Mpes lovin ꞌüsüs velecj nun poꞌó Dios tsꞌuyupj ꞌa si mulú ntꞌa . Gente malala lajay nun jilal Jesucristo so con̈có mpes , nun newa lojí Dios jos jin . Tꞌücꞌ way malala nu pyala . Newa ꞌüsüs lojí , newa poné Dios nucopj pꞌyaꞌsa . ꞌÜcj qjuisas nin lojí mpes .
53001005	Nin mpes ꞌücj jus nlayecj Dios ꞌücj nin mveles nun ꞌüsüs jupj lal . Nin mpes jupj ca mveles nun jupj si jütüta popa wa , ne ca jupj lal mpatjaqué . Tꞌücꞌ way malala nu tepyala quinam Dios jyüꞌta jin lojí mpes .
53001006	Dios selé pjacj niná malala nyuca la nutjajay . Mpes Dios ca la mijis jupj tjevele jin . Malala ca jis mpalas ; Dios nin ca la mijis yupj malala nyuca la nutjajay mpes .
53001007	ꞌÜsüs ca nsem nun jis lal . Ma malala nu mpalas ca niswá , Dios ca la mijis . Nin pꞌiyá ca la mijis cupj qjuilal . Nin la mijis Jesucristo jacꞌ na tsjun mpe . Ncuwim ꞌawa lal , ꞌawa mwalaquem jupj ntꞌa , gente jis capj tyüla mpes . Jesucristo qjuis Jepa Püné way jupj . Pjü ca jus nucucj . Ncuwim jupj angelpan jilal ; noypan yupj pajal .
53001008	Dios ma jisas ca jis capj ntülüs jupj . Ma jisas Dios tjevelá Jesucristo poꞌó , jis capj tyüla jupj . Jupj tjevele tsjan ꞌüsüs liji jupj gente mpes , qjuis Jepa Jesús la tjiji mpes .
53001009	Pajal malala ca jis mpalas , yupj malala la tjajay mpes . Lovin ca nin nsem yupj jis lal , lovin ma ꞌyüꞌsa . Ma polel patja cupj qjuis Jepa Jesucristo lal . Yupj lovin ma jus nucucj ca . Ma ca nucucj jupj pajal ꞌüsüs way jyüꞌta ; ma ca nucucj jupj tꞌücꞌ way püné pajal .
53001010	Dios ca la mijis ca nin nsem yupj jis lal , Jesucristo jacꞌ na . Tꞌücꞌ way pꞌa jawasa ncuwim jupj . Nin jawas pajal ꞌüsüs way nsem . Tjacꞌ na , Dios tsꞌuyupj pajal ꞌüsüs mvelecj ca Jesucristo poꞌó . Yupj jisastsja jupj . Pajal ꞌüsüs Jesucristo , nin ca yola nsem yupj jupj poꞌó . Nun toponé cupj tjevelecj Jesucristo poꞌó , mpes ca mpatjaqué wa nun Dios tsꞌuyupj la pꞌa wa jilal .
53001011	Mpes lovin velecj Dios lal nun mpes . Nun Dios tsꞌuyupj nu tepyala , Dios la nu tꞌya mpes . Le monacj Dios lal ꞌüsüs jos nsem jupj nun lojí mpes . ꞌÜsüs way quelel lojí . Le monacj Dios lal lovin ca ꞌüsüs quelel la müjí , Dios la mijis ca . Pasal püné way jupj . Nun poné Jesucristo lal , mpes quelel lojí jupj jos jin . Le monacj Dios lal lovin ca la müjí jupj jos jin . Le monacj Dios ca nin la mijis nun mpes . Pajal püné jupj .
53001012	Qjuisas gente ca ꞌüsüs mvelecj Jesucristo poꞌó , nun lojí mpes . Jupj cupj qjuis Jepa Püné . Gente ca ꞌüsüs mvelecj nun poꞌó Jesucristo mpes . Cupj qjuis Dios ꞌüsüs liji nun mpes , qjuis Jepa Jesucristo ꞌüsüs liji wa nun mpes , ne ca nin mpalas .
53002001	Natjampan , nun solejé Jesucristo ncuwim niswá . Jupj cupj qjuis Jepa Püné . Solejé jupj ntꞌa ca ꞌa qjuis mulus .
53002002	Nepénowa tjowelepj Jesucristo nasa tjacꞌ . Nepénowa nin tjowelepj ca nacj Dios tsꞌuyupj ꞌa jis tjimyula ntꞌa . Yupj nepénowa tjowelepj cupj pꞌiyá nin tepyaquecj ca nacj . Yupj tjowelepj nin tjoweleptsja Dios mpes ca nacj . Najas ma mponé ca yupj javelepj . Ma nin nujola tꞌas yupj tjowelepj mpes . Tꞌücꞌ way tulucj javelepj yupj .
53002003	Nepénowa ca la ntsawilicj nun jilal . Ma mponé yupj jilal . Tꞌücꞌ way Jesucristo ma niswa tjacꞌ custjay . Mwalá way pajal malala ca mpalas quiꞌá , custjay ma tjacꞌ na pꞌin . Pasal pülücj ma ca jisas nsem Dios . Pasal malala ca mvelecj jupj poꞌó . Dios enemigo lay mpalas wa . Jupj ma jos pjü way Dios tjevelá . Dios ca jas majamas jupj ꞌawa püné ntꞌa .
53002004	Dios enemigo mveles ca jupj más püné pjü dios witjacj jilal . Tꞌücꞌ way gente jatatj dios pülücj witjacj , yola yupj jis dios witjacj pajal noypan . Mopꞌin Dios enemigo ca mveles jupj más püné yupj jis dios witjacj jilal . Ca mveles yupj jis dios witjacj malala . Dios enemigo maꞌajam ca Dios wo moꞌó . Mveles ca Dios tꞌücꞌ way jupj . Nin tulucj .
53002005	Nun ntꞌa tüpüꞌüs na , niná tjeveletsja nun jilal . Napj selé lovin ma nujoꞌ tepeꞌe niná .
53002006	Nun solejé tsjan mpes Dios enemigo ma polel lay pyala quinam . Dios ca mveles tsjan jawas ꞌücj lay pyala .
53002007	Tꞌücꞌ way pasal pülücj tsjay malala lajay nasa , ne ma lajay Dios jos jin . Cupj qjuisin tjiꞌyüsa tsjan mpes nin lajay . Dios qjuisin tjiꞌyüsa la tjiji niná ; jupj ma se ꞌaya pjü way sin ꞌyüsa niná . Newa Dios enemigo ma lay tepyala custjay . Dios enemigo ma polel lay pyala custjay ; pjaní way ma ꞌyaya jupj nin liji quinam . Dios jos na , niná ca mim quepé . Jupj tjemey na , Dios enemigo ꞌücj lay mpalas .
53002008	Dios nin tjevele na , lay mpalas ca . Locopyaya cupj qjuis Jepa Jesucristo ncuwim . Pajal püné nsem jupj , jacꞌ na . Jupj ca jus mojos Dios enemigo , mpaꞌis ca jupj . Len̈ ca nsem jupj , Jesucristo nin la mijis ca .
53002009	Dios enemigo jacꞌ na , la pülücj pꞌa casá la mijis ca , yom pꞌin ma polel liji jinwá . Satanás ca maꞌayas ne püné nsem jupj . Gente pasal yola nsem jupj liji mpes . Jupj ca jos nsem yupj mponecj jupj pꞌiyá más püné pjü jilal .
53002010	Nin mpes pajal malala ca jis mpalas pülücj jilal tecyaꞌlin̈ na . Dios enemigo ca pasal malala nyuca la mijis , ca yus ntsawilis , mpes ca pülücj mponecj jupj más püné pjü jilal . Yupj ma quelel sin ꞌyǘsatsja tsjan tꞌücꞌ way , mpes ca mal ꞌawa püné moꞌó ; Dios lal mpatjam tulucj yupj .
53002011	Mpes Dios ca la mijis ne tꞌücꞌ way Dios poꞌo ma ca polel sin müꞌüsüs . Yupj ca mponecj la tsuwilpan jilal .
53002012	Mpes Dios ca mveles yupj pjü way malala nyuca la tjajay , ne ma ca mpatjam jupj lal . Yupj ma topon tsjan tꞌücꞌ way , mpes ca nin nsem . Tjuwiꞌin̈ malala la tjajay na .
53002013	Nun malala lajay jinwá tulucj . Más ꞌücj lovin wiꞌiquecj Dios lal nun mpes . Nun qjuis catjampan . Qjuis Jepa Jesucristo quelel la nusiji nun . Püna , pjü cjuwatsja na , Dios la nu tꞌya . Jupj jostsja nun mpatjaqué jupj lal , mpes la nu tꞌya . Jupj jostsja ca nin nsem nun toponé mpes . Nun toponé tꞌücꞌ way Dios poꞌó , Jesucristo poꞌó ꞌotsꞌipj . Jupj jostsja ca nin nsem wa jupj Cjües mpes . Nun Dios jutsꞌaꞌá nu tepyala , jupj Cjües la tjiji .
53002014	Nun toponé nun jis wala tjevelecj na Jesucristo poꞌó . Tjevelecj tsjan niná jupj ꞌüsüs la tjiji gente mpes . Dios nucopj tjepꞌyaꞌsa nu la pon cupj tjevelecj . Jupj jos nun pajal ꞌüsüs nsem , pajal püné nsem wa , qjuis Jepa Jesucristo jinwá . Nin mpes nucopj tjepꞌyaꞌsa jupj .
53002015	Mpes lovin toponé nusin tjiꞌyüsa la tjijicj mpes . Cupj pꞌiyá qjuisin tjiꞌyüsa , niná pꞌiyá nusin tjiꞌyüsa la tjijicj . Nun ntꞌa tepyatjaquecj na , nusin tjiꞌyüsa la tjijicj . Papel tepyaquecj wa nun mpes , nusin tjiꞌyüsa la tjijicj wa papel nenem mpes . Qjuisas lovin mponé pjü way nusin tjiꞌyüsa la tjijicj .
53002016	Jesucristo cupj qjuis Jepa Püné . Dios cupj qjuis Papay . Dios pasal ꞌüsüs way la tjiji cupj mpes . Mpes selecj jupj quelel la qjuisiji . Ma lecj jeyacj lovin tsjiꞌ lijicj Dios mpes . Ma lecj jeyacj Dios la tjiji . Dios mpes selecj ca ꞌüsüs qjuis mpalas . Dios pasal ꞌüsüs la tjiji cupj qjuilal .
53002017	ꞌÜsüs quelel lojí Dios mpes . ꞌÜsüs quelel welé Dios mpes . Le monacj Dios lal , Jesucristo lal wa , ma ca locj meyá tsjiꞌ lojí na Dios mpes . Le monacj wa lovin ca ꞌüsüs polel tsjiꞌ la müjí jupj mpes .
53003001	Quina pꞌa mpes ca mpac . Cupj ca mvelecj lovin la pꞌa jilal Jesucristo poꞌó . Qjuisas pülücj sin müꞌüsüs ca jupj poꞌó , mpes qjuisas nun mvelé Dios lal cupj mpes . Qjuisas pꞌa ntꞌa patja ca mponecj wa ; qjuisas len̈ way ca nin nsem . Qjuisas yupj mwiꞌin̈ Dios lal yupj sin tjiꞌyüsa mpes . Nintsja nun jis lal : nun tjüwüiꞌiqué tjapjaꞌaqué na Jesucristo poꞌó .
53003002	Tꞌücꞌ way gente pasal malala ca malala quelel la qjuis mijicj . Gente pülücj way ma japon Jesucristo lal . Qjuisas gente malala nenem ma ca polel malala la mijicj cupj qjuilal . Mpes qjuisas mvelé nun Dios lal cupj mpes .
53003003	Tꞌücꞌ way qjuis Jepa Jesucristo ca nu majamas nun . Lovin nin liji jupj tjevele jinwá . Lovin ca quelel cus con̈có Jesucristo , jupj pꞌiyá ca nin la numijis . Ma malala ca nu mpalas , nin la mijis jupj nun mpes .
53003004	Qjuis Jepa Jesucristo lal pyonecj , mpes pyonecj nun nin lojí cupj jyüꞌtücj jinwá . Cupj pyonecj nun lovin ca nin la müjí .
53003005	Velecj Dios lal nun mpes ; qjuisas nun quelel la sojí la pꞌa , Dios quelel la siji jinwá . Qjuisas nun newa ca ꞌüsüs la müjí malala tepyala na . Qjuisas lovin ꞌüsüs la müjí Jesucristo la tjiji jinwá . Mpes velecj qjuis Jepa Dios lal nun mpes .
53003006	Qjuis catjampan nepénowa ma quelel tsjiꞌ lajay . Nin solejé nun . Yupj ma lajay cupj sin tjiꞌyüsa la tjijicj jinwá . Mpes cupj nu jyüꞌtücj ma jis capj ncon̈có . Nin nu jyüꞌtücj Jesucristo mpes , jupj cupj qjuis Jepa Püné .
53003007	Nun solejé más ꞌücj lojí cupj la tjijicj jinwá . Po tsjiꞌ la tjijicj , nun ntꞌa tepyatjaquecj na .
53003008	La pꞌa jis ve tjelyajacj na , jaylacj la tjijicj . Pasal yümücj tsjiꞌ la tjijicj . Jaw na , tsjiꞌ la tjijicj . Püste na , tsjiꞌ la tjijicj wa . Mpes tꞌemel tyaꞌactsja tsjiꞌ la tjijicj mpes . ꞌÜcj jaylacj la tjijictsja nun jis ve tjelyajacj na .
53003009	ꞌÜctsja qjuis la mon nun jis ve , ma jaylacj la qjuijicj . Mopꞌin ma nin la tjijicj . Quelel tsjiꞌ lijictsja , ne jaylacj lijictsja cupj tjelyajacj . Más ꞌücj nin . Qjuisastsja nun nucú cupj nin la tjijicj ; qjuisastsja nun nin pꞌiyá la müjí , mpes nin la tjijicj .
53003010	Nun ntꞌa tepyatjaquecj na , la pülücj nun jis wala tjevelecj ma maꞌayá jis la las ma tsjiꞌ lajay jilal .
53003011	Cupj nasa jus nlayecj nepénowa neꞌaj ma quelel tsjiꞌ lajay , mpes ninana pyac napj quinam . Yupj sin javelepj la pꞌa lajay mpes . Ma tsjiꞌ lajay . Malala nin .
53003012	Qjuisas yupj ca tsjiꞌ la mijicj . Si jütütücj tsjiꞌ la mijicj , ne jaylacj la mijicj yupj jis ves . Si jütütücj ma yola la pꞌa lajay mpes . Qjuis Jepa Jesucristo jos nin jyüꞌtücj .
53003013	Natjampan , qjuisas lovin ꞌüsüs la müjí .
53003014	Nepénowa ma ca quelel la mijicj ca nacj cupj tepyaquecj jin . Nusin tjüꞌüsüs pjacj niná , ne ma jis capj ncon̈có . Mpes ca jis maycas malala nyuca lajay mpes .
53003015	Newa nin , yupj nun jis enemigopan tulucj . Tꞌücꞌ way yupj nun sejatjampan . Mpes nun ca mvelé yupj jilal más ꞌücj nin lajay cupj tepyaquecj jin . Quelel la sojí , ne nin ca mvelé nun .
53003016	Tꞌücꞌ ca mpac quinam . Qjuis Jepa Jesucristo liji ne ma qjuiyola pjü mpes . Qjuisas nun lovin ma nujola nsem pjü mpes , ne nin le monacj jupj lal ca nin nsem , ꞌüsüs pyala na ꞌotsꞌipj , malala pyala na ꞌotsꞌipj . Qjuisas qjuis Jepa Jesucristo lovin ca nucopj ncon̈cos .
53003017	Niná napj pꞌin pyac nun mpes . Napj nlá nin pyac . Pjü papel pyac na , nin pꞌiyá pyac napj nlá . Mpes jus nlayé ca tꞌücꞌ way napj jas tjejyam niná .
53003018	Najas Jesucristo ꞌüsüs way la numijis nun pjü way jilal , qjuis Jepa Püné way jupj .
54001001	Napj Pablo . Dios ntjijütüta napj mvelé gente jilal jupj mpes . Nin tjejyama la veles jupj mpes Jesucristo poꞌó . Apóstol napj . Dios la tjiji cupj ꞌücj ca mpatjaquecj jupj lal . Jesucristo mpes selecj cupj ca mpatjaquecj jupj lal .
54001002	Timoteo , pülücj jin tjiꞌyüsa la tjejay napj Jesucristo poꞌó . Nasa tepyon jipj Jesucristo lal . Po ꞌüsüs jin tjiꞌyüsa , tsjicj si ꞌüsǘ jinwá , popay si ꞌüsǘ liji na . Jipj mpes nin pyac quinam . Dios cupj qjuis Papay , Jesucristo cupj qjuis Jepa Püné . Najas ꞌüsüs way lajay yupj jipj mpes . Najas yupj lovin cyapj mpꞌaꞌsacj , malala ꞌe palá na . Najas pjü mpes ma jele nsem , nin la mijicj yupj .
54001003	Jipj selen nepénowa neꞌaj Efeso poꞌó sin ꞌyüsa lajay tꞌücꞌ tulucj . Dios vele jin tulucj javelepj yupj . Nin yola püna tapatja tjowelepj mpes pꞌin . Pülücj nin tjowelepj tꞌücꞌ tulucj . Ninana sin ꞌyüsa lajay yupj . Püna tapatja yupj jis lá mpes sin ꞌyüsa lajay wa . Japon Dios qjuisin ꞌyüsa liji yupj jis lá mpes . Nin tulucj . Napj quelel jumtsja na Macedonia ntꞌa , najastsja jipj ca jis müjüꞌtün niyom nenem ma nin la mijicj yupj lajay jin , mpes napj la tjemyon jipj ma mim Efeso mpe . Nin najas custjay , najas ma mim Efeso mpe , ca nin mvelen niyom nenem jilal ma nin la mijicj . Yupj la velel sin ꞌyüsa lajay mpes . Ma lajay Dios jos jin . Dios jos gente ꞌüsüs nsem jupj lal japon na Jesucristo mpes .
54001004	
54001005	Najas jipj niná si jütütj mpes pjü ca quelel lis mijicj la pꞌa . Dios jos jupj tsꞌuyupj jupj jos jin quelel lajay la pꞌin . Jos ma yola nsem malala la tjajay mpes . Tꞌücꞌ way Dios perdonar lis tjiji . Jos yupj po japon jupj tjevelá . Jupj jos jin lajay na , ꞌücj quelel la sajay la pꞌa , jupj jos jinwá .
54001006	Nepénowa neꞌaj ma lajay Dios jos jinwá quinam . Pülücj javelepj , mopꞌin gente ma sin ꞌyüsa Dios jos jinwá yupj javelepj mpes .
54001007	Yupj quelel sin ꞌyüsa lajay Moisés tjijyüꞌta mpes . Nin javelepj Moisés tjijyüꞌtá ; newa nin , yupj pꞌiyá ma ꞌüsüs sin tjiꞌyüsa niná . ꞌÜsüs sin tjiꞌyüsa jinwá javelepj , mopꞌin ma ꞌüsüs sin tjiꞌyüsa yupj .
54001008	Cupj selecj Moisés tjijyüꞌtá ꞌüsüs way . Dios jos gente ma lajay , niná yupj ꞌücj sin ꞌyüsa Moisés tjijyüꞌta mpes . Po ꞌüsüs way Moisés tjijyüꞌtá .
54001009	Selecj Moisés tjijyüꞌta gente ꞌüsüs mpes tulucj . Niná tjijyüꞌta gente malala lajay mpes . Nepénowa ma jisas la pꞌa jajütütj . Nepénowa ma lajay jepapan tjüjütütj jin . Nepénowa ma jisas Dios . Nepénowa pülücj malala lajay pꞌin . Nepénowa ma quelel lajay Dios jos jin . Nepénowa malala javelepj Dios poꞌó , la pjütsꞌün pꞌin . Nepénowa jaꞌünan jis papay . Nepénowa jaꞌünan yupj sejamay . Nepénowa jaꞌünan la pꞌa . Pjü nenem malala lajay . Yupj mpes Moisés nin tjijyüꞌta .
54001010	Niyom nepénowa neꞌaj jamanun la pꞌa sejatsꞌom . Nequem nepénowa neꞌaj jil la pꞌa jis vayum jilal . Ma tjewyayin̈ , yupj nepénowa nin pꞌiyá lajay . Niyom nepénowa neꞌaj jamanun pꞌa noyomes , yupj sejatsꞌom jin yola yupj . Gente nepénowa pequen̈ gente la pꞌa . Nepénowa la tsuwil . Nepénowa javelepj tꞌücꞌ way ca mvelecj , mopꞌin la tsuwil pꞌin . Pjü nenem malala lajay . Yupj mpes Moisés tjijyüꞌtá . Tꞌücꞌ way gente pꞌa nepénowa ꞌüsüs sin ꞌyüsa lajay Dios jos jin . Sin ꞌyüsa lajay Dios tjevelá . Jupj tjevele po ꞌüsüs . Gente ma lajay na Dios tjevele jin , malala lajay yupj . Yupj mpes Moisés tjijyüꞌtá .
54001011	Dios nin tjejyama la veles la pꞌa jilal jupj tjevelá . Nin velé Dios ꞌüsüs liji gente jis lal Jesucristo mpes . Pajal püné way jupj . ꞌÜsüs püꞌü jupj lovin .
54001012	Qjuis Jepa Jesucristo pajal ncapj tjepꞌyaꞌsa , mpes napj polel lejay jupj jos jin . ꞌÜsüstsja jupj lal napj tsjiꞌ lejay jupj mpes , ne wüiꞌis napj jupj lal . Wüiꞌis jupj lal jupj nin tjejyama tsjiꞌ lejay jupj mpes .
54001013	Tꞌücꞌ way pasal malala tjevelé napj Jesucristo poꞌó yas nam . Malala lis tjejay Dios tsꞌuyupj jilal . Po malala tjevelé yupj jilal yupj topon mpes Jesucristo poꞌó . Ma tꞌücꞌ way nin tjiꞌyüsa Jesucristo poꞌó , ma seletsja malala la tjejaytsja napj . Mpes Jesucristo ma malala la tjiji napj lal . ꞌÜsüs la ntjiji .
54001014	Qjuis Jepa Jesucristo pajal quelel la ntjiji . Más ꞌüsüs la tjiji jupj pjü jis lal . Jupj la tjiji mpes , quina tꞌücꞌ way pyon napj jupj poꞌó . Napj ninana pyon jupj jos jinwá . Jupj la tjiji mpes , napj quelel la sejay la pꞌa . Quelel la sejay la pꞌa , jupj jos jinwá .
54001015	Jesucristo tjacꞌ nosis ntꞌa . Jupj la tjiji mpes , malala la tjajay ꞌücj mpatjam Dios lal . Ninana po tꞌücꞌ way . Más ꞌücj pjü japon niná . Tꞌücꞌ way más malala la tjejay napj pjü jilal .
54001016	Mopꞌin nin , Jesucristo ꞌüsüs la ntjiji , napj malala la tjejay na . Jupj jostsja pjü ca sin müꞌüsüs jupj ma tsꞌi tjiꞌina yom más malala lal , mpes ꞌüsüs la ntjiji jupj . Jupj jostsja la pꞌa ca nucucj , ca mponecj wa jupj lal . Topon na , mpatjam ca lovin Dios lal .
54001017	Dios más püné pjü jilal . Lovin más püné nsem jupj pjü jilal . Lovin ma mpaꞌis ca jupj . Pjü ma polel sa nuc . Jupj pjaní Dios . Najas pjü lovin yola nsem jupj más püné pjü jilal . Najas pjü lovin ꞌüsüs javelepj jupj poꞌó . Amén .
54001018	Timoteo , niswa quelel velé ꞌüsüs jin tjiꞌyüsa tjevelé mpes , way tsjicj way si ꞌüsǘ jinwá , popay si ꞌüsǘ liji na . Quina ꞌi jütütj , ninana najas ca nin la mijin . Jele pyala püna pꞌin nepénowa tjowelepj ꞌüsüs ca tsjiꞌ la mijin Jesucristo mpes . Niná tjowelepj Dios mpes . Mpes niná ꞌi jütütj jin lejay na , ꞌüsüs lejay jipj Jesucristo mpes . Jesucristo mpes ꞌüsüs lejay na , militar ꞌüsüs jinwá nsem jipj jupj mpes .
54001019	Lovin la mijin Jesucristo jos jin . Nin lejay na , najas jipj ca jus nlayen ꞌüsüs way nin lejay . Nepénowa salejeptsja ꞌüsüs la tjajaytsja , mopꞌin pꞌa jawasa malala quelel la jaytsja niswá . Malala nin . Quina ma lajay Jesucristo jos jin .
54001020	Yupj pjaní Himeneo . Pꞌa wa Alejandro . Napj tjijyütütj yupj ma mal Dios tsꞌuyupj ꞌa si mulú ntꞌa . Tjevelé ꞌücj Satanás malala la siji . Mpes ca sin müꞌüsüs más ꞌücj ma malala javelepj Dios poꞌó .
54002001	Tsjan najas napj ca Dios tsꞌuyupj nin la mijicj , niná ca mpac jipj mpes quinam . Najas yupj javelepj Dios lal pjü mpes . Najas yupj la mon wa la pꞌa jisas mpes . Najas yupj wiꞌin̈ Dios lal jupj liji mpes la pꞌa jilal .
54002002	Najas javelepj wa Dios lal jepa noypan mpes . Najas javelepj Dios lal pjü jepapan mpes . Ca la monacj ma la mpaꞌnacj la pꞌa ntꞌa patja jilal . Mpes cupj ca polel la mijicj Dios jos jinwá ; ma ca nin qjuiyola ncu ca malala mpalas . Cupj ca ꞌüsüs polel la mijicj lovin la pꞌa mpes .
54002003	Dios lal javelepj na la pꞌa mpes , ꞌücj niná Dios lal . ꞌÜcj jos pyala jupj . Dios la tjiji cupj ꞌücj ca mpatjaquecj jupj lal .
54002004	Dios jos pjü ca mpatjam jupj lal . Jupj jos pjü sin ꞌyüsa tꞌücꞌ way , ne ꞌücj mpatjam yupj jupj lal .
54002005	Dios pjaní jupj . Gente ꞌüsüs polel nsem Dios lal Jesucristo mpes la pꞌin . La pꞌa mpes tulucj . Jesucristo gente jupj cupj jinwá .
54002006	Jupj tepeꞌe pjü mpes , ne pjü ꞌücj polel mpatjam Dios lal . Jupj tepeꞌe Dios jostsja na . Dios jostsja pjü ca sin müꞌüsüs tꞌücꞌ way jupj jos pjü mpatjam jupj lal ; nin mpes tepeꞌe Jesucristo .
54002007	Ninana velé napj judiopan tulucj jilal . Dios nin tjejyama ninana la veles judiopan tulucj jis walapꞌaꞌá . Nin tjejyama ninana sin ꞌyüsa la sejay . Apóstol way napj . Tꞌücꞌ way velé jipj lal . Li tsuwil tulucj . Napj se con̈ Jesucristo . Nin tjejyama tꞌücꞌ way sin la ꞌüsüs lejay . Nin tjejyama sin la ꞌüsüs lejay ꞌücj polel mpatjam lovin Dios lal , Jesucristo lal japon na .
54002008	Dios tsꞌuyupj ꞌa si mulú na , najas niyom javelepj Dios lal . Najas ma pjü way noyomes javelepj . Nepénowa lovin lajay Dios jos jin ; najas yupj mvelecj Dios lal neꞌaj . Najas yupj jis mas sin jajünsüpj . Najas ma tsꞌa ꞌin nsem yupj la pꞌa jilal , ma la mveꞌlecj la pꞌa jilal .
54002009	Tꞌücꞌ way nequem nepénowa sin jacüipap pülül pülücj jaylactsja mpes , pülül pasal ꞌüsüs . Jisas la pꞌa januc yupj sin quip . Nequem Dios tsꞌuyupj ꞌa si mulú ntꞌa , pꞌa casá ca la mijicj . Najas sin jacüipap Dios jos jinwá . Najas ma pülücj sey patja . Najas ma pülücj jis men jatsupapj jatjam . Najas pülül ma pülücj jaylacj mpes sin jacüipap . Mpes la pꞌa ca ma yus nucucj yupj jis pülül mpes .
54002010	Más ꞌücj ꞌüsüs lajay la pꞌa jilal . Yupj quelel lajay Dios , tꞌücꞌ way ꞌüsüs nin lajay la pꞌa jilal . Malala la pülücj yola pülül ꞌüsüs mpes , sey patja mpes wa .
54002011	Dios tsꞌuyupj ꞌa si mulú ntꞌa , najas nequem lyájasa jatja pjyacan̈ na . Najas ꞌüsüs sin ꞌyüsa niyom javelepj mpes .
54002012	Napj jyütütj nequem nenem ma sin ꞌyüsa lajay niyom jilal . Napj jyütütj nequem nenem ma jajütütj niyom jilal . Najas lyájasa jatja .
54002013	¿ Tsjan mpes nin najas ? Dios mwalá way la tjiji Adán , Adán yom waytsja jupj . Pꞌa jawasa la tjiji Evá , quepj waytsja jupj .
54002014	Diablo ma tjemey Adán ntꞌa , ma la tsyawilí jupj lal . Tjemey Eva ntꞌa , quepj waytsja jupj . Diablo la tsyawilí jupj lal . Quepj tepyona jupj lal . La tjiji jupj jostsja jin . Malala nin .
54002015	Mopꞌin nin , nequem ꞌücj mpatjam Dios lal , Jesucristo poꞌo lovin japon na . ꞌÜcj mpatjam Dios lal , la pꞌa wa lovin quelel la sajay na . ꞌÜcj mpatjam Dios lal , Dios jos jinwá lovin lajay na . Ninana ꞌücj polel lajay , ꞌücj jisas na nequem way yupj . Ninana ꞌücj polel lajay , jisas na ma niyom jinwá nsem yupj . Ninana lajay na , Dios jos sin jacüipap jupj jos jinwá . Mpes la pꞌa ca ma yus nucucj yupj jis pülül mpes .
54003001	Nepénowa po jisas pastorpan nsem yupj . Pastorpan ꞌüsüs lajay . Ninana tꞌücꞌ way .
54003002	Dios jos pastor lovin ꞌüsüs liji . Mpes la pꞌa ma ca polel malala mvelecj jupj poꞌó . Dios jos pastor pjaní jatsꞌom pꞌin . Jupj jos pastor ꞌin jyama , ne ma malala liji . Dios jos pastor nin pꞌiyá liji lovin . Dios jos pjü jilal ꞌüsüs la siji , mpes yupj ca yola nsem ꞌüsüs jupj . Gente campa jiquil na , Dios jos jupj se ꞌaya jinan̈ jupj wo ntꞌa , se ꞌaya wa jis la las . Dios jos pastor ꞌücj sin ꞌyüsa la siji la pꞌa wa .
54003003	Dios jos ma myona jupj . Dios jos jupj lovin ma le palana la pꞌa jilal . Dios jos ꞌüsüs vele la pꞌa jilal . Dios jos lovin ma le velele la pꞌa jilal . Dios jos jupj lovin ma jos tꞌemel pülücj .
54003004	Dios jos pastor ꞌüsüs jyüꞌta jupj tsꞌuyupj jilal , jatsꞌom lal wa . Dios jos jupj ꞌüsüs se jamá yupj . Dios jos pastor la siji mpes , jupj tsꞌuyupj ꞌüsüs quelel lajay jupj velá . Pastor ꞌüsüs nsem yupj jilal , nin jos Dios .
54003005	Niyom nepénowa ma ꞌüsüs jajütütj yupj jis tsꞌuyupj jilal , sejatsꞌom jilal wa , ne yupj ꞌücj jisas tulucj niyom nenem jajütütj mpes . Niyom nenem ma ꞌüsüs jajamapj yupj . Mpes yupj pastorpan tulucj nsem , nin jos Dios ; tꞌücꞌ way ma wa ca ꞌüsüs majamacj Dios tsꞌuyupj .
54003006	Nepénowa ꞌin lacasana jisastsja Jesucristo . Yupj pastorpan tulucj nsem , nin jos Dios . Pastor jis cüpalas , ca yola nsem noypan yupj ca nacj . Mpes Dios ca jis capj ntülüs , jupj diablo cus tyüla jinwá . Mpes más ꞌücj pastorpan tulucj nsem yupj .
54003007	Más ꞌücj pastor ꞌüsüs nsem jupj Dios tsꞌuyupj tulucj jilal , ne ca ꞌüsüs mvelecj yupj jupj poꞌó . Nin jos Dios . Diablo jos malala javelepj jupj poꞌó ; ma nin ca mvelecj pastor ꞌüsüs na yupj jilal .
54003008	Niyom nepénowa pastor sa pꞌacj . Dios jos yupj ꞌüsüs nsem pjü jilal . Jos lovin tꞌücꞌ way javelepj . Dios jos ma se maná yupj . Jos ma la tsuwil tꞌemel la tꞌanques mpes .
54003009	Dios jos yupj tꞌücꞌ way japon lovin . Püna gente ma salejeptsja , niná Dios qjuisin tjiꞌyüsa la tjiji quinam . Más ꞌücj yupj ca jus nlayecj ꞌücj jis la pon niná .
54003010	Pastor quelel sa pꞌacj , más ꞌücj Dios tsꞌuyupj mwalá way sin ꞌyüsa ncu tꞌücꞌ way lajay Dios jos jinwá . Ninana lajay , ꞌücj sa pꞌacj pastor .
54003011	Nin pꞌiyá Dios jos yupj sejatsꞌom ꞌüsüs nsem pjü jilal . Jos ma javelepj la pꞌa lajay mpes , ma javelepj malala lajay . Jos ꞌin jajamapj ne ma malala lajay . Jos tꞌücꞌ way javelepj , jos wa yupj lovin lajay yupj tjowelepj jin .
54003012	Pastor sa pꞌacj , Dios jos yupj pjaní jatsꞌom pꞌin . Dios jos yupj ꞌüsüs jajütütj yupj jis tsꞌuyupj jilal , jis wa ntꞌa patja jilal ꞌotsꞌipj . Dios jos yupj ꞌüsüs jajamapj yupj pjü way .
54003013	ꞌÜsüs cus tjapꞌacj na pastor , tꞌücꞌ way más ꞌüsüs nsem yupj pjü jilal . Japon mpes Jesucristo poꞌó , po ma lacj meyacj la veles la pꞌa jilal .
54003014	Len̈ way quelel jum jipj ntꞌa la nuc . Quina papel niná pyac jipj mpes la pꞌin ;
54003015	len̈ way ma polel jum ca nacj . Najas jipj ca jus nlayen tsjan más ꞌücj lajay Dios tsꞌuyupj , yupj ꞌa si mulú na ; nin mpes pyac niná . Dios mpes ꞌa si mulú , jupj ne püꞌü lovin . Dios tsꞌuyupj lovin tꞌücꞌ way ca sin müꞌüsüs qjuis Papay Dios poꞌó , Jesucristo poꞌó ꞌotsꞌipj . Niná mvelecj wa la pꞌa jis walapꞌaꞌá .
54003016	Cupj lijicj Dios jos jin . Jesucristo mpes nin lijicj . Tꞌücꞌ way püné jupj . Dios tsꞌuyupj tulucj ma polel sin ꞌyüsa Jesucristo poꞌó . Jupj tüpüꞌü Dios ntꞌa moꞌm tjacꞌ nosis ntꞌa . Tjemyaꞌna , jüpꞌüy jana tepyala . Dios Cjües mpes gente sin tjiꞌyüsa tꞌücꞌ way jupj Dios Jatjam . Angelpan jus tjunuc . Pꞌa ntꞌa patja ntꞌa Dios tsꞌuyupj jis walapꞌaꞌa tjowelepj jupj poꞌó . Nosis ntꞌa pülücj topon yupj tjowelepj . Dios jupj tjemyana jupj püꞌü ntꞌa .
54004001	Tꞌücꞌ way Dios Cjües vele tsjan ca mvelecj gente pülücj pꞌa jawasa . Ma ca jisas nsem tꞌücꞌ way Jesucristo poꞌó . Ca mponecj lapanenpan sin ꞌyüsa lajay mpes . Tꞌücꞌ way lapanenpan la tsuwil .
54004002	La pꞌa gente ca sin müꞌüsüs la mijicj yupj . Gente nenem ca sin müꞌüsüs la mijicj lapanenpan jisas jinwá . Gente nenem ma ca yola nsem la tsuwil . Yupj ca mponecj tꞌücꞌ way javelepj .
54004003	Ca sin müꞌüsüs lis mijicj malala gente wyayin̈ . Ca sin müꞌüsüs la mijicj tsjan ꞌücj jalá , tsjan ma polel jalá . Dios pjü niná la tjiji jis la las , mpes pjü way ꞌüsüs . Jupj lal japon mpes nin lis tjiji . Tꞌücꞌ way salejepj yupj . Dios jos yupj wiꞌin̈ pjü jalá mpes , ne nin jalá .
54004004	Pjü Dios la tjiji pasal ꞌüsüs . Más ꞌücj wiꞌiquecj jupj lal jupj la tjiji mpes , más ꞌücj nin qjuisas jupj la tjijá .
54004005	Pjü la las ꞌüsüs Dios tjevele mpes . Dios lal wiꞌiquecj na qjuis la las mpes , ꞌücj Dios lal niná lyajacj .
54004006	Najas ninana sin ꞌyüsa la sejay Dios tsꞌuyupj jilal . Niná lejay na , tꞌücꞌ way ꞌüsüs tsjiꞌ lejay Jesucristo mpes . Tꞌücꞌ way ꞌüsüs tepyon Dios tjevelá . Gente ꞌüsüs jin tjiꞌyüsa la tjajay , ne tꞌücꞌ way jipj nin lejay yupj tjowelepj jin .
54004007	Nepénowa malala sin ꞌyüsa lajay . Yupj javelepj tꞌücꞌ tulucj . Yupj javelepj malala Dios lal . Najas jipj ma pjocꞌ yupj jilal . Más ꞌücj lovin po lejay Dios jos jinwá .
54004008	Tꞌücꞌ way nepénowa sin tjiyocj se palá jisas . Mpes pasal tsjiꞌ lajay , ne sin tjiyocj se palá . ꞌÜcj nin . Mopꞌin más ꞌücj pasal tsjiꞌ lajay Dios mpes . Mpes yupj pasal ꞌüsüs nsem Dios lal , nin jis mpalas ca . Yupj ꞌüsüs na Dios lal , más ꞌüsüs ca jis mpalas lovin . Más ꞌüsüs ca jis mpalas quinam , más ꞌüsüs ca jis mpalas wa Dios lal jatja na .
54004009	Tꞌücꞌ way niná . Más ꞌücj pjü japon niná .
54004010	Cupj selecj tꞌücꞌ way niná . Mpes pajal tsjiꞌ lijicj Dios mpes . Nenéyawa gente ca malala mvelecj cupj poꞌó ; newa tsjiꞌ lijicj Dios mpes , jupj tjevele tepyonecj mpes . Lovin nin ca mponecj . Tꞌücꞌ way Dios püꞌü . Jupj jos pjü mpatjam lovin jupj lal . Jupj la tjiji mpes , Jesucristo lal japon ꞌücj ca mpatjam jupj lal .
54004011	Najas ninana sin ꞌyüsa lejay . Jis tjijyüꞌta yupj la mijicj napj tjevelé jin .
54004012	Tjamacjas way jipj , mpes nepénowa ma jisas jipj sin ꞌyüsa lejay . Mpes pajal ꞌüsüs la mijin jipj . Lovin ꞌüsüs mvelen Dios jos jinwá . Lovin la mijin Dios jos jinwá . Lovin quelel lis mijin la pꞌa . Lovin tepyona Dios tjevelá . Lovin ma malala nyuca la mijin . Ninana najas nin lejay jipj . Mpes Dios tsꞌuyupj ca jis nucucj , ca sin müꞌüsüs tsjan más ꞌücj la mijicj yupj .
54004013	Jipj ntꞌa quelel jum pꞌa jawasa , quina ma polel jum . Mpes najas neꞌaj pütꞌ custjay , ma mim . Lovin moꞌo mvelen Dios Popel Dios tsꞌuyupj ꞌa si mulú na . Lovin sin ꞌyüsa lis mijin Dios Popel mpes . Jis wala mvelen Dios jos jin la mijicj .
54004014	Jipj selen Dios ꞌe tjeꞌaya tsjan mpes ꞌücj tsjiꞌ lejay jupj mpes . Niná ꞌe tjeꞌaya yom pjaní tjevele na jipj poꞌó Dios tjevelá . Jupj tjevele jupj ꞌe ꞌaya ca ꞌücj nin la mijin . Nin tjevele jupj , coꞌmüypan Dios lal tjowelepj na jipj mpes , jey pjucj po la tjoꞌotj na yupj . Mpes lovin nin la mijin niná Dios ꞌe tjeꞌaya ꞌücj nin lejay .
54004015	Najas po jele niná mpes . Najas po lejay wyala velé jin . Mpes pjü ca jis nucucj lovin más ꞌücj lejay , Dios jos jinwá .
54004016	ꞌIn tjejyama lejay mpes . ꞌIn tjejyama sin ꞌyüsa lejay mpes . Nin la mijin wyala velé jin , ne ca mpüꞌüm Dios lal . Nin la mijin wyala velé jin , ne jipj tjevelen tjepjyacan̈ ca mpatjam wa Dios lal .
54005001	Yom coꞌmüy malala liji na , ma cus tjeveꞌle jipj . Najas mvelen jupj lal , pyapay lal velen jinwá . Tjamacjaspan malala lajay na , najas mvelen yupj jilal jetjam lal velen jinwá .
54005002	Nequem coꞌmüy malala lajay na , najas mvelen yupj jilal jemay lal velen jinwá . Tsjücjüimpan malala lajay na , najas mvelen yupj jilal teꞌe lal velen jinwá . Po ma malala nyuca jele tꞌas yupj sin poꞌó .
54005003	Nepénowa neꞌaj jis vayum jis tecyaꞌlin̈ . Len̈ quinam jis vayum . Nepénowa yupj pülücj cjuwá . ꞌÜsüs la mijin yupj mpes .
54005004	Jis vayum tulucj nepenowá jis tsꞌuyupj patja , jis quicj patja wa ca nacj . Más ꞌücj yupj mwalá way ꞌüsüs lajay sejamay mpes , jis mümüy mpes wa . Más ꞌücj yupj ca sin müꞌüsüs Dios jos yupj nin lajay . Dios jos yupj jaꞌayapj sejamay jos , jis mümüy jos wa . Püna pꞌin yupj sejamay , jis mümüy wa , pajal ꞌüsüs la tjajay yupj mpes . ꞌÜsüs Dios lal yupj jaꞌayapj quinam sejamay mpes , jis mümüy mpes wa .
54005005	Jis vayum tulucj nepénowa tꞌücꞌ way jis pülücj cjuwá . Yusapj patja . Jis tsꞌuyupj tulucj . Jis quicj tulucj . Yupj salejepj Dios jyama yupj . Lovin javelepj Dios lal , la mon jis capj mpꞌaꞌsas .
54005006	Mopꞌin yupj nepénowa malala . Nepénowa pajal pülücj jisas . Quelel lajay yupj jisas jin , ma quelel lajay Dios jos jin . Patja na pꞌin tecyaꞌlin̈ jinwá yupj Dios lal .
54005007	Napj velé jis vayum tulucj mpes , nin pꞌiyá mvelen pjü jilal . Mpes yupj ca jus nlayecj tsjan más ꞌücj la mijicj , ne la pꞌa ma malala polel mvelecj ca yupj sin poꞌó .
54005008	Nun popa pjaní ma quelel se ꞌaya ca nacj cocjam lal , jomapj lal , primo hermano lal ; malala nin . Ma quelel se ꞌaya ca nacj popay lal , jamay lal , cocoy lal , jümümüy lal ; más malala niná . Mpes jupj ma liji Dios jos jin . Más malala jupj Dios tsꞌuyupj tulucj jilal .
54005009	Ma pjü way jis vayum tulucj jis lá mpaqué nun jis papel poꞌó . Jis lá mpaqué , maꞌayá yupj jisas . Quina wyala velé pjacj jis lá ca mpaqué . Jis vayum tulucj nepénowa año sesenta jatatj , año más pülücj jatatj ca nacj . La pjaní tjewyayin̈tsja .
54005010	Lovin ꞌüsüs lajay la pꞌa mpes . Pjü nin javelepj yupj sin poꞌó . ꞌÜsüs jis tjejyama jis tsꞌuyupj . Gente campa tjiquil na , yupj jis tjaꞌayapj caꞌaj ꞌücj jis la jas , jis tjaꞌayapj wa jis la las . Dios tsꞌuyupj jis tsjam jis tapatsj . Malala jis tepyala na la pꞌa jilal , jis capj tjapꞌacj . Lovin ꞌüsüs quelel lajaytsja la pꞌa mpes . Lovin nin la tjajay . Mpes jis vayum tulucj nenem jis lá ꞌücj ca mpaqué nun jis papel poꞌó . ꞌÜcj jis maꞌayá yupj jisas .
54005011	La pꞌa jis vayum tulucj año sesenta tulucj custjay . Ca yola nsem niswá niyom mpes ca nacj , ca quelel mwayin̈ niswá . Nin mpes ma ca ꞌüsüs tsjiꞌ la mijicj Dios tsꞌuyupj mpes ca nacj .
54005012	Mpes ma ca la mijicj yupj tjowelepj jin . La pꞌa ca mvelecj malala lajay yupj . Nin mpes ma ca mpaqué yupj jis lá papel moꞌó .
54005013	Jis vayum tulucj nenem ma pülücj lajay , nin pyala . Malala nin . Más malala lajay wa . Lovin jil la pꞌa jis wa ntꞌa , javelepj la pꞌa lajay mpes . Quelel salejepj pjü lajay mpes . Ninana javelepj más ꞌücj lovin ma javelepj .
54005014	Mpes jis vayum tulucj año sesenta tulucj custjay , najas ca mwayin̈ . Yupj ꞌücj tsjicj jamanun ca nacj . Mpes najas tsjicj ca maꞌnucj yupj . Najas ꞌüsüs lajay jis vayum mpes , jis tsꞌuyupj mpes wa . Nin lajay na , pjü ma polel javelepj malala lajay .
54005015	Jis vayum tulucj nepénowa ma Jesucristo jos jinwá lajay quinam . Yupj lajay Satanás jos jinwá .
54005016	Tꞌücꞌ way nequem nepénowa jatja neꞌaj , Dios tsꞌuyupj yupj . Sejamay nepénowa jis vayum tulucj . Jis mümüy nepénowa jis vayum tulucj . Sejamapj nepénowa jis vayum tulucj . Najas nequem nenem jis capj japꞌacj jis vayum tulucj nenem . Mpes Dios tsꞌuyupj la pꞌa ma ca yola nsem yupj mpes . ꞌÜcj polel jis capj japꞌacj la pꞌa jis vayum tulucj . Jis vayum tulucj nenem yusapj patja , len̈ pjacj jis capj la pꞌacj .
54005017	Coꞌmüypan nepénowa ꞌüsüs jajütütj Dios tsꞌuyupj . Najas Dios tsꞌuyupj ꞌüsüs lajay yupj mpes . Nepénowa yupj la pülücj javelepj Dios tsꞌuyupj jilal Dios tjevele mpes . La pülücj pajal sin ꞌyüsa lajay Dios tjevele mpes . Po najas Dios tsꞌuyupj pajal ꞌüsüs lajay yupj mpes . Ca yola nsem yupj ꞌüsüs .
54005018	Dios Popel vele : “ Buey tsjiꞌ liji na , malala mwicj tsyuꞌpa . ꞌÜcj lyaja . ” Selecj wa : “ Yom pjaní tsjiꞌ la tjiji na , ꞌücj tꞌeꞌenca tꞌemel tsjiꞌ la tjiji mpes ” .
54005019	Nenéyawa nun popa pjaní tꞌya vele malala la tjiji Dios tsꞌuyupj coꞌmüy . Pjaní pꞌin nin vele , ma mpjacam jupj velá . Mátꞌeya javelepj yupj salejepj jupj malala la tjiji , ꞌücj jis la pon . Cóntꞌeya ꞌücj jis la pon wa .
54005020	Ca nacj coꞌmüy niná ca malala quelel la mijis custjay . Mpes Dios tsꞌuyupj ꞌa si mulú na , jipj ca mvelen jupj lal jupj malala la tjiji . Mvelen más ꞌücj ma liji niná niswá . La pꞌa coꞌmüypan ca mpjacan̈ wa , ca lacj meyacj , ne ma ca malala quelel la mijicj , jupj jinwá .
54005021	La pꞌa javelepj na coꞌmüy malala la tjiji , jin tjüꞌüsüs ncu tꞌücꞌ way malala la tjiji . Nin pꞌiyá la mijin yupj pjü way mpes . Niswa velé , nin pꞌiyá la mijin yupj pjü way mpes . Dios jos napj nin ꞌi jütütj . Jesucristo nin jos wa . Jupj angelpan nin jisas wa , lovin ma malala la tjajay yupj .
54005022	Ma len̈ way la ntꞌan la pꞌa , jupj ca majamas Dios tsꞌuyupj . Ma selen ncu tꞌücꞌ way quelel tsjiꞌ liji Jesucristo mpes . Len̈ way la tꞌyan jupj , jupj malala nyuca la mijis pꞌa jawas ca nacj . Jipj la tjejay mpes ca nin mpalas , len̈ way la tꞌyan mpes . Po ma la mijin niná . Najas lovin ma malala la mijin .
54005023	La pülücj malala jyas jipj . Mpes ma ꞌüsǘ pꞌin müꞌüm jipj . Vino tsjicj way ca müꞌüm . Vino ꞌüsüs cyol tsꞌyuc mpes . ꞌÜsüs lo müs malala jyas na .
54005024	Nepénowa malala lajay , ne pjü nin salejepj yupj nin lajay . Mpes jipj ca jus nlayen más ꞌücj yupj ma tsjiꞌ lajay Jesucristo mpes . Nepénowa malala lajay , ne pjü ma salejepj yupj malala lajay . Jis wala velen na , jin müꞌüsüs malala lajay yupj . Mpes mvelen wa yupj jilal más ꞌücj ma tsjiꞌ lajay Jesucristo mpes .
54005025	Nin pꞌiyá , nepénowa ꞌüsüs lajay , ne pjü nin salejepj yupj lajay mpes . La pꞌa wa ꞌüsüs lajay , ne pjü ma salejepj ca nacj ꞌüsüs lajay . Jis wala velen na , jin müꞌüsüs ꞌüsüs lajay .
54006001	Dios tsꞌuyupj pülücj esclavopan yupj . Najas lovin yola nsem yupj jis patrón noypan yupj jis lal . Ca yola nsem ꞌücj la veles niná lovin . Najas yupj lajay yupj jis patrón jajütütj jin . Najas lovin ꞌüsüs javelepj yupj sin poꞌó . Yupj ca nin la mijicj , la pꞌa ma malala mvelecj ca Dios poꞌó yupj lajay mpes , ma wa ca malala mvelecj cupj sin ꞌyüsa lijicj poꞌó .
54006002	Esclavopan nenem nepénowa , yupj jis patrón witjacj Jesucristo lal japon , yupj jinwá . Mpes jis patrón witjacj yupj sejatjampan . Najas ma malala nsem yupj jilal yupj sejatjampan yupj jis patrón witjacj . Najas más ꞌüsüs lajay yupj jilal , Dios tsꞌuyupj mpes tsjiꞌ lajay mpes ; najas pasal quelel la sajay Jesucristo lal japon mpes . Sin tjüꞌüsüs la mijin napj pyac jin . Jis tjijyüꞌta yupj ca nin la mijicj niná .
54006003	Nepénowa pꞌa casá sin müꞌüsüs la mijicj . Yupj ma japon Jesucristo tjevelá . Jesucristo cupj qjuis Jepa Püné . Tꞌücꞌ way tjevele jupj . Cupj qjuisin tjiꞌyüsa Dios jos jinwá . Cupj selecj Dios jos jin lijicj . Newa yupj ma jisas cupj qjuisin tjiꞌyüsa jin .
54006004	Yupj yola pajal noypan yupj . Mopꞌin ma tꞌücꞌ way salejepj . Lovin quelel la velel pülücj mpes la pꞌa jilal . Malala nin , quelel la velel . La velel na , yupj nepénowa jyaman̈ la pꞌa mpes , nin se palá . Mpes pajal la velel yupj jilal . Malala javelepj yupj sin poꞌó . Po ma japon yupj javelepj .
54006005	Lovin la velel pꞌin . Ma ꞌüsüs yola ; nin jis tepyala . Quina tꞌücꞌ way ma salejepj . Japon nin lajay Dios jos jinwá , mpes tꞌemel ca ntꞌanquecj , nin japon yupj . Nin tulucj .
54006006	Tꞌücꞌ way ꞌüsüs ca jis mpalas gente jis lal , lajay na Dios jos jinwá . ꞌÜsüs ca jis mpalas , ꞌücj jisas na jatatj mpes .
54006007	Cupj qjuis tjamanun na , cjuwatsja cupj . Tecyaꞌlequecj na , ma polel ntꞌacj ca .
54006008	Mpes más ꞌücj ꞌücj qjuisas nsem qjuis la las mpes la pꞌin , pülül mpes la pꞌin . Más ꞌücj ma qjuisas nsem pꞌa .
54006009	Nepénowa tꞌemel pülücj jisas . Malala quelel lajay tꞌemel la tꞌanques mpes . Lovin nin quelel lajay , mpes ma polel ꞌüsüs lajay . Niná yupj quelel lajay malala yupj mpes ; ma ꞌüsüs se palá yupj nin lajay mpes . Ma yola jinwá lajay . Niná jisas mpes newa malala yupj Dios lal . Tecyaꞌlin̈ na , ca mal ꞌawa püné ntꞌa , ca pjü malala jis mpalas yupj .
54006010	Gente tꞌemel pülücj po jisas na , pülücj way malala lajay . Tꞌemel po jisas , mpes quina ma jisas Dios , ma wa jisas Jesucristo . Pasal yola jis tepyala , la tjajay mpes .
54006011	Najas ma la mijin yupj jinwá . Jipj Dios jutsꞌaꞌá . Lovin ꞌüsüs la mijin . Lovin la mijin Dios jos jinwá . Lovin mponen Dios tjevelá . Lovin quelel lis mijin la pꞌa . Malala ꞌe palá na , newa ꞌüsüs la mijin Dios jos jinwá . Gente malala la ꞌajay na , ma ca tsꞌi miꞌinan yupj jis lal .
54006012	Nenéyawa costa way nin lejay ca nacj Dios jos jin ; mopꞌin nin la mijin . Más ꞌücj lovin nin lejay . Ca lovin mpüꞌüm jipj Dios lal ; jupj ca mya ꞌas ca nin nsem . Dios jostsja lovin mpüꞌüm jupj lal . Tjevelen jyas Jesucristo . Tjevelen jipj pyon jupj tjevelá . Pülücj tjepjyacan̈ ninana tjevelen .
54006013	Napj quelel ꞌi jütütj jipj ca nin la mijin Dios tjevele jin . Dios jos napj nin ꞌi jütütj , jupj ne pjü way patja liji . Jesucristo jos wa ꞌi jütütj niná , jupj ne tꞌücꞌ way tjevele jupj pꞌiyá poꞌó Poncio Pilato lal . Jupj tjevele ꞌüsüstsja .
54006014	Pjü Dios tjevelá tꞌücꞌ la mijin . Mpes pjü ma ca polel mvelecj malala lejay jipj . Jipj selen qjuis Jepa Jesucristo ncuwim niswá . Ma tjacꞌ custjay . Mpes lovin la mijin jupj tjevelá jinwá .
54006015	Dios ca mveles tsjan jawas ꞌücj jacꞌ jupj . Dios po ꞌücj jáꞌasa , ma malala se palá . Dios pjü si jütüta . Len̈ pꞌa . Jupj pjü jepapan jis Jepa . Jupj pajal püné pjü jis lal .
54006016	Dios pꞌin püꞌü lovin , jupj pꞌin liji la pꞌa mpatjam wa jupj jinwá . Pasal jaw Dios püꞌü ntꞌa . Pjü ma polel januc neꞌaj , pasal jaw mpes . Gente lovin ma jus tjunuc Dios . Yupj ma polel januc jupj . Najas pjü lovin yola nsem jupj más püné pjü jilal . Najas jupj lovin si jütüta pjü . Najas ca nin nsem lovin .
54006017	Tꞌücꞌ way nepénowa pülücj jatatj quiꞌá , nosis ntꞌa . Jis wala mvelen más ꞌücj ma yola nsem yupj más ꞌüsüs way la pꞌa jilal . Jis wala mvelen más ꞌücj ma japon yupj lovin ꞌüsüs mpatjam yupj pülücj jatatj mpes . Pjü jatatj len̈ way polel ncawajas ca . Jis wala mvelen más ꞌücj lovin japon Dios mpes pꞌin ca ꞌücj mpatjam . Pjü tyaꞌacj , Dios qjuis tjeꞌyaya . Pasal pülücj qjuesé ꞌaya . Niná qjuesé ꞌaya , ꞌücj qjuisas qjuis la pütꞌüs .
54006018	Jis müjüꞌtün ꞌüsüs way la mijicj . Jis müjüꞌtün la pülücj ꞌüsüs la mijicj la pꞌa mpes . Jis müjüꞌtün la pülücj ca maꞌayacj la pꞌa jilal . Ca mvelen ꞌüsüs way nin , yupj quelel maꞌayacj la pꞌa jilal .
54006019	Nin la tjajay na , tsjan más ꞌüsüs ca jis maꞌayas Dios . Tꞌücꞌ way pꞌa jawasa lovin ꞌüsüs mpatjam ca . Lovin mpatjam ca Dios lal , Dios ca jis maꞌayas . Más ꞌücj neꞌaj .
54006020	Pasal pülücj jin tjiꞌyüsa Dios poꞌó , Jesucristo poꞌó ꞌotsꞌipj , Dios la tjiji . Jin tjiꞌyüsa mpes , nin pꞌiyá mvelen ca la pꞌa jilal . Nepénowa la pülücj javelepj , mopꞌin yupj javelepj mpes gente ma sin ꞌyüsa Dios jos jinwá . Javelepj Dios tsꞌuyupj japon tꞌücꞌ way tulucj . Ma mpjacan̈ yupj javelepj . Yupj javelepj yupj sin tjiꞌyüsá más ꞌüsüs nun nusin tjiꞌyüsa lal . Nin tulucj .
54006021	Dios tsꞌuyupj nepénowa japon yupj jilal . Quina ma lajay Dios jos jinwá , nin jis tepyala . Malala nin . Najas Dios ꞌüsüs way la mijis janmacj jipj mpes .
55001001	Napj Pablo . Apóstol way napj , Dios nin tjejyama la veles la pꞌa jilal jupj mpes . Jupj jos napj velé Jesucristo poꞌó . Dios tjevele gente ꞌücj mpatjam jupj lal , Jesucristo sa con̈ na .
55001002	Timoteo , jipj po ꞌüsüs jin tjiꞌyüsa napj tjevelé , tsjicj si ꞌüsǘ jinwá , popay si ꞌüsǘ liji na . Jipj mpes nin pyac quinam . Dios cupj qjuis Papay . Jesucristo cupj qjuis Jepa Püné . Najas ꞌüsüs way lajay jipj mpes . Najas yupj lovin cyapj japꞌacj , malala ꞌe palá na . Najas ma nin jele nsem pjü way mpes ; nin la ꞌajay najas .
55001003	Napj tsjiꞌ lejay Dios mpes . Judiopan püna tapatja Dios mpes tsjiꞌ lajaytsja ; nin pꞌiyá lejay napj . Napj selé napj nin lejay Dios jos . Dios lal velé na , lovin le mon jipj mpes . Napj wüiꞌis Dios lal jipj mpes .
55001004	Po quelel jis nyuc . Jis tjinyuc na , ca ꞌücj najas nsem . Napj selé jipj po quelel nus nyuc ꞌotsꞌipj . Napj nola pyala jipj mpe tjum na , po ꞌaplijílatsja jipj .
55001005	Napj selé jipj tꞌücꞌ way pyon Jesucristo lal . Mwalá way jipj myümüy , Loida , nin pꞌiyá pyónatsja Jesucristo lal . Jipj jemay , Eunice , nin pꞌiyá pyona watsja Jesucristo lal . Napj selé tꞌücꞌ way pyon wa jipj Jesucristo lal , yupj jinwá .
55001006	Jey pjucj po la tjeꞌyotj na , Dios ꞌe tjeꞌaya ne ꞌüsüs polel jis capj pꞌyacj la pꞌa , Dios jos jinwá . Tꞌücꞌ way jipj nin lejay jupj jos jinwá . Nin mpes napj ꞌi jütütj ca ꞌin majaman , ca nin la mijin Dios jos jinwá .
55001007	Dios qjuis tjeꞌyaya jupj Cjües . Jupj mpes ma lecj jeyacj la pꞌa jilal . ꞌÜcj pjü lijicj jupj jos jinwá . Jupj mpes wa quelel la sijicj la pꞌa . Jupj mpes wa lovin selecj tsjan más ꞌücj la mijicj .
55001008	Mpes po ma ꞌe mayca tꞌas la veles la pꞌa jilal qjuis Jepa Jesucristo poꞌó . Ma wa ꞌe mayca tꞌas nin la veles napj jipj jemica . Cawilta moꞌo püꞌüs Jesucristo mpes , jupj poꞌó tjevelé mpes . Jesucristo poꞌo velen na , nepénowa ca malala nyuca la mijicj wa jipj lal , napj lal la tjajay jinwá . Ma nin jele tꞌas . Dios cyapj cyon̈ca . Dios cyapj pꞌyaꞌsa .
55001009	Dios ꞌüsüs quelel la tjiji cupj mpes . La qjuis tꞌya püná , nosis cjuwatsja na . La qjuis tꞌya , cupj ca jupj jutsꞌaꞌá nsem . Niná la tjiji cupj la tjijicj mpes tulucj . La qjuis tꞌya Jesucristo la tjiji mpes . Pꞌa jawas ca mpatjaquecj Dios lal Jesucristo la tjiji mpes . Dios jos ꞌüsüs la mijicj jupj jos jinwá .
55001010	Jesucristo tjacꞌ quinam nosis ntꞌa . Mpes quina qjuisin tjiꞌyüsa Dios pasal ꞌüsüs la tjiji cupj mpes . Jesucristo la tjiji cupj ꞌücj ca mpatjaquecj Dios lal . Jesucristo mpes ma lecj jeyacj la mas . Ca mpatjaquecj janmacj Dios lal Jesucristo poꞌo tepyonecj mpes . Niná qjuisin tjiꞌyüsa Dios tjevele mpes . Tjevele jupj pajal ꞌüsüs la tjiji gente jis lal Jesucristo mpes .
55001011	Dios la ntjetꞌá napj , apóstol nsem napj . Nin tjejyama la veles judiopan tulucj jilal jupj mpes . Nin tjejyama la veles Jesucristo poꞌó yupj jis walapꞌaꞌá . Nin tjejyama sin ꞌyüsa lejay Jesucristo poꞌó .
55001012	Pülücj ma jisas napj nin velé . Mpes malala nyuca la najay . Newa nin , ma lecj jeyá la veles Jesucristo poꞌó . Tꞌücꞌ way tepyon napj jupj lal . Gente pülücj Dios tsꞌuyupj jis tepyala quinam ; napj selé Jesucristo lovin jis capj ncon̈cos , jupj tjacꞌ nas . ꞌÜsüs ca lis mijis , niswa tjacꞌ na .
55001013	Napj jin tjiꞌyüsa la tjejay . Ninana sin ꞌyüsa lis mijin , napj jinwá . Mpes ca jus nlayen jipj sin ꞌyüsa lejay Dios jos jinwá . Lovin mponen tꞌücꞌ way Jesucristo poꞌó . Jipj Jesucristo se con̈ , mpes quelel la mijin Dios janmacj . Quelel lis mijin wa Dios tsꞌuyupj janmacj .
55001014	Dios jos jipj sin müꞌüsüs la mijin jupj tjevelá . Pasal ꞌüsüs way jupj tjevelá . Mpes ꞌin majaman ꞌüsüs way la mijin jupj jos jin . Dios Cjües ca cyapj mpꞌaꞌsas . Jupj püꞌü cupj qjuisas moꞌó .
55001015	Jipj selen Figelo tjemey , Hermógenes tjemey wa napj mpe . Pjü way qjuis pülücpan Asia poꞌo patja tjil wa napj mpe . Najastsja ma mal , mopꞌin tjil yupj .
55001016	Onesíforo ma nin la tjiji yupj jinwá . Napj püꞌüs cawilta moꞌó ; mopꞌin nin , jupj tjacꞌ quiꞌá , Roma ntꞌa . Po la tepyala napj mpes , quelel nus nyúcatsja jupj . Ma jólatsja yupj ca malala nyuca la mijicj jupj lal ca nacj . La pülücj ꞌücj najastsja la ntjiji jupj . Mpes najas qjuis Jepa Jesucristo ca pajal jis capj mpꞌaꞌsas Onesíforo tsꞌuyupj .
55001017	
55001018	Selen la pülücj ncapj tjepꞌyaꞌsa tüpüꞌüs na Efeso moꞌó . Mpes qjuis Jepa Jesucristo niswá tjacꞌ na , najas pasal ꞌüsüs la mijis Onesíforo mpes .
55002001	Natjam , nin la mijin Dios jos jinwá . Jesucristo cyapj pꞌyaꞌsa , mpes nin polel lejay Dios jos jinwá .
55002002	Jipj tjapjacꞌ napj sin tjiꞌyüsa la tjejay pülücj jis la pjac ntꞌa . Najas nin pꞌiyá sin ꞌyüsa la mijin niyom nepenowá . Niyom nepénowa ꞌüsüs way polel sin ꞌyüsa lajay la pꞌa . Niná ca sin ꞌyüsa la mijin jipj . Yupj ca la mijicj Dios jos jin . Jipj nin lejay mpes , yupj ca ꞌücj sin müꞌüsüs lis mijicj la pꞌa witjacj Dios poꞌó pꞌa jawas .
55002003	Militar lovin nin liji jupj jepa jos jin . Malala pyala jupj lal ca nacj ; newa nin , jupj nin liji jupj jepa jos jin . Najas jipj pꞌiyá militar jinwá nsem Jesucristo mpes . Ca malala mya palas ca nacj ; newa nin la mijin jupj jos jin .
55002004	Militar ma tsjiꞌ liji la pꞌa mpes . Nin liji jepa jos jin la pꞌin . Jupj jos jupj jepa ꞌücj jos nsem jupj la tjiji mpes . Nin pꞌiyá ca la mijin jipj .
55002005	Nin pꞌiyá pelota jyatsja lal . Jupj ma liji jupj pꞌiyá quelel liji jinwá . Pelota jajatsj jajütütj ꞌoyn nyuca la jatsj . Yom pjaní pelota jyatsja na , ma polel pꞌa casá liji yupj jajütütj lal . Jupj quelel ganar liji , mpes yupj jajütütj jinwá jyatsja pꞌin . Najas jipj la mijin yom pelota jyatsja jinwá . Nin la mijin Jesucristo jyüꞌta jinwá , jupj mpes tsjiꞌ lejay na . Mpes pꞌa jawas jupj po ꞌüsüs la mijis ca jipj mpes .
55002006	Najas yom pülücj sine jinwá nsem wa jipj . Yom pülücj sine na , pülücj ca mvalas . Mpes pülücj ca ntaꞌas pajal tsjiꞌ la tjiji mpes . Najas jipj la mijin yom niná jinwá . Po tsjiꞌ la mijin Jesucristo mpes . Mpes pꞌa jawas jupj pasal ꞌüsüs la mijis jipj mpes .
55002007	Pajal jele tꞌas napj tepyac mpes . Qjuis Jepa Jesucristo ca jin müꞌüsüs la mijis , mpes ca jin müꞌüsüs niná .
55002008	Jele tapalas Jesucristo poꞌó janmacj . Jesucristo tepeꞌe na , jas tjijyünsa , tüpüꞌü niswá . David pajal püna tüpüꞌü popa pꞌiyá Jesucristá . Nin velé la pꞌa jis lal jupj poꞌó velé na . Napj velé Dios ꞌüsüs la tjiji gente jis lal Jesucristo mpes .
55002009	Nin jis wala tjevelé pülücj jilal Dios poꞌó . Nin mpes nepénowa malala nyuca la tjajay napj lal . Cawilta moꞌo tjoꞌonsopj napj , yom malala jinwá . Ma pajal nin nola nin la tjajay mpes . Yupj ma polel jaꞌonsopj Dios tjevelá cawilta moꞌó . Napj selé pülücj nin javelepj jupj tjevelá , mpes la pꞌa pülücj ca jisas nsem Jesucristo . Dios lis tꞌya yupj . Pꞌa jawasa ca mpatjam Dios lal . Po ꞌüsüs way neꞌaj ; lovin mpatjam ca neꞌaj .
55002010	
55002011	Ninana tꞌücꞌ way : “ Tecyaꞌlequecj jinwá Jesucristo lal , mpes gente malala la qjuis mijicj wa . Nin mpes wa mpatjaquecj ca cupj jupj lal pꞌa jawas .
55002012	Gente malala la qjuesejay na , más ꞌücj ma qjuiyola . Más ꞌücj newa tsjiꞌ lijicj Jesucristo mpes . Mpes pꞌa jawas cupj ꞌa mulú ca jis majamacj la pꞌa wa . Cupj tsyüpünücj cupj jupj gente , nin pꞌiyá ca mveles jupj cupj qjuisin poꞌó .
55002013	Nenéyawa ma lijicj Jesucristo jos jin , mopꞌin jupj ca nin la mijis jupj tjevele jin . Ma li tsuwile jupj . ”
55002014	Pülücj way tjevelé jipj lal . Najas nin pꞌiyá mvelen ca qjuis catjampan jilal neꞌaj . Jilal mvelen ma la velel ma jisas na la pꞌa tjowelepj . Ma ꞌüsüs pyala la velel na . Ninana pjyacan̈ ma ca jisas nsem Dios .
55002015	Po ꞌüsüs tsjiꞌ la mijin Dios mpes , ne ca ꞌücj nsem jipj Dios lal . Ma ca mya maycas jupj lal . Pasal ꞌüsüs jin tjüꞌüsüs Dios tjevelá . Jupj tjevelá tꞌücꞌ way . Niná ꞌüsüs sin ꞌyüsa la mijin la pꞌa jilal .
55002016	Pülücj ma ꞌüsüs sin ꞌyüsa Dios tjevelá . Najas jipj ma nijina sin ꞌyüsa lejay , yupj sin ꞌyüsa lajay jinwá . Najas ma nin pꞌiyá velen , yupj javelepj jinwá . Gente yoꞌ peꞌe Dios yupj javelepj mpes .
55002017	Gente len̈ way yoꞌ peꞌe Dios yupj javelepj mpes . Yupj javelepj pasal malala , pütsꞌey pjeꞌá tinca jinwá . Yupj popa pjaní Himeneo ló . Fileto ló pꞌa wa .
55002018	Tꞌücꞌ way salejeptsja yas nam . Mopꞌin malala yola quinam . Yupj javelepj nasa tꞌücꞌ Dios sin tjijyünsa tecyaꞌlin̈ , jis la pütꞌüs niswá . Mpes nepénowa tꞌücꞌ way ma japon quinam , yupj javelepj mpes .
55002019	Newa selecj pasal pülücj tꞌücꞌ way japon custjay . Lovin ca tꞌücꞌ way mponecj . Dios lovin ca jis majamas yupj . Püna yom pjaní tepyaca Dios mpes : “ Dios selé pjacj ne jupj jutsꞌaꞌá ” . Tepyaca wa : “ Pülücj javelepj yupj sa con̈ Dios . Dios jos yupj ma malala nyuca lajay niswá . ”
55002020	Najas pajal ꞌüsüs nsem nun , pocillo ꞌüsüs jinwá . Wa püné ntꞌa , yom pocillo pülücj tyaꞌa . Nepénowa pasal ꞌüsüs way , oro mpes yupj ca nacj , plata mpes yupj ca nacj . Pocillo pꞌa witjacj ꞌotsꞌotsꞌ way ꞌüsüs ; yo mpes yupj nepenowá , ꞌamá mpes nepenowá . Gente noypan jiquil na , wo mpe ꞌesepj jos jupj pocillo ꞌüsüs witjacj yupj jis la müs mpes . Myayca jupj pocillo malala la ꞌayas jis la müs .
55002021	Dios jos gente ma malala lajay . ꞌÜsüs lajay na , pocillo ꞌüsüs jinwá nsem yupj , ꞌüsüs ca polel la mijicj Dios mpes . Dios ca jos nsem yupj . Ca jos nsem yupj tsjiꞌ la mijicj jupj mpes .
55002022	Ma malala la mijin , pꞌa tjamacjaspan lajay jinwá . Lovin ꞌüsüs la mijin Dios jos jin . Lovin mponen Dios tjevelá . Lovin quelel lis mijin pjü . Pjü jilal ma tsꞌi tjiꞌina jipj . Ma wa la tjeveꞌle pꞌa lal . Najas nin la mijin Dios sa con̈ jinwá . Yupj pjaní pꞌin jisas ; yupj quelel lajay Dios jos jin . Yupj la mon qjuis Jepa Jesucristo jis capj mpꞌaꞌsas .
55002023	La pꞌa nepenowá lovin javelepj yupj ma salejepj poꞌó . Dios tjevele mpes tulucj javelepj yupj . Ma yola jinwá yupj , yupj ne nin mpes javelepj . Nepénowa la velel yupj jilal , yupj javelepj mpes . Po ma ninwa la mijin jipj . Po ma mveꞌlé Dios ma tjevele poꞌó .
55002024	Qjuis Jepa Jesucristo jos jupj jomozopan ma la velel la pꞌa jis lal . Jos jupj jomozopan ꞌüsüs way javelepj pjü jilal . Jupj jos yupj ꞌüsüs sin ꞌyüsa lajay . Jos yupj ma ca tsꞌi miꞌinacj la pꞌa malala lajay na yupj jis lal .
55002025	Pülücj ma salejepj tꞌücꞌ way . Quelel la velel Jesucristo lal japon jilal ca nacj . Dios jos jupj tsꞌuyupj tꞌücꞌ way jis wala javelepj . Nin javelepj na , jupj jos jupj tsꞌuyupj ma tsꞌi miꞌinacj ca . Quelel lis mijicj la pꞌin , mpes Dios ca jis capj mpꞌaꞌsas mponecj ca nacj . Ca ꞌaplijila nsem malala nyuca la tjajay mpes , ne ꞌüsüs ca quelel la mijicj quinam Dios jos jinwá . Tꞌücꞌ way ca jus nlayecj ca nacj .
55002026	Diablo li tsuwile yupj jilal . Nin la tjajaytsja diablo jostsja jin , jupj yus tsyawilí . Yupj yólatsja ꞌüsüs la tjajaytsja . Quina tꞌücꞌ way ca jus nlayecj . Ca ꞌüsüs la mijicj quinam Dios jos jin .
55003001	Jipj selen nosis ncawajas ca . Quelel cyawaja na , costa way nsem cus ncon̈cocj ca Dios . Najas nin jus nlayen niná .
55003002	Gente ca ntsꞌisin̈ . Ca jisas nsem tꞌemel pülücj . ꞌÜsüs ca mvelecj yupj pꞌiyá sin poꞌó . Yupj ca noypan jin yola yupj pꞌiyá . Malala ca mvelecj Dios lal , la pꞌa jilal ꞌotsꞌipj . Ca ma la mijicj yupj jis papay , sejamay javelepj jin . La pꞌa ꞌüsüs way lajay na yupj jilal , ma ca mwiꞌin̈ yupj . Lovin ma ca la mijicj Dios jos jinwá .
55003003	Pjü ma ca quelel la mijicj . Ma ca perdonar la mijicj la pꞌa . Ca quelel tin mvelecj . Yupj jisas jin ca la mijicj la pꞌin . Gente la pꞌa ꞌaplijila ca jis mpalas , yupj la mijicj mpes . Ma ꞌüsüs la mijicj yupj . Ma ca jisas nsem la pꞌa ꞌüsüs lajay .
55003004	Yupj ca jis capj mpꞌaꞌsacj gente enemigopan malala la mijicj yupj jilal . Yupj lajay , len̈ way nin lajay , ma yola ncu ꞌüsüs lajay . Yupj ca yola nsem pjü salejepj yupj . Ma ca quelel la mijicj Dios . Ca jisas nsem yupj pꞌiyá ꞌücj jisas mpatjam .
55003005	Yupj ca jisas nsem la pꞌa japon yupj quelel lajay Dios . Mopꞌin jisas Dios ma jis capj cyon̈ca . Ma quelel lajay Dios jos jin . ꞌIn tjejyama . Ma najas yupj jipj jemicapan nsem .
55003006	Yupj nepénowa jil la pꞌa jis wa ntꞌa , javelepj nequem jis lal . Nequem nenem len̈ way japon la pꞌa wa javelepj . Nequem nenem pasal malala nyuca la tjajay . Newa malala quelel lajay , mpes nin lajay . Lovin pülücj sin ꞌyüsa , mopꞌin ma polel sin ꞌyüsa tsjan tꞌücꞌ way . Yupj japon la pꞌa wa javelepj , mpes niyom nenem jil yupj jis wa ntꞌa jis la veles yupj jis lal .
55003007	
55003008	Gente nenem ma jisas la pꞌa ca jus nlayecj tsjan tꞌücꞌ way . Yupj pꞌiyá ma salejepj tsjan tꞌücꞌ way . Malala nyuca yola yupj . Ma japon Dios tjevelá . Yupj jisas la pꞌa mponecj yupj Dios tsꞌuyupj ; Dios tsꞌuyupj tulucj yupj . Yupj Janes jinwá , Jambres jinwá ꞌotsꞌipj . Janes , Jambres ꞌotsꞌipj , ma jisastsja Moisés tjevelá . Moisés tjevele Dios tjevelá .
55003009	La pꞌa wa len̈ way sin tjiꞌyüsa Janes ma jola jinwá tjevele jupj . Nin pꞌiyá sin tjiꞌyüsa Jambres poꞌó . Nin jinwá ca nsem gente nenem jis lal . La pꞌa wa ca len̈ way sin müꞌüsüs wa yupj ma yola jinwá javelepj .
55003010	Timoteo , jipj selen tsjan sin tjiꞌyüsa la tjejay napj . Selen tsjan la tjejay napj . Selen napj quelel lejay Dios jos jin . Selen pajal pyon napj Dios lal . Pülücj ma jisas napj velé , newa napj ma tsꞌi ꞌin yupj jilal . Selen napj quelel la sejay pjü . Nepénowa malala lajay napj lal , newa ꞌüsüs lejay napj Dios jos jin .
55003011	Jipj selen tꞌücꞌ way gente malala nyuca la tjajay napj lal . Selen pasal malala ntepalá . Selen tsjan ntepalá Antioquía poꞌó , Iconio poꞌó ꞌotsꞌipj , Listra poꞌó ꞌotsꞌipj . Pajal malala la ntjajay . Nin tepyala na , qjuis Jepa Jesucristo lovin ncapj tjepꞌyaꞌsa , ne ꞌücj püꞌüs napj .
55003012	Nin pꞌiyá pjü jilal . Jesucristo jos jin quelel lajay , la pꞌa wa ca malala nyuca la mijicj yupj jilal .
55003013	Gente malala pülücj lyawun̈ . La pꞌa wa pülücj japon yupj javelepj . Mopꞌin tꞌücꞌ way tulucj javelepj . Más malala la mijicj yupj , nin ca mpalas . La pꞌa wa yus ntsawilicj wa yupj .
55003014	Timoteo , lovin mponen jipj , jin tjiꞌyüsa la tjijicj pꞌin . Selen ninana jin tjiꞌyüsa la tjijicj tꞌücꞌ way . Selen ma la tsyawilicj .
55003015	Jipj tsjictsja na , nin pꞌiyá jin tjiꞌyüsa la tjajay jipj wya nepé . Jin tjiꞌyüsa Dios Popel , pasal ꞌüsüs way niná . Dios Popel mpes jin tjiꞌyüsa gente japon na Jesucristo lal , ꞌücj ca mpatjam Dios lal .
55003016	Dios tjijyüꞌta niyom nepenowá jis la pac Dios Popel . Mpes Dios jostsja jinwá tapac yupj . Dios tꞌücꞌ way qjuisin ꞌyüsa liji jupj Popel mpes . Malala nyuca lijicj na , Dios qjuis wala vele niná jupj Popel mpes . Dios jos cupj ma lijicj , jupj qjuis wala vele niná jupj Popel mpes . Jupj jos cupj la mijicj , qjuis wala vele wa niná jupj Popel mpes .
55003017	Dios Popel mpes , Dios tsꞌuyupj sin ꞌyüsa tsjan más ꞌücj la mijicj . Mpes ꞌücj ca polel la mijicj pjü way Dios jos jin .
55004001	Pꞌa jawasa Jesucristo ncuwim niswá , müjüꞌtüs ca nosis moꞌó . Pꞌa jawasa jupj ca mveles patja jilal ncu ꞌüsüs nyuca la tjajay . Tecyaꞌlin̈ ca mpatjam wa niswá , Jesucristo nin ca lis mijis . Ca mveles wa yupj jilal ncu ꞌüsüs nyuca la tjajay . Mpes napj ꞌi jütütj mvelen la pꞌa jilal Dios Popel mpes . Dios pjoca napj ꞌi jütütj . Jesucristo pjoca ꞌotsꞌipj .
55004002	Lovin mvelen la pꞌa jis walapꞌaꞌá Dios Popel mpes . Nenéyawa gente ca ma quelel mpjacan̈ jipj velen . Newa nin mvelen . ꞌÜsüs way sin ꞌyüsa lis mijin . Mpes pülücj ca jisas nsem Jesucristo . La pꞌa malala nyuca lajay na , jis wala mvelen . Yun ꞌasas mim , ne pülücj ca la mijicj Dios jos jin . Pülücj way ma len̈ way sin müꞌüsüs jipj velen mpes . Mopꞌin ma tsꞌi tjiꞌina yupj jilal . Ca la nucun ca sin müꞌüsüs .
55004003	Pꞌa jawasa Dios tsꞌuyupj tꞌücꞌ way sin ꞌyüsa lajay na , gente pülücj ma ca mpjacan̈ yupj javelepj . La pꞌa pꞌin ca quelel mpjacan̈ . Ca la mpalacj la pꞌa wa sin ꞌyüsa la mijicj .
55004004	Yupj ma ca jisas nsem Dios tjevelá . Jupj tjevelá tꞌücꞌ way . Ca jisas nsem la tsuwilpan tjowelepj . Cuento pꞌin tjowelepj yupj .
55004005	Timoteo , gente ca malala la mijicj jipj lal . Mopꞌin ma lecj meyá jipj . Lovin mvelen la pꞌa jilal Jesucristo poꞌó . Pasal ꞌüsüs way niná . Najas la mijin pjü way Dios jos jin . ꞌIn tjejyama . Ma la mijin jipj jyas jin . Nin la mijin Dios jos jin .
55004006	Quina pyac , ꞌe ꞌa , len̈ way yupj ma ꞌüꞌnacj ca napj . Len̈ way mis Dios ntꞌa .
55004007	Po ꞌüsüs way tsjiꞌ la tjejay napj Dios mpes . Tecyawaja jis wala tjevelé . Lovin tepyon napj Dios tjevelá .
55004008	Qjuis Jepa Jesucristo niswa tjacꞌ na , ca mveles gente jilal ncu ꞌüsüs nyuca la tjajay Dios jos jin . Qjuis Jepa Jesucristo pasal ꞌüsüs way . Napj selé pasal ꞌüsüs la mijis napj lal . Pajal pülücj la nuc jupj ncuwim niswá . Po jisas jupj . Pasal ꞌüsüs la mijis wa jupj yupj jilal .
55004009	Najas jipj len̈ way ncuwim napj ntꞌa .
55004010	Demas tjemey napj mpe . Tjemey Tesalónica ntꞌa . Jupj po quelel pǘꞌütsja nosis ntꞌa . Ma quelel peꞌe napj lal . Len̈ wa Crescente ; tjemey jupj quinam Galacia ntꞌa . Tito Dalmacia ntꞌa tjemey jupj .
55004011	Napj jas tjejyam Tíquico Efeso ntꞌa , mpes len̈ wa jupj . Lucas pꞌin püꞌü napj lal quinam . Cuy na , la tepyala Marcos , jupj lal ncuwim . Jupj ꞌücj ncapj mpꞌaꞌsas quiꞌá ; cupj cjaya maya tsjiꞌ la mijicj Dios mpes .
55004012	
55004013	Cuy na , napj nin quip pjeꞌapa ncaꞌan ma ꞌen . Carpo tyaꞌa niná Troas poꞌó . Napj libro witjacj ncaꞌan ma ꞌen ꞌotsꞌipj . Po najas papel maꞌajapj ꞌotsꞌipj .
55004014	Alejandro poꞌo jele jipj , jupj ne acero syüpa . Pasal malala la ntjiji . Qjuis Jepa Jesucristo ca cus ntülüs , jupj malala la tjiji mpes .
55004015	ꞌIn tjejyama jupj lal . Jupj po ma jostsja cupj tjevelecj Dios poꞌó .
55004016	Yupj jepa ntꞌa nin tjaman na , najamicapan pjü way ma tjil ncapj la pꞌacj . Pjü tjoꞌos tjil napj mpe . Najas Dios ma jola yupj nin la tjajay .
55004017	Qjuis Jepa Jesucristo ncapj tecyon̈ca , ncapj tjepꞌyaꞌsa . Mpes napj ꞌücj tjevelé pjü way jupj jostsja jin . Judiopan tulucj pjü way nin tjepjyacan̈ . Qjuis Jepa Jesucristo la tjiji mpes , jepapan neꞌaj ma ntjüꞌünan napj .
55004018	Tꞌücꞌ way nepénowa ca malala quelel la mijicj napj lal . Newa nin , Jesucristo ncapj cyon̈ca lovin . Tꞌücꞌ way jupj ca ma manus Dios püꞌü ntꞌa . Mpes najas gente lovin ꞌüsüs pjac mvelecj Dios poꞌó . Amén .
55004019	Süs wa la mijin Priscila , Aquila ꞌotsꞌipj . Süs wa la mijin wa pjü jilal Onesíforo wo ntꞌa .
55004020	Erasto ma tjacꞌ napj lal . Corinto moꞌo püꞌü . Mileto poꞌo tüpüꞌüs na , Trófimo malala jos tepyala . Mpes ma tjacꞌ napj lal . Neꞌaj püꞌü custjay .
55004021	Len̈ way majawus ca , mpes najas len̈ way ncuwim . Eubulo süs wa la tjiji jipj lal . Pudente süs wa la tjiji wa . Lino , Claudia ꞌotsꞌipj , süs wa la tjajay . Qjuis catjampan pjü way süs wa la tjajay .
55004022	Najas qjuis Jepa Jesucristo lovin cyapj cyon̈ca jipj . Najas jupj ꞌüsüs way la mijis janmacj nun mpes .
56001001	Napj Pablo . Napj Dios jomozo . Apóstol way napj ; Dios nin tjejyama la veles la pꞌa jilal jupj mpes Jesucristo poꞌó . Dios lis tꞌya ntꞌa nin tjejyama ; jupj jos yupj ca mponecj jupj tjevelá . Jupj jos tꞌücꞌ way sin ꞌyüsa . Niná sin ꞌyüsa na , ca ꞌücj la mijicj Dios jos jinwá .
56001002	Ca jus nlayecj ca mpatjam lovin Dios lal . Püna , nosis cjuwatsja na , Dios tjevele gente ꞌücj polel mpatjam ca lovin jupj lal . Ma li tsuwile jupj .
56001003	ꞌÜctsja na cupj niná qjuis la pjac , ninana qjuis wala tjevele . Dios jostsja napj jum , ninana la veles la pꞌa jis walapꞌaꞌá . Nin lejay jupj nin tjijyüꞌta mpes . Dios la tjiji cupj ꞌücj ca mpatjaquecj jupj lal .
56001004	Tito , jipj mpes pyac niná quinam . Pülücj jin tjiꞌyüsa la tjejay napj Jesucristo poꞌó . Po ꞌüsüs jin tjiꞌyüsa , tsjicj si ꞌüsǘ jinwá , jupj popay si ꞌüsǘ liji na . Cupj pyonecj nin pꞌiyá Jesucristo poꞌó . Dios cupj qjuis Papay . Jesucristo la tjiji cupj ꞌücj ca mpatjaquecj Dios lal . Najas yupj ꞌüsüs ca la mijicj jipj mpes . Najas yupj lovin ca cyapj mpꞌaꞌsacj , malala ꞌe palá na . Najas jipj ma jele nsem pjü mpes , yupj ca nin la mijicj jipj mpes .
56001005	Creta poꞌo tüpüꞌüstsja na , napj lis tꞌyatsja niyom nepenowá , yupj ca jis majamacj Dios tsꞌuyupj . Ma polel tecyawaja la tjejay niná . Mpes najastsja jipj ma ca mim nepé ; najastsja jipj ca la ntꞌan niyom nenem , ncawajas ca la mijin napj ma tꞌücꞌ la tjejay . Najastsja jipj la ntꞌan ca coꞌmüypan Dios tsꞌuyupj jilal , pjü way pülücj patja ntꞌa . Nasa tjevelé jipj lal pjacj cuscú la ntꞌan .
56001006	Dios jos coꞌmüypan pasal ꞌüsüs nsem yupj , la pꞌa ma malala mvelecj ca yupj sin poꞌó . Dios jos coꞌmüypan pjaní pjaní la pꞌin sejatsꞌom yupj . Jos yupj jis tsꞌuyupj japon wa Jesucristo poꞌó . Dios jos yupj jis tsꞌuyupj ma lajay pjü way yupj pꞌiyá quelel lajay jinwá . Jos wa yupj jis tsꞌuyupj nin lajay jis papay javelepj jin .
56001007	Pastor tsjiꞌ liji Dios mpes . Jepa jupj Dios tsꞌuyupj mpes . Mpes Dios jos pajal ꞌüsüs nsem jupj , la pꞌa ma malala mvelecj ca jupj poꞌó . Dios jos jupj ma jola jupj pꞌiyá más ꞌüsüs la pꞌa jilal . Gente nepénowa len̈ way tsꞌa ꞌin se palá . Dios jos pastor ma yupj jinwá nsem . Dios jos pastor ma myona . Jos jupj lovin ma quelel le palana la pꞌa jilal . Dios jos jupj ma li tsuwile tꞌemel la tꞌanques .
56001008	La pꞌa wa campa jiquil na , Dios jos pastor se ꞌaya jinan̈ jupj wo ntꞌa , se ꞌaya wa jis la las . Dios jos pastor lovin ꞌüsüs quelel liji la pꞌa mpes . Jos pastor lovin selé tsjan más ꞌücj liji , ne nin la mijis jupj . Jos pastor lovin ꞌüsüs nsem jupj . Dios jos pastor lovin nin liji Dios jos jinwá . Jos pastor ma liji jupj pꞌiyá quelel liji jinwá . Más ꞌücj liji Dios jos jinwá .
56001009	Dios jos pastor lovin ca mpones tꞌücꞌ way Dios poꞌó , Jesucristo poꞌó ꞌotsꞌipj . Napj nasa sin tjiꞌyüsa la tjejay niná . Dios jos pastor ninana jos lovin . Jupj jos ninana pjü way pyona lovin . Mpes pastor ca jus nlayes tsjan tꞌücꞌ way . Mpes ꞌücj ca polel mveles la pꞌa jilal tsjan más ꞌücj la mijicj yupj . ꞌÜcj ca sin ꞌyüsa la mijis , tꞌücꞌ way ma jisas jilal . Nenem malala javelepj tꞌücꞌ way poꞌó , mopꞌin ca sin müꞌüsüs malala nin javelepj .
56001010	Niyom nepénowa jajamapj Dios tsꞌuyupj , mopꞌin Dios tsꞌuyupj pülücj ma lajay yupj javelepj jinwá . Ma lajay Dios tjevelá . Ma yola jin javelepj ; la pꞌa wa ma ꞌücj sin ꞌyüsa yupj javelepj mpes . La tsuwil yupj . Pülücj way ninana lajay ne judiopan yupj .
56001011	Más ꞌücj yupj ma javelepj niswá ; más ꞌücj cupj nin lijicj ne ma mvelecj yupj niswá . Sin ꞌyüsa lajay malala . Ma sin ꞌyüsa lajay más ꞌücj . Nepénowa jis wa ntꞌa , pjü way yupj jis wa ntꞌa patja ma jisas quinam tsjan tꞌücꞌ way Dios poꞌó ; nin jis tepyala yupj javelepj mpes . Nin javelepj tꞌemel la tꞌanques . Malala nin .
56001012	Püna yupj popa pjaní tjevele Creta moꞌo patja mpes . Creta moꞌo patja tjowelepj jupj ꞌücj polel véletsja tsjan mpalas ca pꞌa jawasa . Tjevele : “ Creta moꞌo patja lovin la tsuwil . Pajal malala nyuca lajay . Ma quelel tsjiꞌ lajay ; pülücj jalá la pꞌin ” , nin tjevele .
56001013	Tꞌücꞌ way nin tjevele . Mpes ca mvelen yupj jilal yupj jin lajay pasal malala . Sin müꞌüsüs lis mijin Dios jos jinwá . Mpes tꞌücꞌ way ca mponecj yupj .
56001014	Ma ca jisas nsem cuento pꞌin judiopan püna tjowelepj . Pülücj way tjowelepj tꞌücꞌ way tulucj . Jipj sin ꞌyüsa lejay na , yupj ma ca quelel la mijicj niyom pꞌin tjüjütütj jin . Niyom nenem ma quelel salejepj tsjan tꞌücꞌ way .
56001015	Nepénowa ma malala nyuca yola . ꞌÜsüs pꞌin yola yupj pjü mpes . Pꞌa witjacj malala nyuca yola . Ma japon Jesucristo lal . Mopꞌin malala yola pjü mpes . Ma salejepj yupj tsjan ꞌüsüs , tsjan malala . Malala lajay na , ma yola .
56001016	Yupj javelepj yupj sin ꞌyüsa tꞌücꞌ way Dios poꞌó . Nin tulucj . Yupj malala lajay mpes , selecj yupj ma salejepj tꞌücꞌ way Dios poꞌó . Yupj pajal malala Dios lal . Ma lajay Dios tjevelá . Tsjan ꞌüsüs way ma polel lajay yupj .
56002001	Tito , najas jipj sin ꞌyüsa lejay tsjan tꞌücꞌ way ; Dios jos sin ꞌyüsa lijicj niná .
56002002	Dios jos niyom tsjyoncapan ma se maná yupj . Jos yupj ꞌüsüs way nsem pjü jilal . Jos wa yupj lovin salejepj tsjan más ꞌücj la mijicj , ne ca nin la mijicj yupj . Dios jos yupj japon tsjan tꞌücꞌ way jupj poꞌó . Jos wa yupj ca quelel lis mijicj la pꞌa . Jupj jos yupj newa ca ꞌüsüs la mijicj , malala pyala na . Niná sin ꞌyüsa la mijin .
56002003	Nin pꞌiyá , sin ꞌyüsa lis mijin nequem tsjyoncapan . Dios jos yupj ꞌüsüs lajay , mpes la pꞌa ca jus nlayecj yupj po jisas Dios . Dios jos wa yupj ma tin javelepj . Jupj jos ma se maná . Jos wa yupj sin ꞌyüsa lis mijicj la pꞌa wa tsjan ꞌüsüs way .
56002004	Mpes tsjücjüimpan ca sin müꞌüsüs Dios jos yupj ca quelel lis mijicj jis vayum , jis tsꞌuyupj ꞌotsꞌipj .
56002005	Ca sin müꞌüsüs tsjan más ꞌücj lajay , ne ca nin la mijicj lovin . Ca sin müꞌüsüs Dios jos yupj ma ca mal la pꞌa niyom jilal . Ca sin müꞌüsüs Dios jos yupj jis wa jajamapj . Ca sin müꞌüsüs Dios jos yupj ꞌüsüs ca la mijicj jis vayum witjacj mpes , jis tsꞌuyupj mpes wa . Ca sin müꞌüsüs Dios jos yupj lajay jis vayum vele jin . Ninana pjü way ca nin la mijicj , la pꞌa wa ma ca malala mvelecj Dios tjevelá poꞌó .
56002006	Nin pꞌiyá , sin ꞌyüsa lis mijin tjamacjaspan jilal . Yupj jilal mvelen Dios jos yupj lovin ca jus nlayecj tsjan más ꞌücj la mijicj , ne ca nin la mijicj yupj .
56002007	Najas jipj lovin ꞌüsüs la mijin ; la pꞌa ca jis nucucj , ca sin müꞌüsüs más ꞌücj nin pꞌiyá lajay yupj . Sin tjüꞌüsüs lis mijin tsjan tꞌücꞌ way . Ma ca pꞌa casá mvelen ; najas yupj jis januc , ca sin müꞌüsüs más ꞌücj nin pꞌiyá mvelecj yupj la pꞌa jilal .
56002008	Dios jos jinwá mvelen . Mpes la pꞌa ma ca polel la mveꞌlecj jipj lal jipj tjevelen mpes . Ma jisas jipj , jis maycas ca . Ma ca malala polel mvelecj cupj poꞌó ; nin ca nsem Dios jos jinwá tjevelen mpes .
56002009	Ca mvelen esclavopan jilal Dios jos yupj lovin lajay yupj jis patrón jajütütj jinwá . Dios jos yupj nin yola ꞌoyn nyuca ꞌüsüs la mijicj , mpes yupj jis patrón ꞌücj jisas nsem yupj jis lal . Dios jos yupj ma la velel yupj jis patrón jis lal .
56002010	Dios jos ma pequen̈ jis patrón yutsꞌaꞌá . Jos wa lovin ca ꞌüsüs la mijicj jis patrón mpes , ne jis patrón ca jus nlayecj lovin ꞌüsüs lajay ; ma la tsuwil . La pꞌa ca nucucj pjü way niná ꞌüsüs lajay , mpes ca sin müꞌüsüs po ꞌüsüs way sin ꞌyüsa lijicj Dios poꞌó . Dios la tjiji cupj ꞌücj ca mpatjaquecj jupj lal .
56002011	Dios pajal ꞌüsüs la tjiji gente mpes . Jupj la tjiji mpes , gente ca polel mpatjam jupj lal . Pjü gente mpes nin la tjiji jupj .
56002012	Dios jos qjuisin ꞌyüsa ꞌoyn nyuca ꞌüsüs la mijicj jupj jos jinwá ; nin mpes nin la tjiji . Jupj ma jos tsjan malala , jupj jos cupj ma wa ca qjuisas nsem niná . Pülücj ma quelel ꞌüsüs lajay Dios jos jinwá . Yupj lajay gente pꞌin quelel lajay jinwá pꞌin . Malala lajay . Dios jos cupj ma quelel lijicj yupj lajay jinwá . Jupj jos cupj lovin ca jus nlayecj tsjan más ꞌücj la mijicj , ne ca nin la mijicj . Jos lovin ꞌüsüs lijicj , nosis casá pyatjaquecj na . Jupj jos lovin lijicj jupj jos jinwá .
56002013	Dios jos cupj po qjuisas Jesucristo len̈ way jacꞌ . Jesucristo cupj qjuis Dios , pasal püné jupj . Jupj la tjiji cupj ꞌücj ca mpatjaquecj jupj lal . Jesucristo mpes selecj cupj ca mpatjaquecj Dios lal . Mpes ꞌücj qjuisas ncupj . Cupj ca nucucj pasal püné Jesucristo ; jacꞌ na nin ca nucucj .
56002014	ꞌÜctsja Jesucristo lal jupj pꞌiyá tepeꞌe cupj mpes . Nin la tjiji ca Dios perdonar la qjuis mijis , ca ꞌüsüs nsem cupj jupj lal . Jupj la tjiji ꞌücj ma ca malala nyuca la mijicj . Jupj la tjiji ca ꞌüsüs nsem cupj , malala tulucj . Jupj jostsja cupj jupj jutsꞌaꞌá nsem . Jostsja cupj ca ꞌüsüs la mijicj , niná po qjuisas mpes .
56002015	Ninana pjü way sin tjüꞌüsüs lis mijin . Newa jis wala mvelen más ꞌücj ninana nin lajay . Dios jos nin lajay . Mpes jis tjijyüꞌta ninana la mijicj . Ma nin lajay na , jis wala mvelen malala nin lajay . Napj tjevelé jin la mijin jipj . Mpes pjü ma ca mvelecj jipj ꞌüsüs lejay tulucj .
56003001	Niswa mvelen Dios tsꞌuyupj jilal , Dios jos yupj yola yupj jis jepapan noypan , ꞌücj jis la jütütj . Dios jos yupj nin lajay yupj jis jepapan jajütütj jinwá . Dios tsꞌuyupj polel ꞌüsüs lajay na , Dios jos nin lajay yupj .
56003002	Niswa mvelen Dios tsꞌuyupj jilal , Dios jos ma malala nyuca javelepj la pꞌa wa mpes . Jupj jos lovin ma la velel . Jos lovin ꞌüsüs javelepj la pꞌa jilal , ma ca tsꞌi miꞌinacj . La pꞌa jilal javelepj na , ma wa ca tsꞌi miꞌinacj yupj javelepj mpes .
56003003	Jele mpalas cupj pꞌiyá ma qjuiyola jin lijictsja yas nam . Ma la tjijicj Dios tjevelá . Tepyonecj la tsuwilpan tjowelepj . Lovin la tjijicj cupj qjuisastsja jin . Ma la tjijicj Dios jostsja jin . Cupj la tjijicj mpes ꞌücj qjuisas tepyala ; lovin nin la tjijicj . Ninana cupj la tjijicj malálatsja . Lovin malala la tjijicj . Lovin la tjejyamaquecj la pꞌa mpes . Gente la pꞌa wa ma jisastsja ncupj . Cupj ma wa qjuisastsja la pꞌa , tsꞌi ꞌinyactsja yupj jilal .
56003004	Mopꞌin Dios pasal ꞌüsüs la tjiji gente mpes . Pajal quelel lis tjiji gentá .
56003005	Mpes jupj la tjiji ꞌücj ca mpatjaquecj jupj lal . Cupj ꞌüsüs la tjijicj mpes tulucj ca nin nsem . Dios pꞌiyá jostsja ꞌüsüs qjuesé palá , nin mpes pꞌin ca mpatjaquecj Dios lal . Ca mpatjaquecj jupj lal bautizar qjuis tepyala mpes , Dios tsꞌuyupj qjuis tepyala mpes . Niná qjuis tepyala Dios Cjües ꞌüsüs la qjuis tjiji mpes .
56003006	Dios qjuis tjeꞌyaya jupj Cjües , Jesucristo la tjiji mpes . Tsꞌüise tulucj jupj . Jesucristo la tjiji cupj ꞌücj ca mpatjaquecj Dios lal .
56003007	Dios pꞌiyá la tjiji mpes , ꞌüsüs cupj quinam Dios lal . ꞌÜsüs quelel líjitsja jupj cupj mpes . Nin mpes nin la tjiji cupj ca mpatjaquecj lovin jupj lal . Selecj ca nin nsem .
56003008	Ninana po tꞌücꞌ way . Najas la pülücj ninana poꞌo mvelen yupj jilal . Po ma lecj tjeyá nin la veles . Más ꞌücj nin mvelen , mpes Dios lal japon ca ꞌüsüs quelel lajay , Dios jos jin . Ninana po ꞌüsüs way . Nin lajay na , ꞌüsüs se palá gentá .
56003009	Tꞌücꞌ way nepénowa quelel la velel yupj pꞌa casá yola mpes . Dios ma jos yupj javelepj niná . Nenéyawa javelepj püna tapatja jis lá mpes . Japon Dios qjuisin ꞌyüsa liji jis lá mpes . Nin tulucj . Nenéyawa la velel Moisés tjevelá mpes . Tsꞌa ꞌin se palá la pꞌa wa pꞌa casá yola mpes . Niyana mpes quelel javelepj na , más ꞌücj ma mvelen yupj jilal . Ma ꞌüsüs se palá niná javelepj na . La pꞌa wa tꞌücꞌ way tulucj sin ꞌyüsa , niná javelepj mpes .
56003010	Yupj javelepj mpes , Dios tsꞌuyupj nepénowa ma japon tꞌücꞌ way quinam . Nin mpes la pjaní jis wala mvelen , lama ca nacj , ca mvelen malala nin lajay . Newa nin ca malala quelel la mijicj custjay ca nacj ; ma ꞌüsüs quelel lajay , jis wala mvelen ma ncul ca niswá Dios tsꞌuyupj ꞌa si mulú na .
56003011	Najas jipj ca jus nlayen yupj ma lajay Dios jos jinwá . Malala lajay . Yupj pꞌiyá salejepj wa malala nin lajay .
56003012	Napj ca jas majam Artemas jipj ntꞌa ca nacj . Ma selé . Tíquico jas majam ca nacj . Ma selé custjay cana cuscú . Pjaní ca jas majam . Jipj ntꞌa tjemey na , najas jipj len̈ way ncuwim napj ntꞌa Nicópolis poꞌó . Neꞌaj quelel püꞌüs jive na , yümücj si lapjüna na wa .
56003013	Cus mpꞌaꞌsan Apolos , Zenas ꞌotsꞌipj . Zenas po selé judiopan tjüjütütj poꞌó . Jis tjeꞌyaya yupj jisas , ca ꞌücj polel mal niswá . Jipj ꞌücj polel lejay , nin ca la mijin yupj mpes .
56003014	Dios jos jupj tsꞌuyupj sin ꞌyüsa más ꞌücj lovin ꞌüsüs lajay la pꞌa mpes . La pꞌa cjuwá jis tepyala na , más ꞌücj Dios tsꞌuyupj jis capj japꞌacj . ꞌÜsüs se palá la pꞌa witjacj Dios tsꞌuyupj lajay mpes , ꞌüsüs way niná .
56003015	Pjü way napj lal jatja , pjü way süs wa la tjajay . Jipj ntꞌa patja nepénowa japon wa Jesucristo lal , quelel la qjuesejay yupj . Süs wa lis mijin yupj jilal . Najas Dios ꞌüsüs way ca la mijis janmacj nun mpes .
57001001	Napj Pablo . Timoteo jáꞌasa wa quiꞌá . Jupj cupj qjuis catjam . Napj ꞌos cawilta moꞌó Jesucristo mpes tsjiꞌ lejay ne . Filemón , papel niná pyaquecj jipj mpes . Jipj cupj qjuis catjam . Pasal quelel la ꞌijicj . Jipj tsjiꞌ lejay wa cupj qjuilal Jesucristo mpes .
57001002	Papel niná pyaquecj wa Apia mpes . Jupj cupj qjuis taꞌa , Jesucristo lal pyona mpes . Pyaquecj wa Arquipo mpes . La pꞌa wa malala javelepj na Jesucristo poꞌó , jupj jis wala vele malala javelepj . Dios tsꞌuyupj ꞌa si mulú wya ntꞌa . Pyaquecj wa yupj mpes .
57001003	Dios cupj qjuis Papay . Jesucristo cupj qjuis Jepa Püné way jupj . Najas ꞌüsüs way lajay nun mpes . Najas nun ma nujola nsem pjü way mpes ; najas yupj ca nin la mijicj nun mpes .
57001004	Lovin wüiꞌis Dios lal jipj mpes . Lovin velé Dios lal jipj mpes .
57001005	La pꞌa wa nawala tjowelepj jipj pajal quelel lejay Jesucristo . Tjowelepj jipj pyon Jesucristo tjevelá . Tjowelepj wa jipj po quelel la sejay Dios tsꞌuyupj .
57001006	Napj velé Dios lal jipj mpes . Najas lovin mvelen la pꞌa jilal Jesucristo mpes . Najas ca ꞌüsüs mpalas velen mpes . Nin tepyala na , jipj ca jus nlayen tsjay ꞌüsüs qjuis tepyala Jesucristo mpes .
57001007	Jipj po quelel lis tjejay Dios tsꞌuyupj . Po ꞌücj najas ntepalá jipj quelel la sejay mpes . Po ꞌüsüs püꞌüs ntepalá . Dios tsꞌuyupj po ꞌücj jisas jis tepyala , jipj la tjejay mpes .
57001008	Filemón , Jesucristo mpes napj polel ꞌi jütütj . Nin mpes polel ꞌi jütütj tsjan más ꞌücj la mijin .
57001009	Mopꞌin napj quelel la ꞌe jay , mpes ma quelel ꞌi jütütj . Nin pꞌin najas jipj ca la mijin napj najas jinwá napj najas mpes pꞌin . Coꞌmüy napj quinam . Cawilta moꞌo püꞌüs Jesucristo mpes tsjiꞌ la tjejay mpes .
57001010	Najas ꞌüsüs la mijin Onésimo mpes . Quiꞌá napj tjevelé jupj lal Jesucristo poꞌó , ne jupj tepyona napj tjevelé . Pajal ꞌüsüs jas tjiꞌyüsa , tsjicj si ꞌüsǘ jinwá popay si ꞌüsǘ liji na .
57001011	Püna pꞌin Onésimo ma ꞌüsüs tsjiꞌ la tjiji jipj mpes , nin selé napj . Nin tulucj ca nsem quinam . Quina po ꞌüsüs ca la mijis jipj mpes , napj mpes ꞌotsꞌipj .
57001012	Napj po quelel lejay Onésimo . Mopꞌin nin , napj se jam jupj jipj ntꞌa .
57001013	Najastsja jupj newá mpüꞌüm napj lal . Najastsja jupj ca ncapj mpꞌaꞌsas quiꞌá cawilta ntꞌa , jipj len̈ mpes . Quiꞌá ꞌos la pꞌa jis lal tjevelé mpes . Nin tjevelé tsjan niná Jesucristo ꞌüsüs la tjiji gente mpes .
57001014	Najastsja jupj ca ncapj mpꞌaꞌsas jipj pꞌiyá jyas mpes . Custjay ma tjevelen ncu ꞌücj jupj ca mpüꞌüm napj lal . Ma selen jupj püꞌü quiꞌá . Mpes napj se jam jupj jipj ntꞌa quinam . Jipj ꞌüsüs lejay na , najas jipj pꞌiyá jyas mpes ca nin la mijin . Jipj ma polel lejay jipj jyas jinwá , malala nin .
57001015	Tꞌücꞌ way Onésimo tjemey jipj mpe . Tsjicj way mpes pꞌin len̈tsja jupj jipj pütꞌ ntꞌa . Mopꞌin pajal ꞌüsüs tepyala jupj lal , tjemey mpes . Quina lovin ca mpüꞌüm jipj lal .
57001016	Tꞌücꞌ way Onésimo jipj esclavo custjay . Mopꞌin jupj más ꞌüsüs quinam esclavo lal . Jupj cupj qjuis catjam . Quelel lijicj jupj . Napj quelel lejay jupj ; quina más ꞌücj jipj pajal quelel la mijin jupj ꞌotsꞌipj . Jupj jipj esclavo , jupj jipj jetjam ꞌotsꞌipj quinam qjuis Jepa Jesucristo mpes .
57001017	Filemón , tꞌücꞌ way napj jipj jetjam . Napj cüwinis jipj ntꞌa , tsjay ꞌüsüs jyas nsem . Selé napj niná . Najas tsjay ꞌücj jyas nsem wa Onésimo neꞌaj jama na jipj ntꞌa , napj pꞌiyá neꞌaj tjum jinwá .
57001018	Onésimo malala nyuca la tjiji ca nacj jipj lal . Level la ꞌiji ca nacj . Mvelen napj lal nol level la ꞌiji , ne napj ca jaylacj la mejay jupj mpes .
57001019	Napj Pablo . Napj pꞌiyá nin pyac niná . Tꞌücꞌ way ca jaylacj la mejay jupj mpes . Mopꞌin najas jipj jele mpalas jipj Dios popa ꞌe tepalá napj tjevelé mpes jipj lal . Mpes napj nola ma ca jyas nsem napj niná jaylacj la mejay .
57001020	Natjam , cupj nin pyonecj Jesucristo tjevelá . Jipj se con̈ Jesucristo ꞌotsꞌipj . Mpes po najas jipj ca la mijin napj najas jinwá . Nin lejay na , tsjay ꞌücj najas nsem .
57001021	Napj selé nin ca la mijin napj najas jinwá . Selé más ꞌin ꞌüsüs ca la mijin wa napj tjevelé lal . Mpes niná nin pyac jipj mpes .
57001022	Po quelel jum jipj ntꞌa . Mpes Dios lal la monan len̈ way ꞌücj ca mis . ꞌÜcj la mijin la pütꞌüs napj neꞌaj .
57001023	Epafras süs wa la tjiji jipj mpes . Selen jupj püꞌü napj lal cawilta moꞌó Jesucristo mpes tsjiꞌ la tjiji mpes wa .
57001024	Marcos ꞌotsꞌipj süs wa la tjiji , Aristarco ꞌotsꞌipj . Demas süs wa la tjiji wa , Lucas ꞌotsꞌipj . Yupj tsjiꞌ lajay wa napj lal Jesucristo mpes .
57001025	Najas Jesucristo ꞌüsüs way la numijis nun pjü way jilal , jupj qjuis Jepa Püné way .
58001001	Püna Dios tjevele profetapan jilal tsjan la veles judiopan jilal . Tjevele yupj jilal tsjan niná jupj jostsja judiopan ca jus nlayecj . Nin tjevele profetapan pülücj jilal . La pülücj way nin tjevele yupj jilal .
58001002	Nasa tecyawaja tjevele quinam yupj jilal . Quina pꞌa casá la tjiji . Jupj Jatjam lal tjevele jupj la veles cupj qjuilal . Jupj Jatjam cupj qjuilal tjevele jupj Popay Dios jostsja jin . Jupj Jatjam mpes , pjü way la tjiji nosis casá . Pjü la tjiji wa tsjun poꞌó . Dios la tꞌya Jatjam , ca pjü way jupj jutsꞌaꞌá nsem .
58001003	Cupj selecj lotsꞌacꞌ pajal jaw ; nosis casá jyawca lotsꞌacꞌ mpes . Nin pꞌiyá , cupj selecj Dios pasal püné ; jus tjinyucucj jupj Jatjam , püné way jupj . Dios Jatjam , jupj Popay jin pꞌiyá jupj . Pjü way ꞌücj patja nosis casá Dios Jatjam nin liji mpes . Nin pꞌiyá tsjun poꞌó . Püné jyüꞌta ne pjü nin pyala . ꞌÜcj Dios perdonar la qjuisiji cupj malala la tjijicj , jupj Jatjam la tjiji mpes . Nin la tjiji na , ꞌetjele jupj Dios liꞌinyampe tsjun poꞌó . Dios pasal püné ; jupj Jatjam neꞌaj jáꞌasa jupj liꞌinyampe , jupj püné wa mpes .
58001004	Cupj selecj angelpan pajal noypan yupj . Dios Jatjam más püné angelpan jilal , nin la tjiji Dios . Dios Jatjam way jupj , nin vele Dios . Mpes qjuisin ꞌyüsa jupj más püné way angelpan jilal .
58001005	Selecj Dios Jatjam más püné angelpan jilal Dios jupj lal tjevele mpes : “ Jipj napj Natjam . Yacjaj jipj Pyapay ntepalá napj . ” Nin tjevele Jatjam lal . Niná angelpan jilal tjevele tulucj . Tjevele wa : “ Jupj Popay ca nsem napj . Jupj napj Natjam nsem . ” Niná angelpan poꞌo tjevele tulucj .
58001006	Dios jas tjejyama jupj Jatjam mwalá way nosis ntꞌa . Jas tjejyama na , tjevele : “ Najas napj angelpan pjü way nin javelepj jupj püné way ” , nin tjevele Dios .
58001007	Dios tjevele wa angelpan sin poꞌó . Tjevele : “ Lüpjǘ way jacꞌ , jama wa . ꞌAwa campanya wolaqué , wotaqué wa . Nin pꞌiyá niná , angelpan jiquil , len̈ way jil , mopꞌin tsjiꞌ lajay napj mpes , nin lajay napj najas jin ” , nin tjevele jupj .
58001008	Pꞌa casá tjevele Jatjam poꞌó . Tjevele : “ Jipj ne Dios . Ca müjüꞌtün lovin . Jyütütj ne ꞌüsüs .
58001009	Jipj jyas ꞌüsüs pꞌin napj najas jin . Jipj lovin ma malala lejay . Mpes napj la ꞌe tjetꞌá la jütütj . Napj ne jipj Dios . Jipj más ꞌücj jyas nsem cyapj jacon̈ jilal . ” Dios nin tjevele .
58001010	Tjevele wa : “ Jepa Püné way jipj . Pjü cjuwatsja na , nosis la tjejay jipj . Myas mpes pjü nin la tjejay tsjun poꞌó , jay la pꞌaꞌá ntꞌa ꞌotsꞌipj .
58001011	Pꞌa wa jyawca na , ncawajas ca nosis . Ncawajas ca wa pjü way tsjun poꞌó . Nin tulucj jipj lal . Jipj lovin ca mpüꞌüm . Pülül pül way pyala . Nin pꞌiyá , nosis pül way nsem . Pjü way tsjun poꞌó pül way nsem wa .
58001012	Yom jupj pülül pül way pyala na , ma jos niná . Pꞌa pülül mpes ca jas nquiꞌpas . Nin pꞌiyá ca mpalas nosis lal , pjü way jilal wa tsjun poꞌó . Pül way nsem . Mpes nosis seyasa ca la mijin . Seyasa way ca la mijin wa tsjun poꞌó . Jipj pꞌiyá pül jinwá tulucj . Jipj lovin nin pꞌiyá . Tsjyonca way ꞌe palá tulucj . Lovin ca mpüꞌüm . ” Dios nin tjevele Jatjam lal .
58001013	Tjevele wa jupj lal : “ Ntꞌiꞌisa jipj napj liꞌinyampe . Jipj ca müjüꞌtün napj lal . Napj ca la mpalan jipj enemigopan jis lal . Napj ca la mejay jipj enemigopan tsjyam ꞌalá jatja jinwá . Nin ca la mejay jipj mpes , jipj napj lal jacꞌ na . ” Niná angelpan jilal tjevele tulucj .
58001014	Angelpan cjües witjacj yupj , tsjiꞌ lajay yupj Dios mpes . Gente nepénowa ca mpatjam Dios lal , Dios nin liji ca nin nsem . Dios jupj angelpan sin jyama yupj ntꞌa jis capj la pꞌacj nosis casá .
58002001	Cupj nasa tjepjyaꞌaquecj Dios Jatjam tjevelá . Dios Jatjam pajal püné way , mpes ꞌücj más ꞌücj qjuisin ꞌyüsa jupj tjevelá . Ma ꞌüsüs qjuisin ꞌyüsa , pꞌa jawas ca mponecj la pꞌa velá ca nacj , ne ma ca mponecj tꞌücꞌ way Dios Jatjam poꞌó .
58002002	Püna angelpan tjowelepj Moisés lal . Tjowelepj tsjan niná Dios jostsja judiopan ca nin la mijicj . Mpes Moisés niná tjevele judiopan jilal . Angelpan tjowelepj tsjan ca mpalas pꞌa jawas . Tꞌücꞌ way nin tepyala pꞌa jawasá . Gente ma la tjajay na yupj tjowelepj jinwá , Dios lovin jis capj tyüla .
58002003	Mpes tꞌücꞌ way nin ca mpalas wa qjuis Jepa Jesucristo tjevele jinwá ; jupj más püné angelpan jilal . Jupj tjevele cupj ꞌücj ca mpatjaquecj Dios lal jupj la tjiji mpes la pꞌin . Niná ma qjuiyola na , tꞌücꞌ way Dios ca qjuis capj ntülüs . Qjuis Jepa Jesucristo mwalá way sin tjiꞌyüsa la tjiji ꞌücj mpatjaquecj Dios lal jupj la tjiji mpes la pꞌin . La pꞌa wa nin tjepjyacan̈ jupj tjevelá , pꞌa jawas yupj qjuisin tjiꞌyüsa la tjajay wa tꞌücꞌ way niná jupj tjevelá .
58002004	Qjuilal tjowelepj na , Dios qjuisin tjiꞌyüsa la tjiji yupj tꞌücꞌ tjowelepj . Jupj jis capj tjepꞌyaꞌsa mpes pajal ꞌüsüs way polel lajaytsja , niyom pꞌin ma polel lajay jinwá . Yupj nin la tjajay qjuisin ꞌyüsa la tjajay tꞌücꞌ way tjowelepj . Pasal qjuiyólatsja yupj la tjajay mpes . Dios jis capj tjepꞌyaꞌsa jupj Cjües la tjiji mpes wa . Jupj Cjües jis capj tjepꞌyaꞌsa ꞌücj tsjiꞌ la tjajay jupj mpes .
58002005	Pꞌa jawas pjü way pajal ꞌüsüs way nsem nosis casá . Niná mpes nin pyac . Dios Jatjam ca müjüꞌtüs quiꞌá , nin tjevele Dios . Angelpan ca nosis müjüꞌtücj tulucj .
58002006	Dios Popel nin vele yom pjaní tjevelá . Tjevele : “ Dios , jipj ne pajal püné . Gente , gente pꞌin yupj . ¿ Tsjan mpes jele jipj yupj mpes ? ¿ Tsjan mpes jipj jyaman yupj ?
58002007	Quina yupj más ꞌin tsjicj way angelpan jilal , nin la tjejay jipj . Newa nin , yupj más ꞌin noypan pjü way jilal nosis casá , nin la tjejay jipj . Jipj pajal ꞌüsüs la tjejay yupj mpes . Pjü way jatja , nin la tjejay jipj . Mopꞌin nin jis tjeꞌyaya ne gente ꞌücj polel jajütütj pjü way niná .
58002008	Nin jis tjeꞌyaya ne yupj ꞌücj polel jajütütj pjü . ” Dios Popel nin vele yom pjaní tjevelá . Dios tjevele gente ꞌücj polel jajütütj pjü . Pjü ꞌücj jajütütj , Dios la tjiji . Newa nyucucj ma pjü way jajütütj custjay .
58002009	Mopꞌin ma nin qjuiyola . Cupj selecj Jesús mpes tjevele niná . Mpes selecj tꞌücꞌ way niná jupj tepyacá , niná ne Dios Popel . Jesús tjacꞌ na , jupj más tsjicj waytsja angelpan jilal , Dios la tjiji . Jupj jostsja Jesús mpaꞌis pjü mpes , ne nin la tjiji jupj . Dios quelel la qjuisiji , ne nin . Malala tepyala Jesús lal , tepeꞌe , mpes Dios la tjiji jupj pajal püné tepyala , tjevele wa jupj pajal ꞌüsüs .
58002010	Nin jostsja Dios . Dios la tjiji pjü ; pjü la tjiji jupj pꞌiyá mpes . Dios quelel se manú jupj tsꞌuyupj jupj püꞌü ntꞌa , jupj tsꞌuyupj pülücj way . Mpes ꞌüsüs way malala tepyala Jesús lal . Malala tepyala jupj lal , mpes gente ꞌücj mpatjam ca Dios lal , Dios nin la tjiji . Jesús mpes gente ꞌücj ca mpatjam Dios lal .
58002011	Yupj Dios jutsꞌaꞌá ca jis mpalas , Jesús nin liji . Dios yupj jis Papay . Dios Jesús Popay ꞌotsꞌipj . Mpes Jesús ma myayca la veles yupj jupj pülücpan .
58002012	Selecj Dios Popel poꞌó jupj tjevele yupj jupj pülücpan . Tjevele Dios lal : “ Napj ca mvelé napj mpülücpan jilal jipj poꞌó . Jipj mpes ꞌa si mulú na , napj ꞌüsüs ca mvelé jipj poꞌó yupj jilal ” , jupj nin tjevele Dios lal .
58002013	Tjevele wa : “ Napj ca mpon Dios ncapj pꞌyaꞌsa ” . Tjevele wa : “ Quiꞌá püꞌüs Dios tsꞌuyupj jilal . Dios ntjeꞌaya yupj ; jupj jos napj jyamá yupj . ”
58002014	Jesús jüpꞌüy jánatsja wa , gente jinwá . Yom waytsja jupj yupj jinwá . Dios jostsja ca nin nsem ; jostsja Jesús tepeꞌe , jostsja Jesús jas tjijyünsa la pütꞌüs niswá . Nin tepyala mpes , diablo tsjicj way tepyala . Diablo mpes pꞌin gente cyaꞌlin̈ .
58002015	Gente lovin lacj jeyaptsja cyaꞌlin̈ mpes . Nin tulucj quinam . Jesús yom tepyala jupj , tepeꞌe , jas tjijyünsa , tüpüꞌü niswá . Dios tsꞌuyupj ma lacj jeyapj cyaꞌlin̈ quinam , jupj la tjiji mpes .
58002016	Jesús tjacꞌ gente jis capj la pꞌacj . Jupj tjacꞌ angelpan jis capj la pꞌacj tulucj . Mpes jupj ángel tepyala tulucj . Cupj ꞌücj jus nlayecj Jesús quelel jis capj pꞌyáꞌsatsja gentá , mpes yom tepyala jupj . Abraham pajal püna tüpüꞌü , gente pülücj jupj popa pꞌiyá tapatja , püs tepyala na . Jesús más quelel jis capj tjepꞌyáꞌsatsja yupj pjü jilal .
58002017	Mpes más ꞌüctsja Jesús yom tepyala jupj , cupj jinwá . Cupj jupj pülücpan ne nin . Cupj jinwatsja jupj , mpes ꞌüctsja sacerdote más püné tepyala jupj cupj mpes ; jupj polel vele Dios lal cupj mpes . Nin liji jupj Popay Dios ntꞌa . Newa ca qjuis capj mpꞌaꞌsas lovin . Po jola cupj mpes . Dios perdonar la qjuisiji malala la tjijicj , Jesús la tjiji mpes .
58002018	Nenéyawa diablo jacꞌ cupj ntꞌa , malala qjuis lal vele ; jupj jos ma lijicj Dios jos jin . Jesús ꞌücj qjuis capj pꞌyaꞌsa , ne ma malala lijicj . Nin pꞌiyá tepyala jupj lal , mpes ꞌücj qjuis capj pꞌyaꞌsa . Diablo malala tjevele wa jupj lal , jostsja jupj ma la mijis Dios jos jin . Pajal malala tepyala Jesús lal . Mopꞌin Jesús ma la tjiji diablo jostsja jin .
58003001	Natjampan , nun Dios jutsꞌaꞌá . Jupj la nu tꞌya nun . Pjü way napj tjevelé Jesús poꞌó , pjü way nujola tꞌas lovin . Dios jas tjejyama jupj cupj ntꞌa la veles Dios poꞌó . Jesús sacerdote más püné way jupj ; jupj jama Dios ntꞌa la veles cupj mpes . Niná pyonecj jupj poꞌó .
58003002	Dios la tꞌya Jesús , ne Jesús la tjiji pjü way Dios jostsja jin . Jesús nin pꞌiyá la tjiji Moisés la tjiji jinwá , Moisés ne tsjay püna tüpüꞌü jupj . Moisés la tjiji wa Dios jostsja jin Dios gente jis lal .
58003003	Mopꞌin Jesús más ꞌüsüs Moisés lal . Napj ca mpac tsjan mpes ca jus nlayé más ꞌüsüs jupj Moisés lal . Yom wa si jünsa más ꞌüsüs way wosis lal ; jupj pꞌiyá la tjiji wosis . Nin pꞌiyá , Jesús más ꞌüsüs Moisés lal .
58003004	Wosis pꞌiyá jupj sin nin jas tjijyünsa tulucj . Gente sin jajünsüpj yupj jis wa . Nin pꞌiyá niná , gente yupj sin nin patja tulucj . Dios lis tjiji . Dios lis tjiji pjü way .
58003005	Moisés pjü way la tjiji Dios jostsja jin Dios lal japon jis lal . Moisés yupj jilal tjevele tsjan ca sin müꞌüsüs la mijis Dios pꞌa jawas . Moisés ꞌüsüs tsjiꞌ la tjiji Dios mpes ; newa mozo way pꞌintsja jupj .
58003006	Cristo la tjiji wa pjü Dios jostsja jin Dios lal japon jis lal . Nin pꞌin más ꞌüsüs way jupj Moisés lal . Cristo Dios Jatjam jupj , mozo tulucj jupj . Moisés mozo pꞌintsja jupj . Cristo se jamá Dios tsꞌuyupj pjü way . Cupj pyonecj Dios poꞌó , Cristo poꞌó ꞌotsꞌipj ; velecj la pꞌa jilal pyonecj mpes . Dios jos lovin nin lijicj . Selecj pꞌa jawas ꞌüsüs ca qjuis mpalas Dios mpes . Dios jos lovin ꞌücj qjuisas nsem niná mpes . Lijicj na jupj jos jinwá , tꞌücꞌ way cupj jupj gentá .
58003007	Nujola tapalas Dios Cjües tjevelá Dios Popel poꞌó . Tjevele : “ Yacjaj , niná pjoꞌoqué na Dios velá ,
58003008	nusin tjüꞌüsüs niná , la müjí wa jupj vele jin . Judiopan püna tapatja ma nin la tjajay tjelyawun̈ na wa cjuwá ntꞌa . Yupj ma quelel la tjajaytsja Dios tjevele jinwá . Dios jay pjucj tjevyaja jinwá tepyala la tjajay yupj . ”
58003009	Dios tjevele : “ Nun solejé tsjan la tjajay yupj . Nenem püna tapatjá , nun yupj sin popa pꞌiyá püs naya potjaqué . Año cuarenta mpes yupj tjunuc pajal ꞌüsüs la tjejay napj yupj mpes . Newa nin , malala la tjajaytsja , yólatsja napj ma jis capj ntül yupj . Nay pjucj tjevyaja jinwatsja yupj mpes .
58003010	Po ma najastsja yupj la tjajay . Napj tjevelé : ‘ Yupj lovin ma jisas napj najas jinwá . La pꞌa wa quelel lajay pꞌin . Ma quelel sin ꞌyǘsatsja tsjan najastsja napj . ’
58003011	Po ma najastsja yupj malala la tjajay . Mpes napj nin tjevelé tsjan ca la mejay . Tjevelé : ‘ Püs way mpes pajal malala jis tepyálatsja wosis cjuwá ntꞌa . Napj quelel se ꞌatsja momas , ꞌücj jis la pütꞌüs neꞌaj . Quina yupj ma polel neꞌas jil ꞌamá niná ntꞌa , nin ca la mejay napj . ’ ” Dios nin tjevele jupj Popel poꞌó .
58003012	Natjampan , ꞌin tjajama . Ma la müjí yupj la tjajay jinwá ; pajal malala la tjajay yupj . Lovin mponé Dios lal , jupj ne püꞌü lovin . Ma poné Dios lal , ma so con̈có jupj .
58003013	Lovin nin mvelé niná nunwá . Lovin la müjí Dios jos jinwá . Nin polel lojí custjay , Cristo ma niswa tjacꞌ na pꞌin . Mpes malala lojí na , ca jus nlayé ꞌüsüs tulucj nu mpalas nin la tjüjí mpes , ne ma malala ca quelel la müjí niswá .
58003014	Püna qjuisastsja na Cristá , tꞌücꞌ way pajal tepyonecj jupj poꞌó . Más ꞌücj lovin nin pyonecj . Mpes nin ca qjuis mpalas pjü way Dios tjevelá . Nin ca qjuis mpalas Cristo se con̈cocj mpes .
58003015	Dios Popel vele : “ Yacjaj , niná pjoꞌoqué na Dios velá , nusin tjüꞌüsüs niná , la müjí wa jupj vele jin . Judiopan püna tapatja ma nin la tjajay , tjelyawun̈ na wa cjuwá ntꞌa . Dios jay pjucj tjevyaja jinwá tepyala la tjajay yupj . ”
58003016	Nun solejé pjacj ma quelel la tjajaytsja Dios jostsja jin , Dios lal tjepjyacan̈ na . Moisés jis ticyuna Egipto mpe , yupj pꞌiyá pjü way ma quelel la tjajaytsja Dios jostsja jin .
58003017	Año cuarenta mpes nin la tjajay Dios ma jostsja jin . Nun solejé pjacj cuscú ninatsja . Yupj ne niná malala la tjajay wosis cjuwá ntꞌa . Yupj tecyaꞌlin̈ neꞌaj .
58003018	Dios tjevele : “ Püs way mpes pajal malala jis tepyálatsja wosis cjuwá ntꞌa . Napj quelel se ꞌatsja momas , ꞌücj jis la pütꞌüs neꞌaj . Mopꞌin yupj ma polel neꞌas jil ꞌamá niná ntꞌa , nin ca la mejay napj . ” Nun solejé pjacj jilal Dios nin tjevele niná . Ma la tjajay jupj tjevele jin , yupj jilal nin tjevele .
58003019	Mpes qjuisin ꞌyüsa nin mpes ma polel tjil ꞌamá niná ntꞌa , Dios lal ma topon mpes .
58004001	Dios tjevele cupj ꞌücj polel jyatjaquecj wa , la mijis jupj . Nin pꞌiyá custjay , püna tjevele jinwá . Más ꞌücj ꞌin jyamacj cupj , lovin mponecj Dios lal . Mpes tꞌücꞌ way ꞌüsüs majatjaquecj ca cupj , nin ca la qjuis mijis .
58004002	La pꞌa wa tjowelepj cupj qjuis walapꞌaꞌá Dios tjevelá . Jupj tjevelá pajal ꞌüsüs . Judiopan püna tjelyawun̈tsja wosis cjuwá ntꞌa , nin pꞌiyá tjepjyacan̈ . Tjepjyacan̈ , newa ma ꞌüsüs jis tepyala , yupj ma topon mpes .
58004003	Nin tulucj cupj qjuilal . Cupj tepyonecj , mpes cupj ꞌüsüs ca majatjaquecj , Dios ca la qjuis mijis . Wa cjuwá ntꞌa tjelyawun̈ witjacj , malala jis tepyala . Dios tjevele yupj sin poꞌó . Tjevele : “ Po ma najastsja yupj malala lajaytsja . Mpes napj tjevelé tsjan ca la mejaytsja . Tjevelé : ‘ Püs way mpes pajal malala jis tepyálatsja wosis cjuwá ntꞌa . Napj quelel se ꞌatsja momas , ꞌücj jis la pütꞌüs neꞌaj . Mopꞌin yupj ma polel neꞌas jil ꞌamá niná ntꞌa , nin ca la mejay napj . ’ ” Dios nin tjevele jupj Popel poꞌó . Tsjay püna Dios nosis tꞌücꞌ la tjiji na , jupj seletsja ca nin quelel la mijis yupj mpes . Jostsja yupj ca mal ꞌamá niná ntꞌa . Yupj pꞌiyá ma topon , mpes ma polel tjil ꞌamá niná ntꞌa , nin la tjiji Dios .
58004004	Dios Popel poꞌó yom pjaní tjevele sábado mpes , tsꞌacꞌ niná semana pjaní cyawaja na . Tjevele : “ Dios pjü la tjiji . Tꞌücꞌ la tjiji na , ꞌetjele jupj . Semana tecyawaja na , ꞌetjele . ”
58004005	Jupj Popel vele wa : “ Napj quelel se ꞌatsja momas , ꞌücj jis la pütꞌüs neꞌaj . Mopꞌin yupj ma polel neꞌas jil ꞌamá niná ntꞌa , nin ca la mejay napj . ” Wa cjuwá ntꞌa tjelyawün̈ sin poꞌó nin tjevele .
58004006	Yupj tjepjyacan̈ Dios tjevelá , jupj tjevelá pajal ꞌüsüs , newa ma polel tjil ꞌamá niná ntꞌa ; ma la tjajay Dios tjijyüꞌta jinwá . Pꞌa casá ca nsem la pꞌa jilal . Dios ca mveles ca ꞌücj polel mal jupj püꞌü ntꞌa , ꞌücj majatjum neꞌaj .
58004007	Selecj niná tꞌücꞌ way . Jupj tjevele pꞌa jawasa jyawca mpes . Locopyaya , año pülücj tepyala na , Dios tjevele David lal jupj jostsja jupj ca mpaques nin jawas poꞌó . Napj nasa tepyac jupj tepyacá . Tepyaca : “ Yacjaj , niná pjoꞌoqué na Dios velá , nusin tjüꞌüsüs niná , la müjí wa jupj vele jin ” . Nin mpes jus nlayecj jupj tjevele yacjaj polel leque jupj püꞌü ntꞌa , ꞌücj polel majatjaquecj neꞌaj .
58004008	Josué jis tjemyana israelpan yupj jis ꞌamá ntꞌa , newa ma ꞌüsüs játjatsja neꞌaj . Mpes locopyaya Dios tjevele pꞌa jawasa jyawca mpes ; tjevele gente ca mal jupj ntꞌa , majatjum yupj .
58004009	Newa nin quinam . Dios gente polel majatjum ca custjay . Majatjum ca Dios ntꞌa , Dios tjáꞌasatsja jinwá pjü way tꞌücꞌ la tjiji na .
58004010	Gente jil na Dios püꞌü ntꞌa , ca majatjum yupj . Tsjiꞌ la tjajaytsja Dios mpes ; quina ꞌücj majatjum ca . Majatjum Dios tjáꞌasatsja jinwá , pjü way tꞌücꞌ la tjiji na .
58004011	Mpes más ꞌücj lovin pyonecj Dios lal ; más ꞌücj lovin lijicj jupj jos jin , mpes ꞌücj ca nlaca Dios püꞌü ntꞌa , majatjaquecj . Wa cjuwá ntꞌa tjelyawun̈tsja ma la tjajay Dios jostsja jin . Mpes ma polel tjil yupj jis ꞌamá ntꞌa , ma polel játjatsja neꞌaj . Ma ca nin la müjí nun yupj la tjajay jinwá .
58004012	Lovin nin pyala Dios vele jinwá . Jupj jos ca nin mpalas , nin pyala jupj nin vele mpes pꞌin . Dios tjevelá polomay pjoye jinwá . Polomay tꞌem manas cjyoꞌla , pajal pjoye jupj , más ꞌin len̈ way moꞌo jama jupj tsjyaca ntꞌa . Dios tjevelá moꞌo jama jinwá liji qjuisas moꞌó . Moꞌo jama jinwá qjuis qjues moꞌó . Nin qjuesé palá Dios velá pjyaꞌaquecj na . Mpes selecj ncu ꞌüsüs qjuiyola , selecj wa ncu malala qjuiyola . Dios tjevele mpes selecj ncu tꞌücꞌ way quelel ꞌüsüs lijicj .
58004013	Pjü way ma polel mpjaꞌnen̈ Dios lal . Pjü jatja , pjü la tjiji Dios , ne pjü way yus nyuca jupj . Jupj selé pjü way cupj lijicj . Jupj pjü way selé cupj qjuiyola . Pꞌa jawas ca mvelecj Dios lal cupj la tjijicj mpes , ca mvelecj wa cupj qjuiyólatsja mpes ꞌotsꞌipj .
58004014	Tꞌücꞌ way pjü way niná . Po ꞌüsüs way Jesús . Sacerdote más püné way jupj cupj mpes . Nasa tjemey Dios püꞌü ntꞌa . Neꞌaj vele Dios lal cupj mpes . Jupj Dios Jatjam . Mpes más ꞌücj lovin qjuisas nsem Jesús . Cupj tꞌücꞌ way pyonecj Jesús poꞌó , niná velecj wa la pꞌa jilal .
58004015	La pülücj malala nyuca quelel lijicj , ne nin lijicj . Malala quelel lijicj na , Jesús po jola cupj mpes ; jupj selé costa way nin lijicj Dios jos jin . Diablo malala tjevele wa Jesús lal , jostsja malala la mijis . Mopꞌin Jesús ma malala la tjiji . Jesús cupj qjuis sacerdote más püné , vele Dios lal cupj mpes .
58004016	Más ꞌücj ma lecj jeyacj la veles Dios lal . Jupj ꞌüsüs la mijis cupj qjuilal . Cupj selecj jupj perdonar la qjuis mijis malala nyuca la tjijicj , nin le monacj na jupj lal . Selecj wa jupj ca qjuis capj mpꞌaꞌsas , ma malala la mijicj . Qjuis capj mpꞌaꞌsas nin qjuisas na .
58005001	Cupj selecj judiopan jis sacerdote más püné witjacj gente popa pꞌiyá yupj . Dios jos yupj javelepj jupj lal gente mpes . Gente jaꞌayapj na Dios mpes , niná jaꞌayapj sacerdotepan nenem jilal , yupj ca maꞌayacj niná Dios mpes . Gente animal jacuman na Dios mpes , jaꞌayapj yupj sacerdote nenem jilal . Sacerdote nenem sa ꞌünan , sin jaꞌüm animal witjacj . Nin lajay na , Dios perdonar la siji gente nenem malala nyuca la tjajay yupj .
58005002	Nenéyawa gente ma salejepj malala nyuca lajay . Sacerdote más püné witjacj ꞌüsüs polel javelepj yupj jilal , ma jis capj javelel ; sacerdote más püné witjacj gente pꞌin wa yupj , mpes yupj pꞌiyá malala quelel lajay wa neneyawá . Tꞌücꞌ way malala lajay yupj neneyawá . Mpes yupj salejepj tsjan mpes gente malala lajay .
58005003	Sacerdote más püné witjacj tꞌücꞌ way malala nyuca la tjajay wa , la pꞌa jinwá . Mpes Dios jos yupj animal jaꞌayapj , jaꞌüm wa . Nin la tjajay na , Dios perdonar ca lis mijis malala nyuca la tjajay . Dios jyüꞌta yupj nin lajay yupj pꞌiyá mpes , gente la pꞌa mpes ꞌotsꞌipj .
58005004	Sacerdotepan más püné witjacj ma la tꞌapj yupj pꞌiyá . Dios lis tꞌya yupj , sacerdote más püné witjacj nsem yupj . Aarón la tꞌya jinwá püná , nin pꞌiyá lis tꞌya yupj .
58005005	Nin tepyala Cristo lal . Jupj ma la tꞌya jupj pꞌiyá . Jupj pꞌiyá ma tjevele jupj sacerdote más püné , ne ca püné nsem jupj . Dios la tꞌya jupj . Dios pꞌin tjevele jupj lal : “ Jipj napj Natjam . Yacjaj jipj Pyapay ntepalá napj . ”
58005006	Pꞌa wa tjevele wa Dios jupj lal , nin qjuisin ꞌyüsa wa Dios Popel mpes . Tjevele : “ Napj la ꞌe tjetꞌá jipj , sacerdote nsem lovin . Jipj sacerdote Melquisedec jinwá , pajal püné waytsja jupj . ” Dios nin tjevele Cristo lal .
58005007	Jesús yom tepyala jupj , tüpüꞌü nosis casá . Jupj tjevele jupj Popay Dios lal . Pajal jólatsja , la tjemyona jupj lal jupj ca cus mpꞌaꞌsas quelel péꞌetsja na . Yümücj pjac la tjemyona , la tipiya wa . Jesús seletsja jupj Popay Dios püné jupj , mpes ꞌücj polel cus mpꞌaꞌsas , ma mpaꞌis , gente quelel jaꞌünantsja na jupj . Dios ꞌüsüs way tjapjaca jupj . Jesús lovin tꞌücꞌ la tjiji Dios tjevelá , mpes jupj Popay Dios tjapjaca jupj .
58005008	Tꞌücꞌ way jupj Dios Jatjam . Newa nin , Dios jostsja Jesús ca nin la mijis wa jupj Popay Dios jostsja jin . Malala tepyala na , newa nin la tjiji Jesús . Tsjay ꞌüsüs way la tjiji Dios jostsja jin .
58005009	Jupj pjü way la tjiji Dios jostsja jinwá . Mpes jupj mpes gente ꞌücj mpatjam lovin Dios lal , nin lajay na jupj jos jin . Gente lajay na Jesús jos jin , yupj pjü way mpatjam ca Dios lal .
58005010	Dios la tꞌya jupj sacerdote más püné maꞌajam jupj , ne nin mpes Jesús vele Dios lal cupj mpes quinam . Jupj sacerdote waytsja , Melquisedec sacerdote jinwatsja püná ; püné waytsja jupj .
58005011	Pülücj quelel velecj nun jilal niná mpes . Mopꞌin pajal costa way nusin ꞌyüsa lijicj ; nun ma ꞌüsüs quelel nusin ꞌyüsa , nin nu tepyala .
58005012	Nun Dios tsꞌuyupj ; püna nin nu tepyala . Más ꞌücj nun nepenowá sin ꞌyüsa lojí quinam la pꞌa wa Dios tjevelá mpes . Newa ma nin tepyala . Nun ma quelel sin ꞌyüsa lojí la pꞌa wa ; nun pꞌiyá ma ꞌüsüs nusin tjiꞌyüsa Dios tjevelá . Nusin tjiꞌyüsa Dios poꞌó püná , niná más ꞌücj la pꞌa nusin ꞌyüsa lajay niswá . Nun tsjictjacj jinwá , nun tsoꞌó jinwá custjay . Ma polel lojá jinwá custjay .
58005013	Nusin tjiꞌyüsa püná , niná tsotsꞌ jinwá , costa tulucj . Ninana nujisas custjay , nun tsjictjacj jinwá custjay . Mpes nun ma polel nusin tjiꞌyǘsatsja la pꞌa wa Dios poꞌó . Nun ma polel nusin tjiꞌyǘsatsja tsjan tꞌücꞌ way ꞌüsüs .
58005014	Tsjictjacj si tꞌünǘ na , ve jalá . Najas nin jinwá ca nsem nun jilal . Nepénowa pülücj sin tjiꞌyüsa Dios poꞌó . Lovin ꞌücj sin ꞌyüsa Dios tjevelá . Mpes yupj lovin salejepj tsjan niná Dios jos , tsjan niná Dios ma jos ꞌotsꞌipj . Najas nin jinwá nsem nun .
58006001	Mpes más ꞌücj qjuisin ꞌyüsa la pꞌa wa Dios tjevelá . Mpes ca qjuiyola nsem Dios jos jinwá . Mwalá way qjuisin tjiꞌyüsa Cristo poꞌó püná , ꞌüsüstsja niná . Newa ma pjü qjuisin tjiꞌyüsa . Quina más ꞌücj cupj pꞌa qjuisin ꞌyüsa Cristo poꞌó . Napj ca mpac tsjan niná qjuisin tjiꞌyüsa püná . Qjuisin tjiꞌyüsa tsjan la tjijicj Dios ma jos . Nin lijicj na , cupj ma ꞌüsüs qjuesé palá Dios lal . Más ꞌücj cupj ꞌaplijila nsem , nin la tjijicj mpes ; más ꞌücj lijicj quinam Dios jos jinwá . Más ꞌücj pyonecj Dios tjevelá .
58006002	Qjuisin tjiꞌyüsa ꞌüsüs way bautizar qjuesé palá . Qjuisin tjiꞌyüsa más ꞌücj la pꞌa wa sey pjucj po le ꞌetꞌecj , velecj Dios lal yupj mpes . Qjuisin tjiꞌyüsa tecyaꞌlin̈ ca sin müjünsücj , mpatjam niswá . Qjuisin tjiꞌyüsa wa Dios ca mveles pjacj ꞌücj ca mal jupj ntꞌa , ca mpatjam neꞌaj lovin . Qjuisin tjiꞌyüsa wa Dios ca mveles pjacj ca mal ꞌawa püné ntꞌa . Yupj neꞌaj ca mpatjam lovin .
58006003	ꞌÜsüs way niná sin ꞌyüsa lijicj . Mopꞌin ꞌüsüs wa la pꞌa sin ꞌyüsa lijicj ꞌotsꞌipj . Más ꞌücj sin ꞌyüsa lijicj la pꞌa wa Dios tjevelá . Dios qjuis capj pꞌyaꞌsa , nin ca la mijicj .
58006004	Tꞌücꞌ way gente nepénowa jisastsja Jesús yas nam ; quina ma jisas jupj . Len̈ pjacj ca ꞌücj la qjuijis ne yupj niswa ca quelel la mijicj jupj . Tꞌücꞌ way yas nam yupj jus nlaytsja Dios tjevelá tꞌücꞌ way . Dios pajal ꞌüsüs la tjiji yupj mpes . Dios jis tjeꞌyaya jupj Cjües .
58006005	Yupj jus nlaytsja Dios tjevelá pajal ꞌüsüs . Pꞌa jyawca na Dios Cjües pajal ꞌüsüs la mijis ca , jupj pjü ꞌücj liji mpes . Gente nenem nasa sin tjiꞌyüsa tsjay püné way Dios Cjües . ꞌÜsüs way la tjiji wa yupj mpes .
58006006	Locopyaya malala yola jis tepyala . Quina ma jisas Dios Jatjam . Len̈ pjacj ca ꞌücj la qjuijis ne yupj niswa ca quelel la mijicj jupj . Yupj ma jisas Dios Jatjam , mpes yupj niswa cruz poꞌo tjüꞌünan jupj jinwá la tjajay . Yupj lajay mpes gente la pꞌa malala javelepj jupj poꞌó .
58006007	Malala ca jis mpalas malala lajay . Nasa ca mpac ꞌoyn nyuca pyala gente jis lal . ꞌAmá jinwá yupj . Yom sine ꞌamá ntꞌa . Jive na , ꞌüsǘ moꞌo jama , ꞌitsꞌitsꞌ pyala . Jupj sine si tꞌünǘ . Mpes pꞌa jawas ꞌamá ntꞌa vyala la las . Dios ꞌüsüs la tjiji niná momas mpes . Gente nepénowa niná ꞌamá jinwá . Pjyacan̈ Dios tjevelá . Dios tjevelá yupj jisas moꞌo jama jinwá . Yupj yola Dios jos jinwá . Mpes Dios tsjay ꞌüsüs liji yupj mpes .
58006008	Pꞌa ꞌamá ntꞌa jül pꞌin lejen̈ , malala neꞌaj . Niná ꞌamá malala . Mpes jupj moma jacꞌ , ꞌyüma jülün . Gente nepénowa ꞌamá niná jinwá . Pjyacan̈ Dios tjevelá . Mopꞌin Dios tjevelá yupj jisas moꞌo ma jama jinwá yupj . ꞌAmá jül pꞌin vyala jinwá yupj . Mpes Dios ca jis capj ntülüs .
58006009	Qjuis catjampan , gente nepénowa ma jisas Dios Jatjam . Nin tepyaquecj tsjan ca jis mpalas . Ma ca nin nsem nun jis lal . Cupj pyonecj nun ma nujola nsem yupj jinwá . Cupj pyonecj nun más ꞌüsüs nujola Dios jos jinwá . ꞌÜsüs way lojí ; tꞌücꞌ way nun ca mpatjaqué Dios lal , mpes nin lojí .
58006010	Nun po tsjiꞌ la tjüjí Dios mpes . Nun quelel la tjüjitsja jupj . Dios ꞌüsüs . Niná la tjüjí lovin ma ca joꞌ mpaꞌis jupj . Nun jis capj tjapꞌaꞌsá la pꞌa wa Dios tsꞌuyupj . Nin lojí custjay ; quelel lojí jupj custjay , mpes nin lojí . Niná Dios ma ca joꞌ mpaꞌis .
58006011	Nun solejé ꞌüsüs ca nu mpalas tacaꞌliqué na , jupj ntꞌa lowú na . Mpes lovin la müjí niná la tjüjitsja jinwá , mpes tꞌücꞌ way niná ca nu mpalas . Nin qjuisas ncupj .
58006012	Ma nu pjyasa jinwá tꞌas . ꞌÜsüs lajay jinwá tꞌas . Tꞌücꞌ way gente nepénowa japon Dios tjevelá . Malala se palá na , newa ꞌüsüs lajay Dios jos jin . Nin mpes Dios pjü ca la mijis yupj mpes pjü way jupj tjevelá . Lovin nin la müjí nun , yupj lajay jinwá .
58006013	Abraham la tjiji jinwá la müjí nun . Jupj lovin seletsja Dios ca nin la mijis jupj tjevelá jinwá . Dios tjevele Abraham lal tsjan ca la mijis jupj . Tjevele tꞌücꞌ way ca la mijis . Gente javelepj na yupj ca tꞌücꞌ la mijicj yupj javelepj , nenéyawa javelepj Dios pjoca . Jisas la pꞌa ca jus nlayecj tꞌücꞌ way ca nin la mijicj . Dios más püné pjü jilal , mpes javelepj jupj ló . Dios pꞌiyá tjevele Abraham lal jupj ca nin la mijis . Len̈ pjacj püné Dios jinwá . Mpes jupj tjevele jupj pꞌiyá Dios , ne ca nin la mijis jupj tjevelá . Mpes Abraham seletsja tꞌücꞌ way Dios ca la mijis jupj tjevelá .
58006014	Dios tjevele : “ Tꞌücꞌ way pajal ꞌüsüs ca la mejay jipj lal . Jipj tsꞌuyupj popa pꞌiyá püs naya patja , tsjay pülücj nsem , nin ca la mejay jipj mpes . ” Dios nin tjevele Abraham lal .
58006015	Abraham seletsja Dios ca la mijis jupj tjevele jinwá . Mpes la tjinyuca Dios ca nin la mijis . Ma jólatsja Dios ma ca nin la mijis . Mpes tꞌücꞌ way nin tepyala jupj lal , Dios tjevele jinwá .
58006016	Nenéyawa gente mátꞌeya la velel . Pjaní ma quelel le velele quinam ca nacj . Mpes vele : “ Tꞌücꞌ way velé , Dios selé ” . Dios más püné jupj lal mpes jupj vele Dios ló . Jupj jos la pꞌa mpones jupj lal . Jos la pꞌa ma le velele quinam .
58006017	Nin pꞌiyá , Dios tjevele ꞌüsüs ca la mijis gente mpes . Jos yupj ca jus nlayecj tꞌücꞌ way tjevéletsja . Mpes tjevele : “ Napj ne Dios , len̈ la pꞌa püné . Tꞌücꞌ way velé , tꞌücꞌ way ca la mejay napj tjevelé jinwá . ” Jupj jostsja yupj ca mponecj jupj nin ca la mijis jupj tjevelá , mpes nin tjevele jupj .
58006018	Dios tjevele ꞌüsüs ca la mijis gente mpes . Tjevele wa tꞌücꞌ way tjevéletsja . Jupj jos cupj ꞌücj qjuisas ca qjuis mpalas , mpes nin tjevele manas . Tꞌücꞌ way la mijis jupj tjevele jinwá . Ma polel li tsuwile jupj . Cupj nasa tjevelecj jupj lal qjuisas jupj ca qjuis majamas . Jupj tjevele ca ꞌüsüs la qjuis mijis , mpes selecj nin ca la mijis jupj .
58006019	Selecj Dios ꞌüsüs ca la mijis cupj mpes , ne ma qjuiyola . Cupj selecj ꞌüsüs ca qjuis mpalas . Nin selecj Jesús mpes . Jesús nin pꞌiyá liji quinam cupj mpes , sacerdote más püné liji jinwá . Sacerdote más püné jama Dios wo moꞌó , pülül jala naꞌaj poꞌó , neꞌaj vele Dios lal gente mpes . Jesús nin pꞌiyá liji . Jupj tjemey Dios ntꞌa tsjun poꞌó , neꞌaj vele Dios lal cupj mpes .
58006020	Nasa tjemey jupj . Mpes pꞌa jyawca na , cupj ꞌücj ca nlaca Dios ntꞌa Jesús mpes . Jesús sacerdote más püné tepyala cupj mpes . Sacerdote más püné nsem janmacj cupj mpes . Vele Dios lal cupj mpes . Jupj sacerdote más püné Melquisedec jinwatsja püná .
58007001	Melquisedec püna tüpüꞌü , jepa pünetsja jupj Salem ntꞌa , pülücj pátjatsja ntꞌa . Sacerdote watsja jupj , tsjiꞌ la tjiji Dios mpes , Dios ne más püné pjü jilal . Melquisedec tjevele Dios lal gente mpes . Nujola tapalas la pꞌa wa jepapan la tapalan Abraham lal , newa Abraham más ꞌüsüs la tepyaꞌna yupj jilal . Melquisedec tjemey la nüjüsü Abraham , jupj jactsja na la tepyaꞌna mpe . Melquisedec tjevele Dios lal Abraham mpes , la tjemyona Dios ꞌüsüs la mijis Abraham lal .
58007002	Abraham más ꞌüsüs la tepyaꞌna la pꞌa jepapan jilal , mpes yupj yutsꞌaꞌá ntꞌya tequeꞌe jupj . Lovin nin la tjajaytsja püna tapatjá . Pjü diez popé jupj tequeꞌe popé , pjaní tjeꞌyaya Melquisedec lal Dios mpes . Melquisedec ló “ Lovin ꞌüsüs la tjiji ” , nin velecj cupj qjuis tin . Jupj jépatsja wa Salem poꞌó . “ Salem ” tjowelepj yupj jis tin . Cupj velecj : “ Pjü ꞌücj patja , ma tsꞌa ꞌin la pꞌa jilal ” . Nin velecj “ Salem ” mpes . Nin mpes selecj jupj pajal ꞌüsüstsja .
58007003	Cupj velecj Melquisedec lovin sacerdote nsem . Pjü ma salejepj pjacj ne jupj popaytsja , pjü ma salejepj wa pjacj ne jupj jamaytsja . Pjü ma salejepj tsjan yupj jis lá püna tapatjá , ne Melquisedec yupj sin pópatsja , püs naya tüpǘꞌütsja . Pjü ma wa salejepj ꞌona tjemyaꞌna , ma wa salejepj ꞌona tepeꞌe . Mpes cupj velecj jupj lovin sacerdote nsem . Jupj Dios Jatjam jinwatsja , sacerdote ca nsem jupj lovin .
58007004	Najas nun ca jus nlayé pajal püné waytsja Melquisedec . Nun solejé Abraham püné waytsja . Judío mwalá waytsja jupj . Mopꞌin Abraham tequéꞌetsja popé tjeꞌyaya jupj . Pjü diez popé , pjaní tjeꞌyaya Melquisedec mpes . Tjeꞌyaya tsjan más ꞌüsüs way . Melquisedec más püné waytsja jupj lal , mpes tjeꞌyaya niná .
58007005	Abraham popa pꞌiyá püs naya tüpüꞌü waytsja Leví . Leví tsꞌuyupj popa pꞌiyá püs naya tapatja way sacerdotepan . Yupj judiopan . Sacerdotepan jatꞌanquepj la pꞌa wa judiopan jaꞌayapj . Pjü diez popé judiopan jatatj sin popé , pjaní jatꞌanquepj . Judiopan pjü way Abraham tsꞌuyupj popa pꞌiyá püs naya patja . Sacerdotepan jatꞌanquepj yupj jaꞌayapj Moisés popel nin tjijyüꞌta mpes .
58007006	Melquisedec Leví tsꞌuyupj popa pꞌiyá tulucj . Melquisedec mwalá way tüpüꞌü Leví lal . Mopꞌin qjuisin ꞌyüsa pajal püné waytsja jupj ; jupj ntꞌya Abraham jutsꞌaꞌá Dios mpes . Pjü diez popé , pjaní ntꞌya jupj . Mpes qjuisin ꞌyüsa pajal püné waytsja Melquisedec . Dios nasa tjevele Abraham lal jupj ꞌüsüs ca la mijis . Mopꞌin Melquisedec más pünetsja Abraham lal . Jupj tjevele Dios lal Abraham mpes , la tjemyona Dios ꞌüsüs la mijis jupj lal .
58007007	Gente javelepj na niná la pꞌa mpes , selecj yupj más püné la pꞌa lal . Niná tꞌücꞌ way . Mpes qjuisin ꞌyüsa Melquisedec más püné waytsja Abraham lal , Abraham pꞌiyá ne püné way watsja jupj .
58007008	Sacerdotepan jatꞌanquepj gente jaꞌayapj Dios mpes . Pjü diez popé , pjaní jatꞌanquepj . Pjü way sacerdotepan nenem , ncaꞌlin̈ ca . Melquisedec pjü diez popé , pjaní ntꞌya wa jupj Dios mpes . Mopꞌin Dios Popel ma vele tepeꞌe jupj . Mpes ꞌücj la veles newa püꞌü jupj . Mpes wa qjuisin ꞌyüsa Melquisedec más püné waytsja pjü sacerdotepan jilal .
58007009	Leví ntꞌya gente tjaꞌayapj , sacerdotepan natsja wa gente tjaꞌayapj Dios mpes ; pjü diez popé , pjaní way tjaꞌayapj gentas . Mopꞌin Leví tjeꞌyaya wa , sacerdotepan tjaꞌayapj wa yupj yutsꞌaꞌá Melquisedec lal ; pjü diez popé , pjaní way tjaꞌayapj wa jinwá la tjajay yupj . Yupj Abraham tsꞌuyupj popa pꞌiyá püs naya tapatja yupj , ne nin . Abraham nin la tjiji , mpes yupj nin la tjajay jinwatsja . Abraham pjaní tjeꞌyaya pjü diez popé Melquisedec lal .
58007010	Melquisedec la nüjüsü na Abraham , tꞌücꞌ way Leví len̈tsja custjay , ma tjemyaꞌna custjay . Sacerdotepan len̈ waytsja wa custjay . Po ꞌin püs way tepyala na , jis tjamanun yupj . Abraham popa pꞌiyá püs way tepyala na tapatja yupj . Mpes yupj tjaꞌayapj wa jinwatsja Melquisedec lal . Mpes qjuisin ꞌyüsa Melquisedec más püné Abraham lal , Leví lal ꞌotsꞌipj , sacerdotepan jilal ꞌotsꞌipj .
58007011	Moisés tjevele gente jilal tsjan niná Dios jostsja yupj ca nin la mijicj . Ninana Dios tjijyüꞌtá . Yupj jilal tjevele na , pülücj tjevele sacerdotepan mpes . Dios jostsja sacerdotepan pajal ꞌüsüs la mijicj gente mpes . Yupj Leví popa pꞌiyá püs naya tapatja . ꞌÜsüstsja yupj ; newa nin , yupj ma polel la tjajay ne gente ꞌüsüstsja janmacj Dios lal . Nin mpes más ꞌüctsja sacerdote pꞌa wa tjacꞌ ; sacerdote seyasa waytsja jupj , jupj sacerdote Melquisedec jinwatsja . Aarón Leví popa pꞌiyatsja püs naya tüpüꞌü , sacerdote pajal püné waytsja jupj . Niná sacerdote seyasa way , Aarón jin tulucj . Más püné way jupj Aarón lal .
58007012	Sacerdote seyasa tjacꞌ , Melquisedec jinwá jupj , mpes Dios quina jos la pꞌa sacerdotepan ma lajay quinam püna la tjajay jinwá . Yas nam Moisés jis tjijyüꞌta gente nin lajay , ꞌücj Dios lal ma nin lajay quinam . Pꞌa casá tepyala quinam .
58007013	Dios Popel sacerdote seyasa poꞌó vele . Niná sacerdote seyasa ne cupj qjuis Jepa Jesucristo . Leví tsꞌuyupj popa pꞌiyá tulucj jupj . Judá tsꞌuyupj popa pꞌiyá püs naya tüpüꞌü jupj , niná pjü nin salejepj . Judá tsꞌuyupj sin popa pꞌiyá püs naya tapatja sacerdote tuluctsja yupj lovin . Moisés lovin ma tjevele sacerdotepan nsem yupj .
58007014	
58007015	Yas nam Moisés jis tjijyüꞌta gente ca nin la mijicj , ꞌücj Dios lal ma nin lajay quinam . Niná más ꞌin ꞌücj qjuisin ꞌyüsa sacerdote seyasa tjacꞌ mpes . Ninana sacerdote Melquisedec jinwatsja .
58007016	Sacerdote tepyala jupj , Moisés popel tjevele jinwá tulucj . Jupj popel tjevele locopyaya patja Leví sin popa pꞌiyá sacerdotepan nsem yupj . Nin tuluctsja Jesucristo lal . Jupj sacerdote tepyala jupj lovin ma peꞌe mpes ; pjü ꞌücj liji jupj , mpes nin .
58007017	Dios Popel vele : “ Napj la ꞌe tjetꞌá jipj , sacerdote nsem lovin . Jipj sacerdote Melquisedec jinwá , pajal püné waytsja jupj . ”
58007018	Moisés tjijyüꞌta sacerdotepan mpes . Yas nam Moisés jis tjijyüꞌta tsjan niná gente ca nin la mijicj ; ꞌücj Dios lal ma nin lajay quinam . Sacerdotepan ma polel lajay ne gente ꞌüsüs nsem Dios lal . Pꞌa casá tepyala . Más ꞌüsüs way tepyala . Niná sacerdote seyasa mpes , selecj ꞌüsüs ca qjuis mpalas . Jupj mpes cupj ꞌücj polel leque neꞌaj pꞌin Dios ntꞌa .
58007019	
58007020	Cupj velecj jupj sacerdote ; Dios pꞌiyá tjevele wa sacerdote nsem jupj . Dios tjevele tꞌücꞌ way nin ca mpalas . Niná ma nin tjevele pꞌa sacerdote poꞌó .
58007021	La pꞌa sacerdotepan Leví tsꞌuyupj popa pꞌiyá püs naya tapatja yupj , nin mpes sacerdotepan jis tepyala yupj . Jesús sacerdote tepyala Dios tjevele mpes . Dios tjevele sacerdote nsem jupj . Tjevele Jesús lal : “ Qjuis Jepa Dios tjevele nin la mijis jupj , tjevele tꞌücꞌ way nin ca la mijis . Ma ca pꞌa casá mveles pꞌa jyawca na . Tjevele : ‘ Napj la ꞌe tjetꞌá jipj , sacerdote nsem lovin ’ . ” Dios nin tjevele Jesús lal .
58007022	Yas nam Dios tjevele judiopan ꞌüsüs se palá Dios lal , nin la tjajaytsja na Moisés lal tjevele jinwá . Quina tjevele gente ꞌüsüs se palá jupj lal Jesús mpes . Ninana más ꞌüsüs . Selecj niná tꞌücꞌ way ca nin mpalas Jesús mpes . Dios tjevele Jesús lovin ca sacerdote nsem .
58007023	Yas nam sacerdotepan pülücj way tjelyawun̈tsja . Yupj lovin tecyaꞌlin̈tsja , mpes gente lovin la pꞌa sacerdotepan jisastsja .
58007024	Nin tulucj Jesús lal ; jupj püꞌü lovin . Ma peꞌe . Mpes jupj lovin ca sacerdote nsem .
58007025	Jesús polel jis capj pꞌyaꞌsa gentá , yupj lovin ca ꞌüsüs nsem Dios lal . Yupj quelel jil neꞌaj pꞌin Dios ntꞌa , ꞌücj neꞌaj jil Jesús mpes . Jesús nin polel liji jupj lovin ma peꞌe mpes . Jupj vele Dios lal yupj mpes lovin , ne nin .
58007026	Cupj qjuisastsja Jesús cupj qjuis sacerdote más püné nsem jupj . Jupj Dios jutsꞌaꞌá . Cus tüpwes ma la pjaní way malala la tjiji . Lovin ꞌüsüs la tjíjitsja pꞌin . Dios tjemyana jupj malala lajay mpe , tjemyana jupj püꞌü ntꞌa .
58007027	La pꞌa sacerdote más püné witjacj tjaꞌayapj animal witjacj Dios mpes pjü jyawca na ; jis tjüꞌüm yupj . Nin jostsja Dios , mpes perdonar lis tjiji malala nyuca la tjajay . Nin la tjajay yupj pꞌiyá malala la tjajay mpes . Nin la tjajay na , Dios perdonar lis tjiji malala la tjajay . Pjü jyawca na nin pꞌiyá la tjajay wa gente mpes , yupj malala la tjajay mpes wa . Mopꞌin Jesús la tjiji ne sacerdotepan ꞌücj ma jaꞌayapj animal witjacj quinam Dios mpes . ꞌÜcj ma jaꞌayapj quinam Jesús nasa tjeꞌyaya mpes . Jesús jupj pꞌiyá tjeꞌyaya Dios mpes , ma tjeꞌyaya animal witjacj . ꞌÜctsja jupj lal yupj tjüꞌünan jupj ; jupj jostsja Dios lovin ca perdonar lis mijis gente malala nyuca la tjajay .
58007028	Moisés tjijyüꞌta mpes , niyom nepénowa sacerdote más püné witjacj jis tepyala . Newa nin , pjü way niná malala nyuca la tjajay neneyawá . Pꞌa casá tepyala quinam . Pꞌa jyawca na Dios la tꞌya jupj Jatjam , ca sacerdote nsem jupj . Jupj sacerdote tepyala , Moisés tjevele mpes tulucj . Dios tjevele jupj lovin ca sacerdote nsem . Tjevele tꞌücꞌ ca nin mpalas . Jupj Jatjam lovin ma malala la tjiji . Lovin ca la mijis pjü way Dios jos jinwá .
58008001	Napj nin tepyactsja nun mpes . Quina ca mpac tsjan niná napj najas nusin ꞌyüsa . Cupj selecj cupj qjuis sacerdote más püné püꞌü . Jupj ꞌetjele Dios liꞌinyampe , Dios jáꞌasa ntꞌa tsjun poꞌó . Dios pajal püné . Cupj qjuis sacerdote más püné jáꞌasa Dios liꞌinyampe , jupj pꞌiyá pajal püné wa mpes .
58008002	Neꞌaj cupj qjuis sacerdote más püné vele Dios lal cupj mpes . Tꞌücꞌ way Dios jáꞌasa neꞌaj . Neꞌaj tꞌücꞌ way ton̈ca Dios wo . Dios la tjiji wosis niná ; gente ma nin la tjajay . Cupj qjuis sacerdote más püné nin liji sacerdote más püné witjacj la tjajay jinwá yas nam .
58008003	Dios jostsja la pꞌa sacerdote más püné witjacj natj gente tucutj , jostsja niná maꞌayacj jupj mpes . Dios jostsja yupj natj animal witjacj , gente animal witjacj tucuman na . Jostsja jis tjüꞌünan , jis tjüꞌüm . Nin la tjajay na , Dios perdonar lis tjiji yupj malala nyuca la tjajay . Dios jostsja cupj qjuis sacerdote más püné ꞌyaya wa jupj mpes .
58008004	Sacerdote más püné niná tsjun poꞌo jáꞌasa . Ma polel sacerdote jáꞌasa jupj nosis casá ; pꞌa wa niyom patja quiꞌá sacerdote way yupj , yupj Dios mpes jaꞌayapj gente jacutj . Nin lajay Moisés tjijyüꞌta jinwá .
58008005	Cupj nyucucj sacerdotepan nin lajay quiꞌá , mpes cupj ꞌotsꞌotsꞌ way qjuisin ꞌyüsa tsjan niná Jesús lijá tsjun poꞌó cupj mpes . Püna Dios tjevele Moisés lal wosis la mijicj , neꞌaj sacerdotepan ꞌücj jis la veles Dios lal gente mpes . Wa niná Moisés quelel si jǘnsatsja na , Dios tjevele jupj lal : “ ꞌIn tjejyama . Niná tꞌücꞌ way ꞌüsüs la mijin , jipj lal tjevelé jinwá , jipj lal tjevelé na jocꞌ moꞌó . ” Dios nin tjevele Moisés lal . Jupj wo niná , wo tsjun poꞌo ton̈ca jinwatsja , qjuisin ꞌyüsa . Nyucucj tsjan niná sacerdotepan lajay neꞌaj , mpes ꞌotsꞌotsꞌ way qjuisin ꞌyüsa tsjan niná Jesús nin liji cupj mpes tsjun poꞌó .
58008006	Mopꞌin Jesús más ꞌüsüs liji cupj mpes ; Dios tjeꞌyaya nin polel liji jupj . Quina Dios tjevele gente ꞌüsüs nsem jupj lal ; nin se palá Jesús mpes . Niná más ꞌüsüs way ; niná Dios tjevele mpes , más ꞌüsüs qjuesé palá .
58008007	Tꞌücꞌ way ma ꞌüsüs jis tepyala Dios lal , nin la tjajay na Moisés tjevelá . Ma polel la tjajay pjü way Moisés tjevelá . Mpes ꞌüctsja Dios pꞌa casá la tjiji ;
58008008	gente malálatsja custjay jupj lal , ne nin . Püna Dios tjevele ca ꞌüsüs la mijis yupj mpes . Tjevele : “ Pꞌa jyawca na , pꞌa casá ca la mejay , mpes israelpan , judiopan ꞌotsꞌipj , ꞌüsüs nsem yupj napj lal , nin ca jis mpalas .
58008009	Jipj jele pyala tsjan tjevelé napj negente jilal jis tjemyan na Egipto mpe . Ma ca nin pꞌiyá mvelé napj quinam . Yupj ma la tjajay napj tjevelé jin . Mpes tjum yupj mpe .
58008010	Mpes pꞌa jyawca na , pꞌa casá ca la mejay israelpan mpes . Quina ca mvelé tsjan quelel lejay . Yupj lovin ca yola nsem napj tjevelé mpes , nin ca la mejay . Yupj ꞌücj jisas nsem napj tjevelé mpes , nin ca la mejay . Ca pajal jisas nsem napj tjevelé , ca la mejay napj . Napj yupj jis Dios nsem . Yupj napj negente nsem .
58008011	Mpes pꞌa jawas yupj pjü way ca mvelecj napj ne yupj jis Dios . Neꞌaj pꞌin patja jilal ma ca mvelecj nusin tjüꞌüsüs jupj ne Dios jupj . Jis pülücpan jilal ma wa ca mvelecj niná . Yupj pjü way nin ca mvelecj napj ne yupj jis Dios , ne nin . Tsjictjacj nin ca mvelecj , noypan nin pꞌiyá ca mvelecj .
58008012	Napj ma nola nsem malala nyuca la tjajay . Lovin ma ca nola nsem niná mpes . ” Dios nin tjevele .
58008013	Yas nam Dios tjevele gente ꞌüsüs se palá jupj lal , nin lajay na pjü Moisés tjevelá . Nin tulucj quinam . Quina ꞌücj ma lijicj pjü way Moisés tjevelá . Dios tjevele pꞌa casá ca la mijis . Tjevele gente ꞌüsüs nsem jupj lal Jesús mpes . Mpes quina ꞌücj ma qjuiyola pjü way Moisés tjijyüꞌta mpes .
58009001	Tsjicj way quelel pyac Dios Moisés lal tjevelá mpes . Lal tjevele tsjan niná jupj jostsja gente la mijicj , ne yupj ca cus ncon̈cocj Dios . Jis tjijyüꞌta yupj wosis müjünsücj pülül pꞌompꞌom mpes , neꞌaj ca mvelecj Dios lal . Niná Dios wo lotsja .
58009002	Mpes wo pülül niná jas tjüjünsüpj . Cuarto mátꞌeya tyáꞌatsja jupj . Cuarto mwalá way ntꞌa tjaꞌayapj Dios mpes , jupj pajal püné way mpes . Niná cuarto poꞌó , yam casá lejen̈ tón̈catsja , mesa ton̈ca watsja . Sacerdotepan pansas tjaꞌayapj na Dios mpes , tjoꞌonsopj pansas niná mesa casá .
58009003	Wa culupwen ntꞌa , pülül pꞌompꞌom jálatsja , mpes cuarto matꞌe tepyala . Cuarto maꞌajapj Dios mpestsja la pꞌin , jupj pajal püné way mpes .
58009004	Niná cuarto poꞌó , tsjoꞌoy jinwá tón̈catsja , oro jas tjocjolol waytsja jupj . Tsjoꞌoy moꞌó tsꞌülücꞌ tüpüntüpj ꞌüsüs cjúmsutsja , ꞌyǘmatsja . Pꞌa wa jáꞌasatsja niná cuarto poꞌó . Cajón tabla mpes la tjajay , neꞌaj jáꞌasatsja , oro jas tjocjolol watsja jupj pjeꞌá . Niná cajón mpes , judiopan yola jis tepyala Dios tjevele jin ca la mijis jupj yupj mpes . Niná cajón moꞌó , maná tsjicj way jáꞌasatsja jarro moꞌó , jarro niná oro watsja jupj . Aarón tjacjaj cajón wa moꞌó püꞌü watsja . Nujola tapalas tjacjaj niná pjwel popa le cojon̈tsja . Wa moꞌó pe tꞌem patja watsja , casá tepyácatsja Dios tjijyüꞌtá ca gente la mijicj .
58009005	Cajón casá ángel jin yustapj tjelejen̈ , mátꞌetsja yupj , neꞌaj tjelejen̈tsja . Oro mpes watsja yupj . Querubines jis latsja yupj . Jis pam jana , la pactsja cajón casá . Querubines mpes , gente salejeptsja Dios jáꞌasatsja yupj jilal . Gente tjowelepj : “ Neꞌaj Dios perdonar la siji gente malala nyuca la tjajay ” . Nun solejé niná popé . Ma quelel pülücj pyac niná mpes ; pꞌa mpes quelel pyac quinam .
58009006	Pjü way niná tjoꞌonsopj wa pülül moꞌó . Tꞌücꞌ tjoꞌonsopj na , pjü jyawca na sacerdotepan wama tjil cuarto mwalá way moꞌó . Neꞌaj nin la tjajay Dios tjevele jinwá ; yupj pꞌin nin polel la tjajaytsja .
58009007	Mopꞌin nin , ma wama tjil cuarto maꞌajapj ntꞌa . Pjü año na la pjaní pꞌin , sacerdote más püné jusapj wama tjemey cuarto maꞌajapj moꞌó . Jupj tꞌya animal ꞌosis . ꞌOs niná cajón casá la tꞌyu . Solejé tsjan mpes la tjiji . Nenéyawa sacerdote más püné , la pꞌa wa gente ꞌotsꞌipj , ma salejeptsja malala nyuca la tjajay . Dios ma nin jólatsja niná la tjajay , sacerdote más püné la tjiji mpes cuarto maꞌajapj ntꞌa .
58009008	Dios Cjües qjuisin ꞌyüsa liji yupj ma polel wama jiltsja cuarto maꞌajapj moꞌó , neꞌaj Dios jáꞌasatsja ntꞌa , cuarto mwalá way jatatsja na pꞌin .
58009009	ꞌÜcj qjuisin la ꞌüsüs niná . Tꞌücꞌ way gente quina patja nin pꞌiyá lajay . Ma neꞌas jil Dios jáꞌasa ntꞌa nin lajay na . Yupj jacutj , jaꞌayapj Dios mpes . Animal witjacj jacuman , ca müꞌümücj sacerdotepan . Newa nin , yupj lovin yola malala nyuca la tjajay mpes . Lovin nintsja gente tjaꞌayapj na Dios lal .
58009010	Nin lajay , yupj jis pꞌüy mpes pꞌin nin lajay . Nin lajay na , newa ma ꞌüsüs yola yupj Dios jos jinwá . Püna tapatja jis tjüjütütj tsjan ꞌücj jis la las , tsjan ꞌücj jis la müs ꞌotsꞌipj . Jis tjüjütütj ꞌonin ne yupj pꞌiyá jis la patsj . Nin pꞌin . Tꞌücꞌ way yupj nin la tjajay , mopꞌin pꞌa jawas Dios pꞌa casá la tjiji , ne ꞌücj niná ma lajay quinam püna jis tjüjütütj jinwá .
58009011	Tꞌücꞌ way Cristo tjacꞌ . Sacerdote más püné jupj . Jupj mpes tsjay ꞌüsüs ca qjuis mpalas pꞌa jyawca na . Dios wo nosis casá ton̈ca pꞌin tulucj , neꞌaj wama tjemey . Jupj wama tjemey tsjun poꞌó . Niná tꞌücꞌ way Dios wo . Ninana más ꞌüsüs way , ninana gente ma nin la tjajay , ma ton̈ca nosis casá .
58009012	Cabro ꞌos mpes tulucj ꞌücj wama tjemey , vaca tsjicj ꞌos mpes tulucj , jupj ꞌücj wama tjemey Dios püꞌü ntꞌa . ꞌÜcj wama tjemey Dios püꞌü ntꞌa jupj pꞌiyá tepeꞌe mpes , jupj pꞌiyá ꞌos tepyala mpes . La pjaní wama tjemey , neꞌaj jáꞌasa custjay . Cristo mpes Dios perdonar la qjuisiji malala nyuca la tjijicj , ne ca ꞌüsüs nsem cupj lovin jupj lal .
58009013	Nun solejé nenéyawa gente jis pꞌüy te jinwá Dios lal yupj malala la tjajay mpes . Mpes nenéyawa sacerdotepan cabro ꞌos la tꞌupj yupj jis capá ntꞌa . Nenéyawa vaca cocoy ꞌos la tꞌupj wa yupj jis capá ntꞌa . Nenéyawa vaca tsjicj jaꞌüm . ꞌÜpjǘ tepyala na , yupj jis capá ntꞌa la coy ꞌüpjǘ niná . Nin mpes ꞌüsüs se palá yupj Dios lal niswá , yupj jis pꞌüy salá jinwá .
58009014	Quina más ꞌüsüs pyala Cristo ꞌos mpes . Pajal ꞌüsüs waytsja jupj , lovin ma malala la tjiji . Cristo tjeꞌyaya jupj pꞌiyá Dios lal la mas , jupj ꞌos tepyala cupj mpes . Dios Cjües , lovin püꞌü jupj , cus tjepꞌyaꞌsa , mpes Cristo nin polel la tjíjitsja . Cristo ꞌos mpes selecj Dios perdonar la qjuisiji malala la tjijicj . Mpes cupj lovin ca ma qjuiyola nsem malala la tjijicj , ne cupj ꞌücj polel lijicj quinam Dios jos jin , Dios ne püꞌü lovin . Nin qjuis tepyala animal ꞌos mpes tulucj .
58009015	Solejé Dios tjevele jupj ca seyasa la mijis , mpes gente ꞌücj ca ꞌüsüs jis mpalas jupj lal . Cristo mpes Dios nin liji jupj tjevele jin . Dios lis tꞌya gente nepénowa , ne jis capj tjepꞌyaꞌsa jis la pon jupj lal . Jupj nin liji yupj lovin ca mpatjam jupj lal . Nin ca mpalas jupj tjevele mpes . Püna pꞌin Dios tjevele gente ꞌüsüs nsem jupj lal nin la tjajay na Moisés lal tjevelá . Mopꞌin gente ma la tjajay jupj tjijyüꞌta jin . Dios lis tꞌya witjacj , nin pꞌiyá ma nin la tjajay yupj . Locopyaya ꞌüsüs lis tjiji . Cristo tepeꞌe , mpes Dios perdonar la siji malala la tjajay , ne ca ꞌüsüs nsem yupj lovin jupj lal .
58009016	Quina ca mpac tsjan mpes nin velé . Yom jos jupj jutsꞌaꞌá ntꞌanques jatjam , yom niná tepeꞌe na . Mpes jupj püꞌü na , papel pyaca jupj nin jos mpes . Tepeꞌe na , jupj jutsꞌaꞌatsja jatjam ntꞌanques ca .
58009017	Yom niná püꞌü na , jupj jatjam ma ca ntꞌanques . Yom tepeꞌe na pꞌin , nin ca mpalas jupj jostsja jin . Mpes qjuisin ꞌyüsa tsjan mpes ꞌüsüs qjuis tepyala Cristo tepeꞌe mpes .
58009018	Püna , nin pꞌiyá tepyala Dios tjevele na Moisés lal . Dios tjevele tsjan la mijis ca gente mpes , yupj nin lajay na jupj tjevele jin . Moisés tepyaca na niná , casá la tꞌyu animal ꞌosis . Animal tepeꞌe mpes , Dios tꞌücꞌ la tjiji jupj tjevelá .
58009019	Nujola pyala Moisés tjevele gente jis lal . Tjevele pjü way Dios jostsja yupj ca la mijicj . Niná tꞌücꞌ tjevele na , jupj ntꞌya yo pjwel , hisopo lotsja , oveja tsꞌüilin je way ꞌotsꞌipj . Vaca tsjicj ꞌos tazón moꞌo tón̈catsja , cabro ꞌos moꞌo ton̈ca watsja , ꞌüsǘ lal la süpjütj . Hisopo moꞌo tsꞌyuca , oveja tsꞌüilin moꞌo tsꞌyuca wa , la tꞌyu tepyacá casá . Gente sey pjucj pjü way moꞌo la tꞌyu wa .
58009020	Tjevele : “ Niná ꞌos mpes , solejé tꞌücꞌ way Dios ca la mijis jupj tjevelá , nin lojí na jupj tjijyüꞌta jinwá ” . Moisés nin tjevele gente jis lal .
58009021	Nin pꞌiyá , Moisés ꞌos la tꞌyu wo pülül casá , niná Dios wotsja jupj . Moꞌo játjatsja sacerdotepan jisastsja Dios mpes tsjiꞌ la tjajay mpes ; niná la tꞌyu wa . Ninana jisastsja tjowelepj na Dios lal gente mpes .
58009022	Dios tjevele Moisés lal tsjan tjijyüꞌta jupj . Jupj tjevele mpes , cupj polel velecj nasa way pjü way salá jinwá jis tepyala ꞌos mpes . ꞌÜsüs jis tepyala Dos lal ꞌos mpes . Mpes sacerdotepan ꞌücj tjoweleptsja neꞌaj Dios lal gente mpes . ꞌOs cjuwá , ꞌüsüs tulucj jis tepyala Dios lal . ꞌOs cjuwá , Dios ca jola nsem custjay gente malala la tjajay . Yupj malala nsem custjay .
58009023	Qjuisin ꞌyüsa Dios jostsja nin lajaytsja jupj wo lal , jupj wo moꞌo jáꞌasa lal ꞌotsꞌipj , ca salá jinwá jis cüpalas Dios lal . Jupj wo nosis ntꞌa ton̈ca jupj wo tsjun poꞌo ton̈ca jinwá ꞌin . Nin mpes nin lajaytsja . Tsjun poꞌo jatja salá jinwá jis tepyala Dios lal Jesucristo más ꞌüsüs way tjeꞌyaya mpes . Jupj tjeꞌyaya jupj ꞌosis .
58009024	Wa pülül nosis casá , niyom pꞌin la tjajay ; Cristo ma wama tjemey neꞌaj . Wo niná Dios püꞌü ntꞌa ton̈ca jinwatsja jupj , nin pꞌin Dios wo lata tsjun poꞌo ton̈ca pꞌin . Neꞌaj wama tjemey Cristo . Neꞌaj ton̈ca Dios wolapꞌaꞌá , vele jupj lal cupj mpes .
58009025	Sacerdote más püné pjü año na la pjaní wama tjemey cuarto pjyapja moꞌó wo pülül moꞌó . Cuarto niná Dios mpestsja la pꞌin , jupj pajal püné way mpes . Sacerdote tꞌya animal ꞌosis neꞌaj tjemey na . Cristo ma liji niná . La pjaní wama tjemey Dios jáꞌasa ntꞌa . La pjaní jupj pꞌiyá tjeꞌyaya Dios lal la mas ; jupj ꞌos pꞌiyá tepyala . Nin tepyala na jupj ꞌücj wama tjemeytsja Dios jáꞌasa ntꞌa .
58009026	Mpes ꞌücj ma mpaꞌis niswá , ꞌücj jupj ꞌos ma pyala niswá . Püna Dios nosis la tjiji . Püna pajal . Mopꞌin nin , ꞌücj Cristo ma la pülücj tepeꞌe . Cristo nasa tjacꞌ la pjaní ꞌücj lo mas , jupj ꞌos tepyala . Nin la tjiji quinam , nosis quelel cyawaja na . Wama tjemey Dios jáꞌasa ntꞌa . Jupj ꞌos mpes , Dios perdonar la qjuisiji malala la tjijicj .
58009027	Tꞌücꞌ way wa gente pjü way la pjaní ncaꞌlin̈ . Nin tepyala na , tꞌücꞌ way wa Dios ca mveles yupj jilal ncu ꞌüsüs yupj jupj lal .
58009028	Nin pꞌiyá , Cristo la pjaní tepeꞌe wa . Jupj tjeꞌyaya jupj pꞌiyá Dios lal la mas , mpes Dios ca perdonar lis mijis malala la tjajay pajal pülücj . Cristo ca ncuwim niswá . Ncuwim , niswa mpaꞌis mpes tulucj . Ncuwim pülücj jis manus , yupj ca mpatjam jupj lal . Tꞌücꞌ way nepénowa la nuc jupj ncuwim . Yupj ca jis manus jupj .
58010001	ꞌÜsüs way gente nin la tjajay Moisés tjijyüꞌta jinwá . Mopꞌin nin , gente ma polel ꞌüsüs nsem Dios lal nin lajay mpes . Pjü año gente jiquil Dios wo ntꞌa . Sacerdote más püné ꞌyüꞌna animal witjacj , li tꞌe ꞌosis . Newa nin , gente ma lovin ꞌüsüstsja Dios lal ; yupj lovin malala nyuca la tjajay , ne nin . Sacerdotepan ꞌotsꞌotsꞌ way la tjajay Cristo la mijis jinwá . Nin la tjajay ꞌüsüs waytsja ; mopꞌin nin , Cristo la tjiji pajal ꞌüsüs way yupj la tjajay lal . Gente lovin ꞌüsüs Dios lal se palá Cristo la tjiji mpes .
58010002	Nin tulucj sacerdotepan la jay mpes . Sacerdotepan pjü año nin la tjajay . Gente ma ꞌüsüs jis tepyala Dios lal sacerdotepan la tjajay mpes , ne lovin nin la tjajay yupj . Lovin pajal yólatsja custjay malala nyuca la tjajay mpes .
58010003	Nasa sacerdotepan nin la tjajay na , gente yola tepyala malala nyuca la tjajay . Jus nlaytsja yupj ꞌüsüs tuluctsja Dios lal .
58010004	Gente ma ꞌüsüs Dios lal se palá , vaca cocoy ꞌos mpes , cabro ꞌos mpes wa .
58010005	Mpes Cristo tjacꞌ na nosis ntꞌa , tjevele Dios lal : “ Gente jacuman animal witjacj jipj mpes , yupj jis ꞌas se palá . Ma jyas jipj niná . La pꞌa way jacutj wa jipj mpes . Ma wa jyas jipj . Mpes jipj napj mpꞌüy la tjejay . Mpꞌüy mpaꞌis , naꞌas mpalas . Naꞌas mpes ma jele nsem pjü way malala nyuca la tjajay gentá .
58010006	Quina gente se jacuman animal witjacj jipj mpes , yupj jis ꞌas pyala , yupj jas tüpwes sa ꞌüm animal witjacj . Jisas jipj ma jele nsem malala nyuca la tjajay . Mopꞌin jipj ma ꞌücj jyas ꞌe tepalá yupj lajay mpes .
58010007	Mpes napj tjevelé : ‘ Dios , quiꞌá ꞌos . Jipj jyas jinwá ca la mejay napj . Jipj Pyapel vele jin ca la mejay napj . Tꞌücꞌ way ca la mejay napj . ’ ”
58010008	Nin tjevele Cristá . Tjevele : “ Gente jacuman animal witjacj jipj mpes , animal jis ꞌas se palá . La pꞌa way jacutj wa jipj mpes . Animal jas tüpwes sa ꞌüm , jisas jipj ma jele nsem malala nyuca la tjajay . Niná ma jyas jipj . Jipj ma ꞌücj jyas tepyala yupj lajay mpes . ” Nin tjevele Cristá . Tꞌücꞌ way nin lajay Moisés tjijyüꞌta jin lajay , mopꞌin Dios ma ꞌücj jos tepyala nin la tjajay na .
58010009	Niná Cristo tꞌücꞌ tjevele na , tjevele : “ Quiꞌá ꞌos . Jipj jyas jinwá ca la mejay napj ” , nin tjevele Popay Dios lal . Cristo mpes , ꞌücj ma jaꞌünan quinam animal witjacj . Dios quina perdonar la siji gente malala nyuca la tjajay , Cristo tjüꞌünan mpes .
58010010	Jesucristo tjeꞌyaya jupj jüpꞌüy pꞌiyá la mas , jupj ꞌos tepyala , mpes cupj lovin Dios jutsꞌaꞌá nsem . Ninana Cristo la pjaní la tjiji , cupj lovin ca ꞌüsüs nsem Dios lal . Nin jos Dios .
58010011	Pjü jyawca sacerdotepan pjü way lejen̈ yupj animal jaꞌayapj ntꞌa Dios mpes . Pjü jyawca gente animal witjacj se jacuman sacerdotepan ntꞌa , jaꞌayapj Dios mpes . Nin pꞌiyá lajay pjü jyawca . Newa nin , gente ma ꞌüsüs se palá Dios lal nin lajay mpes .
58010012	Cristo mpes pꞌin ꞌüsüs se palá . Cristo tjeꞌyaya jupj pꞌiyá Dios lal la mas , jupj ꞌos tepyala . La pjaní pꞌin nin la tjiji . Jupj la tjiji mpes Dios lovin ma nin jola mpalas gente malala nyuca la tjajay . Cristo nin la tjiji na , ꞌetjele Dios liꞌinyampe .
58010013	Neꞌaj Cristo jáꞌasa . Pülücj po ma jisas jupj . Jupj li nucú jupj Popay Dios ca la mpaꞌnas jupj enemigopan jis lal . Jupj ca la mijis Jesús enemigopan jupj tsjom ꞌalá jatja jinwá .
58010014	Qjuisin ꞌyüsa Cristo la pjaní tjeꞌyaya jupj pꞌiyá Dios lal la mas , ꞌos tepyala . Qjuisin ꞌyüsa cupj lovin ꞌüsüs Dios lal , jupj la tjiji mpes . Nin pꞌiyá Dios jutsꞌaꞌá sin popé pjü way .
58010015	Ninana tꞌücꞌ way nin selecj , Dios Cjües ninana qjuisin ꞌyüsa liji mpes . Jupj mwalá way tjevele :
58010016	“ Jipj lal nin ca mvelé tsjan niná napj ca la mejay yupj mpes . Tꞌücꞌ way , pꞌa jyawca na ca nin la mejay . Yupj ca jisas nsem napj tjevelé mpes , nin ca la mejay . Ca ꞌücj jisas nsem napj tjevelé mpes , nin ca la mejay . Lovin ca yola nsem napj tjevelé mpes , nin ca la mejay . ” Dios Cjües nin tjevele . Niná tjevele na , tjevele :
58010017	“ Lovin ma ca nola nsem yupj la tjajay mpes . Pajal malala nyuca la tjajay , ma la tjajay napj tjijyütütj jin . ” Dios Cjües nin tjevele .
58010018	Mpes qjuisin ꞌyüsa ꞌücj sacerdotepan animal ma jaꞌayapj niswá . ꞌÜcj yupj jis ꞌas ma se palá niswá ; Dios nasa perdonar la qjuis tjiji , ma jola lovin , malala nyuca la tjijicj mpes .
58010019	Natjampan , Jesús tepeꞌe , jupj ꞌos tepyala . Nin mpes ma lecj jeyacj la veles Dios lal . Niná lijicj , jupj wo moꞌó leque jinwá Dios püꞌü ntꞌa .
58010020	Yas nam , Dios wo pülül ntꞌa , pülül pꞌompꞌom jálatsja , mpes cuarto matꞌe tepyala . Gente ma polel tjiltsja pülül naꞌaj poꞌó Dios jáꞌasatsja ntꞌa . Sacerdote más püné pꞌin ꞌücj polel jámatsja neꞌaj pjü way año na la pjaní . La pꞌa casá tepyala quinam . Cupj pjü way Dios püꞌü ntꞌa wama polel leque jinwá , Jesús tepeꞌe mpes . Quina jupj püꞌü niswá .
58010021	Jupj sacerdote más püné Dios tsꞌuyupj pjü way mpes .
58010022	Mpes más ꞌücj se con̈cocj Dios . Nin lijicj na , más ꞌücj Dios qjuisas la pꞌin . Más ꞌücj pyonecj Dios ca pjü la mijis jupj tjevelá . Cupj ꞌüsüs Dios lal quinam , salá jinwá , Cristo la tjiji mpes . Püna selectsja cupj malala nyuca la tjijicj ; quina selecj cupj ꞌüsüs Dios lal . Bautizar qjuis tepyala na , la pꞌa sin tjiꞌyüsa lis tjijicj cupj salá jinwá quinam Dios lal .
58010023	Selecj ca ꞌüsüs qjuis mpalas , Dios ca nin la mijis , jupj tjevele jinwá . Nin pyonecj , nin velecj niná pꞌa jilal . Más ꞌücj niná lovin nin pyonecj . Dios lovin nin liji jupj vele jinwá .
58010024	Más ꞌücj lovin quelel lijicj cupj qjuisin popa , cupj ne Jesucristo lal pyonecj . Más ꞌücj lovin ꞌüsüs lijicj yupj jilal . Mpes nusin tjüꞌüsüs ꞌoyn nyuca ꞌüsüs way welé cupj qjuisin popa Jesucristo lal japon witjacj jis lal , ne niná la müjí .
58010025	Lovin ꞌa nu tjumulus nun . Malala ma ꞌa nusí mulú . Nun popa nepénowa ma quelel ꞌa si mulú . Nun ꞌa nusí mulú na , nun pꞌiyá pajal ca jisas nsem Dios , ca jisas nsem Jesús ; nin nu pyala ꞌa nusí mulú mpes . Más ꞌücj lovin nin lijicj quinam , Jesús len̈ way ncuwim mpes .
58010026	Nusin tjiꞌyüsa tꞌücꞌ way Jesús poꞌó ; nasa nujisas Jesús . Mopꞌin nin , ca nacj nun nepénowa malala quelel lojí niswá . Solejé malala niná nin lojí , newa nin lojí . Ma pꞌa wa mpaꞌis nun mpes . Dios ca jola nsem malala nyuca la tjüjí .
58010027	Más ꞌücj nun ca jus nlayé pꞌa jawas malala ca nu mpalas . Más ꞌücj ca locj meyá Dios ca mveles gente jis lal ncu ꞌüsüs way yupj jupj lal . Ma jisas Dios , ca mal ꞌawa püné ntꞌa .
58010028	Nun solejé pülücj way ma la tjajay Moisés tjevelá . Nun solejé tsjan tepyala yupj jilal . Jepapan jis tjüꞌünan yupj . Niyom matꞌe , contꞌe ca nacj , tjowelepj na la pꞌa ma la tjiji Moisés tjevelá , jepapan tjüꞌünan jupj . Lovin ma tjowelepj ma nujola tꞌas malala la tjüjí , lowa .
58010029	Selecj malala jis tepyala ma la tjajay na Moisés tjevelá . Mopꞌin más malala ca mpalas la pꞌa jilal . Tꞌücꞌ way pülücj jisastsja Dios Jatjam , quina ma jisas jupj . Mpes más malala ca jis mpalas . Lovin po ma jisas quinam Dios Jatjam . Tꞌücꞌ way yupj Dios jutsꞌaꞌá jis tepyala , Jesús tepeꞌe mpes , jupj ꞌos tepyala mpes . Dios tjevele gente ꞌüsüs jupj lal se palá Jesús ꞌos mpes . Mopꞌin nenem quina ma japon , quina ma jisas Jesús ꞌos tepyala yupj mpes . Dios Cjües tsjay ꞌüsüs la tjiji yupj mpes . Yupj sin nin po ma jisas jupj quinam . Mpes Dios pajal yümücj ca jis capj ntülüs .
58010030	Selecj Dios tjevelá . Tjevele : “ Malala la tjajay , mpes malala ca jis mpalas ; nin ca la mejay napj . Napj pꞌiyá ca nin la mejay . ” Dios nin tjevele . Selecj pꞌa wa tjevele wa jupj . Tjevele : “ Nun jis Jepa Dios ca mveles jupj gente jis lal . Ca mveles cana ꞌüsüs witjacj , cana malala witjacj ” , nin tjevele jupj .
58010031	Más ꞌücj niná ca jus nlayecj . Más ꞌücj ca lacj meyacj Dios polel nin la mijis mpes yupj jilal . Dios püꞌü , pajal püné way jupj .
58010032	Nujola pyala tꞌücꞌ way nusin tjiꞌyüsa na Jesús poꞌó . Nujola pyala tsjan nu tepyala . Nenéyawa costa waytsja cus tocon̈cotsja Jesús , malala nu tepyálatsja mpes , nun Dios tsꞌuyupj mpes . Newa nin , lovin cus tocon̈có Jesús , lovin nujisastsja jupj .
58010033	Nenéyawa gente la tjüpjütsꞌün nun jilal , nun Jesús jisastsja mpes . Pülücj nin tjepjyacan̈ yupj la tjüpjütsꞌün nun jilal . Yupj malala la tjajay wa nun jilal . Nenéyawa nin pꞌiyá tepyala wa la pꞌa wa Dios tsꞌuyupj jilal . Nin jis tepyálatsja na , po nujólatsja nun .
58010034	Dios tsꞌuyupj nepenowá cawilta poꞌo tjátjatsja , Jesús jisas mpes . Nin pꞌiyá , nun pajal nujólatsja yupj mpes , jis capj tjapꞌaꞌsá . Nujisas Jesús , mpes nenéyawa gente la pꞌa natj nun nutsꞌaꞌá . Nin la tjajay na , nun ꞌücj jisas tapatjaquetsja lovin ; nun solejé más ꞌüsüs way ca ntaꞌá neꞌaj Dios püꞌü ntꞌa . Neꞌaj ntaꞌá ma ca ncawajas .
58010035	Tꞌücꞌ way Dios nin tjevele ca nu maꞌayas niná . Najas lovin mponé niná ca maꞌayas . Nin poné , Dios ca nu maꞌayas tsjan pasal ꞌüsüs way .
58010036	Más ꞌücj newa ꞌüsüs lojí malala pyala na . Nin jos Dios . Mpes Dios jos jin la tjüjí na , jupj ca nin la mijis nun mpes jupj tjevele jin .
58010037	Más ꞌücj lovin nin la müjí . Dios Popel vele : “ Yom pjaní se jam napj , pajal len̈ way ncuwim . Tꞌücꞌ way len̈ way ncuwim jupj .
58010038	Gente japon na napj tjevelé , yupj ꞌüsüs napj lal nin se palá . Ca mpatjam napj lal japon mpes . Gente la pꞌa quina ma quelel japon napj lal . Yas nam nin topon . Pajal malala way napj lal ma nin japon quinam . ” Dios nin tjevele .
58010039	Tꞌücꞌ way nepénowa ma quelel japon quinam Dios lal . Yas nam topon jupj lal . Cupj yupj sin popa tulucj . Yupj len̈ ca nsem , Dios ca la mijis . ꞌAwa püné ntꞌa ca mal . La pꞌa japon Dios tjevelá . Cupj yupj sin popa , mpes ca mpatjaquecj Dios lal .
58011001	Dios tjevele tsjan ca la mijis cupj mpes . Dios lal pyonecj na , selecj nin ca mpalas jupj tjevelá . Ma tjinyucucj nin ca mpalas ; nin pꞌin selecj nin ca mpalas cupj pyonecj mpes .
58011002	Cupj selecj püna way gente pülücj ꞌüsüstsja Dios lal , Dios lal topon mpes . Napj quelel pyac yupj nepénowa sin poꞌó .
58011003	Cupj pyonecj Dios lal . Dios tjevele jupj la tjiji nosis . Tjevele pjü la tjiji tsjun poꞌó . Jupj sin nin tjevele na , nin tepyala . Selecj nin tepyala jupj tjevele jin , mpes qjuisin ꞌyüsa tsjan tepyala nosis casá . Ma nyucucj niná tsjan mpes Dios la tjiji nosis , tsjan mpes pjü way la tjiji wa tsjun poꞌó .
58011004	Pajal püna Abel tepyona Dios lal . Abel ticyuna tsjan la ꞌayas Dios . Caín tequeꞌe wa tsjan la ꞌayas Dios . Abel tjeꞌyaya más ꞌüsüstsja ; jupj tepyona Dios tjevelá , ne nin . Caín ma la tjiji jupj jinwá . Abel tepyona Dios lal , ne Dios ꞌücj jos tepyala tjeꞌyaya mpes . Mpes Dios tjevele Abel ꞌüsüstsja jupj lal . Abel püna tepeꞌe ; newa qjuisin ꞌyüsa Dios poꞌó jupj la tjiji mpes .
58011005	Locopyaya Enoc po tepyona Dios lal , mpes jupj ma tepeꞌe . Dios tjemyana jupj tsjun poꞌó , nyucunú tjemey jupj . Len̈tsja jupj nosis casá Dios tjemyana mpes . Dios Popel vele jupj tüpüꞌü na nosis casá , Dios ꞌücj jostsja jupj lal .
58011006	Gente ma japon na Dios lal , Dios ꞌücj jos tulucj yupj jilal . Napj ca mpac pjacj ne ꞌücj sa con̈ Dios . Japon Dios püꞌü , ꞌücj sa con̈ Dios . Japon Dios ꞌüsüs liji gente mpes , yupj po quelel sa con̈ na jupj , ꞌücj yupj sa con̈ Dios .
58011007	Locopyaya Noé tepyona wa Dios lal . Dios tjevele jupj lal tsjan ca mpalas pꞌa jawas . ( Tjevele ꞌüsǘ lal mpitꞌas nosis jas tüpwes , ca la mijis jupj , pjü ncaꞌlin̈ ca . ) Noé ma polel tjinyúcatsja nin ca mpalas . Nin pꞌin tepyona Dios lal , po ꞌüsüs way jólatsja jupj poꞌó . Mpes jupj la tjiji Dios tjevelá . Barco püné la tjiji , ꞌüsǘ casapa la winin . Mpes jupj ma tepeꞌe ; jupj jatsꞌom ꞌotsꞌipj , jupj jatjampan ꞌotsꞌipj , jupj nuerapan ꞌotsꞌipj , ma wa tecyaꞌlin̈ yupj . Jupj la tjiji mpes , qjuisin ꞌyüsa tꞌücꞌ way gente la pꞌa ꞌüsüs tuluctsja Dios lal . Noé pꞌin ꞌüsüs Dios lal tepyala ; Dios nin la tjiji jupj mpes , jupj Dios lal tepyona mpes .
58011008	Locopyaya Abraham tepyona wa Dios lal . Dios tjevele jupj lal jupj ca mim la pꞌa ꞌamá ntꞌa . Dios tjevele niná ꞌamá pꞌa jawas ca maꞌayas jupj . Abraham la tjiji Dios tjevelá . Pjeꞌá tjemey tüpüꞌü mpe ; newa ma seletsja caꞌaj jámatsja .
58011009	Abraham neꞌaj tjemey Dios jostsja ntꞌa . Neꞌaj tüpǘꞌütsja Dios lal tepyona mpes . Yas nam Dios tjevele tꞌücꞌ way niná ꞌamá ca maꞌayas jupj . Niná tjevele na , pꞌa wa gente pátjatsja neꞌaj . Niná ꞌamá yupj yutsꞌaꞌatsja custjay , Abraham jutsꞌaꞌatsja tulucj . Abraham wo pülül moꞌo tüpüꞌü , nin pꞌiyá tapatja jupj sa con̈tsja witjacj , jis wa pülül pꞌin tapátjatsja yupj . ꞌÜctsja jupj lal Dios lal tepyona mpes . Locopyaya Isaac tüpüꞌü custjay wo pülül moꞌó . Isaac Abraham jatjam waytsja jupj . Locopyaya Jacob tüpüꞌü wa custjay wa pülül moꞌó . Jacob Abraham cüicj waytsja jupj . Dios tjevele Abraham lal tsjan ca la mijis jupj mpes . Tjevele nin pꞌiyá la mijis wa Isaac mpes , Jacob mpes ꞌotsꞌipj . Abraham ma jólatsja wa pülül moꞌo tüpüꞌü la pꞌin ;
58011010	seletsja pꞌa jawas neꞌaj ca mim , mpüꞌüm Dios lal , neꞌaj wa pülücj lejen̈ ntꞌa . Jis wa neꞌaj Dios pꞌin sin tjijyünsa . Neꞌaj Dios la tjiji . Neꞌaj ma ca ncawajas .
58011011	Sara tepyona Dios lal , mpes ꞌücj way tsjicj tecyálatsja . Pajal coꞌmüytsja jupj . Jupj voyum , Abraham , coꞌmüytsja ꞌotsꞌipj . Newa nin , Sara seletsja Dios ca la mijis jupj tjevelá . Nin mpes jupj jatjam pjaní tjemyaꞌna .
58011012	Abraham pajal coꞌmüytsja , mopꞌin ma jutsꞌuyupj cyálatsja . Tepyona mpes pꞌin , pꞌa jawas jupj popa pjaní tepyala . Mpes quina gente pülücj patja , yupj ne Abraham popa pꞌiyá , püs naya patja . Pajal pülücj way yupj , pjulacj pülücj tsjun poꞌo jatja jinwá . Pajal pülücj way yupj , sus pe tsjicj way pajal pülücj way jatja jinwá . Pajal pülücj way yupj , ma polel sin la pac .
58011013	Abraham tüpüꞌü na , Isaac , Jacob , tapatja watsja na , lovin topontsja yupj Dios lal . Yupj pꞌiyá tapatja na , pjü way ma nin tepyala Dios tjevelá . Nin pꞌin , janmacj salejeptsja pꞌa jawas Dios la mijis ca pjü way jupj tjevelá ; ꞌücj jisastsja Dios ca nin la mijis mpes . Nin tjowelepj la pꞌa jilal ꞌamá cjuwatsja yupj , jis wa cjuwatsja nosis casá . Tjowelepj nosis ntꞌa patja sin popa pꞌin tuluctsja yupj . Ma yólatsja niná mpes .
58011014	Gente newa nin javelepj na , tꞌücꞌ way yupj salejepj pꞌa jawas ca mpatjam la pꞌa ntꞌa . Yupj salejepj pꞌa ntꞌa yupj yutsꞌaꞌá nsem .
58011015	Abraham seletsja jupj ma jámatsja la pütꞌüs püna tüpüꞌü ntꞌa . Isaac , Jacob , salejeptsja wa , neꞌaj ma mpatjam ca . ꞌÜctsja jis la winin jis la patj neꞌaj , mopꞌin ma tjil . Salejeptsja la pꞌa ntꞌa mpatjam ca yupj .
58011016	Yupj po quelel pátjatsja más ꞌüsüs ntꞌa . Salejeptsja mpatjam ca tsjun poꞌó . Mpes Dios ma myayca yupj jilal . ꞌÜcj Dios lal jupj yupj jis Dios . Dios ꞌücj la tjiji tsjun poꞌó yupj ꞌücj jis la patj neꞌaj . Wa pülücj la tjiji neꞌaj .
58011017	Abraham pꞌa casá la tjiji wa Dios lal tepyona mpes . Tepyona Dios ca la mijis püna tjevele jinwá . Dios nasa tjevele jupj lal Abraham popa pꞌiyá püs naya patja pülücj way nsem yupj . Locopyaya Dios tjevele Abraham lal jupj jostsja Abraham maꞌayas ca jupj jatjam Isaac jupj lal , sacerdote animal ꞌyaya jinwá . Dios quelel seletsja ncu tꞌücꞌ way Abraham ca la mijis jupj tjevelá . Abraham tepyona Dios lal , mpes ꞌüsüs waytsja jupj lal jupj jatjam maꞌayas Dios mpes , jupj jatjam pjaní waytsja pꞌin . Nujola pyala Dios tjevele Abraham lal tsjan ca la mijis .
58011018	Püna nasa tjevele : “ Gente jipj popa pꞌiyá püs naya mpatjam Isaac mpes . Yupj la pꞌin jipj popa pꞌiyá nsem . ”
58011019	Abraham seletsja Dios ꞌücj polel si jünsa tepeꞌá , mpüꞌüm niswá . Jupj jólatsja Isaac mpaꞌis ca . Mopꞌin ma tepeꞌe . Isaac jas tjijyünsa jinwá , niswa tüpüꞌü jinwá jin jólatsja Abraham .
58011020	Locopyaya Isaac tepyona wa Dios lal . Mpes tjevele jupj jatjam Jacob lal , jupj jatjam Esaú lal wa , Dios ꞌüsüs la mijis ca yupj mpes pꞌa jyawca na .
58011021	Locopyaya Jacob tepyona wa Dios lal . Mpes nasa quelel péꞌetsja na , tjevele cüicpan jilal ; José jatjampan waytsja yupj . Manas jilal tjevele ca ꞌüsüs la mijis Dios yupj mpes . Tón̈catsja tjacjaj lal , jupj coꞌmüytsja mpes , ne palá nipíꞌtjetsja Dios wolapꞌaꞌá , tjevele Dios pajal püné . Seletsja Dios ca la mijis jupj tjevelá .
58011022	Locopyaya José tepyona wa Dios lal . Nasa quelel péꞌetsja na , tjevele tꞌücꞌ way Dios ꞌüsüs la mijis ca jupj gente mpes , ca jis manus Egipto mpe . Tjevele tsjan niná jupj jostsja yupj ca la mijicj jupj cjüele jilal nepé tjil na .
58011023	Locopyaya Moisés jamay , popay wa , topon wa Dios lal . Jepa püné Egipto poꞌó tjijyüꞌta jis la ꞌünan pjü way israelpan niyom tsjictjacj , nasa jis tjamanun na . Moisés jamay , popay wa , ma nin la tjajay . Salejeptsja Dios ca jis capj mpꞌaꞌsas . Mpes ma lacj tjeyapj jepa püné tjijyüꞌta mpes . Moisés tjemyaꞌna na , yupj jus nlaytsja ꞌüsüs way jústatsja jupj . Mpes yupj tjapjalen Moisés mes contꞌe mpes Dios lal topon mpes .
58011024	Locopyaya Moisés tepyona wa Dios lal . Mpes jupj tꞌyüna na , jupj ma jostsja gente mvelecj jupj ne jepa püné jucucus jatjam . ꞌÜsüs tepyálatsja jupj lal , jupj jepa püné jucucus jatjam waytsja mpes . Newa ma jostsja jupj niná . Jupj seletsja israelpan pópatsja jupj , jostsja yupj sin popa pjaní nsem jupj .
58011025	Pajal malala jis tepyálatsja yupj jis lal , yupj ne Dios gente . Mopꞌin nin , Moisés quelel jis capj tecyón̈catsja . Ma jólatsja malala tepyala wa jupj lal . Ma quelel tüpǘꞌütsja quinam Dios gente tulucj tapatja ntꞌa . Dios gente tulucj ꞌücj jisas tapatja malala la tjajay mpes . Moisés ma jostsja niná . Tsjicj way mpes wa ma quelel pǘꞌütsja neꞌaj . Más ꞌüctsja jupj lal lovin malala pyálatsja jupj lal , Dios gente se cón̈catsja mpes . Seletsja malálatsja Dios lal jis capj cyon̈ca Dios gente tulucj , mpes tjemey .
58011026	Malala tepyala Cristo lal Dios jostsja jinwá la tjiji mpes . Nin pꞌiyá tepyala Moisés lal . Malala tepyala Dios jostsja jinwá la tjiji mpes , mopꞌin ꞌüsüs waytsja niná jupj lal . Egipto poꞌo patja pasal pülücj way tatsja ; Moisés ma jólatsja niná . Jupj seletsja Dios tsjan ꞌüsüs way maꞌayas ca jupj pꞌa jyawca na . Moisés nin jostsja jupj .
58011027	Moisés tepyona Dios lal . Mpes tjemey Egipto mpe . Jepa püné tsꞌi tjiꞌínatsja Moisés lal ; newa nin , Moisés ma lecj tjeyatsja . Pjü ma polel januc Dios , mopꞌin Moisés seletsja Dios cus tecyón̈catsja . Mpes lovin la tjíjitsja Dios jostsja jinwá .
58011028	Moisés pꞌa casá la tjiji wa Dios lal tepyona mpes . Dios tjevele jupj lal jupj ca jas majamas ángel pjaní la ꞌünan egiptopan sejatjampan mwalá way witjacj . Dios tjevele jupj jostsja israelpan oveja ꞌos ca la ntꞌucj yupj jis wa jun vilicj tꞌasiyú . Tjevele yupj nin la tjajay na , ángel niná yupj jis capa nipj ca mim , ma ca jis müꞌüꞌnas israelpan sejatjampan mwalá way . Moisés tepyona Dios lal , mpes ninana tjevele israelpan jis lal . Mpes yupj la tjajay Dios jostsja jinwá . Ma tecyaꞌlin̈ .
58011029	Selecj israelpan topon wa Dios lal yupj la tjajay mpes pꞌa jawasa . Egipto mpe tjil na , neꞌas tjil Mar Rojo ntꞌa . ꞌÜsǘ moꞌó jümücj tjapjaja tepyala la tjiji Dios , yupj ꞌücj jis la winin . Nin mpes yupj polel ꞌüsǘ naꞌaj poꞌó tjil topon mpes . Egiptopan quelel la nyüjüsün̈tsja yupj , jis la tjilil yupj . ꞌÜsǘ niswa jun tꞌyoꞌna , ne yupj pjü way jis qjues tꞌanca , tecyaꞌlin̈ .
58011030	Pꞌa jawas israelpan pꞌa casá la tjajay wa , mpes selecj topon Dios lal , tjelejen̈tsja na Jericó poꞌó , pülücj pátjatsja ntꞌa . Pjü jyawca na Jericó poꞌo tapatja tꞌasiyú tjil Dios jis tjijyüꞌta jinwá . Tsꞌacꞌ siéteya tepyala na , yupj tapatja ntꞌa tꞌasiyú tjüwücj tyüla jupj , ne israelpan wama polel jiltsja . Yupj nin la tjajay Dios tjevelá topon mpes .
58011031	Rahab tüpǘꞌütsja Jericó poꞌó , tepyona wa Dios lal . Nujola pyala Rahab tjuwine niyom pülücj jilal yas nam , yupj jaylacj la tjajay jupj nin la tjiji mpes . Nujola pyala wa israelpan mátꞌeya tjil Jericó ntꞌa sin la ꞌüsüs ꞌonin ne israelpan ꞌücj ca la mpaꞌnacj neꞌaj pátjatsja jilal . Rahab ꞌüsüs la tjiji israelpan jis lal , tjevele wama culá . Jis capj tjepꞌyaꞌsa , jis tjepjyaꞌna , mpes Jericó poꞌo pátjatsja ma polel jis tjüꞌünan . Jericó poꞌo pátjatsja lovin ma la tjajaytsja Dios jostsja jin . Yupj tapatja ntꞌa tꞌasiyú tjüwücj tyüla na , israelpan tjüꞌünan pjü way Jericó poꞌo pátjatsja . Mopꞌin ma tjüꞌünan Rahab , jupj Dios lal tepyona mpes .
58011032	Napj ca ꞌücj mpac gente pülücj sin poꞌó , yupj topon wa Dios lal . Nin la cüjay , püs way naya ca cüpac . Mpes ma nin ca mpac tsjan la tjajay yupj pjü way . Gedeón tepyona wa Dios lal , Barac ꞌotsꞌipj , Sansón ꞌotsꞌipj , Jefté ꞌotsꞌipj . David tepyona wa Dios lal , Samuel ꞌotsꞌipj . Profetapan topon wa Dios lal .
58011033	Nenem pjü way topon Dios lal , mpes polel la tjajaytsja Dios tjevele jinwá . Nepénowa la tapalan la pꞌa ntꞌa tapatja jilal . Más ꞌücj la tapalantsja , mpes jis tjüjütütj tepyala . Nepénowa pajal ꞌüsüs way jis tjüjütütj la pꞌa jilal . Dios tjevele nepénowa jilal tsjan ca la mijis yupj mpes , ne nin la tjiji yupj topon mpes . Jepapan la tsꞌi yupj nepenowá león tjelyawun̈ ntꞌa , león jis la las . León ma polel tjalá yupj , Dios lal topon mpes .
58011034	Jepapan ꞌawa moꞌo la tsꞌi nepenowá jis la ꞌünan . Ma tecyaꞌlin̈ yupj ; ꞌücj pjeꞌá tjil , ma tepen̈ yupj . Yupj jis enemigopan quelel jis tjüꞌünan nepenowá polomay mpes . Dios lal topon ꞌücj polel tjil . Nepénowa pajal ꞌüsüs polel la tjajay , yupj yusapj ma polel lajaytsja jinwá . Nepénowa ꞌüsüs way polel la tapalan yupj jis enemigo militarpan jilal . Yupj jis enemigopan tsꞌequenen̈ yupj mpe . Pjü way niná nin tepyala Dios lal topon mpes .
58011035	Pꞌa wa tepyala wa yupj topon mpes . Pajal ꞌüsüs way jis tepyala nequem nepenowá jis lal . Yupj sejatjam tecyaꞌlin̈ na , sin tjüjünsüpj , tapatja niswá ; nequem nenem nin tjunuc . Malala jis tepyala nepenowá jilal , Dios lal topon mpes . Gente yümücj moꞌo süptsja yupj . Tjowelepj : “ Nun poné malala . Ma mponé niná , ne ꞌücj nlawú . ” Newa ma la tjajay yupj tjowelepj . Mpes yümücj moꞌo süptsja , tecyaꞌlin̈ . Ma nin yólatsja cyaꞌlin̈ ca nacj ; salejeptsja sin müjünsücj jis la pütꞌüs niswá , ca mal Dios ntꞌa . Más ꞌüsüs neꞌaj .
58011036	Malala jis tepyala wa la pꞌa jilal , Dios lal topon mpes . Gente la tjüpjütsꞌün nepenowá jilal , moꞌo süptsja yupj . Tsupaptsja yupj cadena mpes , tjoꞌonsopj yupj cawilta moꞌó .
58011037	Gente pe püné la tsꞌi nepenowá jis capá ntꞌa , tecyaꞌlin̈ yupj . Jis tiquilil nepenowá , tecyaꞌlin̈ . Pajal malala la tjajay nepénowa jilal , jisastsja yupj mvelecj ma jisas Dios quinam . Polomay mpes jis tjüꞌünan nepenowá . Nepénowa tsꞌequenen̈ la pꞌa pajal malala lis tjajay mpes . Yupj tꞌemel cjuwatsja . Oveja pjolocꞌ mpes pꞌin sin tücüipap , cabro pjolocꞌ mpes ꞌotsꞌipj . Gente pajal malala la tjajay yupj jilal , yupj Dios lal topon mpes pꞌin .
58011038	Yupj cjuwatsja caꞌaj ꞌücj jis la pütꞌüs . Yupj sin nin tjelyawun̈tsja jis wa cjuwá ntꞌa , jocꞌ moꞌó ꞌotsꞌipj . Tjijinan̈ jomwen jul moꞌó , ꞌamá jul moꞌó ꞌotsꞌipj . Yupj más ꞌüsüs waytsja gente la pꞌa wa jilal nosis casá .
58011039	Pajal ꞌüsüs waytsja Dios lal yupj topon jupj lal . Newa nin , yupj tapatja na nosis casá , Dios ma pjü way la tjiji custjay yupj jilal , jupj tjevele jinwá .
58011040	Locopyaya quelel líjitsja , locopyaya más ꞌüsüs la mijis . Yupj lovin ꞌüsüs nsem Dios lal , nin ca la mijis jupj , nin pꞌiyá la qjuis mijis na . Nin jostsja Dios . Dios ma jostsja yupj yusapj ꞌüsüs nsem jupj lal . Cupj ꞌa mulú pjü way lovin ꞌüsüs nsem Dios lal , jupj nin la qjuis mijis .
58012001	Qjuisin ꞌyüsa pülücj topon Dios lal püná . Qjuisin ꞌyüsa yupj pajal ꞌüsüs topon jupj lal . Mpes más ꞌücj cupj lovin nin lijicj pjü way Dios jos jinwá , yupj la tjajay jinwá . Nenéyawa pꞌa casá lijicj ca nacj , ma nin lijicj Dios jos jinwá . Ma nin la müjí nun . Nenéyawa malala lijicj ca nacj , lovin nin quelel lijicj ca nacj . Ma nin lijicj Dios jos jinwá . Ma nin la müjí nun . Lovin ꞌüsüs la müjí Dios jos jin . Lovin ꞌüsüs la mijicj cupj pjü way Dios jos jin . Malala pyala na , newa ca ꞌüsüs la müjí .
58012002	Más ꞌücj lovin qjuiyola Jesús poꞌó . Jupj la tjiji tepyonecj Dios poꞌó . Jupj la mijis wa lovin ca mponecj Dios lal , jupj jos jinwá . Yupj jupj cruz poꞌo tjovalapj na la mas , ꞌüctsja jupj lal yupj nin la tjajay , jupj Popay Dios nin jostsja mpes . Yom javalapj na cruz poꞌó , malala javelepj jupj poꞌó . Jesús ma nin jólatsja nin tjowelepj mpes jupj poꞌó . Seletsja tꞌücꞌ tepyala na ꞌücj jos nsem jupj , pajal ꞌüsüs way ca mpalas mpes . Tꞌücꞌ tepyala na , neꞌas tjemey jupj Popay Dios ntꞌa . ꞌEtjele Dios jyüꞌta ntꞌa , Dios liꞌinyampe . Tꞌücꞌ way Dios la tjiji pajal püné way tepyala jupj , mpes ꞌetjele jupj neꞌaj .
58012003	Nujola tapalas tsjan la tjiji Jesús , malala tepyala na jupj lal . Tꞌücꞌ way pülücj ma jisastsja jupj . Pajal malala la tjajay jupj lal , newa ma jólatsja . Mpes malala nu pyala na , ma ꞌaplijila tꞌas nun . Mopꞌin mponé Dios ꞌüsüs .
58012004	Jesús lal tepyala jinwá ma nu tepyala custjay . Yupj tjüꞌünan jupj . Yupj ma tjüꞌünan nun custjay . Nun ma malala quelel lojí . Po quelel lojí Dios jos jinwá . Mopꞌin nin la müjí .
58012005	Nun Dios tsꞌuyupj . ¿ Ncu nujoꞌ tepeꞌe Dios Popel velá ? Dios Popel nun mpes nin vele . Vele mpes ma nujola nsem malala nu pyala na . Vele : “ Natjam , nenéyawa ma lejay qjuis Jepa Dios jos jinwá . Mpes jupj cyapj tyüla , jupj ca jin müꞌüsüs la mijis jupj jos jinwá . ꞌÜcj jyas tꞌas jupj nin liji . Ma ꞌaplijila tꞌas jipj , jupj jin ꞌyüsa liji jipj malala la tjejay .
58012006	Jupj quelel la ꞌiji , mpes jin ꞌyüsa liji malala la tjejay . Tꞌücꞌ way jipj jupj popa pꞌiyá mpes cyapj tyüla jupj . ” Dios Popel nin vele .
58012007	Mpes malala nu pyala na , ca nacj Dios Nupopay nucopj tyüla . Nin liji nusin lo ꞌüsüs , jupj jos ꞌüsüs la müjí nun . Mpes ma nujola tꞌas . Dios nin liji nun jupj tsꞌuyupj mpes pꞌin . Nun solejé tꞌücꞌ way niyom pjü way nenéyawa nin lajay yupj jis tsꞌuyupj jilal .
58012008	Tꞌücꞌ way Dios jis capj tyüla wa jupj tsꞌuyupj pjü way neneyawá . Ca nacj nepénowa jatja neꞌaj Dios ma jis capj tyüla lovin . Ma jis capj tyüla mpes selecj tꞌücꞌ way yupj Dios tsꞌuyupj tulucj . Pꞌa pꞌin yupj .
58012009	Nujola tapalas cupj tsjictsja na , qjuis papay qjuis capj tül . Selectsja más ꞌüctsja niná la tjajay cupj qjuilal . Más ꞌücj cupj jus nlayecj wa ꞌüsüs way Dios nin liji cupj qjuilal , qjuis capj tyüla na . Jupj cupj qjuis Papay tsjun poꞌó , mpes más ꞌücj niná ca jus nlayecj cupj . Más ꞌücj velecj Dios lal qjuisas nin liji cupj qjuilal . Mpes cupj lovin ca mpatjaquecj jupj lal , la mijis jupj .
58012010	Qjuis papay nosis casá patja qjuis capj tül neneyawá . Ma año pülücj mpes qjuis capj tül ; cupj tsjictsja na ma año pülücj mpes qjuis tꞌyüna . Qjuis papay jisastsja qjuisin ꞌyüsa tsjan ꞌüsüs way la mijicj . La tjajay yupj jisastsja jin , lovin yólatsja ꞌüsüs la tjajay . Mopꞌin Dios más ꞌüsüs liji yupj jis lal . Dios qjuis capj tyüla , más ꞌüsüs qjuis mpalas . Nin liji mpes cupj ꞌüsüs nsem jupj jinwá .
58012011	Tꞌücꞌ way nenéyawa Dios qjuis capj tyüla . Qjuis capj tyüla na , mwalá way pꞌin ma qjuisas niná , ꞌaplijila qjuesé palá . Locopyaya jus nlayecj ꞌüsüs qjuesé palá jupj la tjiji mpes . Nin quelel lijicj Dios jos jinwá ; ꞌüsüs way niná . Mpes ma nin qjuiyola cupj .
58012012	Quina ca mpac ꞌoyn nyuca lojí nun . Yom mos sin tula , tüecj sin napnapj , jupj ma polel tsjiꞌ liji . Nin pꞌiyá nun jilal . Nun ma quelel tsjiꞌ lojí quinam Dios mpes , ne nun yom niná jinwá . ꞌAplijila nun quinam , malala nu tepyala mpes . Más ꞌücj nucopj mpꞌaꞌsá nunwá , ꞌücj ca mponé Dios lal niswá .
58012013	Niswa ca mpac ꞌoyn nyuca lojí nun . Yom tüecj cꞌa , jupj jos la pꞌa ca cus mpꞌaꞌsas mwinim jümücj ꞌüsüs ntꞌa . Jupj jos jupj ma ntülüs ca , jupj tüecj cjüele ma cus ntsꞌoptes pꞌa wa cjüele lal . Tüecj ꞌücj locopyaya way müꞌüꞌsüs . Nun popa nepenowá yom niná jinwá . Jisas la pꞌa jis capj japꞌacj , ꞌücj ca mponecj niswá Dios lal . Jis capj mpꞌaꞌsá , ne locopyaya tꞌücꞌ way ꞌücj ca mponecj niswá Dios lal .
58012014	Lovin mwiꞌiqué la pꞌa jis lal , ma la mveꞌlé yupj jilal . Ma malala la müjí . Lovin ꞌüsüs la müjí Dios jos jin . Ma ꞌüsüs lajay jupj jos jin , ma ca jus nucucj qjuis Jepa Dios .
58012015	Ca nacj nepénowa ma ꞌüsüs japon Dios lal . Jis capj mpꞌaꞌsá , ca mponecj niswá Dios lal , ca ꞌüsüs la mijicj niswá jupj jos jinwá . Mpes tꞌücꞌ way Dios ꞌüsüs la mijis yupj mpes . Ca nacj nepénowa tꞌücꞌ way tulucj sin ꞌyüsa lajay neꞌaj . Jis capj mpꞌaꞌsá tꞌücꞌ way ca mponecj niswá . Tꞌücꞌ way tulucj sin ꞌyüsa lajay na , yupj lajay la pꞌa ma japon Dios lal quinam . Yupj tuncuy jinwá . Malala se palá gente jis lal tuncuy jalá na . Nin pꞌiyá niná , malala se palá wa gente jis lal , yupj sin ꞌyüsa lajay mpes .
58012016	Ca nacj nun popa nepénowa quelel neꞌaj jamanun sejatsꞌom tulucj . Ca nacj nequem nepénowa quelel lyawun̈ jis vayum tulucj jilal . ¡ Ma la müjí niná , nun pjü way ! Ca nacj nepénowa yupj sin nin ma jisas Dios jos jinwá . ¡ Nujos tꞌas Dios jos jinwá ! Ma la müjí Esaú la tjiji jinwá . Jupj ma jostsja Dios tjeꞌyaya jupj lal . Dios tjeꞌyaya jupj lal , Esaú vender la tjiji ꞌücj lo las , la pjaní vecj péꞌetsja na .
58012017	Nun solejé Esaú popay quelel péꞌetsja na , Esaú jostsja jupj popay maꞌayas jupj lal niná jupj jutsꞌaꞌatsja Dios tjeꞌyaya mpes . Popay ma tjeꞌyaya niná lovin . Po la tjemyona popay lal , la tipiya ; newa nin , popay ma polel tjeꞌyaya niná . Nasa tjevele niná ca la mijis jupj tsüipe mpes .
58012018	Lovin nujisas tꞌas Dios nu tjeꞌyayá . Nu tjeꞌyaya ꞌücj ca neꞌaj nlawú Dios ntꞌa . Niná más ꞌüsüs way israelpan tjil ntꞌa lal . Püna israelpan neꞌas tjil jocꞌ ntꞌa , jocꞌ niná Sinaí lotsja jupj . Nun ma tjalawiqué yupj jilal . Püna nin tepyala niná . Nun nujola pyala tsjan tepyalá neꞌaj . Nasa neꞌas tjelyawun̈ na , ꞌawa püné pwetsja . Pajal püste waytsja neꞌaj . Yümücj jas tjelyapjünütsja neꞌaj .
58012019	Yupj tjepjyacan̈ trompeta la tjipjyusa , yümücj pjactsja . Vele pjac tjepjyacan̈ wa . Vele pjac tjepjyacan̈ na , pajal la tjomon ma niswa mveles ;
58012020	pajal lacj tjeyaptsja , pajal yólatsja yupj . Dios nasa tjijyüꞌta : “ Po ma po la tjoꞌotꞌé jocꞌ niná . Pjaní po le ꞌetꞌé na , najas pe la ntsꞌiyá jupj poꞌó , la ꞌünan . Animal po le ꞌetꞌé na , najas pe la ntsꞌiyá wa la ꞌünan jupj ” , nin tjevele .
58012021	Gente pajal lacj tjeyaptsja nin tepyala mpes neꞌaj . Moisés pꞌiyá tjevele : “ Nin cyücüyǘ lecj jeyá mpes ” .
58012022	Más ꞌüsüs nu tepyala . Dios Jatjam ꞌüsüs la tjiji nun mpes , ne nun ꞌücj neꞌas nlawú Dios ntꞌa tsjun poꞌó . Neꞌaj Sión ló . Sión niná Jerusalén jin pꞌiyá tsjun poꞌó . Wa pülücj lejen̈ neꞌaj . Neꞌaj püꞌü Dios , jupj ne püꞌü lovin . Neꞌaj angelpan pajal pülücj ca nlüjün̈ , yupj pjü way ꞌa mulú pajal ꞌüsüs ca mvelecj Dios poꞌó .
58012023	Neꞌaj Dios tsꞌuyupj pjü way ꞌa jis mulus ca . Pajal ꞌüsüs way ca la mijis Dios yupj pjü way mpes , yom liji jinwá jatjam mwalá way mpes . Dios jis lá tepyaca neꞌaj , mpes yupj ꞌücj mpatjam neꞌaj . Dios püꞌü neꞌaj . Neꞌaj ca mveles pjü gente jis lal ncu ꞌüsüs way yupj , ncu malala way yupj . Dios la tjiji gente pülücj ꞌüsüs jupj lal , yupj pülücj way nasa tecyaꞌlin̈ yupj . Yupj neꞌaj patja quinam Dios lal .
58012024	Jesús maꞌajam wa neꞌaj . Yas nam Dios tjevele gente ꞌüsüs jupj lal se palá , nin lajay na pjü Moisés tjevelá . Locopyaya más ꞌüsüs la tjiji Dios . Tjevele gente ꞌüsüs nsem jupj lal Jesús mpes . Abel ꞌos tepyala , tepeꞌe , jupj tsüipe malala la tjiji mpes . Solejé Abel pajal ꞌüsüs waytsja . Jupj ꞌos tepyala mpes , Dios cus tyüla jupj tsüipe . Pꞌa casá tepyala Jesús ꞌos tepyala mpes . Dios ꞌüsüs la tjiji cupj mpes Jesús tepeꞌe mpes . Jupj ꞌos mpes , Dios perdonar la qjuis tjiji malala la tjijicj . Jupj ꞌos mpes , cupj ꞌüsüs Dios lal , nin qjuis tepyala .
58012025	Mpes po nujos tꞌas nun Dios tjevelá . Ma nujos Dios tjevelá , tꞌücꞌ way Dios ca nucopj ntülüs . Püna Dios jis capj tyüla ma quelel pjyacan̈tsja mpes ; ma jisastsja na Dios tjevelá . Yom pꞌin tjevele niná yupj jilal . Mpes tꞌücꞌ way pajal ca nucopj ntülüs wa , nun ma nujisas na jupj tjevelá . Jupj nasa tjevele nun jilal , tsjun poꞌo jáꞌasa jupj .
58012026	Israelpan tjelyawun̈ na Sinaí ntꞌa , ꞌamá jus tiquitsꞌe Dios tjevele na . ꞌAmá ca jus nquitsꞌis niswá , nin ca la mijis Dios . Jupj Popel qjuisin ꞌyüsa liji jupj tjevelá . Tjevele : “ La pjaní wa ꞌamá ca jus nquitsꞌis niswá la mejay napj . Nin tepyala na , ꞌamá pꞌin tulucj ca jus nquitsꞌis . Pjü way tsjun poꞌo ca jus nquitsꞌis wa , nin ca la mejay napj . ”
58012027	Tjevele la pjaní wa jupj ca nin la mijis niswá . Mpes qjuisin ꞌyüsa pjü way ca jus nquitsꞌis , niná pjü way ncawajas ca . Pjü la tjiji Dios , niná pjü way ncawajas ca . Pjaní way jáꞌasa ma ca jus nquitsꞌis . Jos niná pꞌin ma ncawajas ca , mpes ca nin la mijis jupj .
58012028	Dios jyüꞌtá ma ca jus nquitsꞌis . Niná ma ncawajas ca . Cupj Dios jutsꞌaꞌá , lovin ca mpatjaquecj jupj ntꞌa . Mpes más ꞌücj wiꞌiquecj Dios lal . Más ꞌücj ꞌüsüs tsjiꞌ lijicj jupj mpes . Tsjiꞌ lojí na jupj mpes , nujola tꞌas pajal ꞌüsüs way jupj . Lovin nujola tapalas jupj más püné pjü way jilal . Ninana ꞌüsüs way .
58012029	Más ꞌücj lovin lijicj Dios jos jinwá . Nujola tapalas , ꞌawa pwe na pjü cyawaja pwe ntꞌa . Dios nin polel liji wa cupj ncawajas , cupj malala lijicj .
58013001	Nujola tapalas , nun Dios tsꞌuyupj , nun jis pülücpan nun pjü way . Nun quelel la tjüjitsja nunwá . Lovin nin la müjí .
58013002	Nenéyawa gente campa mpe jiquil , nun ma yus nucú . Jis tjaꞌayá jis la las , jis tjaꞌayá wa jis la pütꞌüs , jis la jas nun potjaqué ntꞌa . Nun solejé nepénowa nin la tjajay . Locopyaya jus nlaytsja ninana yupj ntꞌa tjiquil angelpan waytsja yupj , gente waytsja tulucj yupj . Mpes campa mpe jiquil na , ꞌüsüs la müjí yupj mpes .
58013003	Dios tsꞌuyupj nepenowá cawilta moꞌo jatja . Nujola tꞌas yupj mpes , jis maꞌayá yupj jisas . Najas jus nlayé malala way neꞌaj . Mpes ꞌaplijila way tꞌas neꞌaj way jatja yupj . Tꞌücꞌ way gente malala lajay Dios tsꞌuyupj nepenowá jilal . Nujola tꞌas yupj mpes ꞌotsꞌipj , jis capj mpꞌaꞌsá . Ca nacj pꞌa jyawca na nin pꞌiyá ca nu mpalas . Ca jisas nsem la pꞌa ca nucopj mpꞌaꞌsacj . Mpes jis capj mpꞌaꞌsá yupj quinam .
58013004	ꞌÜsüs way gente tjewyayin̈ . Más ꞌücj lovin ma lyawun̈ la pꞌa jilal . Dios jos niyom tjewyayin̈ lovin ma neꞌaj jamanun la pꞌa nequem . Dios jos nequem tjewyayin̈ lovin ma lyawun̈ la pꞌa niyom jilal . Tꞌücꞌ way nepénowa nin lajay , neꞌaj jamanun la pꞌa nequem . Nequem nepénowa lyawun̈ la pꞌa niyom jilal . Ma tjewyayin̈ nepénowa nin pꞌiyá lajay . Ninana pajal malala way , Dios ca jis capj ntülüs nin lajay mpes .
58013005	Nepénowa lovin yola tꞌemel mpes ; tꞌemel pülücj jisas . Ma yupj jinwá nujola tꞌas . Más ꞌücj ꞌüsüs way nujola nsem quina toꞌá mpes pꞌin . Dios tjevele : “ Lovin ma ca mis nun mpe . Nun ma ca nusapj nsem ” , nin tjevele Dios .
58013006	Mpes cupj polel velecj : “ Nejepa Dios ncapj pꞌyaꞌsa . Ma lecj jeyá napj . Ca nacj la pꞌa malala quelel la niji ; newa nin , ma lecj jeyá , Nejepa Dios ncapj cyon̈ca , ne nin . ” Selecj Dios tꞌücꞌ way qjuis capj cyon̈ca , mpes ꞌücj nin velecj .
58013007	Nujola pyala niyom tjiquil , nun jilal tjowelepj Dios Popel mpes . Pülücj way nusin tjiꞌyüsa la tjajay . Yupj lovin ꞌüsüs topontsja Dios lal . Yupj newa japontsja Dios lal , nasa tecyaꞌlin̈ na . Nujola tꞌas niná . Nin pꞌiyá la müjí yupj la tjajay jinwá .
58013008	Nun jilal tjowelepj Jesucristo poꞌó . Tjowelepj tꞌücꞌ waytsja . Niná tꞌücꞌ way custjay . Lovin tꞌücꞌ way ca nsem .
58013009	Nepénowa neꞌas jil nun ntꞌa , pꞌa casá pꞌin javelepj yupj . Ma mponé nun . Ma la müjí yupj javelepj . Cupj polel lijicj Dios jos jinwá , Dios la tjiji mpes . Jupj qjuis capj tjepꞌyaꞌsa jupj sin nin jostsja mpes . Nepénowa javelepj más ꞌücj nin lojí judiopan la tjajay jinwá püná . Javelepj pis jaꞌayapj Dios lal ; niná lojá na , ꞌüsüs nu mpalas , javelepj . Tꞌücꞌ tulucj .
58013010	Sacerdotepan jaꞌayapj Dios mpes , ꞌüsüs jis la pal gentá . Nin lajay Dios wo ntꞌa , quiꞌá nosis casá . Nin pꞌiyá qjuis tepyala Cristo tepeꞌe na cruz poꞌó . Más ꞌüsüs way qjuis tepyala Cristo tepeꞌe mpes . Ninana ma se palá sacerdotepan jilal , yupj ninana ma japon mpes .
58013011	Nujola pyala sacerdote más püné pjü año na la pjaní ꞌyüꞌna animal witjacj , animal jis ꞌas tꞌya Dios wo moꞌó , cuarto pjyapja ntꞌa . Jis ꞌas li tꞌe neꞌaj . Nin liji Dios ma ca jola nsem malala nyuca la tjajay israelpan . Nujola pyala niná animal tecyaꞌlin̈ la locjocj gente patja mpe , jaꞌüm neꞌaj .
58013012	Mpes nin pꞌiyá tepyala Jesús lal . Pjeꞌá tjüꞌünan wa Jesús gente tapatja mpe . Nin mpes , Dios quina perdonar la siji gente malala la tjajay , Jesús ꞌos mpes . Yupj lovin ꞌüsüs Dios lal , nin se palá .
58013013	Mpes más ꞌücj quina ma qjuisas sacerdotepan lajay . Pꞌa casá tepyala , más ꞌüsüs tepyala . Más ꞌücj se con̈cocj Jesús quinam . Nepénowa ma jisastsja Jesús . Ca nacj ma ca jisas nsem wa cupj , cupj Jesús se con̈cocj mpes . Ma nin nujola tꞌas .
58013014	Ma nin qjuiyola cupj ; selecj pꞌa jawas ca mpatjaquecj pülücj patja ntꞌa tsjun poꞌó . Pjü pülücj patja ntꞌa nosis casá ncawajas ca . Más ꞌüsüs tsjun poꞌó .
58013015	Cupj polel velecj Dios lal Jesús mpes . Mpes más ꞌücj lovin ꞌüsüs velecj Dios poꞌó . Nin velecj na , ꞌyayacj jinwá lijicj jupj lal . Tꞌücꞌ way nin velecj jupj ne Dios . ꞌÜsüs velecj na jupj poꞌó , ꞌyayacj jinwá lijicj jupj lal .
58013016	Lovin ꞌüsüs la müjí la pꞌa mpes . La pꞌa wa jisas , ꞌücj so ꞌoyá wa yupj . Nin lojí na , Dios lal ꞌoyá jinwá niná . ꞌÜcj jos pyala jupj .
58013017	Nepénowa nusin ꞌyüsa lajay Dios Popel mpes ; la müjí yupj javelepj jinwá . Yupj pajal yola nun mpes , lovin nusin ꞌyüsa lajay ꞌüsüs way lojí . Pꞌa jawas Dios ca mveles yupj jilal ncu ꞌüsüs la tjajay . La müjí yupj javelepj , mpes ꞌücj jisas nsem nusin ꞌyüsa lajay na . Ma lojí na yupj javelepj jinwá , tsjay ꞌaplijila way nsem yupj . ꞌÜsüs tulucj ca nu mpalas .
58013018	Qjuisas mvelé nun Dios lal cupj mpes . Selecj nin la tjijicj Dios jostsja jinwá . Qjuisas lovin ꞌüsüs la mijicj cupj .
58013019	Po najas nun welé Dios lal cupj mpes . Najas lo moná jupj len̈ way ca nin majamas , ca mis niswá nun ntꞌa .
58013020	Cupj ma qjuiyola pjü mpes , Dios nin liji . Jupj Jesús jas tjijyünsa tecyaꞌlin̈ mpe , tüpüꞌü niswá . Dios tjevele jin ca la mijis cupj mpes . Nin la tjiji Jesús ꞌos mpes , cupj lovin ꞌüsüs nsem Dios lal . Tꞌücꞌ way Jesús qjuis jyama cupj , yom jupj oveja jyama jinwá . Jesús pajal ꞌüsüs way , jupj cupj qjuis Jepa Püné .
58013021	Najas nun pjü way lojí Dios jos jinwá . Jupj ꞌüsüs way selé tsjan la mijis nun mpes , ne nun ꞌüsüs ca la müjí jupj jos jinwá . Najas jupj nin liji nun mpes . Najas jupj nin la qjuisiji jupj jos jinwá . Jupj nin liji cupj mpes , Jesucristo la tjiji mpes . Janmacj ꞌüsüs ca mvelecj Jesucristo poꞌó . Amén .
58013022	Natjampan , po najas nun ꞌüsüs nusin ꞌyüsa napj tepyac mpes . Ma pülücj way tepyac . Najas ꞌücj nujisas nsem , mpes tepyac .
58013023	Najas nun ca jus nlayé yupj jas tjajam quinam Timoteo cawilta mpe , jupj ne cupj qjuis catjam . Ca nacj len̈ way ncuwim napj ntꞌa , mpes jupj ncapj ncon̈cos jum na nun ntꞌa .
58013024	Süs wa la müjí pjü way nusin ꞌyüsa lajay jilal . Dios tsꞌuyupj pjü way neꞌaj süs wa la müjí wa . Dios tsꞌuyupj nepénowa Italia mpe neꞌespan quiꞌá jatja . Yupj pjü way süs wa la tjajay yupj .
58013025	Najas Dios lovin ꞌüsüs la mijis nun pjü way mpes .
59001001	Santiago napj . Napj Dios jomozo , Nejepa Jesucristo jomozo wa napj . Niná papel pyac napj nun mpes , nun judiopan , napj mpülücpan nun . Papel niná nun pjü way mpes , nun pjü jun taꞌá tjalawú , pꞌa ntꞌa la pütꞌüs . Najas ꞌüsüs potjaqué nun .
59001002	Natjampan , nenéyawa malala nu pyala . Pꞌa casá malala nu pyala lovin . Nin pyala na , pajal ꞌücj nujos tꞌas . Nujola tapalas ninana ꞌüsüs ca nsem nun mpes .
59001003	Malala nu pyala na , nun ca nucú ncu tꞌücꞌ way poné nun Dios lal . Más ꞌin costa way poné Dios lal , malala pyala na . Niná nu pyala na , nusin ꞌyüsa ꞌonin ca ꞌüsüs la müjí lovin . Nun solejé niná
59001004	mpes newa ꞌüsüs la müjí malala pyala na . Nin lojí mpes nun ca nusin müꞌüsüs pjü way niná Dios jos nusin ꞌyüsa . ꞌÜcj ca pjü la müjí Dios jos jinwá . Pjü ntaꞌá ca pjü ꞌücj la müjí nun .
59001005	Ca nacj nun ma solejé tsjan más ꞌücj la cüjí , malala pyala na . La müꞌüyá nun Dios lal . Jupj ca nusin müꞌüsüs la mijis . Pülücj way se ꞌaya pjü way jis lal , yupj la mon na . Tsꞌüise tulucj jupj . Ma jis capj velele la mon mpes .
59001006	Nun lo moná na Dios lal , mponé Dios ca nu maꞌayas nun la tjomoná . Malala ꞌotsꞌotsꞌ way pꞌin poné . ꞌOtsꞌotsꞌ way pꞌin japon , nenéyawa japon , nenéyawa ma japon . Mar lo pjetsꞌepjetsꞌe jinwá yupj , lüpjǘ mpes pajal lo pjetsꞌepjetsꞌe jinwá .
59001007	Nun popa pjaní ꞌotsꞌotsꞌ way pyona , ma polel la taꞌes qjuis Jepa Dios ꞌyayá . Más ꞌücj ma jola Dios ca maꞌayas jupj ma pyona na . Dios ma ca maꞌayas jupj la tjemyona .
59001008	Nenéyawa pyona , nenéyawa ma pyona . Mopꞌin pꞌa casá jola jupj . Nin mpes ma polel ꞌüsüs liji Dios jos jinwá . Nenéyawa ꞌüsüs liji , nenéyawa malala liji jupj .
59001009	Nenéyawa Dios tsꞌuyupan tꞌemel cjuwá yupj . ꞌÜcj jisas mpatjam wa yupj . Ca yola mpalas Dios lis tjiji yupj ꞌüsüs quinam , yupj noypan quinam la tjiji jupj .
59001010	Nenéyawa Dios tsꞌuyupan tꞌemel pülücj jatatj . Yupj ma noypan jin yola nsem yupj pꞌiyá tꞌemel pülücj jatatj mpes . Ca yola mpalas yupj tsjictjacj Dios lal , nin mpes ca ꞌücj jisas nsem wa yupj . Pꞌa jawasa ncaꞌlin̈ wa yupj , tsjutsj tsꞌutus jinwá .
59001011	Pajal vyaja pwe mpes tsꞌüique tsjutsjum . Tsꞌutus palá yaca . ꞌÜsüs way jústatsja ꞌin lacasana way ; locopyaya ꞌüsüs justa tulucj . Nin pꞌiyá gente pülücj jatatj ncaꞌlin̈ wa ca . Custjay tsjiꞌ lajay na tꞌemel mpes , ncaꞌlin̈ yupj .
59001012	Nenéyawa malala nu pyala . Más ꞌücj ꞌüsüs so con̈có Dios , malala nu pyala na . Nun popa pjaní nin liji , ꞌüsüs jos nsem jupj . Tecyawaja na malala tepyalá , Dios ca mveles jupj ꞌüsüs . Dios ca la mijis jupj lovin mpüꞌüm jupj lal . Pjü way Dios quelel lajay ca mpatjam Dios lal lovin . Dios tjevele ca nin la mijis yupj mpes .
59001013	Nenéyawa gente quelel malala lajay . Yupj quelel malala lajay na , más ꞌücj ma javelepj Dios la tjiji yupj quelel malala lajay . Dios lovin ma quelel malala liji ; lovin ma nin liji jupj . Ma wa liji la pꞌa wa quelel malala lajay .
59001014	Malala lajay , yupj sin nin quelel malala lajay . Yupj pꞌiyá po jisas mpes nin yola ca malala la mijicj . Yupj pꞌiyá yola pajal ꞌüsüs ca nsem malala lajay na .
59001015	Po jisas mpes , tꞌücꞌ way malala nyuca lajay locopyaya . Tꞌücꞌ malala la tjajay na , Dios sa con̈ tulucj . Cyaꞌlin̈ pꞌin malala la tjajay mpes .
59001016	Natjampan , napj pajal quelel la nusejay nun . Nin mpes nin velé . Po ma nujus ntsawilí nun pꞌiyá .
59001017	Dios pꞌin ꞌyaya tsjan ꞌüsüs cupj mpes . Jupj ꞌyayá , mopꞌin ꞌüsüs , malala tulucj . Jaw la tjiji jupj . Pjü pjulacj la tjiji . Mümüy wa , lotsꞌacꞌ wa la tjiji . Jupj más ꞌüsüs yupj jis lal . Yupj pjü way sa juyuy . Nenéyawa jyawca , nenéyawa püste , sa juyuy mpes . Dios nin tulucj . Mopꞌin ꞌüsüs way jupj . Jupj ma pꞌa casá pyala .
59001018	Jupj jostsja mpes cupj jupj tsꞌuyupan qjuis tepyala . Tꞌücꞌ way tjevele cupj qjuis lal , mpes nin qjuis tepyala . Jupj jostsja ca nin nsem , jupj tjevele mpes pꞌin . Nin mpes pjü gente sin popé , cupj mwalá way se con̈cocj Dios . Cupj Dios jutsꞌaꞌá , yom Dios lal ꞌyayá jinwá .
59001019	Natjampan , napj quelel la nusejay nun . Nin mpes nin velé . Nusin tjüꞌüsüs niná . Tjapjaꞌaqué nun pꞌa witjacj javelepj na . Nun quelel welé na , ꞌüsüs nujola tꞌas tsjan ꞌücj la veles . Ma ca tsꞌi miꞌiná len̈ way .
59001020	Gente tsꞌa ꞌin na , ma Dios jos jin lajay . Dios jos ꞌüsüs lajay jupj jos jin .
59001021	Mpes po ma malala nyuca la müjí quinam , püna la tjüjí jinwá . Püna nun po malala nyuca quelel la tjüjí . Pjü way niná , pjü ma ca la müjí quinam . Nasa solejé nun Dios tjevelá . Nujisas tꞌas niná jupj tjevelá , ne nin nujola tꞌas nun ca nin la müjí jupj tjevele jinwá , tsjictjacj jinwá . Dios tjevelá mpes ca jus nlayé ꞌonin ne ꞌücj la pütꞌüs Dios lal .
59001022	Lovin la müjí Dios Popel vele jinwá . Pjoꞌoqué pꞌin malala . Malala ma lojí jupj jyüꞌtá . Nun nujola pjoꞌoqué pꞌin ꞌüsüs ca nacj . Niná nujola na , nujus tsuwilí nun pꞌiyá .
59001023	Ca nacj yom pjaní Dios Popel pjoca la pꞌin , ne ma liji Dios jyüꞌta jin . Jupj nin pꞌiyá liji yom wola te wine jinwá . Wola jus tjinyuca ca nacj espejo moꞌó .
59001024	Jupj tjinyuca wola te , mopꞌin ma wola la tepeꞌe . Tjemey la pꞌin . Len̈ way joꞌ tepeꞌe ꞌoyn nyuca jupj wola tjinyuca .
59001025	Nin tulucj yom pꞌa wa , jupj po ꞌüsüs way pjoca Dios tjijyüꞌtá . Jupj jola Dios tjijyüꞌta mpes , ne nin liji Dios vele jin . Ma joꞌ peꞌe jupj tjapjacá . Nin liji pꞌin , mpes ꞌüsüs ca mpalas jupj . Cusapj cupj malala lijicj newa . Dios Popel jyüꞌta jin lijicj na , ꞌücj ma malala lijicj . Dios Popel ꞌüsüs qjuisí jütüta , malala tulucj .
59001026	Nepénowa yola yupj ꞌüsüs tsjiꞌ lajay quinam Dios mpes , malala yupj newá . Ma ꞌin jajamapj yupj javelepj , mpes malala javelepj . Nin mpes ma tꞌücꞌ way tsjiꞌ lajay Dios mpes . Yupj sin yus tsuwil yupj pꞌiyá .
59001027	Napj ca mvelé tsjan más ꞌücj la mijicj cupj . Ninana ꞌüsüs Dios lal , malala tulucj . Ninana lijicj na , ꞌüsüs tsjiꞌ lijicj qjuis Papay Dios mpes . Dios jos cupj quelel la sijicj jis papay tulucj , malala jis tepyala mpes . Jupj jos quelel la sijicj wa jis vayum tecyaꞌlin̈ , malala jis tepyala na . Jis capj mpꞌaꞌsacj jos jupj . Dios jos cupj ma malala nyuca lijicj . Gente ma jisas Dios , malala nyuca lajay yupj ; cupj ma ca nin la mijicj .
59002001	Natjampan , qjuis Jepa Jesucristo pajal ꞌüsüs way jupj , pajal püné way jupj . Dios jupj , ne nin . Nun nasa toponé jupj lal , mpes quelel lis müjí pjü way , pülücj jatatj ꞌotsꞌipj , cjuwá ꞌotsꞌipj , quelel lis müjí . Nin pꞌiyá la müjí pjü way mpes .
59002002	Nun ꞌa nu tjimyula ntꞌa , yom pjaní jacꞌ ca nacj , pülücj tyaꞌa jupj . ꞌÜsüs way justa jupj jas quip . Anillo jas jaw way mos poꞌo jáꞌasa jupj . Yom pꞌa wa jacꞌ ca nacj , tꞌemel cjuwá jupj . La tsꞌücj jas quip .
59002003	Nun pajal quelel lojí yom jas quip ꞌüsüs way justa ca nacj . Nun welé jupj lal : “ Ntꞌiꞌisa quiꞌá jipj , silla ꞌüsüs casaꞌá ” . Nin welé tulucj yom maꞌajapj lal ca nacj , jupj ne jas quip la tsꞌücj . Nun welé jupj lal : “ Jutja , ntjojom jipj neꞌaj ” . Ca nacj nun welé : “ Ntꞌiꞌisa jipj ꞌamá ꞌalá ntsjam ntꞌa ” .
59002004	Malala nin . Nin lojí na , nun nujola nun pꞌiyá solejé cana nun popa más ꞌüsüs . Jepa malala nyuca jola jinwá lojí nun .
59002005	Natjampan , napj quelel la nusejay . Nusin tjüꞌüsüs napj velé . Dios lis tꞌya gente jis tꞌemel cjuwá witjacj . Nosis ntꞌa patja nin yola yupj cjuwá . Cjuwá tulucj yupj . Dios ꞌüsüs la tjiji yupj mpes . Jupj jostsja yupj pajal ꞌüsüs way mponecj jupj lal . Jupj jostsja yupj jupj jatjampan nsem , ne ca müjüꞌtücj wa yupj , jupj jyüꞌta ntꞌa . Dios nasa tjevele ca nin nsem yupj jis lal . Tjevele pjü way quelel lajay jupj , pjü way yupj ca müjüꞌtücj wa jupj jyüꞌta ntꞌa .
59002006	Nun ma nujola Dios jola jinwá . Nun malala tjowelé cjuwá jis lal . ¿ Tsjan mpes quelel lojí pülücj jatatj ? Pülücj jatatj malala lajay nun jis lal . Tꞌemel pülücj se palá yupj , nun pajal tsjiꞌ lojí mpes . Yupj jil wa jepapan ntꞌa , jatꞌ javelepj nun mpes .
59002007	Yupj malala javelepj wa Jesucristo poꞌó , jupj ne pajal ꞌüsüs way . Jupj la nu tꞌya . Nin mpes malala nin nun nujola yupj pajal ꞌüsüs la pꞌa jis lal .
59002008	Dios Popel vele : “ Quelel lis mijin neꞌaj patja popa pꞌiyá . Jipj pꞌiyá quelel la ꞌejay jinwá , ca quelel lis mijin yupj . ” Ninana qjuis Jepa Püné qjuis tjijyüꞌta . Ninana lojí más ꞌüsüs pjü lojí lal . Ninana ꞌüsüs lojí na , ꞌücj lojí .
59002009	Nun ma quelel lojí pjü way , tꞌemel cjuwá ꞌotsꞌipj , pülücj jatatj ꞌotsꞌipj , nun malala lojí . Ca nacj ꞌüsüs lojí pülücj jatatj mpes pꞌin . Nin lojí na , ma lojí Dios tjijyüꞌta jinwá . Jupj Popel vele nun ma la tjüjí jupj tjijyüꞌtá .
59002010	Ca nacj nun ꞌüsüs lojí pjü way Dios Popel tjijyüꞌta jinwá . Pjaní way pꞌin ma lojí . Pjaní ma lojí , pjü way ma lojí jinwá . Jas tüpwes ma lojí niná jupj tjijyüꞌtá .
59002011	Napj ca mvelé tsjan mpes nin velé . Dios tjijyüꞌta yom ma neꞌaj myaꞌna jatsꞌom tulucj . Tjijyüꞌta wa ma jis la ꞌünan gentas . Ca nacj nun ma neꞌaj moꞌnú nun sejatsꞌom tulucj ; nun ꞌüꞌná pꞌa wa la pꞌin . Nun jupj tjüꞌüꞌná mpes , nun ma lojí Dios tjijyüꞌta jinwá .
59002012	Pꞌa jawasa Dios ca mveles ncu ꞌüsüs la tjüjí jupj Popel jyüꞌta jinwá . Najas ꞌüsüs la müjí nun . Najas ꞌüsüs ca mvelé wa . Püna ma polel ꞌüsüs lijictsja . Más ꞌüsüs qjuis tepyala quinam . Dios Popel jyüꞌta jin lijicj na , ma malala la qjuijicj .
59002013	Mpes nun popa pjaní ma cus tjepꞌyaꞌsa la pꞌa wa , jupj malala tepyala na , Dios ma wa ca cus mpꞌaꞌsas niná , nun popa pjaní . Dios ca mveles jupj malala . Más ꞌücj jis capj pꞌoꞌsá la pꞌa . Nin lojí , Dios ma ca mveles nun malala .
59002014	Nepénowa javelepj yupj japon Dios lal , mopꞌin ma ꞌüsüs lajay yupj . Ma ꞌüsüs lajay , ma tꞌücꞌ way japon Dios lal . Nin mpes yupj ma polel mpatjam Dios lal . Dios ma perdonar lis tjiji yupj custjay .
59002015	Dios jos ꞌüsüs lajay wa yupj . Ma jos javelepj pꞌin . Ca nacj Dios lal japon popa pjaní pülül cjuwá . Yom jupj ca nacj , quepj jupj ca nacj . Ve cjuwá wa jupj ca nacj , nin jawas lo las .
59002016	Nin mpes nun popa pjaní nin vele jupj lal : “ ꞌÜsüs mim . ꞌÜsüs jin nquiꞌpan . ꞌÜsüs nlajan . ” Nin vele jupj ca nacj , mopꞌin ma ꞌyaya jupj jos la pütꞌüs . Ma tjeꞌyaya mpes ma tꞌücꞌ way cus tjepꞌyaꞌsa jupj .
59002017	Nin pꞌiyá nun poné na Dios lal . Poné pꞌin malala . Nun ma ꞌüsüs lojí wa , nun ma ꞌüsüs poné Dios lal . Ma tsjiꞌ lojí Dios mpes .
59002018	La pꞌa wa pꞌa casá jola napj lal ca nacj . Jupj ca mveles : “ Yom pjaní pyona pꞌin Dios lal , ꞌücj nin . Yom pꞌa wa ꞌüsüs liji Dios jos jin , ꞌücj wa niná . Manas ꞌücj . ” Nin tulucj . Nun ma ꞌüsüs lojí , napj ma selé ncu tꞌücꞌ way poné Dios lal . Nun ꞌücj ca jus nlayé ncu napj tꞌücꞌ way pyon Dios lal . Napj ꞌüsüs lejay mpes ca jus nlayé .
59002019	Nun poné Dios pjaní way pꞌin jupj . ꞌÜsüs nin . Nin wa japon lapanenpan . Pajal lacj jeyapj Dios lal . Cyücüyün̈ lacj jeyapj mpes . Newa ma ꞌüsüs lajay yupj .
59002020	Nin pꞌiyá gente jis lal . Ma ꞌüsüs lajay , ma wa ꞌüsüs topon . ¿ Ncu jyas napj jin ꞌyüsa lejay tsjan mpes ꞌücj la pon napj velé ? Jipj ma jele jinwá , ne ma jin ꞌyüsa niná .
59002021	Abraham pajal püna tüpüꞌü , cupj ne jupj popa pꞌiyá püs naya pyatjaquecj . Pajal ꞌüsüs waytsja Abraham . Jupj tipyünta jupj jatjam Isaac pe casá , la ꞌayas jupj Dios mpes . Nin la tjiji mpes , Dios tjevele ꞌüsüs way jupj .
59002022	Jupj la tjiji mpes , jipj ca jele mpalas jupj tꞌücꞌ way tepyona Dios lal . Ca jele mpalas wa jupj ꞌüsüs la tjiji . Manas mpes ꞌüsüs tepyala . Jupj ꞌüsüs la tjiji mpes , más ꞌin ꞌüsüs way tepyona tepyala jupj .
59002023	Nin mpes tꞌücꞌ tepyala Dios Popel tjevelá püná . Tjevele : “ Abraham tepyona Dios tjevelá . Mpes ꞌüsüstsja jupj Dios lal ; nin tepyala , Dios la tjiji . ” Dios tjevele wa Abraham jupj jomica .
59002024	Nin mpes jipj ca jus nlayen más ꞌücj gente ꞌüsüs lajay . ꞌÜsüs lajay mpes Dios vele yupj ꞌüsüs way . Japon mpes pꞌin , nin vele tulucj .
59002025	Nin mpes wa Dios tjevele Rahab ꞌüsüs waytsja . Rahab niyom pülücj jis lal tjuwine . Ma ꞌüsüs waytsja jupj . Locopyaya Rahab ꞌüsüs way la tjiji . Jis capj tjepꞌyaꞌsa judiopan jis auxiliarpan nepenowá . Yupj tjiquil jis la nuc ncu judiopan ꞌücj jis la palan yupj jis lal , pülücj patja ntꞌa . Rahab jis tjeꞌyaya caꞌaj jis la jas . Neꞌaj sin tjejyama wa , yupj jis enemigopan ma jis la tjilil ntꞌa . Nin la tjiji mpes , Dios tjevele jupj ꞌüsüs .
59002026	Nin mpes nin velé . Ma ꞌüsüs lajay , ma ꞌüsüs way japon . Japon pꞌin ma tsjiꞌ lajay Dios mpes . Nin pꞌiyá jüpꞌüy cjües tulucj . Jüpꞌüy cjües tulucj , tepeꞌe . Ma tsjiꞌ liji .
59003001	Natjampan , ma najas pülücj way nun popa ca sin ꞌyüsa la mijicj pꞌa wa . Más ꞌücj yupj ma ca yola nsem la mijicj niná . Nun solejé Dios ca mveles pjü way jis lal ncu ꞌüsüs la tjajay . Cupj sin ꞌyüsa lijicj la pꞌa wa , Dios jos más ꞌüsüs lijicj la pꞌa jis lal . Malala lijicj , Dios pajal ca nin jola nsem .
59003002	Pjü way ncupj malala lijicj neneyawá ma selecj mpes . Pülücj way cupj lijicj malala lijicj . Nun popa ꞌüsüs cüweles lovin , tꞌücꞌ way ꞌüsüs way catsja jupj pjü way liji mpes . Lovin ꞌüsüs cüweles , jupj ꞌücj wa ma malala la qjuijis jas tüpwes .
59003003	Nin pꞌiyá pyala cabayú lal . Cupj freno lama pyüntücj cabayú , jupj ca nin la mijis cupj qjuisas jinwá . Freno lama püꞌü mpes ꞌücj li jyuꞌyucj cabayú .
59003004	Nin pꞌiyá pyala wa barco witjacj jis lal . Noypan yupj pajal . Lüpjǘ yümücj si lapjüna mpes len̈ way jil barco witjacj ꞌüsǘ casá . Yo tꞌem barco ꞌalá ton̈ca , mpes ꞌücj la man barcas . Yo niná tsjicj way jupj ; mopꞌin yom ꞌücj jay juyuya barcas yo tsjicj way mpes .
59003005	Nin pꞌiyá pyala qjuis pelam lal . Pwelam tsjicj way jüpꞌüy lal . Mopꞌin püné jinwá vele . ꞌAwa jinwá qjuis pwelam . ꞌAwa tsjicj , tsjicj way jupj ; newa nin , malala liji . ꞌAwa tsjicj way ꞌiyó pülücj pwe jupj .
59003006	Cupj qjuis pelam ꞌawa jinwá , ꞌawa püné si müjü . Pjü way malala ꞌücj polel lajay yupj . Cupj qjuis pelam cupj qjuis pꞌüy poꞌo patja , ꞌücj malala la veles . Malala velecj na , malala lijicj wa . Nin mpes pajal malala qjuesé palá cupj pyatjaquecj na pꞌin . Cupj velecj diablo jos jinwá .
59003007	ꞌÜcj jis la tjilil , jis la manun animalpan , yupj ca nin la mijicj cupj qjuisas jinwá . Nasa way nin la tjajay nepenowá . Nosis casá lyawun̈ sa manun ꞌotsꞌipj , jis pam mpes lyawun̈ ꞌotsꞌipj , lotsjim ꞌotsꞌipj , ꞌüsǘ moꞌo lyawun̈ ꞌotsꞌipj . Nin tulucj qjuis pelam lal . Yupj ma lajay cupj qjuisas jinwá .
59003008	Gente pꞌin ma polel ꞌüsüs way javelepj lovin , yupj jisas jinwá . Jis pelam quelel malala nyuca javelepj . Gente quelel ꞌüsüs javelepj na , ma polel nin lajay yupj . Ninana yupj javelepj veneno jinwá gente pꞌa wa jis lal .
59003009	Qjuis pelam mpes ꞌüsüs velecj nenéyawa , malala velecj nenéyawa . ꞌÜsüs velecj Dios poꞌó . Cupj qjuis Jepa jupj , cupj qjuis Papay wa jupj . Malala nyuca velecj gente sin poꞌó , nenem ꞌa Dios lis tjiji ne yupj jupj pꞌiyá jinwá nsem .
59003010	Mpes ꞌüsüs velecj pjaní poꞌó , malala nyuca velecj pꞌa poꞌó . Natjampan , ꞌüsüs tulucj nin lijicj .
59003011	Nin pꞌiyá , ꞌüsǘ ꞌamá popa pyacj na , ma nenéyawa ꞌüsüs , ma nenéyawa vyaja . Nin pꞌiyá lovin .
59003012	Natjampan , tsꞌoway ma olivo vyala jupj , tsꞌoway vyala pꞌin . Nin pꞌiyá ꞌanpüpj ma tsꞌoway vyala jupj ; ꞌanpüpj vyala jupj . Nin pꞌiyá ꞌüsǘ vyaja lovin vyaja jupj , ma nenéyawa ꞌüsüs . Mpes ca jus nlayé gente malala javelepj pꞌa gente sin poꞌó , ma polel ꞌüsüs mvelecj Dios poꞌó .
59003013	Nun popa pjaní selé ꞌonin ne ꞌüsüs la qjuijis ca nacj . Jupj ꞌücj sin ꞌyüsa liji ca nacj . Más ꞌücj jupj pꞌiyá ca ꞌüsüs la mijis . Más ꞌücj lyájasa jupj , nin liji na , tsjicj jinwá . Jupj tꞌücꞌ way si ꞌüsǘ ꞌonin ne ꞌüsüs la qjuijis , ma ca jola jupj pꞌiyá püné .
59003014	Jipj pajal tsꞌi ꞌin , jomam mpes , jipj ma polel velen jipj jin ꞌyüsa tꞌücꞌ way . Jipj jyas jipj pꞌiyá más püné way nsem la pꞌa wa jis lal , jipj ma polel velen jipj jin ꞌyüsa . Nin jinwá jele na , po ma tsyüpünǘ niná :
59003015	ma selen tsjan más ꞌücj la cüjay . Dios ma jin tjiꞌyüsa la tjiji jipj ca nin la cüjay . Nosis casá patja jinwá jele jipj , nin lejay na . Nosis casá patja yola yupj jisas mpes pꞌin , ma Dios poꞌo yola , mpes nin lajay yupj pꞌiyá yola jinwá . Diablo jin ꞌyüsa liji ca nin la mijin jipj .
59003016	Jipj jomam na , malala ca la mijin wa jipj . Jipj jyas más püné ca nsem jipj la pꞌa jis lal , malala ca la mijin jipj . Pajal ca la mveꞌlen jipj . Pjü malala , pjü ca la mijin wa jipj .
59003017	Pꞌa casá si ꞌüsǘ liji Dios . Jipj jin tjiꞌyüsa na Dios mpes , jas tüpwes malala jele tulucj . Ma ca quelel la mpaꞌnan jipj , lovin ca jele nsem pꞌa wa mpes . Ma ca la mveꞌlen pꞌa casá jele na . Jipj ca quelel jis capj mpꞌaꞌsan pꞌa wa , malala se palá na , ne tꞌücꞌ way ca jis capj mpꞌaꞌsan . ꞌÜsüs ca la mijin pjü way mpes , ne ca nin la mijin , jipj velen jin pꞌiyá . Nin ca la mijin jin tjiꞌyüsa na Dios mpes .
59003018	Nin lovin . Gente quelel ꞌüsüs patja pꞌa wa jis lal , ma la velel yupj . Ma wa la palan . Nin lajay mpes , la pꞌa wa yupj ntꞌa ca quelel ꞌüsüs la mijicj ꞌotsꞌipj Dios jos jin .
59004001	Napj ca mvelé tsjan mpes pajal püs way tsꞌu ꞌinyá nun pꞌa jilal . Ca mvelé tsjan mpes lo velelé pꞌa jilal . Nun po quelel toꞌá nujisas , nin mpes nin lojí . Ma polel toꞌá niná , pajal tsꞌu ꞌinyá nu pyala nun .
59004002	Nun quelel toꞌá , cjuwá nun newá . Mpes ꞌüꞌná nun , nun quelel toꞌá mpes . Pꞌa jutsꞌaꞌá nujisas nun , mopꞌin ma polel toꞌá jupj jutsꞌaꞌá . Nun lo velelé pꞌa jilal , lo palaná wa yupj jis lal . Nujisas ꞌa cjuwá . Ma la tjomoná Dios lal , ne nin .
59004003	Nenéyawa nun lo moná Dios lal ; newa nin , Dios ma nu ꞌyaya nun lo moná . Malala nujola nun lo moná na , mpes ma nu ꞌyaya jupj . Nun lo moná lo taꞌes nun nujisas la pꞌin .
59004004	Nun ma tꞌücꞌ way quelel lojí Dios . Nun quelel lojí Dios ma jisas lajay jinwá . Nin lojí na , nun Dios enemigopan . ¿ Ncu ma solejé niná ? Nin lovin . Gente quelel lajay Dios ma jisas lajay jinwá , yupj Dios enemigopan .
59004005	Ca nacj nun nujola Dios Popel ma tꞌücꞌ way vele . Vele : “ Dios la tjiji cupj . Jupj pꞌiyá qjuis tjeꞌyaya qjuis qjues . Jupj jos cupj ca quelel la mijicj jupj . Tsꞌüise jupj cupj qjuis qjues mpes . ”
59004006	Nin mpes jupj pajal ꞌüsüs quelel liji cupj mpes . Nin mpes jupj Popel vele : “ Nepénowa noypan jin yola yupj pꞌiyá . Dios ma se ꞌaya yupj ca nin la qjuijicj yupj jisas jinwá . Nepénowa tsjictjacj jin yola yupj pꞌiyá . Dios jis capj pꞌyaꞌsa yupj , ne ꞌücj ca la mijicj jupj jos jin . ”
59004007	Mpes Dios jyüꞌta jin ca la müjí , jupj pajal püné mpes . Po ma la müjí diablo jos jin . Nun ma lojí jupj jos jin , jupj ca ntsꞌequenem nun mpe .
59004008	Cus ncon̈có Dios . Nun so con̈có Dios , jupj ca nucopj ncon̈cos wa nun . Nun malala nyuca lojí . Po ma nin la müjí quinam . Malala nujola . Nujisas Dios ; nun quelel lojí wa Dios ma jisas lajay jinwá . ꞌÜsüs nujola tꞌas quinam . Nujola tꞌas nun Dios jutsꞌaꞌá .
59004009	ꞌAplijila tꞌas nun quinam . Nujola tꞌas nun malala la tjüjí mpes . La tupuyú nun püna la tjüjí mpes . Ma ca mwiꞌiqué quinam ; ca la mpuyú la pꞌin . Ma ca ꞌücj jisas nsem quinam ; ꞌaplijila nsem la pꞌin .
59004010	Nujola tꞌas pajal tsjicj way nun Dios lal , jupj ne cupj qjuis Jepa Püné . Nin nujola na , nun más püné nsem ca la mijis jupj .
59004011	Mpülücpan , po ma malala tjowelé nun jis pülücpan sin poꞌó . Nun malala welé nun jis pülücj mpes , nun ma lojí Dios jyüꞌta jin . Nun nujola pꞌin nun jis pülücj malala , nun ma wa lojí Dios jyüꞌta jin . Nin pꞌiyá nin welé malala Dios tjijyüꞌtá . Nun nujola Dios tjijyüꞌtá ꞌüsüs tulucj , nun ma nin lojí Dios jyüꞌta jinwá . Nun nujola nun ꞌücj welé ncu ꞌüsüs Dios tjijyüꞌtá .
59004012	Tꞌücꞌ way pjaní way pꞌin jyüꞌta . Pjaní way pꞌin polel vele ncu gente ꞌüsüs . Jupj pꞌin ꞌücj jis capj pꞌyaꞌsa , mpes nepénowa ca mpatjam jupj lal . Jupj pꞌin polel liji pajal malala se palá nepenowá . Nin tulucj nun . Nun ma polel lojí niná . ꞌÜcj tulucj nun nujola pꞌa wa malala .
59004013	Nun nepénowa welé : “ Pülücj patja ntꞌa ca nlaca yacjaj ca nacj . Neꞌaj año pjaní mpatjaquecj , qjuis tꞌemel ca mpülücüs . ” Malala nin welé nun . Nusin tjüꞌüsüs niná :
59004014	nun ma solejé tsjan ca mpalas yayá . Tsjicj way pꞌin potjaqué nun . Myusca jinwá nun . Myusca tsjicj way lay pyala , locopyaya cyawaja jupj .
59004015	Más ꞌücj nun welé : “ Dios jos cupj ca mpatjaquecj , tꞌücꞌ way cupj ca mpatjaquecj ” . ꞌÜcj wa nun welé : “ Dios jos nin lijicj , nin ca la mijicj cupj ” .
59004016	Quina noypan jin nujola nun pꞌiyá , mpes noypan jin welé . Ninana nun welé , malala .
59004017	Solejé quinam Dios ma jos nin welé . Solejé na tsjan ꞌücj la cüjí , más ꞌücj ca nin la müjí . Lovin nin . Ma nin lojí , malala lojí Dios lal .
59005001	Nun pülücj toꞌá jilal velé quinam . Nun nepénowa pajal malala lojí . Nusin tjüꞌüsüs niná . Pajal malala ca nu mpalas malala la tjüjí mpes . ¡ Yümücj la tupuyú !
59005002	Pülücj toꞌá nun . Nusin quip ꞌüsüs way yustapj wa , mopꞌin ꞌüsüs tulucj yupj . Nun toꞌá tjamaja jinwá . Nusin quip la jul jinwá , qjuelejoy moꞌo tjalá jinwá .
59005003	Nun jis oro ꞌüsüs tulucj ; nun jis plata ꞌüsüs tulucj wa . Jacalá tepyala jinwá ꞌüsüs tulucj yupj . Nun tsꞌüisiqué pajal . Nun toꞌá , nun mpes pꞌin tjoꞌonsó . Ma nujola la pꞌa mpes . Nosis quelel cyawaja quinam , mpes más ꞌücj ꞌüsüs la müjí ca quinam . Nun ma ꞌüsüs la tjüjí la pꞌa mpes nun toꞌá lal . Nun toꞌá jáꞌasa pꞌin , mojo pꞌin . Nin mpes ca jus nlayé malala la tjüjí . Nin mpes malala ca mpalas wa nun jis pꞌüy , nun toꞌá malala tepyala jinwá . Nun jis pꞌüy müꞌümücj jinwá ca mpalas .
59005004	Nusin tjüꞌüsüs niná . Dios selé nun ma jis tjaꞌayá yupj jis tꞌemel nun jis mozopan tsjiꞌ la tjajay mpes . Yupj ꞌamá la tjeꞌel nun mpes . La tupuyupj yupj nun malala la tjüjí mpes . La tupuyupj na , Dios tjapjaca . Qjuis Jepa Dios pajal püné jupj . Pülücj way si jütüta jupj angelpan .
59005005	Nun pajal ꞌücj nujisas tapatjaqué nosis ntꞌa . Nun toꞌá pajal ꞌüsüs yustapj yupj . Nun nujisas jinwá la tjüjí lovin . Ma ca nin nsem quinam . Malala ca nu mpalas quinam . Nun nu tꞌyüntꞌünǘ , vaca tꞌyüntꞌünǘ lajay jinwá . Quelel jaꞌünan vacasas , nin mpes nin lajay . Nin pꞌiyá ca nsem nun jis lal . ( Dios ca nucopj ntülüs . )
59005006	Niyom nepénowa ꞌüsüs la tjajay Dios jos jin , mopꞌin nun malala tjowelé yupj sin poꞌó . Nun la tjüjí mpes tecyaꞌlin̈ yupj . Nin la tjüjí na , yupj ma la tapalan nun jis lal . Malala la tjüjí nun pajal .
59005007	Natjampan , nun solejé nin ca mpalas , mpes newa ꞌüsüs la müjí nun , yupj malala lajay na . La ntjunucú qjuis Jepa Jesucristo jacꞌ . Nin pꞌiyá niná yom sine li nucú jinwá . Yom sine na , vyala li nucú jupj . Vyala po jos jupj . Nin mpes li nucú jupj mwalá way jive mpes . Niswa li nucú locopyaya jive mpes . Li nucú jupj sine ca ntꞌünüs .
59005008	Nin pꞌiyá la ntjunucú nun . La pꞌa malala lajay na nun jis lal , newa ꞌüsüs la müjí Dios jos jin . Newa jus nlayé Dios ca ꞌüsüs la mijis nun mpes . Len̈ way jacꞌ qjuis Jepa Jesucristo .
59005009	Nun sejatjampan ma ꞌüsüs lajay nujisas jinwá ca nacj . Po ma tsꞌu tjiꞌinyá nujisas moꞌó yupj lajay mpes . Nun tsꞌu ꞌinyá nujisas moꞌó , malala nin Dios lal . Len̈ way ca ncuwim Jesucristo . Jupj pꞌiyá ca mveles gente sin poꞌó ncu ꞌüsüs la tjajay , jupj jos jinwá .
59005010	Natjampan , ꞌüsüs la müjí nun , profetapan ꞌüsüs la tjajay jinwá . Qjuis Jepa Dios sin tjejyama yupj la veles jupj mpes . Malala jis tepyala wa yupj , malala nu tepyala jinwá . Newa ma tsꞌa tjiꞌin yupj , malala tepyala na . Newa ꞌüsüs la tjajay Dios jos jin .
59005011	Yupj ꞌüsüs la tjajay malala tepyala na . Nin mpes cupj ꞌüsüs velecj yupj sin poꞌó . Nun solejé niná . Nun solejé Job poꞌó . Pajal malala tepyala jupj , newa ꞌüsüs la tjiji jupj . Solejé wa tꞌücꞌ malala tepyala na , Dios ꞌüsüs la tjiji jupj mpes . Nin mpes nun ca jus nlayé nin quelel líjitsja Dios janmacj . Nin jupj lovin . Qjuis Jepa Dios jola cupj mpes . Qjuis capj pꞌyaꞌsa jupj , malala qjuesé palá na .
59005012	Pꞌa wa quelel nu jyütütj napj . Po najas nin lojí napj jyütütj jinwá . Po ma jurar la müjí , malala pyala na , ꞌücj jis la pon nun welé . Ma wa jurar la müjí tsjun poꞌó mpes . ꞌÜcj tulucj lu tsuwilí niná welé mpes . Ma wa jurar la müjí nosis mpes . ꞌÜcj tulucj lu tsuwilí niná welé mpes . Jas tüpwes ma ca jurar la müjí . Más ꞌücj nun tꞌücꞌ welé la pꞌin . Tꞌücꞌ la müjí nun tjowelé . Nin lojí , Dios ma ca mveles nun malala nyuca la tjüjí .
59005013	Nun popa malala pyala na , más ꞌücj Dios lal ca mveles jupj . Nun popa ꞌücj jos na , más ꞌücj ca nejetsꞌem Dios ꞌüsüs .
59005014	Nun popa malala jos na , más ꞌücj ca jis la monas jis la cuwis coꞌmüypan Dios tsꞌuyupj sin popé . Qjuis Jepa Dios auxiliarpan yupj , mpes aceite ca jas ncjoꞌlocj malala jos , qjuis Jepa Dios mpes . Nin la tjajay na ca mvelecj Dios lal malala jos mpes .
59005015	Yupj ca la monacj jupj ca müꞌüꞌsüs . Yupj japon Dios ca müꞌüꞌsüs la mijis jupj , mpes malala jos ca müꞌüꞌsüs . Qjuis Jepa Dios ca jas müjünsüs jupj , tüpüꞌü mpe . Ca nacj malala jos malala nyuca la tjiji püna pꞌin , ne nin mpes malala jos tepyala jupj ca nacj . Dios ca perdonar la mijis jupj .
59005016	Mpes lovin jis tjowelé nunwá tsjan malala nyuca la tjüjí . Lovin Dios lal mvelé nun pꞌa mpes nun popé . La moná Dios lal jupj ca jis müꞌüꞌsüs la mijis malala jisas . Yom pjaní way pꞌin , ꞌüsüs jupj Dios lal ca nacj . Jusapj le moná Dios lal ca nacj . Jusapj pꞌin jupj polel ꞌüsüs liji pajal , jupj Dios lal vele mpes . Dios ca maꞌayas jupj le moná .
59005017	Nin tepyala Elías lal . Elías profeta waytsja jupj pajal püna . Yom pꞌintsja jupj , cupj jinwá , mopꞌin pajal ꞌüsüs tepyala jupj Dios lal la tjemyona mpes . Jupj po la tjemyona ma ca majawus . Nin mpes año contꞌe , mes séisiya ma tjive nosis casá .
59005018	Locopyaya jupj la tjemyona Dios lal ca majawus niswá . Nin mpes tjive niswá , nin la tjiji Dios . Niswa tjevelan̈ nosis casá . Nin tepyala yom pjaní Dios lal tjevele mpes .
59005019	Natjampan , nenéyawa nun popa pjaní ma ca quelel la mijis Dios Popel vele jin . Dios Popel vele tꞌücꞌ way . Más ꞌücj pꞌa wa jupj lal ca mveles , mpes jupj ca ꞌüsüs la mijis niswá .
59005020	Pꞌa wa jupj lal tjevele mpes , ma ca newa malala la mijis . Pꞌa wa jupj lal tjevele na , cus tjepꞌyaꞌsa wa ma mpaꞌis malala la tjiji mpes . Dios ma ca jola quinam la pülücj malala la tjiji . Nujola tapalas niná .
60001001	Pedro napj . Napj ne Jesucristo apostolpan popa pjaní . Nin tjejyama la veles jupj mpes . Nun mpes pyac niná popelses , nun ꞌa Dios tsꞌuyupj . Dios la nu tꞌya . Quina ma polel nu lo patj püna tapatjaqué ntꞌa . Nun pjü jun taꞌá tjalawú quinam pꞌa ntꞌa la pütꞌüs Dios ma jisas jis lal . Nun nepénowa Ponto popa se jütütj ntꞌa potjaqué , Galacia popa se jütütj ntꞌa potjaqué wa nepenowá , Capadocia popa se jütütj ntꞌa potjaqué nepenowá , Asia popa se jütütj ntꞌa ꞌotsꞌipj , Bitinia popa se jütütj ntꞌa potjaqué wa nun nepenowá . Nun pjü mpes pyac napj .
60001002	Dios qjuis Papay la nu tꞌya nun . Jupj seletsja nun ca cus ncon̈có , mpes nin nu tepyala nun . Nun Dios jutsꞌaꞌá nu tepyala , Dios Cjües la tjiji mpes . Jupj la tjiji nun ꞌücj la cüjí Jesucristo jos jin . Jupj la tjiji wa Dios ꞌücj perdonar la nutjiji , Jesucristo nun mpes tepeꞌe mpes . Najas Dios ca pajal ꞌüsüs la mijis nun mpes lovin . Najas nun ma nujola nsem pjü mpes , jupj la nusiji .
60001003	Najas ꞌüsüs velecj Dios poꞌó . Jupj pꞌiyá Dios qjuis Jepa Jesucristo lal . Jupj Jesucristo Popay . Dios pajal quelel qjuis capj pꞌyáꞌsatsja . Nin mpes cupj jupj tsꞌuyupan qjuis tepyala la tjiji jupj , ncupj niswa qjuis tjamanun jinwá . Jesucristo tepeꞌe na , Dios jas tjijyünsa jupj la pütꞌüs niswá . Nin mpes cupj selecj lovin ca mpatjaquecj wa cupj Dios lal .
60001004	Nun jupj tsꞌuyupan , mpes solejé Dios pasal ꞌüsüs ca la mijis nun mpes . Jupj la mijis , niná lovin ma ca cümajam , ma wa ca malala cüpalas , ma wa ca ꞌacawajas . Dios la mijis , niná jupj jyama nun mpes jupj püꞌü ntꞌa .
60001005	Nun nutsꞌaꞌá ca nsem . Dios nu jyama nun . ꞌÜcj nin liji nun mpes jupj pjü way ꞌücj liji mpes . Nun jupj lal poné mpes nin liji jupj . Jupj nu jyama lovin , pjü ꞌücj la qjuijis nun mpes pꞌa jyawca na , ca jupj lal mpatjaqué . Nasa pjü ꞌücj la tjiji jupj ca la mijis . Jesucristo tjacꞌ na , pjü ca la mijis jupj quelel lijá , mpes pjü ca nucucj jupj pajal nucopj tjepꞌyaꞌsa .
60001006	Nin mpes nun pajal ꞌücj nujisas . Po quina way pꞌin ꞌaplijila nu pyala ca nacj malala nu pyala mpes . La pülücj way malala pyala , ne nin .
60001007	Newa nin , Dios ꞌüsüs liji nun mpes . Malala nu pyala neneyawá , mpes pꞌa wa ca jus cülayecj tꞌücꞌ way poné nun Jesucristo lal . Nin pꞌiyá niyom oro jatatj na , quelel salejepj ncu tꞌücꞌ way oro jupj , mpes ꞌawa moꞌo jaꞌonsopj . Nun poné Jesucristo lal ; ninana más ꞌüsüs oro lal . Oro pajal pülücj jaylacj , mopꞌin ca ncawajas pꞌa jawas . Nun tꞌücꞌ way poné Jesucristo lal , Dios ca mveles nun ꞌüsüs , ca mveles nun noypan . Ca mveles jupj ꞌüsüs jola nun mpes . Nin ca mveles Jesucristo lay tepyala na nosis casaꞌá .
60001008	Nun ma jus tjunucú ; así nucú secj nun quelel lojí jupj . Ma su nucú jupj quinam ; mopꞌin nin , nun poné jupj lal . Nin mpes pajal ꞌücj nujisas nun . Ma polel ꞌüsüs la veles pꞌa lal ꞌonin ne pajal ꞌücj nujisas . Nun pajal ꞌücj nujisas Dios ntꞌa patja jinwá .
60001009	Nun pꞌiyá ca Dios lal mpatjaqué lovin , Jesucristo lal poné mpes .
60001010	Profetapan püna tapatjá , yupj tjowelepj Dios mpes . Tjowelepj jupj pajal ꞌüsüs ca la mijis nun mpes . Yupj tapatja na pꞌin , newa ma sin tjiꞌyüsa ꞌoyn nyuca ca nin la qjuijis Dios , ca nun ꞌücj mpatjaqué jupj lal . Yupj pajal quelel salejeptsja niná , pajal jis la tjüꞌüy yupj .
60001011	Cristo Cjües yupj jisas moꞌo tüpüꞌü . Jis capj tjepꞌyaꞌsa yupj ꞌücj jis la veles tsjan ca mpalas . Jupj sin ꞌyüsa lis tjiji Dios ca jas majamas Yom pjaní gente jis capj la pꞌacj . Jupj sin ꞌyüsa lis tjiji wa pajal malala ca mpalas ninana Yomen nosis casá ; sin ꞌyüsa lis tjiji pajal püné ca mpalas jupj locopyayam . Profetapan quelel salejeptsja pjacj Yomen niná . Quelel salejeptsja wa ꞌona ncuwim jupj .
60001012	Dios sin tjiꞌyüsa lis tjiji ma ca nin mpalas yupj patja na pꞌin . Yupj tjowelepj cupj qjuisin la ꞌüsüs mpes ; yupj pꞌiyá sin la ꞌüsüs mpes tjowelepj tulucj . Ninana yupj tjowelepj Dios mpes , nin pꞌiyá nuwolapꞌaꞌá tjowelepj niyom pꞌa wa quinam . Niyom nenem tjowelepj tsjan ꞌüsüs tepyala quinam Dios la tjiji mpes . Dios jas tjejyama jupj Cjües , tsjun poꞌo nepé tjacꞌ . Mpes ꞌücj tjowelepj niná , Dios Cjües jis capj tjepꞌyaꞌsa mpes . Angelpan pꞌiyá pajal quelel sin ꞌyüsa niná yupj javelepj . Ma sin ꞌyüsa yupj .
60001013	Dios nin la tjiji nun mpes . Mpes nujola tꞌas nun ca ꞌüsüs la müjí , jupj jos jin . ꞌÜsüs nujola nsem lovin . Lovin nujola tapalas Dios ca pajal ꞌüsüs la mijis nun mpes Jesucristo jacꞌ na .
60001014	Nun Dios tsꞌuyupan . Jupj jos jin la müjí . Po ma malala la müjí nun , püna la tjüjí jinwá . Püna ma solejetsja Jesucristo ꞌücj la tjiji nun mpes . Nun la tjüjí nun pꞌiyá quelel lojitsja jinwá .
60001015	Po ma nin la müjí quinam . Nun Dios jutsꞌaꞌá , mpes lovin ꞌüsüs la müjí quinam . Dios la nu tꞌya , nun jupj tsꞌuyupj nu tepyala . Jupj Nupopay quinam . Jupj pajal ꞌüsüs liji lovin , mpes ꞌüsüs la müjí wa nun , jupj jin pꞌiyá .
60001016	Dios tjevele jupj Popel moꞌó : “ Napj ꞌüsüs lejay lovin . Nin mpes ca ꞌüsüs la müjí wa nun , napj jinwá ” , nin tjevele Dios .
60001017	Nun Dios lal welé na , nun welé jupj Nupopay . Jupj pjü gente mpes vele ncu ꞌüsüs la tjajay , vele wa ncu malala la tjajay . Nin pꞌiyá liji pjü jis lal , nun jis lal wa . Jupj vele ncu nin jin la tjajay jupj tjijyüꞌta jin . Mpes nun nosis ntꞌa potjaqué na pꞌin , locj meyá nun malala lojí na .
60001018	Püna tapatja nun sin popé ma la tjajay Dios jos jin . Yupj sin popa jinwá la tjajay . Nun ꞌa nin pꞌiyá la tjüjí . Ma wa la tjüjí Dios jos jin . Nun ma polel lojitsja ꞌüsüs . Quina Dios la tjiji nun ca ꞌücj la cüjí jupj jos jin . Perdonar la nu tjiji nun malala la tjüjí , ne ca ꞌüsüs nsem nun jupj lal lovin . Nun solejé ꞌonin la tjiji niná nun mpes . Tsjan cyawaja lal nin la tjiji tulucj . Tꞌemel lal la tjiji tulucj .
60001019	Jesucristo ꞌos mpes nin la tjiji . Jupj nun mpes tepeꞌe . Püna judiopan tjüꞌünan oveja tsjicj , tjaꞌayapj Dios mpes . Yupj jisastsja jupj ma ca nin jola nsem yupj malala nyuca la tjajay , mpes nin la tjajay . Dios jostsja oveja tsjicj malala tuluctsja . Nin pꞌiyatsja Jesucristo lal . Malala tulucj jupj . Pajal ꞌüsüs jupj la pꞌin . Dios jas tjejyama jupj nosis casaꞌá jupj ca mpaꞌis nun mpes .
60001020	Nosis cjuwatsja na pꞌin , Dios Jesucristo la tꞌya nin la jay niná . Quina tjacꞌ , nucopj tjepꞌyaꞌsa , nosis quelel cyawaja na .
60001021	Jesucristo la tjiji mpes , nun ꞌücj poné Dios lal . Jesucristo tepeꞌe na , Dios jas tjijyünsa jupj , la pütꞌüs niswá . Dios la tjiji Jesucristo pajal püné . Nin mpes nun poné Dios lal quinam . Nun solejé Dios ca nucopj mpꞌaꞌsas , jupj tjevele jin .
60001022	Dios velá tꞌücꞌ way . Jupj tjevelá nasa toponé nun . Nasa la tjüjí jupj tjijyüꞌta jinwá . Malala tulucj nun quinam . Nin mpes nun tꞌücꞌ way quelel la sojí nun jis pülücpan Jesucristo lal japon . Nun ꞌücj la cüjí niná quinam . Mpes más ꞌücj pajal quelel lis müjí nunwá , nun tꞌücꞌ way quelel nin lojí mpes .
60001023	Dios tjevelá nyucunú jinwá . Lovin tꞌücꞌ way . Nun toponé na Dios tjevelá , nun jupj tsꞌuyupan nu tepyala , niswa nu tjamanun jinwá . Nupopay Dios lovin püꞌü , ma peꞌe gente jinwá .
60001024	Dios Popel vele : “ Pjü gente tsjutsj jinwá , pjü cyaꞌlin̈ . Pajal ꞌüsüs jatatj tsjutsj tsꞌituju jinwá la pꞌin . Polol tsꞌüique , palá tinca .
60001025	Qjuis Jepa Dios tjevelá ma cyawaja gente jinwá . Dios tjevelá lovin tꞌücꞌ . ” Niyom nepenowá nasa pajal ꞌüsüs tjowelepj nun jis walapꞌaꞌá Jesucristo poꞌó . Yupj tjowelepj nin pꞌiyá Dios tjevele jin .
60002001	Nin mpes po ma malala nyuca la müjí püna la tjüjí jinwá . Po ma la ntsawilí quinam . Po ma ꞌüsüs la müjí , la pꞌa jis la nuc mpes pꞌin . Po ma tjajamanaqué . Po ma malala mvelé nun la pꞌa lal .
60002002	Nun tsjictjacj ; po quina nu tjamanun jinwá nun Dios lal . Dios Popel tsotsꞌ jinwá nun mpes . Pajal nujisas tꞌas Dios Popel . Jupj Popel ma li tsuwile . Jupj Popel nusin ꞌyüsa liji tsjan jos Dios . Nun lojí na jupj Popel vele jin , más ꞌüsüs ca la müjí , tsjictjacj jis tꞌyüna jinwá . Nin la müjí niná , nun Dios tsꞌuyupan mpes .
60002003	Nun quelel lojitsja qjuis Jepa Dios ; quina nun solejé wa jupj ꞌüsüs .
60002004	Nun toponé quinam qjuis Jepa Jesucristo poꞌó . Pe nyucunú jinwá jupj , Dios wo lajay mpes . Gente ma jisastsja jupj . Yupj ma ꞌüsüs jin yólatsja jupj . Dios pꞌin la tꞌya jupj . Dios jólatsja jupj pajal ꞌüsüs .
60002005	Nun pꞌiyá pe janucun jinwá , Dios wo lajay mpes . Dios ꞌa nu myula nun , jupj liji jupj wo nun mpes , nun adobes jinwá nacj . Dios nujos moꞌo püꞌü . Nun jupj wo , mpes nun pjü way jupj sacerdotepan . Jupj jutsꞌaꞌá way nun . Nin mpes nun ꞌoyá Dios lal , jupj Cjües nusin ꞌyüsa liji jinwá . Jesucristo ꞌücj la tjiji nun ca cus ncon̈có Dios . Nin mpes Dios ꞌücj jos nun ꞌoyá jupj lal .
60002006	Dios Popel vele Dios tjevelá püná . Vele : “ Tjapjaꞌaqué nun . Napj la tꞌya yom pjaní pajal ꞌüsüs . Pe ꞌüsüs jinwá jupj ꞌücj jas la jünsüs nawá . Napj la tjejay jupj nawá tsjomis jinwá Sión ntꞌa , napj ntsꞌuyupj patja ntꞌa . Nepénowa jupj lal japon . Dios lovin ma ca mveles yupj malala . ”
60002007	Jupj pajal ꞌüsüs liji nun mpes , nun jupj lal poné mpes . Nepénowa ma quelel japon jupj lal , mpes malala se palá yupj . Dios Popel vele : “ Niyom nepénowa quelel jajünsüptsja wosis pe mpes . Pe pjaní ma jisastsja wosis la jünsüs . Pe niná tꞌücꞌ way ꞌüsüstsja . Mpes qjuis Jepa Püné jas tjijyünsa wosis . Jupj mwalá way tjeꞌyonsa pe niná wosis si jünsa mpes . Pe niná más ꞌüsüs waytsja pjü pe witjacj jilal . Tsjomis pe niná casá tón̈catsja . ”
60002008	Dios Popel vele wa : “ Nepénowa pejon̈ niná pe poꞌó , yupj ma japon mpes . Pe niná si tülüna liji . ” Tꞌücꞌ way yupj ma quelel japon Dios tjevelá Jesucristo poꞌó . Nin mpes ma lajay Dios jos jin . Nin mpes nin tjevele Dios Popel . Dios tjijyüꞌta ca malala jis mpalas , ma quelel japon mpes .
60002009	Nin tulucj nun jis lal . Dios la nu tꞌya nun , nun Jesucristo lal poné mpes . Nun pjü way sacerdotepan nu tepyala quinam . Nun tsjiꞌ lojí qjuis Jepa Dios mpes . Nun Dios si jütüta sin popé . Nun pjü way Dios jutsꞌaꞌá . Jupj la nu tꞌya nu la veles jupj pajal ꞌüsüs liji . Püna nun ma nusin tjiꞌyüsa Dios poꞌó , mpes püste ntꞌa tjalawiqué jinwá tapatjaqué . Nin tulucj quinam . Dios nusin tjiꞌyüsa la tjiji quinam , mpes jupj jaw ꞌüsüs ntꞌa lowiqué .
60002010	Püna Dios tsꞌuyupan tuluctsja nun . ꞌA mulú patja jinwá tuluctsja . Quina jupj tsꞌuyupan nu tepyala . Püna Dios ma jólatsja nun mpes , ne ma nucopj tjepꞌyaꞌsa jupj . Quina pajal jola nun mpes ; nasa nucopj tjepꞌyaꞌsa jupj .
60002011	Mpülücpan , nun nosis casá patja sin popa tulucj . Nun nosis casá potjaqué po quina way pꞌin . Mpes , napj nun jis lal le mon po ma malala nyuca la müjí , malala lajay nin lajay jinwá . Nun quelel malala nyuca lojí , po ꞌin malala niná nun lal . Malala lojí na , malala nu pyala nujisas moꞌó .
60002012	Lovin ꞌüsüs la müjí nun . Dios ma jisas jis lal potjaqué nun . Yupj malala ca mvelecj nun poꞌó , mopꞌin yupj ca nucucj nun tꞌücꞌ way pajal ꞌüsüs lojí . Nin mpes Jesucristo tjacꞌ na , yupj ca mvelecj tꞌücꞌ way nun la tjüjí Dios jos jin .
60002013	Nin la müjí pjü jepapan jajütütj jinwá . Nun lojí niná , gente ca sin müꞌüsüs qjuis Jepa Dios pajal ꞌüsüs jupj . Mpes nin la müjí jepa püné vele jin .
60002014	Nin la müjí wa jepa auxiliarpan jajütütj jin . Jepa püné sin tjejyama yupj jis capj la tül malala lajay . Sin tjejyama wa ꞌüsüs jis la veles ꞌüsüs lajay sin poꞌó .
60002015	Dios jos ꞌüsüs lojí lovin . Nun ꞌüsüs lojí , malala yola witjacj ma ca polel malala mvelecj nun sin poꞌó . Yupj ma yola jinwá javelepj . Mpes ꞌüsüs la müjí nun lovin .
60002016	Pꞌa witjacj nun jis patrón witjacj tulucj quinam . ꞌÜcj nujisas tꞌas nin mpes . Mopꞌin ma ca malala la müjí . Dios jomozopan nun . Jupj jyüꞌta jin la müjí .
60002017	Nujola tꞌas pjü gente noypan ꞌin , mpes más ꞌücj ꞌüsüs la müjí yupj jis lal . Lovin quelel lis müjí pjü nun jis pülücpan Jesucristo mpes . Jus nlayé Dios ca jis capj ntülüs malala lajay . Lovin nujola tꞌas püné way jepa püné nosis casá jyüꞌtá , jupj jepa ne nin .
60002018	Nepénowa nun popa esclavopan . Nin la müjí nun jis patrón witjacj jajütütj jinwá . Nepénowa nun jis patrón witjacj ꞌüsüs nun jis lal ; yupj yola nun mpes . Nepénowa nucopj javelel pajal . Newa nin , nujola tꞌas yupj noypan , yupj nun jis patrón mpes . Nin mpes ca ꞌüsüs la müjí yupj mpes .
60002019	Nenéyawa yupj sin nin malala lajay nun jis lal , nun malala lojí mpes tulucj . Nin nu pyala na , más ꞌücj newa ca ꞌüsüs la müjí , nun Dios poꞌo nujola mpes . ꞌÜsüs way niná Dios lal .
60002020	Nun malala nyuca lojí , nun jis patrón ꞌücj moꞌo jasüp nun . Más ꞌücj ma ca tsꞌi miꞌiná nin lajay na . Dios ma ca mveles nun pajal ꞌüsüs , nun ma tsꞌu tjiꞌinyá mpes . Nun malala la tjüjí mpes nin tepyala . Pꞌa casá ca nsem yupj malala la nusejay , nun ꞌüsüs lojí na . Nun newa ꞌüsüs lojí yupj malala la nusejay na , ꞌüsüs nin . Dios ca ꞌücj jos nsem nin lojí mpes .
60002021	Dios jos pjü jupj tsꞌuyupan nin wa lajay . Nin mpes so con̈có jupj . Jesucristo la tjiji jin pꞌiyá ca la müjí . Dios jas tjejyama Jesucristo nosis ntꞌa , gente jis capj la pꞌacj . Malala tepyala jupj , nucopj la pꞌacj nun . Nin mpes nun solejé tsjan más ꞌücj la müjí .
60002022	Dios Popel nin vele : “ Jupj lovin ma malala nyuca la tjiji . Lovin ma la tsyawilí jupj . ”
60002023	La pꞌa wa malala tjowelepj na jupj poꞌó , Jesucristo ma malala tjevele yupj jis lal . Nepénowa malala la tjajay jupj , mopꞌin jupj ma tjevele ca malala jis mpalas nin la tjajay mpes . ꞌÜsüs la tjiji lovin . Jupj tepyona Dios ca pjü ꞌücj la mijis jupj mpes . Dios selé pjacj ꞌüsüs lajay , selé wa pjacj malala lajay .
60002024	Jesucristo pꞌiyá cruz poꞌo jálatsja , tepeꞌe , cupj pꞌiyá malala la tjijicj mpes . Dios cus tyüla jupj , cupj malala la tjijicj mpes . Nin la tjiji mpes , Dios ma ca qjuis capj ntülüs ncupj . ꞌÜcj la tjiji wa cupj ma ca malala nyuca la mijicj quinam . Cupj pꞌiyá tecyaꞌlequecj jinwá , ꞌücj ma malala lijicj quinam . ꞌÜcj ca ꞌüsüs la mijicj , Dios jos jin . Jesucristo jüpꞌüy ꞌos tepyala mpes , nun nu tjiꞌyüꞌsa .
60002025	Püna pꞌin ma cus tocon̈có Dios . Oveja campa tjil witjacj jinwatsja nun . Nin tulucj quinam . Nun nasa toponé Jesucristo poꞌó , mpes nun so con̈có jupj quinam . Jesucristo nu jyama yom oveja jyama jinwá . Nu jyama ma ca malala mpalas nun jis qjues .
60003001	Dios jos esclavopan nin lajay yupj jis patrón witjacj jajütütj jin . Nin pꞌiyá , jupj jos wa nun nequem ca la müjí wa nuvoyum nu jajütütj jinwá . Nuvoyum nepenowá ma lajay Dios vele jin . Mopꞌin ca nucucj yupj nun ꞌüsüs lojí . Nun pajal ꞌüsüs lojí mpes , yupj ca quelel mponecj Jesucristo poꞌó . Nin ca nsem , nun welé mpes tulucj .
60003002	Yupj ca nucucj nun quelel lojí Dios jos jin , mpes nun pajal ꞌüsüs lojí lovin . Nin mpes yupj ca quelel mponecj ꞌotsꞌipj .
60003003	Ma nin nujola tꞌas ncu nun ꞌüsüs yustapj la pꞌin , nutsꞌüil poꞌo tyoꞌna mpes , soquiya pülücj ꞌatjama mpes wa , pülül pülücj jaylacj mpes wa . Nujola tꞌas nun ca ꞌüsüs la müjí ; ꞌüsüs lojí mpes pajal ꞌüsüs yustapj jinwá nsem nun .
60003004	Nun ꞌüsüs nujola na , pꞌa wa ꞌücj jisas nsem nun jis lal . ꞌÜsüs yustapj jinwá nsem nun yupj jis lal . Lovin ꞌüsüs yustapj jinwá ca nsem nun , tsjücjüim na ꞌotsꞌipj , coꞌmüy na ꞌotsꞌipj . Nin mpes tsjictjacj jin nujola tꞌas nun pꞌiyá . Lovin ma nin nujola tꞌas la pꞌa malala lajay mpes . Pajal ꞌüsüs Dios lal nin lojí .
60003005	Nin pꞌiyá lajaytsja wa nequem nepenowá pajal püna tapatjá . Yupj cus tocon̈ Dios . Yupj topon Dios ca jis capj mpꞌaꞌsas jupj tjevele jin . Yupj pajal ꞌüsüs quelel lajaytsja , mpes nin la tjajay yupj jis vayum tjowelepj jinwá . Nin mpes ꞌüsüs yustapj jinwatsja yupj ; pꞌa wa nin yólatsja yupj ꞌüsüs .
60003006	Nin la tjiji Sara . Jupj la tjiji jupj voyum Abraham tjevele jin . Sara tjevele jupj voyum jupj jepa . Más ꞌücj ꞌüsüs lojí , Sara la tjiji jinwá . Po ma locj tjeyá ca malala nu mpalas nun ꞌüsüs lojí na . Nin lojí , Sara jucucuspan jinwá ca nsem nun .
60003007	Nin pꞌiyá nun niyom ca ꞌüsüs la müjí nun sejatsꞌom jis lal . Nun solejé Dios tjevelá , mpes jupj tjevele jin la müjí nun sejatsꞌom jis lal , yupj jis lal potjaqué na . Nujola tapalas yupj más sin napnapj nun jis lal . Nin mpes lovin pajal ꞌüsüs la müjí nun sejatsꞌom jis lal . Dios jis capj pꞌyaꞌsa wa yupj , mpes ca yupj mpatjam wa Dios lal lovin , nun jinwá . Nin mpes wa ca ꞌüsüs la müjí yupj jis lal . Nun ma ꞌüsüs lojí nun sejatsꞌom jis lal , Dios vele jin , Dios ma ca maꞌayas nun lo moná jupj lal .
60003008	Pꞌa wa quelel velé wa . Nasa ca mvelé pjü way nun jis lal . Nin pꞌiyá nujola tꞌas nun . Pꞌa wa nun popé ꞌücj jisas na , nun ꞌücj nujisas wa tꞌas . Pꞌa wa nun popé ꞌaplijila na , nun ꞌaplijila wa tꞌas . Quelel lis müjí pjü way Dios tsꞌuyupan , yupj ne nun jis pülücpan . Pajal nujola tꞌas la pꞌa malala tepyala na . Tsjicj way jin nujola tꞌas nun pꞌiyá .
60003009	Pꞌa wa malala liji na nun jis lal , po ma malala la müjí jupj lal . Jupj vele nun malala , po ma ca mvelé jupj malala wa . Jupj malala liji na nun jis lal , más ꞌücj nun lo moná Dios lal jupj ca cus mpꞌaꞌsas jupj . Dios la nu tꞌya . Dios quelel ꞌüsüs liji nun jis lal lovin , nin mpes la nu tꞌya . Mpes más ꞌücj nun ꞌüsüs lojí wa pjü jis lal .
60003010	Nin vele Dios Popel : “ Nun pajal quelel ꞌüsüs potjaqué , más ꞌücj ma malala welé la pꞌa sin poꞌó . Nujisas nun ca ꞌüsüs nujisas mpatjaqué nosis casaꞌá , más ꞌücj lovin ma la ntsawilí .
60003011	Más ꞌücj ma malala nyuca lojí quinam . Más ꞌücj pajal ꞌüsüs lojí . Más ꞌücj nun lovin ma lo velelé , ma lo palaná pjü jis lal . Po nujisas tꞌas niná .
60003012	Qjuis Jepa Dios jyama ꞌüsüs nyuca lajay . Jupj se ꞌaya yupj la mon jupj lal . Jis capj pꞌyaꞌsa jupj . Nin tulucj malala lajay jis lal . Dios ma jis capj pꞌyaꞌsa . ”
60003013	Nun ꞌin jomá nun ca ꞌüsüs la müjí Dios jos jin , ¿ ncu pꞌa wa ca malala la nu qjuijis , niná lojí mpes ?
60003014	Ca nacj nenéyawa ca malala nu mpalas , nun ꞌüsüs la tjüjí mpes . Nin tepyala na , Dios newa ꞌüsüs liji nun mpes . Po ma locj tjeyá nun yupj jis lal . Ma nin nujola tꞌas .
60003015	Nujola tapalas Jesucristo nun jis Jepa , mpes ca nin la müjí jupj jos jin . Dios jas tjejyama jupj nosis ntꞌa gente jis capj la pꞌacj . Lovin nujola tꞌas ꞌonin pjac mvelé nun tsjan mpes poné nun Jesucristo poꞌó . Mpes la pꞌa nu la ꞌüy na tsjan mpes poné nun , nun ꞌücj ca mvelé . Nun nin welé na , po ma noypan jin nujola tꞌas nun pꞌiyá . ꞌÜsüs way nujola tꞌas jupj mpes , jupj lal welé na .
60003016	Pajal ꞌüsüs la müjí lovin . Más ꞌücj nun solejé nun ma malala nyuca la tjüjí . Jesucristo so con̈có , mpes ꞌüsüs lojí . Nepénowa javelepj nun malala lojí . Jatꞌ javelepj malala lojí . Newa ꞌüsüs la müjí nun , mpes yupj ca jis maycas malala tjowelepj mpes .
60003017	Nenéyawa Dios nu ꞌyaya malala nu pyala . Malala nu pyala na , más ꞌücj ꞌüsüs la tjüjí mpes ca nin nu cüpalas . Malala la tjüjí mpes ca nin cüpalas , malala nin .
60003018	Malala tepyala wa Jesucristá . Dios jas tjejyama jupj , jis capj la pꞌacj nosis casá patjá . Jupj pꞌiyá ꞌüsüs la tjiji lovin . Mopꞌin malala tepyala jupj ; jupj tepeꞌe nun malala la tjüjí mpes . Jupj la pjaní tepeꞌe , mpes Dios ꞌücj perdonar la siji pjü . Tepeꞌe ca ꞌüsüs nsem nun Dios lal . Gente tjüꞌünan jupj ; locopyaya jupj niswa tüpüꞌü la tjiji Dios Cjües .
60003019	Nin tepyala na , Jesucristo tjemey , tecyaꞌlin̈ jis qjues jis walapꞌaꞌa tjevele , cawilta moꞌo tjatja jis lal .
60003020	Pajal püna ma quelel japontsja Dios lal yupj . Pajal püna , Noé tüpüꞌü na , Dios pajal püs way la tjinyuca Noé barco la tjiji na . Dios la tjinyúcatsja yupj jis la pon jupj lal . Newa ma quelel topon . Mpes ꞌüsǘ pajal püné tꞌyüna na nosis casaꞌá , yupj tecyaꞌlin̈ . Pjaní way pꞌin ma tecyaꞌlin̈ ꞌüsǘ moꞌó , ocho way pꞌin ; Dios jis capj tjepꞌyaꞌsa yupj .
60003021	Jis capj tjepꞌyaꞌsa ꞌüsǘ mpes . Nin pꞌiyá nu pyala quinam bautizar la nusejay mpes . Dios liji ꞌücj nun ca mpatjaqué jupj lal , nun nin la tjüjí na . Bautizar la nusejay na , ma nusin paꞌí nusin ten . Nin la nusejay na , nun welé Dios lal nun ca ꞌüsüs la müjí quinam jupj jos jin . Tsjan mpes ꞌücj nu la pütꞌüs Dios lal , bautizar la nutjajay na : Jesucristo tepeꞌe , jas tjijyünsa la pütꞌüs niswá . Mpes Dios ꞌücj perdonar la nusiji nun .
60003022	Jesucristo Dios püꞌü ntꞌa tjemey niswá . Dios liꞌinyampe ntꞌa ꞌetjele quinam , jupj pajal püné mpes . Jupj si jütüta pjü angelpan , pjü jepapan ꞌotsꞌipj tsjun poꞌo patjá , pjü noypan ꞌotsꞌipj tsjun poꞌo patjá . Pjü si jütüta .
60004001	Malala tepyala Jesucristo jüpꞌüy , nosis casá tüpüꞌü na . Mpes nin pꞌiyá nujola tꞌas Jesucristo jola jinwá . Jis pꞌüy malala tepyala witjacj ma malala lajay quinam .
60004002	Nin mpes yupj nosis casá patja na , ma newa malala quelel lajay , gente pꞌa wa lajay jinwá . Yupj quelel lajay Dios jos jin . Najas ca nin nsem nun jis lal .
60004003	Püna malala la tjüjí wa nun , Dios ma jisas lajay jinwá . Nasa tꞌücꞌ la tjüjí niná ; ma ca nin la müjí custjay . Dios ma jisas pajal malala lajay . Ninana po quelel lajay , yupj jisas jinwá . Pajal myüꞌün̈ yupj . Fiesta lajay wa , püné jis la las , pajal jis la müs wa . Yupj quelel lajay dios pꞌa wa , niná ne Dios tulucj . Nin mpes wa pajal malala lajay . Ninana quelel lajay yupj .
60004004	Yupj ma sin ꞌyüsa tsjan mpes nun ma jis capj con̈có malala nyuca jis la jay mpes . Pjü yupj quelel lajay , pjü nin lajay , mpes pajal malala lajay . Nun ma lojí niná , mpes javelepj nun malala .
60004005	Po ma nin nujola tꞌas . Jesucristo ca jis la müꞌüyas tsjan pjucj la tjajay niná . Pꞌa jawas ca jis capj ntülüs pjü malala lajay . Nin ca la mijis patja jis lal . Tecyaꞌlin̈ jis lal ca nin la mijis wa . Jupj jos na ca nin nsem .
60004006	Nepénowa tecyaꞌlin̈ nasa tjepjyacan̈ Jesucristo pajal ꞌüsüs la tjiji yupj mpes . Yupj tecyaꞌlin̈ pjü way cyaꞌlin̈ jin pꞌiyá , püna malala la tjajay mpes . Newa patja yupj jis qjues , Dios püꞌü jinwá . Yupj Jesucristo lal topon , mpes nin . Nin mpes nepénowa tjowelepj yupj jis walapꞌaꞌá Jesucristo poꞌó püna pꞌin .
60004007	Po ꞌin len̈ way ca ncawajas pjü . Mpes ꞌin tjajamá , nujola tꞌas tsjan más ꞌücj lojí , ne nin la müjí niná . Mpes nun ca ꞌücj mvelé Dios lal .
60004008	Pajal quelel la müjí nunwá . Niná lojí más ꞌüsüs pꞌa wa lojí lal . Nun quelel la sojí pꞌa wa , nun ca perdonar lis müjí yupj pajal la pülücj malala la tjajay mpes .
60004009	Jis maꞌayá Dios tsꞌuyupan müjünan̈ nun jis wa ntꞌa , jis maꞌayá nlajacj wa nun jis lal . ꞌÜcj nujisas tꞌas nin lojí na . Po ma malala tjowelé nun tjaꞌayá mpes .
60004010	Dios nu tjeꞌyaya nun pjü way ꞌücj la cüjí jupj jos jin , jis capj mpꞌaꞌsá la pꞌa wa . Mpes niná la müjí nun , jis capj la pꞌacj pꞌa wa . ꞌÜsüs la müjí Dios nu tjeꞌyaya lal . Jupj ꞌüsüs quelel líjitsja cupj qjuilal , mpes qjuis tjeꞌyaya cupj ꞌücj nin lijicj . Jupj la tjiji jupj tsꞌuyupan pülücj way ꞌücj la cüjay .
60004011	Ca nepénowa cüwelecj Dios mpes . Javelepj na , más ꞌücj nin pꞌiyá javelepj Dios vele jinwá . Ca nepénowa jis capj cüpꞌaꞌsacj pꞌa witjacj . Jis capj japꞌacj na , más ꞌücj yupj yola mpalas Dios jis tjeꞌyaya yupj ꞌücj la qjuijicj niná . Nin la müjí mpes pꞌa witjacj ca sin müꞌüsüs Dios pajal ꞌüsüs , pajal püné . Yupj ca sin müꞌüsüs Jesucristo pajal nucopj tjepꞌyaꞌsa , mpes nun ꞌüsüs lojí . Najas pjü mvelecj Dios pajal ꞌüsüs . Najas pjü lajay jupj jyüꞌtá . Najas nin la mijicj lovin . Nin ca nsem .
60004012	Mpülücpan , len̈ way ca pajal malala jis mpalas nun nepénowa jis lal . Niná nu pyala mpes , la pꞌa ca nucucj nun newa poné Dios poꞌó . Niná nu tepyala na , po ma nujola tꞌas ma malala nu cüpalas , nun Dios jatjampan mpes . Nin se palá Dios tsꞌuyupan .
60004013	Dios jas tjejyama Jesucristo qjuis capj la pꞌacj . Malala tepyala jupj lal , nin la tjiji mpes . Malala nu pyala wa nun , Jesucristo lal poné mpes . Nin nu pyala na , Jesucristo so con̈có . Mpes ꞌücj nujisas tꞌas nin nu tepyala na . Pꞌa jawas Dios ca pjü sin müꞌüsüs lis mijis Jesucristo pajal ꞌüsüs , ca sin müꞌüsüs lis mijis jupj pajal püné wa . Niná tepyala na , pajal ꞌücj nujisas ca nsem .
60004014	La pꞌa wa javelepj nun malala , Jesucristo so con̈có mpes . ꞌÜcj nujisas ca nsem . Dios Cjües nun jis lal püꞌü . Jupj pajal ꞌüsüs , pajal püné way jupj . Dios jupj . Tꞌücꞌ way la pꞌa wa malala javelepj jupj poꞌó ; mopꞌin pajal ꞌüsüs welé nun jupj poꞌó .
60004015	ꞌÜcj nin , malala nu pyala nun . Mopꞌin najas ma malala la müjí . Nepénowa malala se palá gente jaꞌünan mpes . Nepénowa malala se palá pequen̈ mpes . Nepénowa ma tꞌücꞌ lajay jepa jyüꞌtá , mpes malala se palá yupj . Nepénowa quelel jajütütj yupj ma polel jajütütj ntꞌa , mpes wa malala se palá . Po ma la tjüjí yupj jinwá .
60004016	Malala nu pyala Jesucristo lal poné mpes , ꞌücj nin . Po ma nujola tꞌas . Niná nu pyala na , ma nu tjamaycas nun . ꞌÜsüs pjac mvelé nun Dios poꞌó , Jesucristo so con̈có mpes .
60004017	Quina Dios ca mveles gente sin poꞌó , ncu ꞌüsüs la tjajay , ncu malala la tjajay . Nin ca mveles jupj tsꞌuyupan sin poꞌó mwalá way pꞌin . Malala qjuesé palá wa ncupj , cupj malala la tjijicj mpes . Nin mpes cupj selecj jupj ca pajal jis capj ntülüs pꞌa witjacj . Yupj ma quelel japon Dios tjevelá Jesucristo poꞌó . Dios tjevele jupj ꞌüsüs liji gente jis lal Jesucristo mpes .
60004018	Dios Popel vele : “ Dios la tjiji ꞌüsüs witjacj ꞌücj ca mpatjam jupj lal . Mopꞌin pajal malala se palá wa yupj quinam . Nin mpes selecj más malala ca jis mpalas Dios ma jisas jis lal , nin pꞌiyá ca nsem malala nyuca lajay jis lal . Pajal malala ca jis mpalas yupj . ”
60004019	Mpes nin velé niná . Ca nacj Dios jos malala nu pyala nun quinam . Mpes nin nu pyala na , más ꞌücj nun lo moná Dios lal jupj ca nu majamas nun . Jupj lovin nin liji jupj tjevele jin . Jupj pꞌiyá la tjiji nun . Mpes malala pyala na , newa ꞌüsüs la müjí nun .
60005001	Nepénowa nun sin popé coꞌmüypan Dios tsꞌuyupan jis lal . Nasa ca mvelé nun jis lal . Napj ꞌa coꞌmüy wa Dios tsꞌuyupan jis lal , nun jinwá . Napj tjinyuc pajal malala tepyala Jesucristo lal , tepeꞌe cruz poꞌó . Pajal ꞌüsüs ne palá quinam Jesucristo se con̈ mpes . Jupj pajal ꞌüsüs , pajal püné wa . Pꞌa jawas gente ca jus nlayecj niná , jupj lay pyala na nosis casaꞌá . Nin mpes le mon nun jis lal
60005002	nun majamá Dios tsꞌuyupan nun ntꞌa , yom oveja jyama jinwá . Nujola tꞌas costa tulucj nin lojí . ꞌÜsüs nujisas tꞌas nun jomá yupj . Po ma ca nujos nsem yupj ca nu maꞌayacj tꞌemel nun pülücj lojí mpes . Más ꞌücj nun ca la müjí niná nujisas mpes pꞌin .
60005003	Po ma jepa püné jinwá müjüꞌtǘ nun . Dios nu tjeꞌyaya nun jomá yupj . ꞌÜsüs la müjí nun , yupj ca sin müꞌüsüs wa tsjan ꞌüsüs la mijicj wa ca .
60005004	Jesucristo Jepa Püné nun jis lal , nun ne jomá Dios tsꞌuyupan . Jupj lay pyala na , ca mveles nun pajal ꞌüsüs la tjüjí . Lovin ꞌüsüs ca nu mpalas , jupj nin vele mpes .
60005005	Napj velé wa tjamacjaspan jis lal , tsjücjüimpan jis lal ꞌotsꞌipj . Dios jos nun la müjí Dios tsꞌuyupj coꞌmüypan javelepj jin . Nin pꞌiyá velé wa pjü way Dios tsꞌuyupan jis lal . Tsjictjacj jin nujola tꞌas nun pꞌiyá , ꞌücj nucopj la pꞌacj nunwa pjü . Dios Popel vele : “ Nepénowa noypan jin yola yupj pꞌiyá . Dios ma se ꞌaya yupj ca nin la qjuijicj yupj jisas jinwá . Nepénowa tsjictjacj jin yola yupj pꞌiyá . Dios jis capj pꞌyaꞌsa yupj , ne ꞌücj ca la mijicj jupj jos jin . ”
60005006	Mpes tsjictjacj jin nujola tꞌas nun pꞌiyá . Nujola tapalas ꞌücj jupj nin liji nun jis lal jupj jos jinwá . Jupj jyüꞌta . Jupj pajal püné . Nin lojí , jupj ca püné la numijis pꞌa jawas , jupj jos na .
60005007	Pajal nin nujola ca nacj , malala pyala na . Po ma nin nujola tꞌas . Toponé Dios ca ꞌücj la mijis pjü . Jupj lovin jola nun mpes .
60005008	Nujola tꞌas tsjan más ꞌücj la müjí quinam . Nin la müjí niná . ꞌIn tjajama diablo mpes . Jun taꞌá wine jupj . Jupj le palá pjacj ca pjü malala la qjuijis . Püꞌá pjyusa jinwá jupj . Nun jis enemigo niná .
60005009	Po ma la müjí jupj jos jin . Nujola tꞌas Dios ꞌüsüs . Mponé jupj ca la mijis jupj tjevelá . Nun solejé malala se palá wa Dios tsꞌuyupan pꞌa ntꞌa patja nosis casá . Niná nun nu tepyala , nin pꞌiyá se palá yupj .
60005010	Tsjicj way pꞌin malala nu tepyala . Ninana tꞌücꞌ tepyala na , Dios pꞌiyá pjü ca ꞌüsüs la mijis nun mpes niswá . Jupj ca nucopj mpꞌaꞌsas ꞌüsüs so con̈có jupj lovin . Jupj ca nucopj mpꞌaꞌsas nun ꞌüsüs la müjí wa jupj jos jin . Jupj ca nucopj mpꞌaꞌsas wa nu la pon jupj lal . Dios nucopj pꞌyaꞌsa lovin . Nucopj tjepꞌyaꞌsa nu la pon jupj mpes . La nu tꞌya ꞌücj nu la pütꞌüs jupj lal Jesucristo mpes . Dios pajal ꞌüsüs ; pajal püné wa jupj . Lovin nin jupj .
60005011	Najas lovin ꞌüsüs velecj Dios poꞌó . Najas jupj pjü ca müjüꞌtüs lovin . Najas ca nin nsem . Amén .
60005012	Silvano tepyaca ninana popelses . Napj tjevelé tepyaca jupj . Jupj napj mpülücj Jesucristo mpes . Selé wa jupj liji jupj velá . Najas lovin ꞌücj nujisas nsem Jesucristo mpes , nin mpes napj tepyac tsjicj way nun mpes . Napj tepyac Dios tꞌücꞌ way quelel la nusiji nun , nin mpes ꞌüsüs la tjiji nun jilal . Najas lovin mponé niná .
60005013	Babilonia ntꞌa ꞌa si mulú witjacj süs wa la tjajay nun jis lal . Dios yupj lis tꞌya , nun la nu tꞌya jinwá . Marcos süs wa la tjiji wa . Napj natjam jinwá jupj ; quelel lejay jupj .
60005014	Quelel la müjí nunwá . La nüjüsüqué na nun popé , jis lal la tjalapaná . ꞌÜcj nujisas tꞌas nujus tjunucú nusin popé . Nun popé so con̈có Jesucristá , najas ma nujola nsem pjü mpes .
61001001	Napj pꞌiyá Simón Pedro , Jesucristo jomozo napj . Napj ne pꞌiyá apóstol jupj mpes . Dios jas tjejyama Jesucristo , gente jis capj la pꞌacj , ca Dios lal mpatjam lovin . Papel niná pyac napj nun mpes . Nun nasa toponé Jesucristo poꞌó , ncupj jinwá . Dios nu tjeꞌyaya toponé . Nin mpes jupj nucopj pꞌyaꞌsa wa nun , jupj qjuis capj pꞌyaꞌsa jin pꞌiyá . Jesucristo lovin ꞌüsüs liji , nin mpes ninana la tjiji nun mpes . Jupj qjuis Dios . Jupj liji cupj ꞌücj ca mpatjaquecj jupj lal .
61001002	Najas Dios pajal ꞌüsüs ca la mijis nun mpes . Najas nun ma nujola nsem pjü mpes , ca la mijis jupj . Najas nusin ꞌyüsa Dios mpes , qjuis Jepa Jesús mpes wa , mpes ca nin la mijis jupj nun jis lal .
61001003	Jesucristam ꞌa Dios jupj , pajal püné jupj . Pues pjü qjuis tjeꞌyaya ne ca ꞌücj mpatjaquem Dios lal . Pjü qjuis tjeꞌyaya wa ca ꞌücj la mijim Dios jos jin . Pjü niná qjuis tjeꞌyaya , Dios mpes qjuisin ꞌyüsa mpes . Dios la qjuis tꞌya . Qjuisin tjiꞌyüsa la tjiji jupj pajal ꞌüsüs liji , jupj pajal püné .
61001004	Nin mpes jupj pajal ꞌüsüs liji cupj mpes , jupj tjevele jin pꞌiyá . Jupj tjevelá pajal ꞌüsüs cupj qjuis lal . Dios ma jisas , pajal malala se palá , yupj malala quelel lajay mpes . Nin tulucj cupj qjuis lal . Dios pajal ꞌüsüs liji cupj mpes . Jupj tjevele tepyonecj , mpes ma pajal malala qjuesé palá , yupj jinwá . Mpes wa ncupj jupj jin pꞌiyá qjuiyola .
61001005	Nin mpes nun ꞌücj polel lojí Dios jos jinwá . Niná ca quelel la müjí , ne ca tꞌücꞌ la müjí Dios jos jinwá . Dios lal poné nun quinam , mpes ꞌüsüs la müjí wa . Nun ꞌüsüs lojí na , nusin tjüꞌüsüs wa Dios mpes .
61001006	Nun nusin ꞌyüsa na Dios mpes , po ma malala la müjí nun , nujos jinwá . Nun ma malala lojí na , najas newa ꞌüsüs la müjí wa malala pyala na . Ninana lojí na , pajal quelel la müjí wa Dios .
61001007	Quelel lojí na Dios , quelel lis müjí wa nun jis pülücpan Jesucristo mpes . Nun jis pülücpan quelel la sojí na , pues quelel lis müjí wa pjü way .
61001008	Nin la müjí niná pjü way . Más ꞌin ꞌüsüs la müjí niná püna la tjüjí lal . Nin lojí na , nun ꞌücj ca tsjiꞌ la müjí Dios mpes . Dios jos jin ca la müjí . Nin mpes wa más ꞌüsüs ca cus ncon̈có qjuis Jepa Jesucristo .
61001009	Nepénowa ma lajay niná . Nosis casá pyala mpes yola la pꞌin . Yun tulucj jinwá yupj . Campa ma januc jinwá yupj . Yoꞌ tepeꞌe quinam Dios perdonar lis tjiji malala la tjajay .
61001010	Mpes más ꞌücj nun nujola ca nin la müjí Dios jos jin . Dios jos jin lojí , nun ca jus nlayé Dios tꞌücꞌ way nucopj tjepꞌyaꞌsa toponé Jesucristo poꞌó . Ca jus nlayé wa jupj tꞌücꞌ way la nu tꞌya nun . Nun pjü way lojí niná , nun ma ca malala nyuca la müjí .
61001011	Nin mpes wa Dios pajal ꞌücj jos nsem nun nlawú , mpatjaqué Jesucristo jyüꞌta ntꞌa . Neꞌaj jupj müjüꞌtüs lovin . Jupj qjuis Jepa Püné . Jupj pꞌiyá la tjiji cupj ꞌücj ca mpatjaquecj jupj lal .
61001012	Nin mpes lovin ca nin mvelé nun jis lal , ca nujola mpalas niná . Nun nasa solejé niná napj tjevelé . Nun solejé tsjan tꞌücꞌ way quinam , Jesucristo ꞌüsüs la tjiji mpes . Niná toponé wa .
61001013	Napj nola más ꞌücj velé niná nun jis lal , nosis casá püꞌüs na pꞌin . Nin mpes ca nujola mpalas niná .
61001014	Napj selé len̈ way napj mpꞌüy ncawajas ca . Mis ca Dios ntꞌa . Nin ca nsem ; qjuis Jepa Jesucristo nin tjiꞌyüsa la tjiji niná .
61001015	Mpes po najas wa nun lovin ca ꞌücj nujola mpalas napj tjevelé , napj Dios ntꞌa tjum na .
61001016	Nepénowa cuento sin ꞌyüsa lajay pꞌin , tꞌücꞌ way tulucj . Yupj pꞌiyá yola jin javelepj . Ncupj ma lijicj niná . Cupj pꞌiyá tjinyucucj Jesucristo Jepa Püné tepyala . Mpes cupj nusin ꞌyüsa la tjijicj tꞌücꞌ way . Nusin ꞌyüsa la tjijicj qjuis Jepa Jesucristo pjü ꞌücj liji , jupj pajal püné mpes . Nusin ꞌyüsa la tjijicj jupj niswa jacꞌ .
61001017	Jupj Popay Dios tjevele jupj pajal ꞌüsüs . Jupj Popay la tjiji pajal püné tepyala . Tjepjyaꞌaquecj vele pjac Dios püꞌü mpe . Dios pꞌiyá nin tjevele . Jepa pajal püné jupj . Pajal ꞌüsüs way liji . Ninana jupj tjevelá : “ Ninana napj Natjam . Pajal quelel lejay jupj . Pajal ꞌücj najas jupj lal . ”
61001018	Jupj tjevele na niná , cupj pꞌiyá tjepjyaꞌaquecj niná nepé tjevele tsjun mpe . Tjejyatjaquecj Jesucristo lal jocꞌ moꞌó nin tepyala na . Neꞌaj jocꞌ moꞌó Dios pajal ꞌüsüs la tjiji .
61001019	Cupj tjinyucucj niná tepyalá , mpes selecj tꞌücꞌ way profetapan tjowelepj jinwá ca mpalas pjü . Más ꞌücj nun nusin ꞌyüsa yupj tapac . Püste jinwá nosis ntꞌa quinam , pülücj ma sin ꞌyüsa mpes . Profetapan tjowelepj jyawca jinwá püste ntꞌa . Po quina yupj qjuisin ꞌyüsa lajay . Pꞌa jawasa Jesucristo ca ncuwim , ca pjü way nusin ꞌyüsa la mijis . Jupj pjulacj más püné se jawca jinwá . Más ꞌüsüs way jupj pjü jis lal . Jupj mpes ca pajal ꞌücj nujisas nsem . Jupj len̈ na pꞌin , profetapan nusin ꞌyüsa lajay .
61001020	Mpes más ꞌücj nujola tapalas profetapan tapac Dios mpes ; yupj pꞌiyá yólatsja jinwá tapac tulucj . Dios jola jin tapac . Nintsja lovin Dios Popel tapac na .
61001021	Profetapan tjowelepj Dios mpes ; ma tjowelepj yupj jisastsja jinwá . Dios Cjües sin ꞌyüsa lis tjiji tsjan jis la veles . Jupj la tjiji yupj quelel javeleptsja niná Dios mpes . Mpes yupj tjowelepj Dios tjevele pꞌiyá .
61002001	Püna niyom malala witjacj tapatja judiopan jis lal . Yupj tjoweleptsja yupj pꞌiyá profetapan ꞌotsꞌipj , mopꞌin profetapan tuluctsja yupj . Nin pꞌiyá ca nsem nun potjaqué ntꞌa . Nepénowa ca mvelecj yupj pꞌiyá sin ꞌyüsa lajay Dios mpes , mopꞌin la tsuwil yupj . Lyájasa jin ca malala la mijicj . Malala pyala yupj javelepj mpes . Niná yupj sin ꞌyüsa lajay , Dios vele jin tulucj . Jesucristo tepeꞌe yupj mpes . Jaylacj la tjiji yupj , jupj ꞌos mpes . Ma nin yola yupj . Yupj ca mvelecj Jesucristo yupj jis Jepa tulucj . Nin mpes len̈ way ca pjü malala jis mpalas yupj .
61002002	La pꞌa wa pülücj ca malala la mijicj yupj lajay jinwá . Pjü jisas , pjü ca la mijicj . Yupj malala lajay mpes , Dios lal ma japon ca mvelecj malala niná Jesucristo sin ꞌyüsa la siji . Jupj sin ꞌyüsa la siji tꞌücꞌ way .
61002003	Niyom nenem tꞌemel pülücj jisas , mpes yupj ca la ntsawilicj nun jis lal , yupj nun toꞌá jisas mpes . Pajal püna Dios tjevele jupj ca jis capj ntülüs yupj , malala la tjajay mpes . Tꞌücꞌ way ca pjü malala jis mpalas yupj .
61002004	Tsjan mpes ca jus nlayé nun niná : nujola tapalas angelpan nepenowá malala la tjajay na , Dios ma perdonar lis tjiji yupj . Jupj naꞌaj lis tecyoye ꞌawa püné moꞌó . Neꞌaj püste ntꞌa tsyuꞌpa patja quinam . Jupj neꞌaj si manuna , tsꞌacꞌ pꞌa wa ca jis capj ntülüs mpes .
61002005	Dios ma wa perdonar lis tjiji pajal püna tapatjá . Lovin ma jisastsja Dios , ne Dios jis capj tyüla yupj . ꞌÜsǘ pajal tꞌyüna la tjiji Dios , mpes tecyaꞌlin̈ . Yom pjaní pjü jis walapꞌaꞌa véletsja Dios mpes . Noé lotsja niná yomen . Jupj tjevele Dios jos gente ꞌüsüs lajay Dios jos jin . Dios cus tjepꞌyaꞌsa tüpüꞌü jupj pꞌin . Pꞌa wa sietepan Noé cus tocon̈ , mpes jis capj tjepꞌyaꞌsa wa . Ma tecyaꞌlin̈ la pꞌa wa jis lal .
61002006	Nujola tapalas wa Dios jis capj tyüla wa Sodoma ntꞌa tapatjá . Gomorra poꞌo tapatjá jis capj tyüla wa . Mpes pjü malala jis tepyala yupj . Pues pjü tüpwé , ꞌüpjǘ pꞌin tepyala yupj tapatja ntꞌa . Dios niná la tjiji mpes , pjü sin ꞌyüsa la tjiji nin ca jis mpalas Dios ma jisas jis lal .
61002007	Lot Sodoma poꞌo tüpüꞌü watsja . Dios cus tjepꞌyaꞌsa jupj la pꞌin , mpes ma malala tepyala jupj . Lot yom ꞌüsüstsja Dios lal . Jupj pajal ꞌaplijílatsja neꞌaj tapatja pajal malala la tjajaytsja . Yupj ma jisastsja Dios si jütüta .
61002008	Lot yupj lal pǘꞌütsja na , nyúcatsja , pjoca watsja malala la tjajay . Jupj yom pajal ꞌüsüstsja Dios lal . Pjü jawas , jupj ma jostsja yupj la tjajay . Pajal malálatsja niná jupj lal .
61002009	Mpes selecj qjuis Jepa Dios ꞌücj jis capj pꞌyaꞌsa Dios jisas , la pꞌa malala lis mijicj na . Dios ꞌücj wa si manuna malala lajay , jis capj la tül pꞌa jawas . Quina wa pꞌin newa jis capj tyüla yupj .
61002010	Nepénowa pajal malala quelel lajay . Yupj lajay yupj jisas jin , gente pꞌin lovin malala lajay jinwá . Yupj yola pꞌa wa ma polel jajütütj yupj . Dios pajal ca jis capj ntülüs yupj la pꞌa jis lal . Pajal jis la tꞌas yupj . Yupj jisas jin pꞌiyá lajay . Ma lacj jeyapj malala jis la veles noypan poꞌó , tsjun poꞌó patjá .
61002011	Nin lajay ninana noyomes . Angelpan pꞌiyá ma nin lajay . Angelpan más sin tjiyocj ninana noyomes jis lal . Noypan sin popa yupj ; ꞌücj wa pajal ꞌüsüs lajay . Newa nin , yupj ma jatꞌ javelepj la pꞌa wa noypan sin poꞌó qjuis Jepa Dios ntꞌa . Ma javelepj yupj pajal malala .
61002012	Pꞌa casá lajay ninana noyomes . Malala javelepj ma sin ꞌyüsa sin poꞌó . Animalpan jinwá yupj . Ma yola yupj . Yupj jisas jin lajay pꞌin . Mpes ninana noyomes pjü ca malala jis mpalas animalpan jinwá . ꞌÜcj jis la tjilil , jis la ꞌünan animalpan . Nin mpes lyawun̈ yupj .
61002013	Nin pꞌiyá ca jis mpalas ninana noyomes . Yupj malala la tjajay pꞌa wa jis lal , mpes ca malala wa jis mpalas yupj . Pajal ꞌüsǘ se maná sejamicapan jis lal . Jaw na ꞌotsꞌipj nin lajay yupj . Po ꞌücj jisas ninana lajay . Yupj malala lajay mpes , nepénowa javelepj Dios tsꞌuyupan malala . Yupj nun jis lal jatja , ꞌa si mulú wa nun jis lal . Yupj yus tsuwil Dios jutsꞌuyupan . Malala nyuca lajay yupj jisas jin ; newa nin , nun lal jalá , nun ꞌa nu myula na Dios mpes .
61002014	Yupj quepj sa nuc na , yupj quelel neꞌaj jamanun wa jupj . Mopꞌin quelel malala nyuca lajay . Pꞌa witjacj ꞌotsꞌotsꞌ way japon Jesucristo lal ca nacj . Yupj januc niyom nenem nin lajay . Nin mpes yupj malala quelel lajay wa , yupj jinwá . Pꞌa casá malala lajay wa yupj . Pꞌa jutsꞌaꞌá po jisas yupj , nasa sin tjiꞌyüsa jis la taꞌes . Dios tjevele ca jis capj ntülüs , niná lajay .
61002015	Yupj salejepj cana ꞌüsüs la qjuijicj , mopꞌin ma quelel nin lajay quinam . Nin mpes ma lajay Dios jos jin . Balaam la tjiji jinwá lajay yupj . Balaam yomen pajal püna tüpüꞌü . Beor jatjam waytsja jupj . ꞌÜctsja jupj lal yom pꞌa way jaylacj la tjiji jupj ca malala la mijis mpes .
61002016	Nin mpes Dios la tjiji jupj soysoy cus tjeveꞌle jupj , malala la tjiji mpes . Soysoy witjacj ma polel javelepj , nin pꞌin jupj soysoy yom jinwá tjevele nin tepyala na . Balaam profétatsja , newa malala nyuca jólatsja . Soysoy tjevele mpes , Balaam ma malala la tjiji jupj quelel líjitsja jin .
61002017	Nin pꞌiyá ca nsem ; ninana noyomes nun ntꞌa ca ncul . Yupj sin ꞌyüsa lajay , malala . Ma tꞌücꞌ way sin ꞌyüsa lajay . ꞌÜsǘ japul ntꞌa tjapjaja quinam jinwá yupj . Mol ma jive jinwá yupj ꞌotsꞌipj . Dios nasa ꞌücj la tjiji quinam caꞌaj jis capj la tül . Pajal püste neꞌaj lovin .
61002018	Yupj sin ꞌyüsa lajay tꞌücꞌ way tulucj . Pajal ꞌüsüs jin yola javelepj , mopꞌin yupj javelepj malala . Yupj javelepj ꞌücj malala lajay Dios tsꞌuyupan . Yupj nin javelepj mpes , Dios tsꞌuyupan nepenowá malala nyuca quelel lajay niswá , gente pꞌin lovin malala lajay jinwá . ꞌIn lacasana ma malala nyuca quelel lajaytsja , püna la tjajay jinwá . Ma quelel lajaytsja ma japon lajay jinwá .
61002019	Niyom malala sin ꞌyüsa lajay , malala javelepj yupj jis lal . Yupj javelepj Dios tsꞌuyupan ꞌücj lajay yupj jisas jin . ꞌÜcj ma nin yola Dios jyüꞌtá , javelepj . Mopꞌin yupj pꞌiyá ma polel pjü jis la jay yupj jisas jinwá . Malala nyuca lajay la pꞌin . Ma polel jis la jay pꞌam . Mopꞌin nin . Gente lovin malala quelel lajay , ninana yupj quelel lajay yupj jis jepa jinwá .
61002020	Malala pajal , Dios tsꞌuyupan malala quelel lajay niswá . Nepénowa ma malala lajaytsja quinam . Ma lajaytsja Dios ma jisas jinwá . ꞌÜsüs lajaytsja quinam , qjuis Jepa Jesucristo poꞌo topon mpes . Jupj la tjiji cupj ꞌücj ca mpatjaquecj Dios lal . Quina yupj malala quelel lajay niswá , püna la tjajay jinwá . Lovin nin lajay yupj malala quelel lajay pꞌin . Niná jis tepyala na , más malala pǘnatsja lal , newa ma sin tjiꞌyüsa na Jesucristo poꞌó .
61002021	Niná jis tepyala na , malala pajal niná yupj mpes . Más ca ꞌücj nactsja lovin ma sin tjiꞌyüsa ꞌonin ne ꞌüsüs nyuca la qjuijicj Dios jos jin . La pꞌa sin tjiꞌyüsa la tjajay Dios tjijyüꞌtá . Topon wa yupj tjowelepj . Locopyaya yupj ma quelel nin lajaytsja Dios tjijyüꞌta jin . Malala nin .
61002022	Nin mpes nepénowa javelepj : “ Tsjiyó tjevyojo na , tipisa tjevyojo ” . Tꞌücꞌ way niná . Javelepj wa : “ Malana tjaꞌasꞌü na , niswa pililicj ntꞌa jama . So tsꞌepta na , püꞌü , ꞌosꞌü pililicj moꞌó . ” Nin pꞌiyá gente nenem jis lal . Sin tjiꞌyüsa ꞌonin ne ꞌücj lajay ; mopꞌin ma quelel lajay niná . Newa malala nyuca quelel lajay .
61003001	Najamicapan , napj la miyá tepyac quinam nun mpes . Papel manas mpes tjevelé nun jis lal nun solejé poꞌó . Najastsja nun ca nujola nsem tsjan tꞌücꞌ way ꞌüsüs .
61003002	Najas ca nun nujola mpalas profetapan tjowelepj püná , yupj Dios jutsꞌaꞌatsja . Najas nun nujola mpalas wa qjuis Jepa Jesucristo tjijyüꞌtá . Jupj la tjiji cupj ꞌücj ca mpatjaquecj Dios lal . Apostolpan nasa tjowelepj nun jis lal jupj tjijyüꞌtá .
61003003	Nin mpes velé niná . Po najas nusin tjüꞌüsüs niná : nepénowa la pjütsꞌünpan ca ncul , ca la mpjütsꞌünücj nosis quelel cyawaja na . Yupj pajal malala la mijicj yupj pꞌiyá quelel lajay jinwá .
61003004	Yupj ca la mpjütsꞌünücj , ca mvelecj : “ Jesucristo tjevele ca ncuwim . Len̈ jupj custjay . Jesucristo poꞌo topon püna tapatjá tecyaꞌlin̈ quinam , newa len̈ jupj . Dios nosis la tjiji nepé , newa nin pꞌin pjü . ”
61003005	Yupj javelepj tꞌücꞌ tulucj . Yupj ma quelel yola mpalas pajal püna tsjun poꞌo jálatsja Dios tjevele mpes pꞌin , nin mpes jala watsja jay la pꞌaꞌá , nosis ꞌotsꞌipj . Nosis la tjiji jupj ꞌüsǘ mpes . ꞌÜsǘ mpes tsꞌyawa jupj .
61003006	Locopyaya ꞌüsǘ pajal tꞌyüna nosis casá , mpes tecyaꞌlin̈ püna tapatjá . ( Tꞌücꞌ tulucj newa nin pꞌin pjü . )
61003007	Quina Dios vele mpes wa jupj liji ma malala pyala tsjun poꞌó , liji wa ma malala pyala jay la pꞌaꞌá , liji wa ma malala pyala nosis custjay . Ca jis müꞌümüs pꞌa jawasa , jis capj tyüla na Dios ma jisas . Dios jis capj tyüla na , ca pjü malala jis mpalas yupj .
61003008	Pajal püs way li nucú Dios . Po ma nuyoꞌ tapaꞌis tsꞌacꞌ pjaní año mil jinwá qjuis Jepa Dios lal . Año mil tsꞌacꞌ pjaní jinwá jupj lal . Jus nlayé nun niná .
61003009	Nepénowa yola Dios ma quelel liji jupj tjevelá , custjay ma la tjiji mpes . Nin tulucj . Li nucú la pꞌin , jupj gente quelel la siji mpes . Jupj jos pjü ma malala jis mpalas tecyaꞌlin̈ na . Jupj jos pjü ca ꞌaplijila jis mpalas malala nyuca la tjajay , jos yupj ꞌüsüs la mijicj quinam jupj jos jinwá .
61003010	Tꞌücꞌ way ncuwim qjuis Jepa Jesucristo . Ma la nuc na ncuwim . Pecj jacꞌ jinwá nsem . Ma jus nlay pecj ncuwim . Nin pꞌiyá ca nsem . Len̈ way yümücj nepé pjac mpalas , ne ca ncawajas tsjun poꞌó , jay la pꞌaꞌá ꞌotsꞌipj . Pjü pjulacj pajal ꞌyawa ca jis mpalas , jis ncawajas ca pjü . Nosis jas tüpwes , pjü nosis ntꞌa jáꞌasa wa , pjü ca mpem , malala ca mpalas pjü .
61003011	Nun solejé pjü niná ca malala mpalas napj tjevelé jinwá , mpes más ꞌücj nun pajal ꞌüsüs lojí , Dios jos jin . Pajal quelel la müjí Dios nun . Nin pꞌin potjaqué ꞌüsüs .
61003012	La tjunuca tsꞌacꞌ pjaní Dios nepé ca lay mpalas . Dios jos jin la müjí , más ꞌin len̈ way ncuwim jupj . Nin jawas tjejyawca na , tsjun ca mwalaquem ꞌawa mpes , jay la pꞌaꞌá ꞌotsꞌipj , ne ca pjü ncawajas . Pjulacj si ꞌawa ca jis mpalas , jis nsüjüs ca pjü .
61003013	Malala ca mpalas ; locopyaya pajal ꞌüsüs ca la mijis Dios . Cupj selecj Dios ca tsjun seyasa la mijis , nosis seyasa la mijis wa , jupj tjevele jinwá . Li nucucj cupj niná . Neꞌaj pjü ca ꞌüsüs la mijicj lovin , Dios jos jinwá .
61003014	Najamicapan , nun solejé ninana ca mpalas , mpes ꞌin tjajama pajal ꞌüsüs la müjí lovin . Ma malala nyuca la müjí . Mpes jupj tjacꞌ na , jupj ꞌücj jos nsem nun jis lal .
61003015	Nujola tapalas Dios jos pajal pülücj ca mponecj Jesucristo poꞌó . Jupj jos ca pajal pülücj mpatjam jupj lal . Nin mpes ma tjacꞌ custjay . Ma napj pꞌin nin velé niná . Pablo nun mpes tepyaca nin pꞌiyá . Pablo cupj qjuis pülücj wa Jesucristo mpes . Quelel lijicj jupj . Dios jas tjiꞌyüsa la tjiji mpes ꞌüsüs si ꞌüsǘ jupj . Nin mpes ꞌüsüs tepyaca niná Dios mpes .
61003016	Napj quiꞌá tepyac nin pꞌiyá Pablo tepyaca jin pꞌiyá . Lovin nin pꞌiyá pyaca jupj , papel pyaca na . Napj tepyac poꞌó pyaca wa jupj lovin . Nepénowa jupj tepyaca costa way la ꞌüsüs . Nepénowa javelepj Pablo ma quelel nin veletsja niná jupj tepyacá . Jupj quelel veletsja pꞌa casá pꞌin , nin javelepj . Nin pꞌiyá javelepj wa Dios Popel pꞌa ntꞌa poꞌó . Nin mpes ca pjü malala jis mpalas yupj . Gente niná ma salejepj Dios poꞌó . ꞌOtsꞌotsꞌ way pꞌin japon Jesucristo lal .
61003017	Najamicapan , nun solejé niná quinam . Mpes ꞌin tjajama nun . Nepénowa ma quelel lajay Dios vele jin . Yupj javelepj tꞌücꞌ tulucj . Po ma toponé yupj javelepj . Nasa solejé quinam tꞌücꞌ way Dios mpes . Nun ca cüponetsja yupj javelepj , ma ca cüponetsja tꞌücꞌ way .
61003018	Jesucristo pajal quelel la nusiji nun . Pülücj quelel nu ꞌyaya jupj . Toponé jupj ca nin la mijis nun mpes . Lovin más ꞌüsüs nusin tjüꞌüsüs Jesucristo poꞌó , jupj ne cupj qjuis Jepa Püné . Jupj la tjiji cupj ꞌücj ca mpatjaquecj Dios lal . Najas pjü ca mvelecj jupj más ꞌüsüs pjü jis lal , jupj más püné pjü jis lal . Quina ca nin nsem . Lovin ca nin nsem , najas . Amén .
62001001	Papel pyaquecj cupj nun mpes yom pjaní mpes . Jupj tjevele Dios tjevelá . Gente patja liji jupj . Pajal püna nosis cjuwatsja na , jupj newa pǘꞌütsja . Lovin pǘꞌütsja jupj . Cupj tjepjyaꞌaquecj jupj tjevelá . Jus tjinyucucj . Po la tjeꞌyotꞌecj jupj .
62001002	Jupj tjacꞌ nosis ntꞌa , ne cupj jus tjinyucucj . Cupj velecj tjinyucucj mpes , tjepjyaꞌaquecj mpes wa . Jupj lovin tüpüꞌü Dios lal , Dios jupj Popay . Dios jas tjejyama nosis ntꞌa . Jupj tjacꞌ , ne cupj jus tjinyucucj .
62001003	Cupj jus tjinyucucj . Cupj tjepjyaꞌaquecj jupj tjevelá . Niná velecj nun jilal ꞌotsꞌipj . Cupj se con̈cocj Dios , jupj Jatjam Jesucristo ꞌotsꞌipj , mpes qjuisas nun ca jis capj ncon̈có wa cupj jinwá . Nin mpes nin velecj nun jilal .
62001004	Cupj qjuisas nun Dios jomicapan nsem . Qjuisas nun Jesucristo jomicapan nsem . Nin tepyala na , tsjay ꞌücj qjuisas ca nsem ncupj . Nin mpes wa papel pyaquecj nun mpes .
62001005	Cupj tjepjyaꞌaquecj Jesucristo tjevelá . Jupj tjevele , niná pyaquecj cupj nun mpes . Tjevele Dios jaw jinwá . Lovin ma malala liji . Dios püste jinwá tulucj .
62001006	Cupj velecj cupj se con̈cocj Dios ca nacj . Newa püste ntꞌa pyatjaquecj jinwá lijicj ca nacj , malala nyuca lijicj mpes . Mpes li tsuwilicj . Cupj ma lijicj Dios velá . Jupj velá tꞌücꞌ way .
62001007	Dios jaw ntꞌa püꞌü . ꞌÜsüs liji lovin . Cupj jaw ntꞌa pyatjaquecj jin wa lijicj Dios jinwá , ma ca malala la mijicj . Tꞌücꞌ way se con̈cocj jupj , nin lijicj na . Dios Jatjam Jesús tepeꞌe cupj mpes . Jupj ꞌos mpes Dios perdonar liji pjü way malala nyuca la tjijicj .
62001008	Ca nacj cupj velecj cupj ma malala nyuca lijicj . Nin tjevelecj na , qjuiyus tsyawilicj ncupj pꞌiyá . Po pyonecj nin tjevelecj ; ma pyonecj Dios velá . Dios velá tꞌücꞌ way . Ma lijicj Dios jinwá .
62001009	Nenéyawa malala nyuca lijicj . Dios jos cupj velecj jupj lal tsjan niná cupj malala la tjijicj . Niná tjevelecj na , jupj ca perdonar la qjuis mijis . Jupj tjevele jupj ca perdonar la qjuis mijis , mpes tꞌücꞌ way ca nin la mijis . ꞌÜsüs ca nsem cupj jupj lal .
62001010	Dios tjevele gente pjü way malala nyuca la tjajay . Ca nacj cupj velecj ma malala nyuca la tjijicj . Mpes qjuiyola Dios li tsuwile . Jupj tjevele pjü way malala nyuca la tjajay . Ma nin lijicj jupj tjevelá .
62002001	Nun poné Dios poꞌó napj jinwá , mpes napj tsꞌuyupj jinwá nun . Najas ma malala nyuca lojí . Nin mpes papel niná pyac nun mpes . Newa nenéyawa malala nyuca ca la müjí nun ca nacj . Nin tepyala na , Jesucristo ca mveles jupj Popay lal nun mpes . Mpes nun ꞌüsüs way nsem ca Dios lal . Jesucristo lovin ꞌüsüs nyuca liji Dios jos jin . Mpes jupj polel vele jupj Popay lal nun mpes .
62002002	Tꞌücꞌ way malala nyuca lijicj . Dios cus tyüla Jesucristo gente pjü malala la tjajay mpes . Niná pyonecj na , Dios perdonar la qjuisiji malala la tjijicj . Nin pꞌiyá pjü jis lal . Pjü way jun taꞌá niná japon na , Dios perdonar la siji malala nyuca la tjajay .
62002003	Cupj lijicj na Dios tjijyüꞌtá , tꞌücꞌ way selecj cupj Dios jomicapan .
62002004	Ca nacj nun popa pjaní nin vele jupj se con̈ca Dios . Mopꞌin jupj ma liji Dios tjijyüꞌtá . Mpes jupj li tsuwíletsja . Jupj Dios se con̈ca tulucj . Jupj ma pyona Dios tjevelá . Dios tjevelá tꞌücꞌ way . Jupj ma liji Dios jos jinwá .
62002005	Nun popa pjaní liji na pjü way Dios tjijyüꞌtá , tꞌücꞌ way quelel liji Dios . Mpes jupj selé jupj se con̈ca Dios .
62002006	Ca nacj nun welé nun so con̈có Dios . Mpes Jesucristo jinwá la müjí .
62002007	Natjampan , papel pyac napj nun mpes . Napj ninana pyac Dios tjijyüꞌtá . Niná po quina tjijyüꞌta tulucj . Tsjay püna tjijyüꞌta niná . Nasa toponé na Dios lal , solejetsja jupj tjijyüꞌtá . Cupj tjevelecj nun jilal jupj tjijyüꞌtá .
62002008	Mopꞌin Dios tjijyüꞌta seyasa jinwá nun jilal . Niná Jesucristo liji lovin . Nun lojí wa niná . Püna ma nusin tjiꞌyüsa niná ; püste ntꞌa tapatjaqué jinwatsja . Tjejyawca quinam Jesucristo qjuisin tjiꞌyüsa la tjiji mpes .
62002009	Nun popa pjaní vele jupj jaw ntꞌa püꞌü ca nacj , newa ma jos jupj jatjampan . Newa püste ntꞌa püꞌü jinwá jupj .
62002010	Nun popa pjaní quelel la siji jupj jatjampan , jupj jaw ntꞌa püꞌü jinwá . Jupj ma liji la pꞌa ca quelel malala nyuca la mijicj .
62002011	Nun popa pjaní ma jos jupj jatjampan , jupj püste ntꞌa püꞌü jinwá . Püste ntꞌa wine jinwá liji jupj . Jupj ma selé tsjan liji püste mpes . Mpes ma polel nyuca jinwá jupj .
62002012	Tsjictjacj , Dios perdonar la nutjiji malala nyuca la tjüjí ; nin mpes papel pyac napj nun mpes . Dios perdonar la nutjiji Jesucristo la tjiji mpes .
62002013	Tsjyonca , nun Jesucristo jomicapan ; nin mpes papel pyac nun mpes . Jesucristo lovin tüpǘꞌütsja . Tjamacjaspan , tsjücjüimpan , nun más püné tepyala diablo lal ; nin mpes papel pyac nun mpes . Tsjictjacj , nun Dios jomicapan ; nin mpes papel pyac nun mpes .
62002014	Tsjyonca , nun Jesucristo jomicapan ; nin mpes papel tepyac napj nun mpes . Jesucristo lovin tüpǘꞌütsja . Tjamacjaspan , tsjücjüimpan , nun ma lojí pꞌa jisas jinwá . Nun solejé Dios tjijyüꞌtá , ne nin lojí niná ; nin mpes papel tepyac napj nun mpes . Nun más püné tepyala diablo lal , mpes wa nun mpes tepyac .
62002015	Pajal pülücj ma jisas Dios . Yupj ma jisas Dios jos jinwá . Po ma la müjí yupj lajay jinwá . Po ma nujola tꞌas nun yupj yola jinwá . Yupj jinwá lajay ma quelel lajay qjuis Papay Dios .
62002016	Gente pülücj malala nyuca lajay yupj . Yupj jisas jin quelel lajay yupj , ma quelel lajay qjuis Papay Dios jinwá . Yupj sa nuc mpes wa , mopꞌin malala nyuca lajay . Püné jin yola yupj pꞌiyá yupj jatatj mpes . Gente malala nyuca lajay na , ma Dios jinwá lajay yupj . Gente pꞌin lovin malala nyuca la tjajaytsja , mpes malala nyuca lajay yupj . Yupj ma jisas qjuis Papay Dios jos jinwá .
62002017	Malala nyuca lajay ncaꞌlin̈ ca yupj , nin ca mpalas . Pjü januc ncawajas ca yupj . Pjü jisas ncawajas ca yupj . Pjü quelel lajay , ncawajas ca yupj . Pjü cjuwá nsem . Mopꞌin nepénowa quelel lajay Dios tjijyüꞌtá ; lovin ca mpatjam yupj .
62002018	Natjampan , len̈ way nosis ncawajas ca jupj . Cjuwá ca nsem . Mpes solejé nun len̈ way jacꞌ yom pjaní , Jesucristo enemigo jupj . Quina pasal pülücj lyawun̈ Jesucristo enemigopan . Nin mpes selecj len̈ way nosis ncawajas ca jupj .
62002019	Püna pꞌin cupj qjuis lal ꞌa jis tjimyula Jesucristo enemigopan nenem . Mopꞌin tꞌücꞌ way ma cupj jinwatsja yupj . Tapatja cupj qjuilal , mopꞌin tjil yupj . Tjil , mpes pjü ca jus nlayecj yupj cupj sin popa tuluctsja . Cupj sin popa ca lovin cüpatjam cupj qjuis lal . Ma nin la tjajay yupj .
62002020	Jesucristo , Dios jutsꞌaꞌá jupj ; jupj Dios Cjües nu tjeꞌyaya . Mpes nun solejé Dios tjevelá .
62002021	Nun solejé Dios tjevelá Jesucristo mpes . Jupj tjevelá tꞌücꞌ way . Mpes papel pyac nun mpes . Jesucristo enemigopan la tsuwil . Yupj jisas jin javelepj . Ma javelepj Dios tjevelá . Nun solejé niná .
62002022	Dios jas tjejyama Jesucristá , jupj ca jis capj mpꞌaꞌsas gentas . Gente tjowelepj na ma nin liji jupj , mopꞌin la tsuwil yupj . Yupj Jesucristo enemigopan . Ma jisas Dios . Ma jisas yupj Dios Jatjam .
62002023	Dios tjevele Jesucristo jupj Jatjam . Pülücj ma japon Dios velá . Mpes Jesucristo ma sa con̈ yupj , ma wa sa con̈ jupj Popay Dios . Mopꞌin pülücj japon Dios velá . La pꞌa lal nin javelepj yupj . Mpes Jesucristo sa con̈ yupj , jupj Popay Dios sa con̈ wa yupj .
62002024	Nujisas Jesucristo . Jupj poꞌó toponé na pꞌin , solejetsja Jesucristo Dios Jatjam jupj . ¡ Lovin mponé nun Jesucristo Dios Jatjam jupj ! Lovin poné Jesucristo Dios Jatjam , Dios Jatjam lovin nucopj cyon̈ca . Jupj Popay ꞌotsꞌipj lovin nucopj cyon̈ca .
62002025	Cupj lovin ca mpatjaquecj Dios lal , nin tjevele Dios Jatjam . Mpes nin ca nsem . Lovin ca mpatjaquecj Dios lal .
62002026	Nepénowa la tsuwil nun jilal Jesucristo poꞌó . Yupj jisas nun poné yupj javelepj . La tsuwil Jesucristo poꞌó , mpes nin tepyac napj nun mpes .
62002027	Jesucristo Dios Cjües nu tjeꞌyaya . Newa nucopj cyon̈ca jupj Cjües , mpes nusin ꞌyüsa la nusiji . Pꞌa nusin ꞌyüsa la nusiji ma nujisas . Dios Cjües pjü nusin ꞌyüsa la nusiji . Tꞌücꞌ nusin ꞌyüsa la nusiji . Ma li tsuwile jupj . Mpes po la müjí Dios Cjües tjevelá . Lovin quelel la müjí Jesucristá . Lovin cus ncon̈có .
62002028	Natjampan , najas nun lovin cus ncon̈có Jesucristá . Mpes niswa tjacꞌ na , pasal quelel ca jus nucú . Nun ma locj meyá ca jupj lal . Quelel la müjí jupj . Mpes niswa tjacꞌ na , ma ca qjuis maycas cupj .
62002029	Nun solejé Jesucristo lovin liji Dios jos jin . Nin pꞌiyá , gente la tjajay na Dios jos jin , solejé Dios tsꞌuyupj way yupj .
62003001	Dios pajal quelel la qjuisiji . Nin nujola tꞌas nun . Jupj vele cupj jupj tsꞌuyupj . Tꞌücꞌ way cupj jupj tsꞌuyupj . Mopꞌin gente pülücj ma sin tjiꞌyǘsatsja Dios poꞌó . Mpes ma sin ꞌyüsa cupj Dios tsꞌuyupj .
62003002	Natjampan , cupj Dios tsꞌuyupj qjuis tepyala . Custjay ma selecj tsjan ca nsem cupj . Mopꞌin selecj ꞌüsüs ca qjuis mpalas . Jesucristo niswa tjacꞌ na , jupj jinwá ca nsem cupj . Cupj ca jus nucucj , ne nin . Tꞌücꞌ way Jesucristo Dios jupj .
62003003	Nin pꞌiyá ca nsem pjü way jupj lal japon jis lal . Yupj salejepj nin ca mpalas . Nin mpes yupj ꞌin jajamapj ma ca malala la mijicj , Jesucristo lovin ma malala liji jinwá .
62003004	Pjaní malala nyuca liji na , ma quelel liji Dios tjijyüꞌtá . Diablo vele jin quelel liji jupj . Niná nin liji na , malala nyuca liji . Po ma jos Dios . Malala nin Dios lal .
62003005	Solejé nun Jesucristo tjacꞌ nosis ntꞌa . Jupj la tjiji mpes Dios perdonar la qjuisiji malala nyuca la tjijicj . Jesucristo lovin ma malala liji .
62003006	Mpes nun so con̈có na , ma malala lojí nun . Nun malala nyuca lojí na , nun lovin ma nusin tjiꞌyüsa pjacj Jesucristo cuscú . Nun jupj jomicapan tulucj .
62003007	Natjampan , nepénowa ca la ntsawilicj nun jilal . Ma mponé yupj javelepj . Nun ꞌüsüs lojí na Dios jos jin , ꞌüsüs way nun Dios lal Jesucristo jinwá . Jesucristo lovin ꞌüsüs liji Dios jos jin . Po ꞌüsüs way jupj Dios lal .
62003008	Lovin malala lojí na , diablo tsꞌuyupj nun . Diablo mopꞌiyá malala nyuca la tjiji jupj . Mopꞌin Dios Jatjam tjacꞌ nosis ntꞌa . Jupj la tjiji diablo ma polel liji jupj jos jin .
62003009	Dios tsꞌuyupj Dios jinwá , yupj jupj tsꞌuyupj mpes ; nin mpes ma newa malala lajay . Dios yupj jis Papay , mpes yupj ma polel malala lajay .
62003010	Mpes selecj cupj pjacj ne Dios tsꞌuyupj . Selecj pjacj ne diablo tsꞌuyupj . Pülücj ma ꞌüsüs quelel lajay Dios tjevelá . Pülücj ma quelel la sajay yupj sejatjampan . Mpes selecj Dios tsꞌuyupj tulucj yupj .
62003011	Dios jos cupj quelel la sijicj cupj qjuis catjampan . Nasa toponé Jesucristo poꞌó . Nin tepyala na , niná solejetsja nun . Janmacj solejetsja .
62003012	Dios ma jos Caín jinwá lijicj cupj . Caín lovin la tjiji diablo jostsja jin . Jupj tjiꞌyüꞌna jupj tsüipe . ¿ ꞌOnintsja ne tjiꞌyüꞌna ? Jupj tsüipe janmacj la tjiji Dios jostsja jin . Caín janmacj la tjiji diablo jostsja . Nin mpes Caín po ma jostsja jupj tsüipe la tjijá .
62003013	Mpes ma nujola tꞌas . Gente ma wa ca jisas nsem nun lojí .
62003014	Cupj selecj cupj ca mpatjaquecj Dios lal lovin . Yas nam tecyaꞌlequecj jinwatsja cupj Dios lal . Quina quelel la sijicj cupj qjuis catjampan , mpes selecj cupj ca mpatjaquecj Dios lal . Nepénowa ma quelel la sajay yupj sejatjampan , mpes yupj tecyaꞌlin̈ jinwá Dios lal custjay .
62003015	Nepénowa po yola yupj sejatjampan malala yupj . Yupj po ma jisas yupj . Gente jaꞌünan jinwá yupj . Nun solejé gente jaꞌünan ma lajay Dios jos jinwá . Moꞌm ca ma mpatjam yupj Dios lal .
62003016	Gente quelel la sajay na la pꞌa wa , nin lajay Jesucristo la tjiji jinwá . Jesucristo po quelel la qjuis tjiji . Jupj tepeꞌe cupj mpes . Jupj jos nin pꞌiyá quelel la sijicj qjuis catjampan .
62003017	Ca nacj pjü toꞌá pjü nujisas . Ca nacj nun sejatjam ma tyaꞌa pjü jos . Nun ma quelel so pꞌoꞌsá , tꞌücꞌ way ma quelel lojí Dios .
62003018	Mopꞌin ma nin la müjí nun . Ca nacj nun welé nun quelel la sojí nun sejatjampan . Mopꞌin ma jis capj pꞌoꞌsá . Mpes yupj ma salejepj ncu tꞌücꞌ way quelel la sojí . ¡ Jis capj mpꞌaꞌsá ! Mpes ca jus nlayecj tꞌücꞌ way quelel la sojí .
62003019	Nin la tjijicj na , tꞌücꞌ way ca jus nlayecj cupj lijicj Dios tjevelá . Jupj tjevelá tꞌücꞌ way . Nin la tjijicj na , ma ca qjuis maycas Dios lal .
62003020	Nenéyawa cupj qjuiyola malala cupj . Pꞌa gente quelel lijicj mpes , ma ca nin qjuiyola ncupj . Dios po selé cupj qjuisin poꞌó ; pjü selé jupj , mpes po ma nin nujola tꞌas nun malala . Jupj selé cupj jupj tsꞌuyupj .
62003021	Cupj ma nin qjuiyola cupj malala , ma lecj meyacj ncupj Dios lal .
62003022	Nin mpes , Dios lal le monacj na , jupj qjuesé ꞌaya pjü qjuisas . Cupj lijicj pjü jupj tjijyüꞌtá , ne nin . Cupj lijicj mpes ꞌücj jos jupj .
62003023	Ca mpac tsjan tjijyüꞌta jupj . Jupj tjijyüꞌta cupj mponecj jupj Jatjam poꞌó . Jupj tjijyüꞌta wa cupj ca quelel lis mijicj cupj qjuis catjampan . Jesucristo nin pꞌiyá qjuis tjijyüꞌta .
62003024	Dios tjijyüꞌta la tjüjí na , solejé nun so con̈có Dios , solejé Dios nucopj cyon̈ca wa nun . Dios jupj Cjües qjuis tjeꞌyaya . Jupj Cjües mpes wa selecj Dios qjuis capj cyon̈ca .
62004001	Natjampan , gente pülücj javelepj yupj jatatj Dios Cjües . Ma ca mponé pjü way javelepj . Nepénowa la tsuwil . Mpes nusin tjüꞌüsüs ncu tꞌücꞌ way Dios mpes javelepj yupj . Pülücj nosis casá lyawun̈ , javelepj yupj pꞌiyá profetapan . Yupj sin popa nepenowá profetapan tulucj , Dios mpes javelepj tulucj .
62004002	Nun ca jus nlayé pjacj Dios Cjües jatatj . Yupj javelepj Jesucristo tjacꞌ nosis ntꞌa , yom tepyala jupj . Yupj nin javelepj na , Dios Cjües jatatj yupj .
62004003	Dios Cjües ma jatatj ca jus nlayé wa nun . Yupj javelepj Jesucristo ma tjacꞌ nosis ntꞌa , javelepj yom tepyala tulucj . Yupj jin javelepj na , ma jatatj Dios Cjües . Yupj jatatj Jesucristo enemigo cjües . Nun solejetsja Jesucristo enemigo cjües ncuwim . Nasa nin tepyala niná . Nosis ntꞌa wine quinam .
62004004	Nun Dios gente . Nun más püné Jesucristo enemigo cjües jatatj jilal . Dios wine nun jilal . Diablo wine yupj jilal . Mopꞌin Dios más püné diablo lal . Mpes más püné nun yupj jilal .
62004005	Jesucristo enemigo cjües jatatj ma lajay Dios tjijyüꞌtá . Mpes ma javelepj Dios jos jin . Yupj pꞌiyá yola jin javelepj . Dios ma jisas ma wa lajay Dios tjijyüꞌtá . Yupj nin lajay Jesucristo enemigo cjües jatatj jin javelepj .
62004006	Mopꞌin cupj Dios jutsꞌaꞌá . Cupj lijicj Dios tjijyüꞌtá . Dios jomicapan nin lajay cupj jyüꞌtücj . Mpes cupj selecj Dios Cjües jatatj yupj . Dios ma jisas ma lajay cupj jyüꞌtücj . Mpes cupj selecj Jesucristo enemigo cjües jatatj yupj .
62004007	Natjampan , quelel lis müjí pjü way nun sejatjampan . Dios mpes quelel la sijicj . Quelel la sijicj na , cupj Dios jomicapan , cupj Dios tsꞌuyupan ꞌotsꞌipj .
62004008	Nepénowa ma quelel la sajay la pꞌa wa . Mpes yupj ma sa con̈ Dios . Dios pjü way quelel la siji lovin . Nin tulucj yupj . Yupj ma quelel la sajay la pꞌa . Mpes ma sa con̈ Dios .
62004009	Cupj selecj Dios quelel la qjuisiji cupj . Jupj pjaní way popa pꞌin . Jas tjejyama jupj Jatjam pjaní nosis ntꞌa la mas , ca cupj mpatjaquecj jupj la tjiji mpes .
62004010	Mpes qjuisin ꞌyüsa Dios pasal quelel la qjuis tjiji . Tꞌücꞌ way cupj ma quelel lijictsja Dios . Jupj pasal quelel la qjuis tjiji cupj . ¿ ꞌOyn la tjiji jupj quelel la qjuis tjiji mpes ? Jupj Jatjam jas tjejyama nosis ntꞌa . Cus tyüla jupj , gente pjü malala la tjajay mpes . Niná pyonecj na , Dios perdonar la qjuisiji malala nyuca la tjijicj .
62004011	Natjampan , tꞌücꞌ way Dios quelel la qjuisiji . Mpes más ꞌücj nun quelel lis müjí nun sejatjampan .
62004012	Gente lovin ma jus tjunuc Dios . Nin pꞌin cupj selecj Dios qjuis capj cyon̈ca qjuis catjampan quelel la sijicj na . Qjuis catjampan quelel la sijicj na , tꞌücꞌ way cupj lijicj Dios jos jinwá .
62004013	Dios jupj Cjües qjuis tjeꞌyaya . Jupj Cjües mpes cupj selecj Dios qjuis capj cyon̈ca , selecj cupj se con̈cocj jupj .
62004014	Cupj selecj qjuis Papay jas tjejyama jupj Jatjam nosis ntꞌa . Cupj jus tjinyucucj . Jupj Jatjam la tjiji gente ꞌücj ca mpatjaquecj Dios lal . Cupj nin velecj gente jilal nin tepyalá .
62004015	Jesucristo Dios Jatjam jupj . Gente niná javelepj na la pꞌa jilal , Dios jis capj cyon̈ca ; yupj sa con̈ wa jupj .
62004016	Tꞌücꞌ way cupj selecj Dios quelel la qjuisiji . Niná pyonecj . Dios pjü way quelel la siji lovin . Gente quelel lajay na Dios , quelel la sajay na yupj sejatjampan ꞌotsꞌipj , yupj sa con̈ Dios ; Dios jis capj cyon̈ca wa yupj .
62004017	Cupj quelel lijicj na Dios , quelel lijicj na qjuis catjampan ꞌotsꞌipj , tꞌücꞌ way nin lijicj Dios jos jin . Jesucristo jinwá lijicj cupj nosis ntꞌa , mpes ma ca lecj meyacj jupj lal jupj tjacꞌ na . Nin jawas jupj tjacꞌ na , jupj ca mveles ncu ꞌüsüs la tjajay pjü .
62004018	Quelel lijicj na Dios , quelel la sijicj na qjuis catjampan ꞌotsꞌipj , ma lecj meyacj Dios lal . Cupj selecj Dios ma ca qjuis capj ntülüs , ne ma lecj jeyacj . Ma quelel lijicj Dios , ma wa quelel la sijicj qjuis catjampan , cupj lecj meyacj ca Dios lal .
62004019	Dios mwalá way quelel la qjuis tjíjitsja cupj . Mpes quina cupj quelel lijicj jupj , quelel la sijicj wa qjuis catjampan .
62004020	Nun popa pjaní vele jupj quelel liji Dios ca nacj . Newa ma jos jupj jatjam ; jola jupj jatjam malala . Ma jos jupj jatjam , mpes cupj selecj li tsuwíletsja jupj . Jupj ma quelel liji Dios . Jupj si nucú jatjam , mopꞌin ma quelel liji jupj . Nin mpes cupj selecj jupj ma wa quelel liji Dios ; jupj lovin ma jus tjinyuca jupj .
62004021	Mpes Dios qjuis wala tjevele : “ Nun quelel la nojí . Mpes quelel lis müjí wa nun sejatjampan . ”
62005001	Dios jas tjejyama Jesucristá , jis capj la pꞌacj gentas . Nun popa pjaní niná tepyona na , jupj Dios popa . Nun popa pjaní quelel liji na qjuis Papay , quelel la siji wa Dios popa .
62005002	Mpes cupj Dios quelel la tjijicj na , cupj selecj wa quelel la sijicj Dios tsꞌuyupan . Dios tjijyüꞌta jin la tjijicj na , selecj wa niná .
62005003	Nin lijicj na Dios tjijyüꞌtá , cupj selecj quelel lijicj jupj . Costa way tulucj nin lijicj Dios tjijyüꞌtá ;
62005004	cupj Dios tsꞌuyupan , ne nin . Mpes cupj más noypan qjuis tepyala Dios ma jisas jilal . Cupj tepyonecj Jesucristo Dios Jatjam . Mpes más noypan cupj Dios ma jisas jilal .
62005005	Tꞌücꞌ way Jesucristo Dios Jatjam . Gente niná japon más noypan se palá Dios ma jisas jilal .
62005006	Dios jas tjejyama Jesucristo , gente jis capj la pꞌacj . Selecj jupj niná , püna tepyalá mpes , jupj bautizar tepyala na . Selecj wa jupj niná , püna tepyalá mpes , jupj cruz poꞌó tjovalapj na . Dios Cjües nin vele jupj niná Dios jas tjejyamá . Dios Cjües vele tꞌücꞌ way .
62005007	Contꞌe tsjun poꞌo nin javelepj Jesucristo mpes . Contꞌe sin popé Dios pjaní , Jesucristo pjaní , Dios Cjües pjaní . Yuwal nin javelepj .
62005008	Contꞌe mpes wa nosis ntꞌa selecj wa niná Jesucristo poꞌó . Selecj Dios Cjües mpes . Selecj püna tepyalá mpes jupj bautizar tepyala na . Selecj püna tepyalá mpes jupj cruz poꞌó tjovalapj na . Yupj cóntꞌeya mpes selecj Jesucristo tjacꞌ gente ca mpatjam la tjiji .
62005009	Selecj Dios jas tjejyama Jesucristo , gente jis capj la pꞌacj . Dios nin tjevele . Niyom nin tjowelepj yupj tjunuc mpes , tjepjyacan̈ mpes wa ; pyonecj yupj tjowelepj . Mopꞌin Dios velá más ꞌüsüs . Lovin tꞌücꞌ vele . Mpes selecj Jesucristo tjacꞌ gente jis capj la pꞌacj .
62005010	Nepénowa japon Dios Jatjam poꞌó . Mpes yupj jisas Dios tjevelá . Mopꞌin la pꞌa ma japon Dios tjevelá jupj Jatjam poꞌó . Yupj yola Dios li tsuwíletsja .
62005011	Napj pyac Dios tjevelá . Jupj tjevele cupj lovin ca mpatjaquecj jupj lal , nin la tjiji jupj . Lovin ca mpatjaquecj jupj lal jupj Jatjam la tjiji mpes .
62005012	Pülücj po jisas Dios Jatjam . Mpes lovin ca mpatjam yupj . Pülücj ma jisas Dios Jatjam . Mpes yupj lovin ma ca mpatjam .
62005013	Nun poné Dios Jatjam poꞌó . Napj najas nun jus nlayé lovin ca mpatjaqué Dios lal toponé mpes . Mpes pjü way niná tepyac nun mpes .
62005014	Cupj le monacj Dios lal . Ma lecj meyacj le monacj jupj lal . Dios jinwá qjuiyola na , selecj jupj ca mpjacam pjü way cupj le monacj .
62005015	Niswa velé , cupj selecj Dios ca mpjacam pjü way cupj le monacj jupj lal . Mpes selecj wa Dios ca la mijis pjü way cupj le monacj .
62005016	Nenéyawa nun sejatjampan malala nyuca lajay , mopꞌin ninana lajay mpes ma ncaꞌlin̈ ca yupj . Malala nyuca la tjajay tjunucú na , tjowelé Dios lal yupj mpes . Mpes ca mpatjam yupj , Dios ca la mijis . Pjaní way lajay mpes Dios lovin ca jola nsem . Nenéyawa ca nucú nepénowa nin lajay . Ma tjowelé Dios lal yupj mpes .
62005017	Gente malala nyuca lajay na , tꞌücꞌ way ninana lajay malala Dios lal . Mopꞌin pjaní way lajay mpes Dios lovin ca jola nsem . Nin lajay na , ma ca mpatjam lovin Dios lal .
62005018	Cupj selecj Dios tsꞌuyupj lovin ma quelel malala nyuca lajay . Dios Jatjam wine yupj jilal . Diablo ma polel malala nyuca liji yupj jilal . Mpes Dios tsꞌuyupj lovin ma quelel malala nyuca lajay .
62005019	Cupj selecj Dios tsꞌuyupan ncupj . Dios ma jisas , diablo mozopan yupj . Nin pꞌiyá yupj pjü .
62005020	Cupj selecj Dios Jatjam tjacꞌ . Qjuisin tjiꞌyüsa la tjiji Dios poꞌó . Mpes Dios tꞌücꞌ way poꞌo qjuisin tjiꞌyüsa quinam . Cupj se con̈cocj Dios , se con̈cocj wa jupj Jatjam . Jupj Jatjam Jesucristá . Jesucristo Dios tꞌücꞌ way jupj , ꞌüsüs way jupj . Lovin ca mpatjaquecj Dios lal jupj liji mpes .
62005021	Natjampan , quelel la müjí Dios tꞌücꞌ way . Pꞌa dios witjacj ma quelel lis müjí .
63001001	Napj coꞌmüy Dios tsꞌuyupj jilal Jesucristo mpes . Jipj quepj po ꞌüsüs way Dios lal . Papel niná pyac jipj mpes , jipj tsꞌuyupj mpes ꞌotsꞌipj . Tꞌücꞌ way napj po quelel la nusejay . Dios tsꞌuyupj salejepj tsjan tꞌücꞌ way . Yupj pjü way quelel la nusejay wa .
63001002	Cupj lijicj Jesucristo tjevelá . Jupj tjevelá tꞌücꞌ way . Lovin ca nin la mijicj Jesucristo tjevelá .
63001003	Dios cupj qjuis Papay . Jesucristo Dios Jatjam . Yupj ꞌüsüs ca la mijicj cupj mpes . Yupj ca qjuis capj mpꞌaꞌsacj , malala qjuesé palá na . Pjü mpes ma ca qjuiyola nsem , yupj nin ca la mijicj cupj mpes . Cupj lijicj Jesucristo tjevele jin , mpes ca nin la mijicj yupj cupj mpes . Jupj tjevelá tꞌücꞌ way . Cupj quelel la sijicj qjuis catjampan , mpes wa ca nin la mijicj cupj mpes .
63001004	Dios qjuis tjijyüꞌta cupj ca la mijicj jupj tjevelá . Napj jus nleytsja jipj tsꞌuyupj nepenowá nin lajay jupj tjevelá . Mpes po ꞌücj najastsja . Jupj tjevelá tꞌücꞌ way .
63001005	Quina ca mpac tsjan najas ca nin la mijin jipj . Dios qjuis tjijyüꞌta cupj ca quelel lis mijicj qjuis catjampan . Po quina way pꞌin qjuis tjijyüꞌta tulucj . Tsjay püna tjijyüꞌta . Nas tepyon na Dios lal , selentsja niná Dios tjijyüꞌtá .
63001006	Dios tjijyüꞌta jin lijicj na , quelel lijicj Dios . Jupj tjijyüꞌta cupj ca quelel lis mijicj qjuis catjampan . Püna , nas tepyon na pꞌin , jin tjiꞌyüsa jupj tjijyüꞌtá .
63001007	La tsuwilpan pülücj lyawun̈ nosis ntꞌa . Yupj javelepj Jesucristo ma tjacꞌ nosis ntꞌa , yom tepyala tulucj , nin javelepj . Yupj la tsuwil . Yupj Jesucristo enemigopan .
63001008	Pasal tjajama nun . Ma la müjí yupj jinwá . Nun po ꞌüsüs way la müjí Dios mpes . Dios ꞌüsüs ca la mijis nun mpes pꞌa jawasa . Mopꞌin ma ꞌüsüs ca la mijis la tsuwilpan mpes . Niswa velé , ma la müjí yupj jinwá . Mpes tꞌücꞌ way Dios po ꞌüsüs ca la mijis nun mpes pꞌa jawasa .
63001009	Nepénowa lovin lajay Jesucristo tjevelá . Mpes cupj qjuis Papay jis capj cyon̈ca . Jupj Jatjam jis capj cyon̈ca wa yupj . Gente la pꞌa way nin la jaytsja wa Jesucristo tjevelá . Mopꞌin nin lajay wa la pꞌa wa javelepj . Mpes Dios ma jis capj cyon̈ca yupj quinam .
63001010	Yupj ca ncul nun jis wa ntꞌa , nusin müꞌüsüs quelel la mijicj yupj . Mopꞌin ma tjowelé ꞌücj ca mpatjam nun jis wa ntꞌa . Jis lal tjowelé más ꞌücj len̈ way jil . Ma mvelé : “ ꞌÜsüs lowa ” .
63001011	“ ꞌÜsüs lowa ” welé na , jis capj pꞌoꞌsá malala nyuca lajay . Mpes ma nin mvelé , ne ma yupj jinwá nsem nun .
63001012	Pülücj quelel velé . Ma pjü quelel pyac la pꞌin . Po quelel jum jipj ntꞌa la veles . Po ꞌücj qjuisas ca mpalas neꞌaj jum na .
63001013	Jipj nyütsj po ꞌüsüs ꞌotsꞌipj Dios lal . Jupj tsꞌuyupj süs wa la tjajay .
64001001	Napj coꞌmüy Dios tsꞌuyupj jilal Jesucristo mpes . Gayo , napj najamica jipj . Tꞌücꞌ way po quelel la ꞌejay napj . Quina papel ca mpac jipj mpes .
64001002	Natjam , napj selé ꞌüsüs way jipj Dios lal . Najas lovin ma malala jyas nsem jipj . Najas wa lovin ꞌüsüs way pütꞌ jipj .
64001003	Qjuis catjampan nepénowa tjiquil , nawala tjowelepj jipj po ꞌüsüs lejay Dios vele jin . Niná tjowelepj na , po ꞌücj najas ntepalá . Jipj lovin lejay Dios vele jin . Jupj vele tꞌücꞌ way .
64001004	Natjampan nin lajay na , Dios vele jin , tꞌücꞌ way lovin tsjay ꞌücj najas ne palá . Jupj vele tꞌücꞌ way .
64001005	Jipj qjuis catjampan jis capj pꞌyacj na , po ꞌüsüs nyuca lejay Dios jos jinwá . Nepénowa lovin ma yus tjinyuc . Mopꞌin ꞌüsüs lejay yupj mpes . Tjiquil na , jis capj pꞌyacj . Po ꞌüsüs nyuca lejay .
64001006	Quiꞌá yupj tjowelepj qjuis catjampan jilal jipj po quelel la sajay . Lovin najas yupj jisas se ꞌan . Mpes ꞌücj ca mal pꞌa ntꞌa , ca tsjiꞌ la mijicj Dios mpes . Dios ꞌücj jos ca nsem jipj la tjejay mpes .
64001007	Yupj jil la veles la pꞌa jilal Jesucristo poꞌó . Yupj ma jisas Dios tsꞌuyupj tulucj jis capj japꞌacj yupj .
64001008	Mopꞌin cupj Dios tsꞌuyupj . Mpes Dios jos jis capj pꞌyaꞌsacj . Jis capj tjepꞌyaꞌsacj na , cupj tsjiꞌ lijicj yupj jilal Jesucristo mpes . Nin javelepj tꞌücꞌ way .
64001009	Nawajaꞌa papel tepyac napj , Dios tsꞌuyupj mpes neꞌaj . Newa Diótrefes ma liji napj velé jin . Jupj jos nun ma wa lojí napj velé jin . Jos nun lojí jupj vele pꞌin .
64001010	Nun ntꞌa tjum na , ca mvelé pjü jilal Diótrefes nin liji . La tsyawilí napj nin poꞌó . Pꞌa wa malala liji wa . Qjuis catjampan neꞌaj jil na , jupj ma jis capj pꞌyaꞌsa yupj . Mopꞌin nin , nepénowa neꞌaj quelel jis capj japꞌacj yupj . Mpes Diótrefes si jütüta yupj ma jis capj mpꞌaꞌsacj neꞌaj jiquil . Dios tsꞌuyupj ꞌa si mulú ntꞌa , jupj si jütüta jis capj japꞌacj lovin ma ncul niswá . Mpes nun ntꞌa tjum na , napj ca mvelé pjü jilal Diótrefes nin liji . Tsjay malala liji jupj .
64001011	Ma la mijin jipj Diótrefes jinwá . Napj najas jipj lovin ꞌüsüs nyuca lejay , gente ꞌüsüs nyuca lajay jinwá . Jipj selen ꞌüsüs nyuca lajay , yupj Dios jutsꞌaꞌá . Nin tulucj malala nyuca lajay . Yupj po ma sin tjiꞌyüsa pjacj ne Dios .
64001012	Jipj selen Demetrio po ꞌüsüs way jupj . Pjü javelepj po ꞌüsüs way jupj . Jupj nin liji Dios tjevelá , mpes jipj selen ꞌüsüs way jupj . Dios tjevelá tꞌücꞌ way . Napj wyala velé po ꞌüsüs way Demetrio . Jipj selen tꞌücꞌ way velé napj .
64001013	Pülücj quelel veletsja napj jipj lal . Pjü way ma quelel pyac la pꞌin .
64001014	Po ꞌin len̈ way quelel jum jipj ntꞌa la veles . Mpes ma pjü way pyac quinam .
64001015	Po najas ma jele nsem pjü mpes . Qjuis cajamicapan süs wa la tjajay jipj lal . Süs wa la mijin pjü qjuis cajamicapan neꞌaj .
65001001	Napj ne Judas , Jacobo jatjam napj . Jesucristo jomozo napj . Ninana napj pyac nun pjü way mpes , nun Dios tsꞌuyupan mpes . Dios la nu tꞌya . Jupj pajal quelel la nusiji nun . Jupj nu jyama nun , ca Jesucristo cus ncon̈có lovin .
65001002	Najas Dios ca pajal nucopj mpꞌaꞌsas , malala nu pyala na . Najas nun ma nujola nsem pjü mpes , jupj la numijis . Najas Dios pajal ca quelel la numijis lovin .
65001003	Mpülücpan , napj po quelel pyactsja popelses nun mpes . Dios la tjiji pjü way cupj ca ꞌücj mpatjaquecj jupj lal . Po quelel pyactsja napj niná poꞌó . Newa nin , ma ca mpac niná quinam . Napj nola Dios jos pꞌa poꞌo pyac quinam . Ninana ca mpac : po najas nun pajal tsjiꞌ lojí Jesucristo mpes . Mponé nun püna tepyonecj jupj poꞌó . Mvelé wa nun pꞌa jis lal nun poné niná . Ninana tepyonecj Dios sin tjiꞌyüsa lis tjiji jupj tsꞌuyupan . Tꞌücꞌ waytsja niná . Newa tꞌücꞌ niná .
65001004	Niyom nepénowa nun popé ma nin javelepj . Lyájasa pꞌin tjiquil yupj nun ntꞌa , ꞌa jis mulus neꞌaj nun jis lal . Mopꞌin malala yupj . Pajal püna profetapan tapac yupj sin poꞌó . Yupj tapac Dios ca jis capj ntülüs malala lajay mpes . Ninana noyomes ma jisas Dios . Yupj javelepj Dios ꞌücj perdonar la siji , mpes ꞌücj pajal malala nyuca lajay . Yupj javelepj tꞌücꞌ tulucj . Yupj jatsüpün Jesucristo pꞌin ꞌücj qjuisí jütüta . Yupj jatsüpün jupj cupj qjuis Jepa .
65001005	Nun solejé qjuis Jepa Dios jis capj tjepꞌyaꞌsa pjü israelpan püná . Jis capj tjepꞌyaꞌsa ꞌücj jis la winin Egipto mpe , neꞌaj malala tepyala mpes . Locopyaya nepénowa yupj sin popé ma topon Dios tjevelá . Ma topon , pjü way jis tjiꞌyüꞌna Dios . Pjü niná nun solejé . Napj najas niná nujola mpalas .
65001006	Nujola tapalas wa angelpan jis tepyala . Pajal püna angelpan nepénowa ma quelel jajütütsja Dios sin tjejyama ntꞌa . Yupj tjil Dios tjeꞌyaya tapatja mpe . Mpes Dios tsyuꞌpa si manuna yupj quinam , pajal püste ntꞌa . Neꞌaj tsyuꞌpa jatja lovin , jis capj tyüla nas . Tsꞌacꞌ pꞌa wa jis capj ntülüs yupj .
65001007	Nujola tapalas wa nun , Dios jis capj tyüla wa Sodoma poꞌo tapatja , Gomorra moꞌo tapatja nin pꞌiyá , neꞌaj pꞌin tapatja nin pꞌiyá . Yupj malala la tjajay ángel malalapan jinwá . Niyom neꞌaj tjamanun niyom pꞌa wa . Ma jisastsja nequem . Nequem pꞌa nequem jis lal tjelyawun̈ . Ma jisastsja niyom . Pajal malala quelel lajaytsja . Yupj lajaytsja pjü gente lajay jin tulucj . Dios jis capj tyüla . Nin jis tepyala yupj , mpes cupj jus nlayecj jupj jis capj tyüla malala nyuca lajay . Jis müꞌümüs ca lovin .
65001008	Ninana noyomes nun mpe , nin pꞌiyá lajay , Sodoma poꞌo tapatja la tjajay jinwá . Yupj javelepj Dios la tjiji yupj malala tjunuc püste na . Javelepj Dios sin tjiꞌyüsa la tjiji ꞌücj malala lajay . Tꞌücꞌ way pajal malala nyuca lajay jis pꞌüy lal . Ma jisas pꞌa wa se jütütj yupj . Malala javelepj wa tsjun poꞌo patja mpes .
65001009	Yupj noypan tulucj , mopꞌin nin javelepj . Ángel más püné ma malala vele yupj jinwá . Ángel más püné Miguel ló . Tꞌücꞌ way jupj püné , newa ma malala vele pꞌa poꞌó . Moisés tepeꞌe na , diablo jostsja Moisés jüpꞌüy . “ Ma polel lo tꞌas ” , tjevele Miguel . Miguel ma jas tjevele diablo poꞌó . Ma malala tjevele diablo poꞌó . Niná tjevele pꞌin : “ Najas qjuis Jepa Dios cyapj velele ” , nin tjevele jupj .
65001010	Niyom nepénowa nun ntꞌa patja , pajal malala javelepj ma sin ꞌyüsa poꞌó . Animalpan sin ꞌyüsa , ninana sin ꞌyüsa niná . Animalpan jinwá yupj , ma yola yupj . Yupj sin ꞌyüsa yupj quelel malala nyuca lajay mpes . Ninana quelel lajay mpes ca Dios jis capj ntülüs .
65001011	Malala ca jis mpalas yupj . Caín püna la tjiji jinwá lajay yupj . Yupj pülücj jisas tꞌemel . Nin mpes yupj quelel lajay Balaam la tjiji jinwá püná . Ma quelel lajay Dios jyüꞌta jinwá . Coré la tjiji jinwá lajay yupj . Pajal püna Coré ma quelel líjitsja Dios tjijyüꞌtá ; yupj nin wa . Mpes pjü malala ca jis mpalas wa yupj , Coré pjü malala tepyala jinwá .
65001012	Niná noyomes jalá wa nun jis lal , ꞌa nu myula na Dios mpes . Yupj malala lajay mpes , la pꞌa wa yola nun malala wa . Nun quelel ꞌüsüs lojí ; mopꞌin yupj pajal malala . Yupj ma se mayca malala lajay mpes . Pajal yola yupj pꞌiyá mpes . Ma yola la pꞌa mpes . Niná noyomes mol ma jive jinwá yupj . Mol niná lüpjǘ lal jama , nin pꞌin . Niná noyomes sine lejen̈ ma vyala jinwá yupj ꞌotsꞌipj . Sine lejen̈ tecyaꞌlin̈ jinwá yupj , jis tsꞌil topocj jinwá . Yupj ma polel lajay ꞌüsüs .
65001013	Niná noyomes po quelel malala lajay . Mar pajal lo pjetsꞌepjetsꞌe jinwá yupj . Mar pajal lo pjetsꞌepjetsꞌe na , te way pꞌyoya jupj ꞌüsǘ la ntꞌa . Nin pꞌiyá niná noyomes . La pꞌa ꞌücj januc yupj malala lajay . Ma quelel ꞌüsüs lajay Dios jos jin , mpes ma polel sin ꞌyüsa lajay la pꞌa wa Dios mpes . Yupj pjulacj palá tinca jinwá . Dios nasa ꞌücj la tjiji caꞌaj jis capj la tül . Neꞌaj pajal püste lovin .
65001014	Pajal püna Enoc tjevele Dios mpes . Tjevele ca nin jis mpalas niná noyomes . Enoc pajal püna tüpüꞌü . Adán yom mwalá waytsja . Adán tsꞌuyupj jis tsꞌuyupj jis tjamanun watsja . Yupj jis tsꞌuyupj noypan jis tepyala na , yupj pꞌiyá jis tsꞌuyupj tjamanun . La siete nin tepyala na Adán mpe , tjemyaꞌna wa Enoc . Enoc tjevele : “ Tꞌücꞌ way qjuis Jepa Dios ncuwim jupj angelpan pajal pülücj jis lal , yupj ne jupj jutsꞌaꞌá .
65001015	Dios pꞌiyá ca mveles ncu gente ꞌüsüs la tjajay . Ca mveles wa ncu malala la tjajay . Jupj ca mveles Dios ma jisas tꞌücꞌ way malala la tjajay , mpes jupj ca jis capj ntülüs yupj . Yupj lajaytsja malálatsja pajal jupj lal . Jupj ca mveles niná noyomes malala tjowelepj jupj poꞌó , yupj jupj ma jisas mpes ” , nin tjevele Enoc .
65001016	Niná noyomes jatꞌ javelepj lovin . Mopꞌin javelepj pꞌa poꞌó . Yupj quelel malala lajay , ne nin lajay . Yupj jisas mpes pꞌin nin lajay . Yupj javelepj la pꞌa jis lal yupj pꞌiyá pajal ꞌüsüs . Yupj javelepj la pꞌa wa ꞌüsüs ꞌotsꞌipj ; ma tꞌücꞌ way yola la pꞌa ꞌüsüs , jisas yupj ca jis capj mpꞌaꞌsacj la pꞌin , mpes nin javelepj yupj .
65001017	Natjampan , po ma malala la müjí yupj lajay jinwá . Nujola tapalas apostolpan tjowelepj nun jis lal . Yupj sa con̈tsja qjuis Jepa Jesucristo .
65001018	Apostolpan tjowelepj nun jis lal : “ Pꞌa jawas nepénowa ca la mpjütsꞌünücj nun poné poꞌó . Yupj ma ca quelel la mijicj Dios jos jinwá . Yupj ca la mijicj yupj pꞌin jisas jin . Nin ca la mijicj Jesucristo jacꞌ na ” , nin tjowelepj apostolpan .
65001019	Niná noyomes malala javelepj , mpes Dios tsꞌuyupan ma pjü nin pꞌiyá yola quinam . Niná noyomes gente jinwá lajay la pꞌin . Dios Cjües len̈ yupj jisas moꞌó .
65001020	Natjampan , po ma yupj jinwá la müjí . Lovin jis capj mpꞌaꞌsá nun popé , yupj ca ꞌücj la mijicj Dios jos jinwá . Nun nasa nusin tjiꞌyüsa Jesucristo mpes , mponé niná lovin . Pajal ꞌüsüs way niná . Nun ca mvelé Dios lal lovin . Nun welé na Dios lal , nin ca mvelé jupj Cjües jos jin .
65001021	Nun solejé Jesucristo nucopj pꞌyaꞌsa , jupj ne cupj qjuis Jepa Püné . Jupj jola nun mpes . Jupj ca la mijis nun ca mpatjaqué lovin Dios lal . Quina newa potjaqué quiꞌá . Quina lu nucú jupj ca nin la mijis nun mpes . Lu nucú na , ca nin la müjí Dios jos jinwá . Mpes Dios ca ꞌüsüs la mijis nun mpes , jupj quelel la nusiji mpes .
65001022	Nepénowa sey cꞌa ; jis capj mpꞌaꞌsá mponecj yupj .
65001023	Nepénowa malala quelel lajay wa yupj . Pajal tsjiꞌ la müjí nun , ca len̈ way jis müꞌüꞌsüs yupj . Ma ꞌüsüs lajay , ca mpen̈ yupj . Pꞌa witjacj nasa pajal malala nyuca lajay yupj . Jis capj mpꞌaꞌsá ma ca malala la mijicj quinam . Pajal ꞌin tjajama nun , ma ca quelel malala la müjí yupj jinwá . Locj meyá nsem malala lajay mpes . Ma ca nujos nsem yupj nin lajay .
65001024	Dios ꞌücj nucopj pꞌyaꞌsa nun ma malala lojí . Mpes jupj ca ꞌücj mveles nun ma malala . Nin ca mveles , jupj wolapꞌaꞌa lüjüqué na . Nin mpes nun ca pajal ꞌücj nujisas nsem . Jupj pajal ꞌüsüs . Jupj pjaní pꞌin Dios . Jupj la tjiji cupj ꞌücj ca mpatjaquecj jupj lal , qjuis Jepa Jesucristo mpes . Najas ca pjü mvelecj Dios pajal ꞌüsüs . Najas jupj Jepa nsem pjü way mpes . Najas jupj ca pajal püné nsem , ca jupj pjü müjüꞌtüs . Jupj nin pꞌiyatsja lovin . Najas ca nin nsem quinam . Najas wa ca nin nsem lovin . Amén .
65001025	
66001001	Ninana tepyac nin pꞌiyá Jesucristo nin tjiꞌyüsa la tjiji . Niná Dios jas tjiꞌyüsa la tjiji Jesucristo lal mwalá way pꞌin . Jupj jostsja Jesucristo sin müꞌüꞌsüs la mijis jomozopan tsjan niná ca len̈ way mpalas . Tꞌücꞌ way ca nin mpalas jupj tjevele jin . Nin mpes Jesucristo jas tjejyama jupj ángel napj ntꞌa , nin ꞌyüsa la mijis niná . Napj ne Jesucristo jomozo . Juan nlá napj . Dios Jesucristo jas tjejyama nosis ntꞌa qjuis capj la pꞌacj .
66001002	Napj tjapjacas Dios tjevelá . Napj tjinyuc Jesucristo tꞌücꞌ way tjevele Dios poꞌó . Pues pjü tjapjacas , pjü way tjinyuc , niná tepyac napj papel casaꞌá .
66001003	Ninana papel vele pꞌa jawasa pyalá . Dios nin tjiꞌyüsa la tjiji ca nin mpalas . Pjaní nun popé moꞌo vele niná popelses la pꞌa jis la pjac , pajal ca ꞌüsüs nsem niná jupj mpes . Nin pꞌiyá ca nsem papel niná moꞌo vele pjyacan̈ jis lal . Yupj lajay wa ninana velá , pajal ꞌüsüs ca nsem yupj mpes catsj wa . Len̈ way ca mpalas papel niná vele jin , mpes nin .
66001004	Napj ne Juan . Nun Dios tsꞌuyupj Asia moꞌo potjaqué , nun mpes papel pyac . Nun ꞌa nusí mulú ntꞌa siéteya sin popé nun . Najas Dios ca pajal ꞌüsüs la mijis nun mpes . Najas nun ꞌüsüs potjaqué ca la mijis jupj . Dios püꞌü lovin . Quina püꞌü , püna pꞌin pǘꞌütsja , lovin ca mpüꞌüm jupj . Dios Cjües lovin jupj wolapꞌaꞌa jáꞌasa jupj jyüꞌta ntꞌa . Jis qjues siéteya jinwá jupj , pajal ꞌüsüs liji mpes . Najas jupj ca ꞌüsüs la mijis wa nun mpes . Najas wa jupj ca la mijis nun ma nujola nsem pjü mpes .
66001005	Najas Jesucristo ca la mijis wa niná nun mpes . Jesucristo lovin tꞌücꞌ way vele Dios mpes . Jupj vele jupj selé . Jupj mwalá way jas tjijyünsá tecyaꞌlin̈ sin popé . Jupj ne Jepa pjü jepapan jis lal nosis casá . Jupj quelel la qjuisíjitsja ncupj . Jupj ꞌos mpes ꞌüsüs qjuis tepyala Dios lal . Jupj mpes Dios perdonar la qjuis tjiji malala la tjijicj .
66001006	Jupj la qjuis tjiji jepapan wa ncupj . Cupj sacerdotepan la qjuis tjiji wa , ca ꞌücj tsjiꞌ la mijicj jupj Popay Dios mpes . Najas nun pjü solejé jupj pajal ꞌüsüs , pajal püné wa . Najas wa jupj pjü si jütüta lovin . Najas ca nin nsem .
66001007	Jus tjalayé molon lal jacꞌ jupj . Pjü ca nucucj jupj . Jesucristo ꞌatsjac , tjüꞌünan , jus nucucj wa ca yupj . Pjü gente nosis casaꞌá pajal ca la mpuyucj jus tjunuc na . Nin ca nsem tꞌücꞌ way .
66001008	Qjuis Jepa Dios vele : “ Napj lovin püꞌüs , pjü way ꞌücj lejay ” . Nin vele jupj . Qjuis Jepa Dios püꞌü newa . Püꞌü jupj quinam . Tüpüꞌü püná . Lovin ca mpüꞌüm . Pjü ꞌücj liji jupj .
66001009	Napj ne Juan , nun jis pülücj napj Jesucristo mpes . Malala nyuca ntepalá wa napj , Jesucristo se con̈ mpes , nun jinwá . Jesucristo ni jütüta napj , nun nu jyüꞌta jinwá . Malala ntepalá na , newa ꞌüsüs la tjejay Dios jos jin . Nin pꞌiyá nun jis lal . Jepapan ncapj tül Dios mpes tjevelé mpes . Napj tjevelé Dios tjevelá . Napj tjevelé wa Jesucristo qjuisin ꞌyüsa la tjijá . Jepapan ma jisastsja tjevelé , mpes nin tjajam Patmos ntꞌa la pütꞌüs . Ma polel jum quinam . Patmos ꞌamá ntꞌa ꞌüsǘ tꞌasiyú püꞌü .
66001010	Domingo jyawca na qjuis Jepa Jesucristo mpes ꞌa qjuisí mulú . Domingo pjaní tjejyawca na , pajal ꞌücj najastsja Dios mpes . Dios Cjües ꞌücj véletsja napj lal , ne napj nepé tjapjacas la cjüipepé vele jin tjapjacastsja . Pajal yümücj tjevele trompeta la tjipjyusa jinwá .
66001011	Tjevele : “ Pjü jipj nyuc tepyaca jipj . Tepyac na , jas majaman popelses Dios tsꞌuyupj ntꞌa Asia moꞌó . Yupj ꞌa si mulú ntꞌa siéteya sin popé yupj . Yupj ꞌa si mulú ntꞌa Efeso poꞌó , Esmirna poꞌó ꞌotsꞌipj , Pérgamo poꞌó ꞌotsꞌipj , Tiatira poꞌó ꞌotsꞌipj , Sardis poꞌó ꞌotsꞌipj , Filadelfia poꞌó ꞌotsꞌipj , Laodicea poꞌó ꞌotsꞌipj . ” Nin tjevele tjapjacas .
66001012	Napj la nujuyus , tjinyuc pjacj véletsja napj lal . Yam casá lejen̈ tjinyuc napj , yam mpes tjejyawca . Siéteya lejen̈tsja neꞌaj yam casá lejen̈ .
66001013	Neꞌaj ton̈ca watsja yom pjaní , más ꞌüsüstsja jupj yom lal . Yam casaꞌá lejen̈ culupwen ntꞌa tón̈catsja yomen . Jupj pülül ꞌüsüs sa capyatsja , yom püné jinwá . Jas quip pajal cámpatsja . Faja jos suna tsúꞌpatsja , jupj faja órotsja .
66001014	Jupj tsꞌüil pje waytsja pajal , oveja tsꞌüil pje way jinwatsja . Lüpj tjive jinwá pje waytsja . Jupj jun ꞌawa wolaqué jinwatsja .
66001015	Jupj tsjom se jáwcatsja , bronce jinwá , bronce ꞌyawa tepyala na ꞌawa moꞌó . Jupj nepé tjevele na , ꞌüsǘ püné jama jinwá pjactsja , yümücj pjactsja .
66001016	Siéteya pjul witjacj mos ntꞌa tjatja , liꞌinyampe mos . Jupj tjevele na , polomay pjoye pjeꞌá tjacꞌ tjinyuc la mpe . Wala manas pjoye jupj polomay . Ninana yomen wola tjejyawca lotsꞌacꞌ way jyawca jinwá , culupwen ntꞌa jáꞌasa na .
66001017	Napj jus tjinyuc na , ncapj tꞌyaja , ntitülǘ jupj tsjom ntꞌa , ntipüꞌí jinwá . Mpes jupj mos liꞌinyampe napj capá ntꞌa la tjeꞌyotꞌa jupj , tjevele napj lal : “ Po ma lecj tjeyá . Napj ne mwalatsja pjü jis lal . Napj locopyaya wa pjü jis lal .
66001018	Napj püꞌüs newá . Ntipüꞌí , newa püꞌüs . Napj ꞌücj lejay gente ma cyaꞌlin̈ . ꞌÜcj wa lejay ma neꞌaj patja , tecyaꞌlin̈ patja ntꞌa .
66001019	Pjü nucun mpaquen . Mpaquen quina pyalá . Mpaquen wa locopyaya pyalá .
66001020	Pjul siéteya tjinyuc jipj namas liꞌinyampé . Tjinyuc wa yam casá lejen̈ , siéteya waytsja tjinyuc . Oro waytsja yupj . Pjul tulucj niná tꞌücꞌ way , ma tꞌücꞌ way yomicj casá lejen̈ wa . Quina ca jin müꞌüsüs la mejay tsjan niná tꞌücꞌ way . Pjul siéteya pastorpan yupj . Tsjiꞌ lajay yupj Dios mpes Dios tsꞌuyupj ꞌa si mulú ntꞌa , Dios tsꞌuyupj ꞌa si mulú ntꞌa siéteya way yupj . Yam casá lejen̈ siéteya yupj , yupj Dios tsꞌuyupj Asia moꞌó . Dios tsꞌuyupj ꞌa si mulú ntꞌa siéteya sin popé yupj ” , nin tjevele jupj napj lal .
66002001	Ninana jupj tjevelá : “ Jipj ca papel mpaquen , jas majaman pastor ntꞌa , Efeso ntꞌa tsjiꞌ liji lal . Tepyaca jipj napj mpes : Napj pjü Dios tsꞌuyupj ntꞌa winis , nucopj cyon̈ . Yupj ꞌa si mulú ntꞌa siéteya sin popé yupj . Napj tyatj pastorpan namas liꞌinyampé . Nin quelel velé jipj lal :
66002002	Napj selé jipj ꞌüsüs lejay . Yümücj tsjiꞌ la tjejay jipj . Napj selé jipj newa ꞌüsüs la tjejay malala ꞌe tepalá na . Ma jyas malala nyuca lajay ꞌa si mulú nun lal . Nepénowa la tsawil jipj ntꞌa , tjowelepj apostolpan yupj . Jipj la tepyal , tjinyuc ncu tꞌücꞌ way apostolpan yupj . Mpes jus nley apostolpan tulucj yupj .
66002003	Malala ꞌe tepalá jipj napj nin poꞌo pyon mpes . Newa ꞌüsüs la tjejay napj najas jinwá . Newa quelel nin lejay jipj ; lovin ma jéletsja ma quelel nin lejay quinam .
66002004	ꞌÜsüs niná , mopꞌin nin , ma pjü way ꞌüsüs lejay napj lal . Jipj ma pajal quelel la nejay quinam , püna quelel la ntjejay jinwá . Malala napj lal niná .
66002005	Jele tapalas püna pajal quelel la nejaytsja . Jele tapalas ma nin lejay quinam . Jele pjucj tapalas ca nin la mijin napj najas jinwá quinam . ꞌÜsüs la mijin niswá , püna la tjejay jinwá . Ma lejay niná , napj ca cyapj ntül . Napj ca la mejay Dios tsꞌuyupj ma ca ꞌa jis mulus jipj pütꞌ ntꞌa .
66002006	Pjaní lejay ꞌüsüs napj lal . Jipj ma jyas nicolaitapan lajay . Napj nin pꞌiyá , po ma najas yupj lajay .
66002007	Najas pjü tjapjaꞌaqué , pjü nusin tjüꞌüsüs napj tjevelé . Ninana vele Dios Cjües Dios tsꞌuyupj pjü way jis lal . Nin la tjajay na napj tjevelé jin , napj ca jis maꞌayá nlajacj wolas yo popé , jupj wolas ꞌücj la pütꞌüs liji . Yo niná Dios sine ntꞌa ton̈ca . Pajal ꞌüsüs neꞌaj ” , nin tjevele Jesucristo Efeso ntꞌa ꞌa jis tjimyula jis lal .
66002008	Ninana jupj tjevelá : “ Jipj ca papel mpaquen , jas majaman pastor ntꞌa Esmirna ntꞌa tsjiꞌ liji lal . Tepyaca niná napj mpes : Napj mwalá way pjü jis lal . Napj locopyaya wa pjü jis lal . Napj ntipüꞌí , quina püꞌüs niswá .
66002009	Napj selé pajal malala nu tepyala nun , napj nin poꞌó poné mpes . Napj selé nun tꞌemel cjuwá ; newa nin , tꞌücꞌ way Dios pajal ꞌüsüs liji nun mpes . Napj selé nepénowa pajal malala javelepj nun sin poꞌó . Yupj javelepj judiopan yupj ; Dios jutsꞌuyupj yupj , javelepj . Tꞌücꞌ way judiopan yupj , nin pꞌin ; Dios jutsꞌuyupj tulucj yupj . Yupj Satanás mpes ꞌa si mulú , jupj ne lapanenpan jis jepa .
66002010	Malala nu mpalas quinam nun ; po ma locj tjeyá nin mpes . Nun popé nepénowa cawilta moꞌo ca moꞌonsocj . Yupj ca nin la mijicj diablo mpes . Nin nu pyala mpes , pjü ca nucucj ncu tꞌücꞌ way quelel ncapj con̈có . Tsꞌacꞌ diéziya ca malala la mijicj nun lal napj mpes poné mpes . Newa ncapj ncon̈có . Yupj quelel nu jaꞌünan napj mpes , newa ncapj ncon̈có . Nin lojí , napj ca la mejay lovin mpatjaqué napj lal .
66002011	Najas pjü tjapjaꞌaqué , pjü nusin tjüꞌüsüs napj tjevelé . Ninana vele Dios Cjües Dios tsꞌuyupj pjü way jis lal . Nin la tjajay na napj tjevelé jin , tꞌücꞌ way ma ca malala jis mpalas tecyaꞌlin̈ na , la pꞌa wa malala se palá jinwá . Malala se palá yupj , la miyá cyaꞌlin̈ jinwá ” , nin tjevele Jesucristo Esmirna ntꞌa ꞌa jis tjimyula jis lal .
66002012	Ninana jupj tjevelá : “ Jipj ca papel mpaquen , jas majaman pastor ntꞌa Pérgamo ntꞌa tsjiꞌ liji lal . Tepyaca niná napj mpes : Napj velé polomay wala manas pjoye jinwá . Ninana velé jipj lal .
66002013	Napj selé malala pajal jipj pütꞌ ntꞌa . Jipj pütꞌ Satanás pꞌiyá püꞌü ntꞌa , jupj ne lapanenpan jis jepa . Pajal costa ncapj cyon̈ , newa pyon jipj napj nin poꞌó . Antipas yom pjaní nun popé watsja . Mopꞌin tjevele napj mpes , jupj seletsja mpes . Neꞌaj pátjatsja tjüꞌünan jupj , jupj ncapj cyón̈catsja mpes . Nun potjaqué ntꞌa tjüꞌünan jupj , neꞌaj Satanás püꞌü ntꞌa . Nin la tjajay na , newa nun ma tsüpünütsja nun napj nin poꞌó poné . ꞌÜsüs nin .
66002014	Nin pꞌin pjaní way nun lojí ma najas . Nepénowa nun ntꞌa sin ꞌyüsa lajay malala . Sin ꞌyüsa lajay ꞌücj malala nyuca lojí . Balaam püna tüpüꞌü jin pꞌiyá lajay . Jupj la tjiji israelpan pajal malala nyuca la tjajay püná . Israelpan jis enemigo pjaní Balac lotsja . Israelpan malala se palá jostsja Balac . Mpes Balaam tjevele jupj lal más ꞌücj la mijis ne israelpan ca malala nyuca la mijicj . Balaam tjevele Dios ma jostsja israelpan ꞌa si mulú dios pꞌa wa lal . Pisis pꞌa dios mpes tjaꞌayapj ma polel jalá , tjevele jupj . Ma wa polel la manun sejatsꞌom tulucj , ma wa polel lyawun̈ jis vayum tulucj jis lal . Gente dios pꞌa wa quelel lajay , niná nin lajay yupj , nin tjevele Balaam . Mpes Balac israelpan jis lal tjevele ncul ; jostsja ca malala la mijicj yupj .
66002015	Nun popé nepenowá nin pꞌiyá lajay . Nicolaitapan sin ꞌyüsa lajay jin lajay . Napj ma najas yupj sin ꞌyüsa lajay .
66002016	Mpes jele tapalas ma ca malala la mijin quinam . Sin majaman mal quinam malala witjacj . Jipj ma nin lejay napj velé jin , len̈ way cyapj ntül ca . Napj la mpalan ca yupj jis lal , nicolaitapan sin ꞌyüsa lajay jin lajay jis lal . Napj velé mpes pꞌin ca malala jis mpalas . Napj velé polomay jinwá .
66002017	Najas pjü tjapjaꞌaqué , pjü nusin tjüꞌüsüs napj tjevelé . Ninana vele Dios Cjües Dios tsꞌuyupj pjü way jis lal . Nin la tjajay na napj tjevelé jin , napj ca jis maꞌayá lovin ca ꞌücj mpatjam . Napj ca jis maꞌayá maná püna tjapjalen jinwá , pajal ꞌüsüs niná . Napj ca pe pje jis maꞌayá wa yupj pjü . Yupj jis pe tsjicj poꞌo ca mveles yupj jis lá seyasa . Yupj pꞌin ca jus nlayecj tsjan yupj jis lá seyasa pwen poꞌo tepyac ” , nin tjevele Jesucristo Pérgamo ntꞌa ꞌa jis tjimyula jis lal .
66002018	Ninana jupj tjevelá : “ Jipj ca papel mpaquen , jas majaman pastor ntꞌa Tiatira ntꞌa tsjiꞌ liji lal . Tepyaca jipj napj mpes : Napj Dios Jatjam . Napj nan ꞌawa wolaqué jinwá . Ntsjam ne jawca bronce ꞌüsüs jinwá . Ninana napj velé jipj lal :
66002019	Napj selé jipj ꞌüsüs lejay . Napj selé jipj pajal quelel la sejay la pꞌa witjacj , Dios quelel la siji jinwá . Napj selé wa jipj napj nin poꞌó pyon . Selé wa ꞌüsüs lejay la pꞌa mpes . Selé jipj newa ꞌüsüs la tjejay , malala ꞌe tepalá na . Selé wa jipj más ꞌüsüs lejay quinam püna la tjejay lal .
66002020	Nin pꞌin pjaní way jipj lejay ma najas . Ma naꞌaj la tsꞌin quepj malala , nun ꞌa nu myula popé . Ninana quepan nin pꞌiyá liji Jezebel la tjiji jinwá , Jezebel pajal püna tüpǘꞌütsja . Ninana quepan vele Dios mpes ꞌa vele wa jupj . Li tsuwile jupj . Jupj sin ꞌyüsa la siji napj namozopan ꞌücj jis la manun sejatsꞌom tulucj ; sin ꞌyüsa la siji ꞌücj lyawun̈ jis vayum tulucj jis lal . Sin ꞌyüsa liji ꞌücj jis la las pisis gente tjaꞌayapj dios pꞌa wa mpes . Niná quepan vele mpes , pajal malala nyuca lajay napj namozopan .
66002021	Napj ma cus tyül niná quepan custjay . Napj pajal püs la tjinyuctsja jupj ca cüꞌüꞌsüs , ne ma ca mwinim niyom pülücj jis lal . Napj la tjinyuctsja ca ꞌüsüs la mijis quinam . Ma jostsja jupj .
66002022	Mpes quina napj ca la mejay pajal malala jos mpalas jupj . Niyom tjil quepj niná lal , malala nyuca lajay watsja yupj . Yupj ma yola se palá yupj malala la tjajay , ninana quepan la tjiji jinwá , napj ca jis capj ntül wa yupj . Yupj ma ꞌüsüs nyuca lajay quinam , napj ca la mejay pajal malala nyuca jis mpalas ca yupj .
66002023	Napj la mejay ca ncaꞌlin̈ quepan sin popa . Mpes Dios tsꞌuyupj pjü way ca jus nlayecj wa napj selé pjü yola mpes , selé wa pjü yupj jisas . Napj selé pjacj nun popé malala nyuca lajay . Malala lojí , napj ca nucopj ntül . Napj selé wa nun popé cana ꞌüsüs lajay . ꞌÜsüs lojí , ca ꞌüsüs la mejay napj nun mpes .
66002024	Nun nepénowa Tiatira ntꞌa potjaqué , ma nujisas niná sin ꞌyüsa liji quepan . Pꞌa casá velé nun jis lal . Nun ma quelel nusin ꞌyǘsatsja Satanás poꞌó , la pꞌa jinwá . Yupj javelepj pülücj sin ꞌyüsa nas Satanás mpes . Nun ma nujisastsja niná , ma nu jyütütj quinam pꞌam nam .
66002025	Nasa way ꞌüsüs lojí quinam . Napj tjacuwis nas , newa la müjí quina lojí jin pꞌiyá .
66002026	Napj ꞌüsüs lejay ꞌüsüs lajay jis lal . Napj tjevelé jin la jay yupj patja na pꞌin , napj ca jis maꞌayá ꞌücj müjüꞌtücj nosis casá patjá .
66002027	Mpapay ntjeꞌaya ne ꞌücj la jütütj . Nin pꞌiyá ca jis maꞌayá ꞌücj müjüꞌtücj yupj . Nin vele Dios Popel : ‘ Jupj ca majamas nosis casá patjá . Püné ca nsem pajal , ꞌücj jis capj la tül malala lajay . Ma lajay jupj jyüꞌta jinwá , ca pjü malala jis mpalas yupj , tsjoꞌoy tjeꞌyapta jinwá . ’
66002028	Nin lajay napj tjevelé jinwá , napj ca mvelé wa yupj ꞌüsüs pajal , pjulacj püstapj casá cyala jinwá .
66002029	Najas pjü tjapjaꞌaqué , pjü nusin tjüꞌüsüs napj tjevelé . Ninana vele Dios Cjües Dios tsꞌuyupj pjü way jis lal ” , nin tjevele Jesucristo Tiatira ntꞌa ꞌa jis tjimyula jis lal .
66003001	Ninana jupj tjevelá : “ Jipj ca papel mpaquen , jas majaman pastor ntꞌa Sardis ntꞌa tsjiꞌ liji lal . Tepyaca jipj napj mpes : Napj Dios Cjües se jam , napj najas ntꞌa . Jupj Cjües jis qjues siéteya jinwá ; pajal ꞌüsüs liji . Napj si jütütj wa Dios tsꞌuyupj jis pastorpan . Nun pastorpan siéteya , ꞌa pjulacj siéteya jinwá nyuc . Napj selé jipj la tjejay . La pꞌa javelepj jipj ꞌüsüs lejay napj najas jinwá . Nin tulucj . Jipj ꞌi tipüꞌí jinwá napj lal . Ninana quelel veletsja jipj lal .
66003002	ꞌIn tjejyama jipj ca ꞌüsüs la mijin quinam . Neꞌaj Dios tsꞌuyupj ꞌa si mulú na , ma lajay napj tjevelé jinwá quinam . Pjü way quelel yoꞌ mpaꞌis quinam . Pjaní way pꞌin ꞌüsüs way lajay custjay . Jis capj mpꞌaꞌsan más ꞌücj la mijicj niná . Napj tjinyuc ncu ꞌüsüs lojí nun . Tjinyuc nun ma lojí pjü way napj Ndios jos jin .
66003003	Mpes jele tapalas tsjan ꞌe tjeꞌaya jupj . Jele tapalas tsjan tjapjacꞌ Dios poꞌó . Nin la mijin jipj , Dios vele jin . ꞌÜsüs la mijin quinam . Jipj ma nin lejay napj velé , napj ca cyapj ntül . Jipj ma selen naya ca nsem , pecj tjacꞌ na jinwá . Ma ca jus nlayen ꞌona ca nin la mejay .
66003004	Newa nin , ma pjü mpes nin velé . Nun Sardis ntꞌa ꞌa nu myula , nepénowa ma malala la tjüjí , la pꞌa jinwá . ꞌÜsüs lojí nun nepenowá . ꞌÜsüs lojí , Dios püꞌü ntꞌa ca ncapj ncon̈có lovin . Neꞌaj nun ca ntaꞌé nun pülül pje way , ca nusin nquiꞌpá pülül niná mpes .
66003005	Napj tjevelé jin lajay , yupj ca sin nquiꞌpacj yupj sin quip pje . Napj lovin ma ca ꞌücjücj yupj jis lá papel mpe , papel niná nin vele pjacj mpatjam Dios lal . Napj ca mvelé yupj ncapj jacon̈ . Nin ca mvelé Mpapay lal , jupj angelpan jis lal ca nin mvelé wa ca .
66003006	Najas pjü tjapjaꞌaqué , pjü nusin tjüꞌüsüs napj tjevelé . Ninana vele Dios Cjües Dios tsꞌuyupj pjü way jis lal ” , nin tjevele Jesucristo Sardis ntꞌa ꞌa jis tjimyula jis lal .
66003007	Ninana jupj tjevelá : “ Jipj ca papel mpaquen , jas majaman pastor ntꞌa Filadelfia ntꞌa tsjiꞌ liji lal . Tepyaca jipj napj mpes : Napj lovin ma malala lejay . Tꞌücꞌ way Dios nin tjejyama nosis casaꞌá jis capj la pꞌacj gentá . Napj ꞌücj velé pjacj wama cuy Dios jyüꞌta ntꞌa . Napj lejay David líjitsja jinwá püna pꞌin . David ne jépatsja püná Israel ntꞌa . Jupj ꞌücj véletsja pjacj wama cuy jupj tjijyüꞌta ntꞌa . Ninana lejay wa napj . Napj jun cjyol na , ma polel jun la tꞌolon pꞌa wa . Napj jun tꞌyolon na , ma polel jun la cjol pꞌa wa .
66003008	Napj selé tsjan la tjejay jipj . Napj la tjejay jipj ca ꞌücj tsjiꞌ la mijin napj mpes . Pꞌa ma ca polel la qjuijis ne jipj ma polel tsjiꞌ lejay napj mpes . Napj selé tsjicj way pꞌin ca ꞌücj la cüjay jipj ; mopꞌin nin , jipj la tjejay napj tjevelé jinwá . Jipj ma tsyüpüntsja jipj napj nin poꞌó pyon . Nin mpes nin la tjejay niná jipj mpes .
66003009	Nepénowa jipj ntꞌa patja , Satanás mpes ꞌa si mulú yupj , jupj ne lapanenpan jis jepa . Yupj javelepj judiopan yupj . Dios tsꞌuyupj yupj , javelepj . La tsuwil yupj . Dios jutsꞌuyupj tulucj yupj , mpes yupj judiopan tulucj napj lal . Napj ca la mejay yupj ca jus nlayecj jipj tꞌücꞌ way Dios popa . Mpes wyalapꞌaꞌa ca palá mpiꞌtjin̈ . Yupj ca jus nlayecj napj quelel la ꞌejay .
66003010	Malala ꞌe tepalá na , newa ꞌüsüs la tjejay napj najas jinwá . Napj tjevelé jin la tjejay . Mpes ca napj cyapj mpꞌacj , ne jipj ma ca malala la cüjay pajal malala pyala na nosis ntꞌa . Pꞌa jawas pajal malala ca mpalas pjü nosis ntꞌa . Niná tepyala na , pjü ca jus nlayecj ncu malala la tjajay nosis casá patjá , ncu ꞌüsüs la tjajay yupj .
66003011	Len̈ way ca ncuwis . Quina jipj ꞌüsüs lejay napj najas jin . Mopꞌin nin la mijin . Nin lejay na , pꞌam ma polel la cüjay ne jipj ma ntaꞌen Dios quelel ꞌe ꞌayá , jipj ꞌüsüs la tjejay mpes .
66003012	Nin tjevelé jin lajay , napj ca lis mejay mpatjam ca Dios wo ntꞌa . Dios wo tsjomis jinwá ca nsem yupj . Ma ca mal yupj jupj wo mpe . Yupj sin poꞌó ca mpac Dios ló , yupj ꞌa Dios jutsꞌaꞌá mpes . Dios si jütüta ntꞌa patja ló mpac wa ca , yupj sin poꞌó . Nin ca la mejay , neꞌaj mpatjam mpes . Neꞌaj patja ntꞌa Jerusalén Seyasa ló . Jerusalén Seyasa la palá ca ncuwim nosis casaꞌá tsjun mpe . Dios mpe ca ncuwim . Napj mpac wa ca napj nlá seyasa yupj sin poꞌó , yupj ncapj jacon̈ mpes .
66003013	Najas pjü tjapjaꞌaqué , pjü nusin tjüꞌüsüs napj tjevelé . Ninana vele Dios Cjües Dios tsꞌuyupj pjü way jis lal ” , nin tjevele Jesucristo Filadelfia ntꞌa ꞌa jis tjimyula jis lal .
66003014	Ninana jupj tjevelá : “ Jipj ca papel mpaquen , jas majaman pastor ntꞌa Laodicea ntꞌa tsjiꞌ liji lal . Tepyaca jipj napj mpes : Pjü velé , pjü ca nin nsem . Lovin tꞌücꞌ way velé . Napj velé napj selé . Pjü way nosis ntꞌa patja , pjü way tsjun poꞌo patja , pues pjü way jun taꞌá , napj pꞌiyá la tjejay pjü .
66003015	Napj selé tsjan la tjejay jipj . Napj selé jipj ma tsꞌi ꞌin napj lal . Selé wa jipj ma wa quelel la nejay . Malala nin , ꞌotsꞌotsꞌ way pꞌin quelel la nejay . Más ꞌücj napj lal jipj pajal tsꞌi quiꞌin . Más ꞌücj wa napj lal pajal quelel la nejay .
66003016	Jipj ꞌotsꞌotsꞌ way pꞌin quelel la nejay . Mpes napj quelel naꞌaj la ꞌi tsꞌi napj mpe .
66003017	Jipj tjevelen pajal pülücj tyatj jipj . Jipj velen pajal pülücj tyatj quinam püna tyatsja lal . Pjü jyas , pjü tyatj quinam , tjevelen jipj . Tꞌücꞌ tulucj . Jipj ma selen malala ꞌe tepalá jipj pajal . Pajal nola napj jipj mpes . Napj nola jas tüpwes cjuwá jipj . Jin tulucj jinwá jipj , ma jin ꞌyüsa Dios mpes . Jipj ꞌa jin pjütpjütꞌ jinwá . Malala jipj Dios lal . Nin mpes
66003018	nin velé jipj lal , najas pꞌa casá la mijin quinam . La monan napj lal napj ca mya ꞌa tsjan ꞌüsüs tꞌücꞌ way . Napj nin lejay , jipj ntꞌanquen jipj jyas . La monan napj lal napj ca cyapj mpꞌacj Dios ma ca nin jola jipj malala nyuca la tjejay mpes . Napj nin lejay na , jipj ma ca mya maycas Dios lal . La monan napj lal napj ca jin müꞌüsüs la mejay Dios mpes . Napj nin lejay , ca tꞌücꞌ way jin müꞌüsüs .
66003019	Napj gente quelel la sejay na , napj jis capj velel malala nyuca lajay na . Sin ꞌyüsa lejay ꞌücj ca la cüjay . Mpes nin tjevelé napj jipj lal . Mpes pajal jele tꞌas ca nin la mijin napj tjevelé jinwá . ꞌÜsüs la mijin quinam .
66003020	Jin tjüꞌüsüs napj velé . Napj neꞌaj pꞌin , napj neꞌaj cüjüs wya jun vilicj ntꞌa jinwá . Najas jipj jemica ca nsem napj . Latalata nun popé ꞌücj lo pjac napj velé , ꞌücj ca mveles wa napj lal jupj jos wa napj jupj jomica ca nsem . Nin la tjiji na , napj jupj jomica ca nsem tꞌücꞌ way . Lovin ca cus ncon̈ napj .
66003021	Nin lajay napj tjevelé jin , napj ca jis maꞌayá majatjum napj lal , yupj ca müjüꞌtücj napj lal . Diablo jostsja wa napj ꞌa malala nyuca la cüjay , mopꞌin ma nin la tjejay . Napj la tjejay Mpapay jos jin . Mpes püꞌüs napj jupj lal , ꞌa mulú jyüꞌtücj .
66003022	Najas pjü tjapjaꞌaqué , pjü nusin tjüꞌüsüs napj tjevelé . Ninana vele Dios Cjües Dios tsꞌuyupj pjü way jis lal ” , nin tjevele Jesucristo Laodicea ntꞌa ꞌa jis tjimyula jis lal .
66004001	Locopyaya napj tjinyuc Jesucristo nin tjiꞌyüsa la tjiji . Napj tjinyuc jun vilicj jun cjol Dios püꞌü ntꞌa . Napj tjapjacas pjaní nepé tjevele napj lal . “ Was quiꞌá — tjevele — . Napj jin müꞌüsüs ca la mejay tsjan ca mpalas pꞌa jawas ” , nin tjevele napj lal . Nin pꞌiyá pjac tjevéletsja mwalá way tjapjacas jinwá . Pajal yümücj tjevele , trompeta la tjipjyusa jinwá .
66004002	Len̈ way Dios Cjües napj lal tjemey Dios püꞌü ntꞌa . Silla pajal ꞌüsüs justa tjinyuc neꞌaj , Jepa Püné mpes . Dios jáꞌasatsja neꞌaj .
66004003	Se jáwcatsja jupj , pe ꞌüsüs yustapj se jawca jinwá , pe tsju way se jawca jinwá , pe je way se jawca jinwá . Silla tꞌasiyú tsetsꞌ pjojocj tón̈catsja . Tsju waytsja tsetsꞌ pjojocj , pe tsju way se jawca jinwá .
66004004	Silla veinticuatro tꞌasiyú játjatsja Dios tjáꞌasa ntꞌa . Silla veinticuatro más ꞌin tsjictjacj waytsja silla ꞌüsüs justa lal , mopꞌin jepapan mpes watsja yupj . Coꞌmüypan veinticuatro silla casá játjatsja . Coꞌmüypan sin quip pjetsja . Pjü corona ꞌüsüs yustapj sey játjatsja , jepa noypan sey jatja jinwá . Oro waytsja sey tjatjá .
66004005	Dios tjáꞌasa ntꞌa pajal tjejyawca menmené , pajal ca mpjac pjactsja nepé , tꞌiꞌila wa pjactsja neꞌaj . Napj tjinyuc wa Dios wolapꞌaꞌá siéteya ꞌiyó je wolaquetsja tjelejen̈ , nin yustaptsja yupj . ꞌIyó je tuluctsja yupj . Tꞌücꞌ way Dios Cjües niná jupj wolapꞌaꞌa ton̈ca , mpes napj tjinyuc niná . Dios Cjües jis qjues siéteya jinwá jupj , jupj pajal ꞌüsüs liji mpes .
66004006	Dios tjáꞌasa wolapꞌaꞌá vidrio pajal püné neꞌaj tüpüꞌü jin jústatsja . Vidrio niná ꞌüsǘ muju ton̈ca jinwá jústatsja . Pajal salá waytsja , ꞌüsǘ salá jinwá . Neꞌaj tjelejen̈ wa janucunpan yulupjana . Animalpan jin yustaptsja , mopꞌin angelpan jinwatsja yupj . Tꞌasiyú tüwütüwǘ tjelejen̈tsja Dios tjáꞌasa ntꞌa . Pjaní jupj wolapꞌaꞌá , pjaní wa lo cjüipe mpe , pjaní wa liꞌinyampé , pjaní wa nancupwepé . Janucunpan pajal yun pülüctsja yupj , yupj jis walapé , lo cjüipepé wa .
66004007	Yupj popa pjaní león jinwá jústatsja . Pꞌa wa buey jinwá jústatsja . Pjaní wa , yom jin jústatsja wola poꞌó . Pꞌa wa tsꞌi pom mpes wine jin jústatsja .
66004008	Pjü janucunpan séisiya jis pamtsja yupj . Jis pꞌüy popa yun pülücj jánatsja yupj , jis pam ꞌalapa jis yun jana watsja . Jaw na , püste na , yupj lovin javelepj Dios pajal ꞌüsüs . Pues ma quelel lyájasa jin jatja yupj . Ninana javelepj : “ Dios pajal ꞌüsüs . Más ꞌüsüs jupj pjü jis lal . Pues ma malala liji . Jupj qjuis Jepa más püné . Jupj pjü ꞌücj ca la qjuijis . Jupj püꞌü quinam . Jupj pǘꞌütsja püna mpe . Mpüꞌüm ca newa ” , nin javelepj yupj .
66004009	Dios Jepa Püné jupj pjü jis lal . Püꞌü jupj . Janucunpan yulupjana javelepj jupj pajal püné . Javelepj jupj pajal ꞌüsüs . Wiꞌin̈ jupj lal jupj la tjiji mpes . Nin javelepj na ,
66004010	coꞌmüypan veinticuatro palá nipiꞌtjin̈ Dios wolapꞌaꞌá . Yupj ne nin pꞌiyá napj tjevelé jinwá . Yupj javelepj Dios pajal püné . Dios püꞌü newa . Jis corona jaꞌonsopj Dios wolapꞌaꞌá , jis la ꞌayas jupj mpes . Javelepj :
66004011	“ Jipj qjuis Jepa . Jipj qjuis Dios . Jipj pajal ꞌüsüs , mpes qjuisas pjü javelepj jipj pajal püné . Qjuisas javelepj jipj pajal ꞌüsüs . Qjuisas javelepj jipj pjü ꞌücj la cüjay . Tꞌücꞌ way jipj la tjejay pjü . Jipj jyastsja mpes nin la tjejay . Nin mpes patja quinam ” , nin javelepj coꞌmüypan Dios lal .
66005001	Napj tjinyuc Dios , jupj silla pajal ꞌüsüs justa casá tjáꞌasa . Popel tyáꞌatsja jupj mos liꞌinyampé . Popel niná tapactsja jupj wampé , pjeꞌapé . Jus tjulujuptsja jupj . Siete tsjan po pitjinin̈tsja jupj .
66005002	Tjinyuc ángel pjaní , pajal jas tjiyocj wa . Jupj pajal yümücj pjac tjevele pjü jis la pjac . Tjevele : “ ¿ Pjacj pajal püné , ꞌücj lo taꞌes tsjan tsꞌülücꞌ po pijiꞌtja ? ¿ Pjacj ꞌücj la tüpüpj popelses ? ”
66005003	Pues ma jus tjinyuc pjacj ꞌücj lo tüpüpj la nuc popelses . Len̈ pjacj ca nin la qjuijis tsjun poꞌo patja sin popé . Jis len̈ watsja nosis casá patja sin popé . Nin pꞌiyá jis len̈ watsja tecyaꞌlin̈ sin popé .
66005004	Pjü len̈ pjacj ꞌücj lo tüpüpj la nuc popelses . Mpes napj pajal la tipiyú . Pajal ꞌaplijílatsja napj .
66005005	Nin tepyala na , coꞌmüy pjaní napj nlal tjevele : “ Po ma la tipiya . Cupj selecj pjacj ꞌücj lo tüpüpj popelses . Jupj ꞌücj tꞌeꞌenca tsjan tsꞌülücꞌ po pijiꞌtjá . Pajal püné tepyala jupj enemigopan jis lal , mpes león jinwá jupj , velecj cupj . Jupj israelpan popa . Judá pajal püna tüpüꞌü popa pꞌiyá jupj . Israelpan jis jepa David popa pꞌiyá wa jupj . ” Nin tjevele coꞌmüy pjaní napj lal .
66005006	Locopyaya napj tjinyuc ninana jupj tjevele mpes . Oveja Tsjicj tjinyuc napj . Napj tjinyuc tjüꞌünan jin jústatsja , mopꞌin jun ꞌyǘꞌnatsja quinam . Jupj siéteya tsjüeme . Jupj siete wa juntsja . Napj tjinyuc siéteya jun Dios Cjües cus tecyon̈ca mpes . Dios Cjües jusapj jis qjues siéteya jinwá jupj , pajal ꞌüsüs liji mpes . Oveja Tsjicj jas tjejyama Dios Cjües pjü nosis ntꞌa . Ninana Oveja Tsjicj , oveja tulucj niná . Niná Jesucristo pꞌiyá . Jupj tón̈catsja coꞌmüypan veinticuatro culupwen ntꞌa , neꞌaj silla pajal ꞌüsüs justa wolapꞌaꞌá , janucunpan yulupjana jis walapꞌaꞌá ꞌotsꞌipj .
66005007	Oveja Tsjicj tjacꞌ Dios tjáꞌasa ntꞌa . Papel ntꞌya jupj Dios mos liꞌinyampé .
66005008	Jupj ntꞌya na papel , janucunpan yulupjana palá nipiꞌtjin̈ jupj wolapꞌaꞌá . Nin pꞌiyá la tjajay wa coꞌmüypan veinticuatro . Oveja Tsjicj pajal pünetsja yupj jis lal , mpes nin la tjajay yupj . Coꞌmüypan pjü way arpa jatjatsja jis la tül . Trasto pajal ꞌüsüs yustapj jatatsja wa yupj . Jis trasto oro waytsja yupj . Trasto moꞌo pítꞌatsja tsꞌülücꞌ ꞌüsüs way la ꞌüm , ca ꞌüsüs way cjumsu . Tsꞌülücꞌ niná napj tjinyuc tsꞌülücꞌ tulucj waytsja jupj . Tsꞌülücꞌ niná Dios tsꞌuyupj Dios lal tjowelepj pꞌin . Yupj jupj lal javelepj ꞌüsüs pajal Dios lal , tsꞌülücꞌ pajal ꞌüsüs cjumsu jinwá .
66005009	Coꞌmüypan tsjan seyasa tjenejetsꞌen̈ wa Oveja Tsjicj mpes . Ninana tjenejetsꞌen̈ : “ Yupj ꞌe tjyaꞌünan , ne jipj ꞌyas mpes Dios perdonar lis tjiji pajal pülücj yupj malala la tjajay , mpes lovin ca ꞌüsüs nsem yupj jupj lal . Nin mpes ꞌücj la taꞌes popelses jipj . ꞌÜcj la taꞌes tsjan tsꞌülücꞌ po pijiꞌtja . Jipj la tjejay mpes pülücj lovin ca mpatjam Dios lal . Pjü tribu sin popa , nepénowa yupj sin popa lovin ca mpatjam Dios lal . Nin pꞌiyá , pjü yupj jis tin popa , nepénowa nin javelepj sin popa lovin ca mpatjam Dios lal . Pülücj ꞌa mulú patja sin popa , pjü jun taꞌá mpe , nepénowa yupj sin popa lovin ca mpatjam Dios lal . Pjü way pülücj se jütütj mpe , nepénowa yupj sin popa lovin ca mpatjam Dios lal .
66005010	Jipj la tjejay jepapan jis tepyala yupj . Jipj la tjejay sacerdotepan jis tepyala wa , ꞌücj ca tsjiꞌ la mijicj Dios mpes . Yupj ca jis müjüꞌtücj nosis casaꞌá . ” Nin tjenejetsꞌen̈ coꞌmüypan .
66005011	Locopyaya angelpan pajal pülücj yus tjinyuc napj . Dios tjáꞌasa ntꞌa tꞌasiyú tjelejen̈ . Milpan pülüctsja angelpan . Ma polel sin la pactsja pajal pülüctsja mpes . Dios tjáꞌasa culupwen ntꞌa yupj jis lal , janucunpan yulupjana jis lal wa , coꞌmüypan jis lal wa . Angelpan tjowelepj tjapjacas .
66005012	Niná pajal yümücj tjenejetsꞌen̈ : “ Oveja Tsjicj pajal ꞌüsüs . Tjüꞌünan mpes tepeꞌe jupj . ꞌÜcj la veles tꞌücꞌ way jupj ꞌücj jyüꞌta . ꞌÜcj wa la veles jupj pajal pülücj tyaꞌa , pajal selé wa jupj , jas tjiyocj wa jupj . ꞌÜcj la veles jupj pajal püné , más ꞌüsüs jupj pjü jis lal . ꞌÜcj pjü jis la veles pajal quelel lajay jupj , jupj pajal ꞌüsüs mpes . ” Nin tjenejetsꞌen̈ angelpan .
66005013	Napj tjapjacas wa pjü way Dios la tjijá tjenejetsꞌen̈ wa , pjü tsjun poꞌo patja , pjü nosis casá patja ꞌotsꞌipj , pjü tecyaꞌlin̈ ꞌotsꞌipj , pjü ꞌüsǘ püné moꞌo patjá ꞌotsꞌipj . Ninana pjü tjenejetsꞌen̈ : “ Po qjuisas pjü ꞌüsüs pjac javelepj Dios poꞌó . Jupj jyüꞌta . Po qjuisas ꞌüsüs pjac javelepj Oveja Tsjicj poꞌó . Po qjuisas ca mvelecj yupj pajal noypan . Qjuisas pjü ca mvelecj yupj pajal sin tjiyocj . Po qjuisas ninana javelepj lovin . ”
66005014	Tjenejetsꞌen̈ na niná , janucunpan yulupjana javeleptsja : “ Nin qjuisas ca nin nsem ” . Coꞌmüypan palá nipiꞌtjin̈ Dios wolapꞌaꞌá , Oveja Tsjicj wolapꞌaꞌá wa palá nipiꞌtjin̈ yupj . Yupj tjowelepj pajal noypan yupj .
66006001	Locopyaya tjinyuc Oveja Tsjicj ( jupj ne Jesucristo ) . Jupj tsjan tsꞌülücꞌ pjaní ntꞌya popel mpes . Mwalá waytsja niná , siete tsjan tsꞌülücꞌ sin popé . Nin la tjiji na , tjapjacas janucunpan popa pjaní tjevele : “ Was ” . Pajal yümücj tjevele jupj , tꞌiꞌila pjac jinwá ca mpjac tjevele .
66006002	Niná tjevele na , napj tjinyuc cavayú pje . Jupj casá jáꞌasatsja jalecj tyáꞌatsja la palan . Ntꞌya watsja corona , jupj püné tepyala mpes . Jupj la tepyaꞌna tjemey , más pülücj jostsja más pülücj si jütüta mpes . Jupj más ꞌüsüs la tepyaꞌna na , ca yupj jis jepa cüpalas jupj .
66006003	Locopyaya niswa tjinyuc Oveja Tsjicj . Pꞌa wa tsjan tsꞌülücꞌ ntꞌya jupj popel mpe . ( Mátꞌeya ntꞌya quinam . ) Nin la tjiji na , napj tjapjacas pꞌa wa nepé tjevele . “ Was ” , tjevele jupj . Jupj pꞌa wa janucunpan yulupjana sin popé .
66006004	Jupj tjevele na , napj tjinyuc cavayú pꞌa wa tjacꞌ . Cavayú niná jetsja jupj . Jupj casá jáꞌasatsja permiso tyáꞌatsja pjü nosis casá patja jis la palan jis la jay , jis la ꞌünan . Polomay püné ntꞌya wa jupj , pülücj jis la ꞌünan .
66006005	Locopyaya tjinyuc Oveja Tsjicj tsjan tsꞌülücꞌ pꞌa wa ntꞌya jupj popel mpe . ( Cóntꞌeya quinam ntꞌya jupj . ) Nin la tjiji na , tjapjacas pꞌa wa nin tjevele : “ Was ” . Ninana nin tjevelá pꞌa wa janucunpan yulupjana sin popé waytsja . Nin tjevele na , napj tjinyuc cavayú te . Jupj casá jáꞌasatsja , balanza tyáꞌatsja mos ntꞌa , ve la vujus .
66006006	Neꞌaj tjelejen̈ janucunpan yulupjana . Yupj culupwen nepé tjevele jin tjapjacas . Tjapjacas tjevele ve pajal ca pülücj jaylacj nsem . Ninana tjevelá : “ Trigo yom pjaní tsꞌacꞌ pjaní tꞌücꞌ lo las , tsꞌacꞌ pjaní tsjiꞌ liji jaylacj . Cebada lal nin pꞌiyá ca nsem . Cebada yom pjaní tsꞌacꞌ pjaní tꞌücꞌ lo las , tsꞌacꞌ pjaní tsjiꞌ liji jaylacj . Mopꞌin ca ntaꞌacj aceite olivo . Uva ꞌüsǘ ntaꞌacj wa ca . Po ma malala lis mijin aceite olivo lal , uva ꞌüsǘ lal wa ” , nin tjevele tjapjacas napj .
66006007	Locopyaya Oveja Tsjicj tsjan tsꞌülücꞌ pꞌa wa ntꞌya popel mpe . ( Yulupjana quinam . ) Nin la tjiji na , tjapjacas pꞌa wa was tjevele . Ninana tjevelá pꞌa wa nenem janucunpan yulupjana sin popé . Pjü yulupjana nasa tjowelepj yupj .
66006008	Jupj tjevele na , napj tjinyuc cavayú pꞌa wa tjacꞌ . Pje waytsja ꞌin jupj . Jupj casá jáꞌasatsja “ Tepeꞌe ” ló jupj . Pꞌa wa jupj cjüil tjacꞌ . “ Tecyaꞌlin̈ Patja Ntꞌa ” ló jupj . Dios yupj jis tjeꞌyaya ꞌücj jis la ꞌünan nosis casá patja pülücj . Pjü yulupjana sin popé nosis casá patja sin popé , pjaní way ꞌücj jis la ꞌünan . Nepénowa jis tjüꞌünan yuwá la tapalan na . Yupj la tjajay mpes , nepénowa cjuwatsja jis la las , mpes tecyaꞌlin̈ yupj . Yupj la tjajay mpes , nepénowa malala jisas tepyala , mpes tecyaꞌlin̈ yupj . Yupj la tjajay mpes , nepénowa animal tsꞌa ꞌin jis tjüꞌünan .
66006009	Locopyaya Oveja Tsjicj tsjan tsꞌülücꞌ pꞌa wa ntꞌya popel mpe . ( Cínquiya quinam . ) Nin la tjiji na niná , jis qjues nepénowa tjinyuc . Mesa ꞌalaꞌá tjatja yupj , mesa niná Dios jaꞌayapj ntꞌa . La pꞌa jis tjüꞌünan yupj , nosis casá tapatja na . Jis tjüꞌünan yupj Dios tjevelá tjowelepj mpes . Lovin tjowelepj Jesucristo poꞌo topon , mpes wa jis tjüꞌünan yupj .
66006010	Yümücj nepé tjowelepj . Ninana tjowelepj Dios lal : “ Jipj cupj qjuis Jepa . Pjü jyütütj . Jipj pajal ꞌüsüs lejay lovin . Mopꞌin lejay jipj velen jin . ¿ ꞌOna ca jis capj ntülün nosis casá patjá yupj qjuis tjüꞌünan mpes ? Qjuisas yupj ca jus nlayecj tꞌücꞌ way tjevelecj ” , nin tjowelepj yupj .
66006011	Ninana tjowelepj na , pjü yupj pjaní pjaní natj yupj jis pülül pje . ꞌÜsüstsja yupj Dios lal , mpes jis tjeꞌyaya yupj niná . Tjevele wa yupj jis lal más ꞌin püs way ca la nucus . Tjevele gente ca más pülücj jis müꞌüꞌnacj jis pülücpan , Jesucristo mpes tsjiꞌ lajay sin popé . Yupj jis tjüꞌünan jin pꞌiyá ca jis müꞌüꞌnacj wa jis pülücpan . Dios selé nol ca jis müꞌüꞌnacj . Ninana jis tjüꞌünan na , ca jis capj ntülüs , tjevele .
66006012	Locopyaya napj tjinyuc Oveja Tsjicj tsjan tsꞌülücꞌ pꞌa wa ntꞌya popel mpe . ( Séisiya ntꞌya quinam jupj . ) Nin la tjiji na niná , nosis pajal yümücj jus tiquitsꞌe . Lotsꞌacꞌ way te tepyala wa pülül te jinwá . Mümüy jas tüpwes je tepyala , ꞌas jin pꞌiyá justa tepyala .
66006013	Pjulacj witjacj palá tinca tsjun popé . Yo wolas ꞌuꞌu way palá tinca , yümücj si lapjüna na , nin pꞌiyá palá tinca pjulacj witjacj .
66006014	Tsjun poꞌó tecyawaja , papel jus tjilyuju jin pꞌiyá . Pues nosis ntꞌa , jocꞌ pjü tanajǘ tjil . Nin pꞌiyá jis tepyala wa pjü momas tsjictjacj ꞌüsǘ culupwen ntꞌa tjatjá .
66006015	Mpes jepapan nosis casá tapatjá , tjepjyaꞌnen̈ pe jul moꞌó , neven ntꞌa . Pe noypan ntꞌa tjepjyaꞌnen̈ wa jocꞌ moꞌó . Nin pꞌiyá la tjajay wa niyom noypan , niyom tꞌemel pülücj jatatj ꞌotsꞌipj . Militarpan jis jepapan nin wa la tjajay , niyom sin tjiyocj ꞌotsꞌipj . Nin pꞌiyá la tjajay wa esclavopan , esclavo tulucj ꞌotsꞌipj . Pjü way nin la tjajay .
66006016	Jocꞌ moꞌó lal lis tjomon , pwen lal lis tjomon wa : “ Jipj ꞌamá jus ntsꞌeptam cupj capá ntꞌa . Qjuis tjepjyaꞌna Dios ma qjuiyus nucus . Jupj jyüꞌta neꞌaj tsjun poꞌó . Qjuis tjepjyaꞌna Oveja Tsjicj ma qjuiyus nucus . Jupj po ma jos cupj la tjijicj . Pajal yümücj qjuis capj ntülüs ca .
66006017	Quina ca qjuis capj ntülücj . Po ma jisas cupj malala la tjijicj . Len̈ pjacj la cüpaꞌnas ne ma ca cus cütülücj ” , nin tjowelepj nosis yümücj jus tiquitsꞌe na .
66007001	Locopyaya Jesucristo nin ꞌyüsa la tjiji wa niná . Angelpan yulupjana tüwütüwǘ tjelejen̈ nosis casaꞌá , niná tjinyuc napj . Pjaní way ton̈ca norte ntꞌa , pjaní way sur ntꞌa ton̈ca , pjaní wa tsiquin moꞌo ton̈ca , pjaní wa tꞌyaja moꞌo ton̈ca . Lüpjǘ tyantaná la tjajay , lüpjǘ ma jas nlapjünüs nosis casaꞌá , ma wa ca jas nlapjünüs ꞌüsǘ püné casaꞌá , ma wa ca mojos yon jis lal .
66007002	Ninana tjinyuc na , ángel pꞌa wa tjinyuc . Jupj tjacꞌ neꞌaj tsiquin mpe . Jupj tyáꞌatsja fierro jinwá , poꞌo la ꞌonsos gentá Dios jutsꞌaꞌá , Dios ne püꞌü lovin . Ángel fierro tyáꞌatsja pꞌiyá , angelpan yulupjana jis lal tjevele jupj . Dios jis tjeꞌyaya niná angelpan ꞌücj malala jis la jay nosis , malala wa la mijicj ꞌüsǘ püné . Mpes ángel locopyaya tjacꞌ yümücj tjevele yupj ꞌücj jis la pjac :
66007003	“ Po ma malala la müjí nosis quinam . Po ma malala la müjí ꞌüsǘ püné , ma wa malala la müjí yo poꞌó quinam . Cupj tꞌücꞌ jis wala poꞌo tjeꞌyonsocj nasa Dios jomozopan , ꞌücj nin lojí nun ” , tjevele jupj .
66007004	Napj tjapjacas nol Dios jomozopan yupj jis wala poꞌo tjeꞌyonsocj yupj . Pajal pülüctsja , ciento cuarenta y cuatro mil . Pjü yupj Israel pajal püna tüpüꞌü popa pꞌiyatsja . Israel jatjampan dóceya püna tapatja sin popé waytsja yupj , locopyaya tapatja sin popé . Pjü jatjampan dóceya sin popé waytsja yupj .
66007005	Judá püna tüpüꞌü popé , 12,000 sin tapac yupj . Rubén püna tüpüꞌü popé , 12,000 sin tapac wa . Gad püna tüpüꞌü popé , 12,000 watsja yupj .
66007006	Aser püna tüpüꞌü popé , 12,000 sin tapac wa . Neftalí püna tüpüꞌü popé , 12,000 sin tapac wa . Manasés püna tüpüꞌü popé , 12,000 watsja yupj .
66007007	Simeón püna tüpüꞌü popé , 12,000 sin tapac wa . Leví püna tüpüꞌü popé , 12,000 sin tapac wa . Isacar püna tüpüꞌü popé , 12,000 watsja .
66007008	Zabulón püna tüpüꞌü popé , 12,000 sin tapac wa . José püna tüpüꞌü popé , 12,000 sin tapac wa . Benjamín püna tüpüꞌü popé , 12,000 watsja yupj . Angelpan pjü yupj sin poꞌo sin tapac Dios mpes .
66007009	Niswa tjinyuc na , napj tjinyuc gente pajal pülücj ꞌa jis tjimyula . Ma polel sin la pactsja pülücj mpes . Yupj pjü gente sin popetsja , pjü ꞌa mulú patja sin popé , pjü se jütütj mpe sin popetsja wa , pjü jis tin javelepj sin popetsja wa . Yupj Dios wolapꞌaꞌa lejen̈tsja . Oveja Tsjicj wolapꞌaꞌa lejen̈ watsja . Oveja Tsjicj Jesucristo nitsja jupj . Gente neꞌaj pjü sin quip pjetsja . Manaca pjwel jatatsja jis mas ntꞌa .
66007010	Yupj pajal yümücj tjowelepj : “ Dios jyüꞌta . Jupj mpes , Oveja Tsjicj mpes wa , ca ꞌüsüs mpatjaquecj lovin . ” Nin tjowelepj yupj .
66007011	Pjü angelpan tꞌasiyú tjelejen̈ Dios tjáꞌasa ntꞌa . Dios culupwen ntꞌa tjáꞌasa coꞌmüypan jis lal , janucunpan yulupjana jis lal wa . Angelpan Dios wolapꞌaꞌa palá nipiꞌtjin̈ yupj . Yupj yólatsja pajal püné Dios .
66007012	Niná tjowelepj : “ Gente ninana tjowelepj , tꞌücꞌ . ꞌÜcj la veles Dios ꞌüsüs . Jupj más ꞌüsüs liji pjü jis lal . Pjü si ꞌüsǘ wa jupj . ꞌÜcj la veles wiꞌin̈ jupj la tjiji mpes . ꞌÜcj la veles jupj püné , ꞌücj jyüꞌta jupj , jas tjiyocj jupj pajal . ꞌÜcj nin la veles lovin . Pjü niná , tꞌücꞌ ” , nin tjowelepj angelpan .
66007013	Coꞌmüy pjaní la tjiꞌyüya napj lal : — ¿ Ncu selen niná pjacj niná sin quip pje ? ¿ Ncu selen caꞌaj mpe tjiquil niná ?
66007014	Napj tjevelé jupj lal : — Ma selé napj . Jipj selen . Mpes jupj tjevele : — Yupj nosis casá tapatjá , nosis casaꞌá pajal malala tepyala na . ꞌÜcj jis tepyala quinam . Jesucristo tepeꞌe yupj mpes , oveja tsjicj jinwá . Jupj ꞌas tepyala mpes , ꞌüsüs jis tepyala Dios lal . Yupj Jesucristo lal topon na , sin quip tapatsj jinwá jis tepyala Dios lal .
66007015	Nin mpes ‘ Dios wolapꞌaꞌa lejen̈ quinam lovin , jupj jyüꞌta ntꞌa . Jaw na , püste na , tsjiꞌ lajay Dios mpes , jupj wo ntꞌa . Dios ca mpüꞌüm yupj jis lal , ma malala jis mpalas .
66007016	Jupj liji ma ca vecj jis ncaꞌlin̈ niswá , ma ꞌüsǘ sive wa mpalas . Lotsꞌacꞌ mpes ma ca mpen̈ yupj . Ma ca malala jis mpalas pajal vyaja pwe mpes .
66007017	Oveja Tsjicj ꞌüsüs la siji mpes ca nin nsem . Oveja Tsjicj Jesucristo ni jupj . Dios jáꞌasa ntꞌa la jütütj , neꞌaj jáꞌasa wa jupj . Jupj ca jis majamas yupj , yom oveja jyama jinwá . ꞌÜsǘ ꞌamá popa pyaca ntꞌa ca jis ncacanas yupj , ne ꞌüsǘ niná myüꞌün̈ mpes , mpatjam ca lovin . Yun ꞌüsǘ ca ncjücjüs Dios . ’ — Nin tjevele coꞌmüy pjaní , gente niná sin poꞌó . Jupj tjevele pajal ꞌücj jisas mpatjam lovin .
66008001	Oveja Tsjicj tsjan tsꞌülücꞌ pꞌa wa ntꞌya jupj popel mpe . Siéteya ntꞌya quinam jupj . Nin la tjiji na , püs way lyájasa jin tjatja Dios püꞌü ntꞌa , media hora mpes ca nacj .
66008002	Locopyaya napj tjinyuc angelpan siéteya . Yupj ne Dios wolapꞌaꞌa lejen̈tsja lovin . Trompeta siéteya natj , pjaní pjaní siéteya popé .
66008003	Ángel pꞌa wa tjacꞌ wa . Plato tyáꞌatsja jupj , tsꞌülücꞌ ꞌüsüs cjumsu moꞌo la ꞌüm . Plato oro waytsja jupj . Ángel niná neꞌaj tjacꞌ , mesa Dios jaꞌayapj ntꞌa ton̈ca jupj . Oro watsja jupj , mesa niná . Ángel tjacꞌ na , tjaꞌayapj jupj tsꞌülücꞌ püné , ꞌüsüs cjumsu la ꞌüm . Jupj tsꞌülücꞌ niná quelel ꞌyǘmatsja mesa casaꞌá Dios wolapꞌaꞌá , jupj myusca ca jay la pꞌaꞌa mim Dios wolapꞌaꞌá . Pjü way Dios tsꞌuyupj la tjomon Dios lal , niná ca jay la pꞌaꞌa mal wa myusca lal , ꞌücj lo pjac .
66008004	Ángel niná nin la tjiji . Tsꞌülücꞌ tjiꞌyüma na , myusca tepyala . Myusca pajal ꞌüsüs cjumsu jay la pꞌaꞌa tjemey Dios wolapꞌaꞌá , ángel mos ntꞌa tyáꞌatsja mpe . Jay la pꞌaꞌa tjil wa Dios tsꞌuyupj Dios lal tjowelepj . ꞌA mulú jay la pꞌaꞌa tjil .
66008005	Locopyaya ángel ꞌetsjecj ꞌyawa tꞌeꞌenca , ꞌawa mesa casá tjáꞌasa mpe , mesa niná Dios jaꞌayapj ntꞌa . Jupj plato ꞌetsjecj mpes tipitꞌa . ꞌEtsjecj niná nosis casá la tecyoye . ꞌEtsjecj naꞌaj la tecyoye na , tꞌiꞌila pjactsja , pajal ca mpjac pjactsja nepé ꞌotsꞌipj , tjejyawca menmené ꞌotsꞌipj , jus tiquitsꞌe nosis ꞌotsꞌipj .
66008006	Angelpan siéteya natj quinam yupj jis trompeta . ꞌÜcj la tjajay jis la pjus .
66008007	Ángel mwalá la tjipjyusa jupj trompeta . La tjipjyusa na , lüpjücj tincünǘ . ꞌAwa ꞌas lal tjive wa nosis casaꞌá . Nin tepyala na , pajal püné tüpwé nosis , nasa way la mitad pwetsja . Pjü yo contꞌe sin popé , pjaní tüpwé wa yon . Tsjutsj lo tsju pjü tüpwé wa .
66008008	Locopyaya ángel pꞌa wa la tjipjyusa pꞌa wa trompeta . La tjipjyusa na , napj tjinyuc jocꞌ püné jinwá . Pwe tjinyuc . Jocꞌ niná nosis casaꞌá palá tsꞌiya , ꞌüsǘ püné casaꞌá tjeyaca . Nin tepyala mpes , nasa way la mitad ꞌas tepyala jupj , ꞌüsüs .
66008009	Mpes wa animalpan ꞌüsǘ moꞌo lyawun̈ pajal pülücj tecyaꞌlin̈ . Pjü cóntꞌeya sin popé , pjaní tepeꞌe . Barco ꞌüsǘ casá jil , pajal pülücj pajal malala jis tepyala yupj . Pjü cóntꞌeya sin popé , pjaní malala tepyala .
66008010	Locopyaya ángel pꞌa wa la tjipjyusa jupj trompeta . Jupj la tjipjyusa na , pjulacj püné palá tjeyaca nosis casaꞌá tsjun mpe . Tüpwé jupj , ꞌiyó je püné jinwá . ꞌÜsǘ pülücj casá tjeyaca , ꞌüsǘ ꞌamá popa pyaca casaꞌá wa . Pjü contꞌe sin popé , ꞌüsǘ püné pjaní casaꞌá tjeyaca jupj .
66008011	Pjulacj niná palá tjeyaca pꞌiyá , “ ꞌOna ” lotsja jupj . Jupj mpes ꞌona tepyala wa ꞌüsüs . Nasa way la mitad ma polel la müs tepyala . Gente pülücj tecyaꞌlin̈ ꞌüsǘ ꞌona tjimyüꞌün̈ mpes .
66008012	Locopyaya ángel pꞌa wa la tjipjyusa jupj trompeta . La tjipjyusa na , malala tepyala lotsꞌacꞌ way . Nasa way la mitad püste tepyala jupj . Mümüy ꞌa nin pꞌiyá tepyala , pjulacj witjacj ꞌa nin pꞌiyá jis tepyala . Mpes nasa way la mitad ma sin tjejyawca yupj . Mpes jaw na , nasa way la mitad ma tjejyawca nosis ntꞌa . Nin pꞌiyatsja püste na . Ma ꞌüsüs tjejyawca mümüy way .
66008013	Locopyaya tjinyuc na , tsꞌi tjinyuc . La mena ntꞌa wínetsja . Tjapjacas wa yümücj pjac la tipiya . Ninana tjevele : “ Pajal malala ca mpalas nosis casá patjá , angelpan pꞌa witjacj jis trompeta la tjupjus na . Trompeta contꞌe ma la tjupjus custjay . Len̈ way la mpjusacj ca yupj ” , nin tjevele tsꞌi .
66009001	Ángel pꞌa wa jupj trompeta la tjipjyusa . Jupj la tjipjyusa na , napj tjinyuc pjacj palá tjeyaca nosis ntꞌa tsjun mpe . Pjulacj jinwá jústatsja jupj . Llave tjaꞌayapj jupj , jul campwila jun la cjol . Lapanenpan pülücj jun tꞌolon pátjatsja neꞌaj , jul moꞌó .
66009002	Jun tjecjyoltse na niná jul , myusca pajal püné pjeꞌá tjemey jupj , jul mpe , ꞌawa püné myusca jinwá . Myusca püné jul mpe tjemey mpes , pajal te ton̈ca tepyala , lotsꞌacꞌ ma si nuc tepyala .
66009003	Myusca mpe tsꞌelel pülücj palá tjiquil nosis casaꞌá . Jul mpe ꞌa tjiquil wa yupj . Tsꞌelel niná ꞌücj jis janütsja tsjev jinwá .
66009004	Yupj jis jepa jis tjijyüꞌta ma malala la mijicj tsjutsjum . Tjijyüꞌta ma ca malala la mijicj pjü tsjutsjum . Pjü yo ma ca malala la mijicj wa . Gente jis lal pꞌin ꞌücj malala lajaytsja . Gente niná jis wala sin tapac tulucj Dios mpes , niná ꞌücj malala lis tjajay yupj .
66009005	Ma permiso tjaꞌayapj tsꞌelel niná jis la ꞌünan gentas . ꞌÜcj nepé vyaja lajaytsja la pꞌin . Mes cinco mpes ca la qjuijictsja niná . Yupj tjünǘ na , tsjev tjinyüjü jinwá tjevyaja .
66009006	Tsꞌelel nin lajay poꞌó , gente ca quelel jis müꞌüꞌnacj yupj pꞌiyá , pajal vyaja mpes , newa ma ca polel ncaꞌlin̈ yupj . Pajal ca quelel ncaꞌlin̈ ca nsem yupj , mopꞌin ma ca ncaꞌlin̈ .
66009007	Tsꞌelel niná cavayú tsjictjacj jas tjüwüꞌün jin yustaptsja . Corona sey játjatsja jin yustaptsja sey pjucj poꞌó . Jis corona oro jinwá yustaptsja . Gente jin yustaptsja jis wala poꞌó .
66009008	Jis tsꞌil campa waytsja , nequem jis tsꞌil jinwá . Jis wis pjoye watsja , püꞌá jis wis jinwá .
66009009	Jisas suna ntꞌa pjolocꞌ cꞌa waytsja yupj . Cꞌa waytsja pajal , acero jinwá . Jis pam mpes tjil na , yümücj pjactsja , cavayú pülücj carreta jatꞌ jinwá pjactsja , la palan ntꞌa tsꞌequenen̈ jinwá pjactsja .
66009010	Tsꞌelel niná jis socꞌ , tsjev socꞌ jinwatsja . Jis socꞌ jay tsꞌülül tsjev jinwá . Yupj tjünǘ mpes ꞌücj malala lajaytsja gentas . Mes cinco ꞌücj nin la tjajay yupj .
66009011	Tsꞌelel jis jepa ángel pjaní waytsja , jul campwila moꞌo jyüꞌta jupj . Hebreopan jis tin Abadón ló jupj , ángel niná . Griegopan jis tin Apolión ló jupj . ( “ Malala La Siji ” ló jupj cupj qjuis lal . )
66009012	Pjaní malala tepyala nasa tecyawaja quinam . Pjaní tepyala nas , tsꞌi tjevele jin . Mátꞌeya ma tꞌücꞌ tepyala custjay , malala jis la pal .
66009013	Locopyaya ángel pꞌa wa jupj trompeta la tjipjyusa . Jupj la tjipjyusa na , mesa mpe pjac jin tjapjacas , mesa niná Dios jaꞌayapj ntꞌa . ( Órotsja jupj mesá , Dios wolapꞌaꞌa ton̈ca . ) Mesa tsjülǘ yulupjana nepé vele pjactsja .
66009014	Ángel lal tjevele jupj , po quina tꞌücꞌ la tjipjyusa lal . Ninana tjevele jupj lal : “ ꞌEsocte ma ꞌen angelpan yulupjaná , ꞌüsǘ püné ntꞌa tsyuꞌpa jatja . Eufrates ló jupj , ꞌüsǘ püné neꞌaj ” , nin tjevele nepé pjactsja .
66009015	Mpes nin la tjiji ángel . Jupj syocte niná angelpan yulupjaná . Neꞌaj tsyuꞌpa tjatja , la tjunuctsja año niná mpes , mes niná pꞌiyá , tsꞌacꞌ niná pꞌiyá , hora niná pꞌiyá . La tjunuc ca mal , müꞌüꞌnacj gentá . Pajal pülücj ca müꞌüꞌnacj . Pjü contꞌe sin popé , pjaní ca müꞌüꞌnacj . Tjiquil yupj quinam .
66009016	Ninana angelpan , jepapan yupj militarpan pülücj jis lal . Jis militarpan pülücj cavayú casá tjil yupj . Tjapjacas nol tjil militarpan . Dos cientos millón waytsja yupj .
66009017	Dios la tjiji napj yus tjinyuc , mpes tjinyuc ꞌonin nyuca yustaptsja yupj . Militarpan cavayú casá tjatjá , acero lal sin tjüwüꞌün jisas suna moꞌó . Jisas suna sin tjüwüꞌün , sin je jin jústatsja , ꞌawa jinwá , tsju jas püste jin justa watsja , lu watsja . Jis cavayú sey pjucj püꞌá sey pjucj jin yustaptsja . Cavayú jis lala mpe ꞌawa pjeꞌá tjacꞌ , myusca pjeꞌá tjacꞌ wa , azufre ꞌotsꞌipj .
66009018	Conas cavayú jis lala mpe tjiquil mpes , gente pajal pülücj jis tjüꞌünan . ꞌAwa mpes jis tjüꞌünan , myusca mpes wa , azufre mpes wa . Pjü contꞌe popé , pjaní way tjüꞌünan yupj .
66009019	Cavayú ꞌücj malala lajaytsja jis lala mpes , jis socꞌ mpes wa . Jis socꞌ latsj jinwá yustaptsja . Jis socꞌ sey pjucj jánatsja , latsj sey pjucj jinwá . Nin mpes jis socꞌ mpes malala lajay watsja .
66009020	Gente pülücj jis tjüꞌünan . Newa nin , gente la pꞌa wa newa malala la tjajay . Newa nin , yupj ma quelel ꞌüsüs lajaytsja . Newa po jisastsja lapanenpan , tjowelepj yupj pajal noypan . Newa jisastsja dios pꞌa wa , yupj pꞌiyá lis tjajay la pꞌin . Jis dios pꞌa , oro waytsja yupj nepenowá , nepénowa plata , nepénowa bronce , nepénowa pe , nepénowa yotsja . Yupj jis dios ma polel januc , nin pꞌiyá ma wa polel pjyacan̈ , ma wa polel lyawun̈ .
66009021	Gente nosis casá patja newa jis tjüꞌünan la pꞌa wa , newa diablo la tapal , jupj ca jis capj mpꞌaꞌsas malala la mijicj . Newa sejatsꞌom tulucj neꞌaj tjamanun , newa jis vayum tulucj jis lal tjelyawun̈ . Newa tepequen̈ yupj . Ma quelel ꞌüsüs lajaytsja yupj .
66010001	Locopyaya pꞌa wa ángel tjinyuc . Jupj pajal jas tjiyoctsja . Tjacꞌ tsjun mpe . Mol jas tjüwüꞌüntsja jupj . Tsetsꞌ pjojocj jay pjucj tꞌasiyutsja jupj . Wola se jáwcatsja jupj , lotsꞌacꞌ jinwá . Jupj tüecj ꞌawa wolaqué jinwá jústatsja .
66010002	Jupj tyáꞌatsja papel tsjicj . Nasa la tüpüpj pǘꞌütsja mos ntꞌa . Nosis casá tjacꞌ na , tsjom liꞌinyampe ꞌüsǘ püné casá tjejyatsja , tsjom nancupwepe ꞌamá casá tjejyatsja .
66010003	Yümücj tjevele püꞌá pjyusa jinwá . Niná tjevele na , siéteya tꞌiꞌila pjactsja , nepé javelepj jin pjactsja .
66010004	Tꞌiꞌila na , napj quelel pyactsja tꞌiꞌila pjac tjowelepj . Napj quelel pyactsja na , pꞌa wa tjapjacas tsjun poꞌó nepé tjevele pjac . Niná tjevele : “ Siéteya tꞌiꞌila tjowelepj po ma mvelen . Po ma mpaquen ” , nin tjevele napj lal .
66010005	Niná tjevele na , ángel mos jas tjijyünsa la tjiji la mena ntꞌa . Jupj ninana pꞌiyá ꞌüsǘ püné casaꞌá ton̈ca , nosis casá ton̈ca wa .
66010006	Jupj tjevele : “ Dios selé tꞌücꞌ way velé . Dios püꞌü lovin . Jupj la tjiji tsjun poꞌó , la tjiji wa pjü tsjun poꞌo patjá . Jupj la tjiji nosis , la tjiji wa pjü way nosis casaꞌá . Jupj la tjiji wa ꞌüsǘ püné , la tjiji wa pjü way ꞌüsǘ moꞌó lyawun̈ , pjü way ꞌüsǘ moꞌó lejen̈ ꞌotsꞌipj ” , nin tjevele jupj Dios poꞌó . Tjevele wa : “ Nin ca mpalas quinam Dios tjevelá . Ma ca la nucus .
66010007	Ángel pꞌa wa ca la mpjusas jupj trompeta . La tjipjyusa na , Dios tꞌücꞌ way ca la mijis jupj tjevelá . Püna gente ma sin ꞌyǘsatsja tsjan ca la mijis Dios . Locopyaya Dios tjevele jupj profetapan jis lal tsjan la mijis jupj . Yupj tjowelepj Dios mpes . Jupj jomozopan waytsja yupj ” , nin tjevele ángel .
66010008	Tsjun poꞌo nepé vele jin tjapjacas , niswa tjevele napj lal . Jupj tjevele : “ Jutja jipj ángel ntꞌa , jupj ꞌüsǘ püné casá ton̈ca , ꞌamá casá ton̈ca wa . Ntꞌya papel tsjicj , la tüpüpj püꞌü jupj mos ntꞌa ” , nin tjevele jupj napj lal .
66010009	Mpes napj ángel ntꞌa tjum , la tjemyon napj nla ꞌayas papel tsjicj . Jupj tjevele napj lal : “ Ntꞌya papel , nlajan . Wüjü ca nsem jipj lyala moꞌó , tsꞌas jinwá ; locopyaya , tꞌücꞌ tjelyan na , ꞌona ca nsem cyol moꞌó . ” Nin tjevele ángel .
66010010	Napj netj papel tsjicj jupj mos mpe , tjelyá wa popelses . Wüjü waytsja nlala moꞌó tsꞌas jinwá . Locopyaya , napj tꞌücꞌ tjelyá na , ncol moꞌó ꞌónatsja .
66010011	Papel tjelyá na , pjaní way tjevele napj lal : “ Niswa ca mvelen Dios mpes . Dios jos mvelen ca tsjan ca jis mpalas gente pülücj jis lal . Ca mvelen tsjan ca jis mpalas pꞌa ntꞌa ꞌa mulú patja jis lal . Ca mvelen tsjan ca jis mpalas pülücj se jütütj mpe . Ca mvelen tsjan ca jis mpalas pꞌa wa jis tin javelepj . Ca mvelen wa tsjan ca jis mpalas jis jepapan ” , nin tjevele napj lal .
66011001	Locopyaya jupj ntjeꞌaya visyú campa , la vujus . Pꞌa wa tjevele napj lal Dios mpes : “ Jutja , mvujun ca Dios wo nosis ntꞌa , mesa Dios jaꞌayapj ntꞌa mvujun wa . Sin tepyaca nucun nol jatja gentas neꞌaj Dios jisas , nol javelepj Dios pajal püné .
66011002	Ma mvujun tjüwücj ntꞌa , Dios wo tꞌasiyú . Tjüwücj ntꞌa lyawun̈ , ma japon yupj Dios poꞌó . Dios jis tjeꞌyaya neꞌaj malala la mijicj mes cuarenta y dos mpes . Nin ca la mijicj pülücj patja ntꞌa neꞌaj , Dios jutsꞌaꞌá ntꞌa .
66011003	” Napj niyom matꞌe ca sin majam , ca mvelecj yupj nosis casá patja jis lal . Napj mpes ca mvelecj , pülücj jyawca mpes ; tsꞌacꞌ mil , dos cientos sesenta jyawca mpes ca mvelecj . Niná niyom matꞌe ꞌaplijila ca nsem nosis casá patja malala nyuca lajay mpes . Pülül si tsutsca ca sin nquiꞌpacj , ꞌaplijila mpes .
66011004	Niyom ninana yo olivo jinwá yupj napj lal . Yupj ninana noyomes püna tjevelé jiquil nosis ntꞌa . Pajal ꞌüsüs yupj . Yupj quelel lajay Dios jyüꞌta jinwá . Dios Jepa jupj pjü nosis casá patja mpes . Ninana niyom matꞌe , se jawca jinwá yupj , yam casá lejen̈ jinwá yupj , Dios mpes javelepj mpes .
66011005	La pꞌa wa quelel malala lajay yupj jis lal , ma polel nin lajay . Yom pjaní quelel malala la siji na , noyomes matꞌe jajütütj müꞌümüs jupj . Javelepj mpes pꞌin peꞌe jupj , Dios nin liji mpes . Nin mpes cyaꞌlin̈ jis enemigopan . Lovin nin pyala la pꞌa wa quelel malala la sajay na .
66011006	Ninana noyomes ꞌücj lajay ma majawus Dios mpes javelepj na . Nin pꞌiyá ꞌücj la mijicj wa , ꞌüsǘ ꞌas ca mpalas . Nin wa yupj ꞌücj wa la mijicj pꞌa casá pyalá , malala jis la pal nosis casá patjá . Jisas na , ꞌücj wa la mijicj niná .
66011007	” Pꞌa jawas tꞌücꞌ tjowelepj na Dios poꞌó , yom malala ca ncuwim , jis müꞌüꞌnas ca niná niyom mátꞌeya . Jupj animal tsꞌi ꞌinyá jinwá . Jul campwila mpe pjeꞌá ncuwim ca , ne pajal la mpaꞌnas ca yupj jis lal . Jupj más jas tjiyocj nsem yupj jis lal ; jis müꞌüꞌnas ca .
66011008	Tecyaꞌlin̈ na , jis pꞌüy mpatjam ca jümücj ntꞌa , pajal pülücj patja ntꞌa . Ma ca ntoquecj yupj . Neꞌaj , niyom matꞌe cyaꞌlin̈ ntꞌa , neꞌaj pꞌiyá jis Jepa cruz poꞌo tjovalapj ntꞌa . Neꞌaj patja malala lajay ; Sodoma poꞌo tapatja jin pꞌiyá lajay , Egipto ntꞌa tapatja jin pꞌiyá lajay wa .
66011009	” Tsꞌacꞌ contꞌe y medio niyom pülücj ca nucucj jis pꞌüy . Pꞌa ntꞌa ꞌa mulú patja ca yus nucucj wa yupj jis pꞌüy . Pjü tribu sin popa yus nucucj wa ca . Pꞌa wa jis tin javelepj ca yus nucucj wa . Pꞌa wa se jütütj mpe wa ca nucucj yupj jis pꞌüy . Müjüꞌtücj ca ma ntoquecj .
66011010	Yupj ꞌücj jisas nsem tecyaꞌlin̈ niyom matꞌeyá . Fiesta ca la mijicj tecyaꞌlin̈ mpes , ca así jis maꞌayacj yuwá . Malala jis tepyala nosis casá patjá niná profetapan mátꞌeya Dios mpes tjowelepj mpes . Nin mpes yupj ꞌücj jisas nsem len̈ yupj ” , nin tjevele jupj napj lal .
66011011	Tsꞌacꞌ contꞌe y medio niyom matꞌe jis pꞌüy jümücj ntꞌa tapatja na , Dios ca la mijis mpatjam niswá , ne yupj ca nlüjün̈ . Nepénowa ca nucucj yupj niswa patja se palá , mpes pajal ca lecj meyacj yupj .
66011012	Niyom matꞌe naꞌin jis tepyala na , yümücj nepé vele ca mpjacam tsjun mpe . “ Nculá quiꞌá ” , ca mveles . Mpes yupj ca mal tsjun poꞌó , molon moꞌó ca mal . Jis enemigopan ca nucucj ne yupj jil .
66011013	Nin tepyala na , len̈ way ca jus nquitsꞌis neꞌaj , mpes neꞌaj , pülücj patja ntꞌa , malala ca jis mpalas jis wa pülücj . Pjaní ca malala mpalas pjü diez sin popé . Pülücj ca ncaꞌlin̈ gentas , jus tiquitsꞌe mpes . Siete mil ca ncaꞌlin̈ . Janucun witjacj pajal ca lecj meyacj , ca mvelecj Dios pajal püné , jupj ne tsjun poꞌo püꞌü .
66011014	Nasa tꞌücꞌ pꞌa wa malala tepyalá , tsꞌi tjevele jin . Len̈ way ca pꞌa mpalas .
66011015	Locopyaya pꞌa wa ángel tjinyuc . Jupj trompeta la tjipjyusa wa . Siéteya la tjupjus quinam . Niná la tjipjyusa na , Dios püꞌü mpe yümücj tjowelepj jin tjapjacas . Nin tjowelepj : “ Qjuis Jepa Dios quina ca müjüꞌtüs nosis ntꞌa . Lovin ca müjüꞌtüs jupj . Jesucristo lal ca ꞌa mulú müjüꞌtücj . Jesucristo ne Yom niná Dios jas tjejyama nosis ntꞌa ” , nin tjowelepj .
66011016	Coꞌmüypan veinticuatro , yupj jis silla casá játjatsja Dios wolapꞌaꞌá . Jepapan wa yupj . Nin tjowelepj tjepjyacan̈ na , Dios wolapꞌaꞌa palá nipiꞌtjin̈ yupj . Yupj tjowelepj Dios pajal püné .
66011017	Tjowelepj Dios lal : “ Jipj Dios . Qjuis Jepa jipj . Pjü ꞌücj wa lejay jipj . Jipj pütꞌ quinam . Tüpütꞌ watsja jipj püná . Wiꞌiquecj jipj lal , jipj pajal püné pjü jis lal , ne jipj nasa jyütütj quinam .
66011018	Nosis casá patja pajal tsꞌa ꞌintsja jipj lal . Jipj po ma jyas yupj pajal malala la tjajay , ne ca jis capj ntülün quinam . Jipj ca mvelen quinam tecyaꞌlin̈ jis lal , ncu tꞌücꞌ malala la tjajay . Quina ca ꞌüsüs jis maꞌayan wa jipj myozopan , yupj ne jipj mpes tjowelepj . Ca ꞌüsüs jis maꞌayan pjü jipj tsꞌuyupj . Yupj salejepj jipj jis capj ntülün malala lajay . Jipj ca ꞌüsüs jis maꞌayan cyapj jacon̈ . Nin pꞌiyá ca la mijin noypan jis lal , tsjictjacj jis lal wa . Nosis malala jis la jay ca jis capj ntülün jipj , ne ca malala jis mpalas yupj . ” Nin tjowelepj coꞌmüypan Dios wolapꞌaꞌá .
66011019	Nin tepyala na , napj tjinyuctsja Dios wo jun cjol tsjun poꞌó . Si nuctsja cajón tabla mpes , niná cajón mpes , israelpan yola jis tepyala Dios tjevelá . Püna tjevele tsjan ca la mijis jupj yupj mpes . Niná tjinyuc na , pajal tjejyawca menmené , pajal tꞌiꞌila pjactsja . Jus tiquitsꞌe wa , lüpjücj tjive wa .
66012001	Quepj lay tepyala tsjun poꞌó . Dios ꞌücj la tjiji napj tjinyuc jupj , ca gente jus nlayecj nosis ntꞌa pyalá , ca jus nlayecj wa tsjun poꞌo pyalá . Quepj niná tsjun poꞌó , lotsꞌacꞌ lal sa capyatsja . Jupj ton̈ca mümüy casaꞌá . Pjulacj dóceya jay pjucj poꞌo játjatsja , corona jinwá . ( Püné waytsja jupj , mpes corona jáꞌasatsja jay pjucj poꞌó . )
66012002	Quepj way tsjicj tjáꞌasa , nasa quelel myáꞌnatsja . Jupj la tipiya vyájatsja mpes .
66012003	Len̈ way Latsj Püné lay tepyala wa tsjun poꞌó . Dios ꞌücj la tjiji napj tjinyuc wa jupj , ca gente jus nlayecj nosis ntꞌa pyalá , ca jus nlayecj wa tsjun poꞌo pyalá . Niná Lotsjim tsjun poꞌó , ꞌa jetsja . Siéteya jay pjuctsja niná Lotsjim . Diez tsjüémetsja jupj . Jupj jay pjaní pjaní corona pjaní pjaní jay játjatsja , jupj püné mpes .
66012004	Latsj socꞌ mpes pjulacj pülücj witjacj palá la tecyoye nosis casaꞌá , palá tinca jay la pꞌaꞌapé . Pjü contꞌe sin popé , pjaní way palá tjeyaca . Latsj Püné Quepj wolapꞌaꞌa tyantaná , Quepj way tsjicj quelel myáꞌnatsja na . Latsj quelel lyájatsja Tsjiquis , tjemyaꞌna na .
66012005	Lovin ma polel tjelyaja jupj . Quepan tjemyaꞌna yom tsjicj way . Jatjam tsjicj Jepa ca nsem , pjü müjüꞌtüs nosis casaꞌá , ca jis majamas nosis casá patjá . Jupj ca len̈ way jis capj ntülüs malala lajay . Tsjicj niná tjemyaꞌna na , len̈ way Dios tjemyana Tsjiquis jupj püꞌü ntꞌa , jupj jyüꞌta ntꞌa .
66012006	Quepan tsꞌüequené pjü jis wa cjuwá ntꞌa . Dios ꞌücj la tjiji neꞌaj lo pütꞌüs jupj . Neꞌaj maꞌayacj ca nlajas pülücj jyawca mpes . Jyawca mil , dos cientos sesenta ca neꞌaj mpüꞌüm jupj .
66012007	Locopyaya tjinyuc pülücj la tapalan tsjun poꞌó . Ángel püné , Miguel ló , jépatsja jupj Dios angelpan ꞌüsüs witjacj jis lal . La tapalan yupj Latsj Püné lal . Latsj Püné jepa watsja jupj angelpan malala witjacj jis lal . Yupj la tapalan ꞌüsüs witjacj jis lal .
66012008	Newa nin , ꞌüsüs witjacj más sin tjiyoctsja Latsj Püné lal . Ma tjaꞌayapj malalapan tapátjatsja neꞌaj , tsjun poꞌó .
66012009	Palá la tsꞌi Latsj Püné nosis casaꞌá . Ángel malalapan palá la tsꞌi wa Latsj Püné lal . Jupj pꞌiyá lotsjim pajal püna tüpüꞌá . Diablo ló jupj , Satanás ló wa jupj . Jupj pꞌiyá pjü nosis casá patja yus tsyawilitsja .
66012010	Diablo palá la tsꞌi na , nepé vele jin tjapjacas Dios püꞌü mpe . Yümücj tjevele : “ Nasa tꞌücꞌ quinam . Dios qjuis capj tjepꞌyaꞌsa ne diablo ma polel malala la qjuijis quinam . Dios pjü sin ꞌyüsa lis tjiji jupj pajal püné . Sin ꞌyüsa lis tjiji jupj jyüꞌta . Sin ꞌyüsa lis tjiji Jesucristo ꞌücj jyüꞌta quinam . Jupj ne Yom niná Dios jas tjejyamá nosis ntꞌa . Nasa palá la tsꞌi quinam Latsj Püné nosis ntꞌa , jupj ne lovin tꞌya vele qjuis pülücpan sin poꞌó . Püste ꞌotsꞌipj , jaw ꞌotsꞌipj tꞌya vele niná Dios wolapꞌaꞌá yupj sin poꞌó .
66012011	Newa nin , Dios tsꞌuyupj más sin tjiyoctsja jupj lal , Oveja Tsjicj yupj mpes tepeꞌe mpes , jupj ꞌos tepyala mpes . Yupj jupj poꞌo japon tjowelepj , mpes wa más sin tjiyoctsja yupj diablo lal . Ma pajal yólatsja ncu ca ncaꞌlin̈ ; ꞌüctsja yupj jis lal la mas Jesucristo mpes .
66012012	ꞌÜsüs nujisas tꞌas tsjun poꞌo potjaqué . ꞌÜsüs tepyala jay la pꞌaꞌá . Len̈ quinam diablú . Mopꞌin malala ca nu mpalas nosis casá potjaqué , ꞌüsǘ püné casá potjaqué ꞌotsꞌipj . Diablo palá tjemey nun ntꞌa . Jupj pajal tsꞌi ꞌinyá . Jupj selé pajal tsjicj way pꞌin ca mpüꞌüm nosis casá quinam ” , nin tjevele tsjun poꞌó nepé .
66012013	Latsj Püné jus nleya yupj palá la tsꞌi jupj nosis casaꞌá . Jus nleya na , len̈ way tsjiquis jamay cjüil tjemey jupj . Latsj Püné quelel malala líjitsja jupj .
66012014	Ma polel nin la tjiji jupj ; pom matꞌe tjaꞌayapj jupj , Quepan . Jupj pom püné tjaꞌayapj jupj , pom más ꞌin püné , tsꞌi pom lal . Tjaꞌayapj ꞌücj lo tsꞌequen Latsj Püné mpe , jis wa cjuwá ntꞌa ca mim . Neꞌaj ca maꞌayacj nlajas año contꞌe y medio .
66012015	Quepj tsꞌüequené na , Latsj ꞌüsǘ jas tjejyama lala mpe , ꞌüsǘ püné jinwá ; ꞌüsǘ niná quepj cjüil jas tjejyama jus lo pijitj , lo ꞌünan .
66012016	Mopꞌin ma tjiꞌyüꞌna ; nosis cus tjepꞌyaꞌsa quepan . Jun tjecjyoltse nosis , mpes ꞌüsǘ Lotsjim lala popa tjacꞌ tjemey nosis ꞌalá .
66012017	Nin mpes Latsj Püné pajal tsꞌi tjiꞌina Quepan lal . Tjemey la palan jupj jutsꞌuyupj pꞌa wa jis lal . Yupj ne lajay wa Dios si jütüta jinwá , topon wa Jesucristo tjevelá , mpes yupj jupj jutsꞌuyupj ꞌotsꞌipj .
66013001	Napj tjinyuctsja Latsj Püné ꞌüsǘ püné la ntꞌa tón̈catsja . Locopyaya napj tjinyuc wa Animal Tsꞌi ꞌInyá jas nisa ꞌüsǘ mpe . Diéziya tsjüémetsja jupj , siéteya jay pjuctsja . Diéziya corona tsjüeme poꞌo tjatja wa . Corona pjaní pjaní tsjüeme poꞌo játjatsja . Pjü jay pjucj wola poꞌó jupj ló tapactsja . Pjü jupj ló jupj ne pꞌiyá Dios . Malala nin ; jupj ne Dios tulucj .
66013002	Animal napj tjinyuc , püꞌá jinwá tjinyuctsja . Tsjom noypan waytsja , oso tsjom jinwá yustaptsja . La moꞌó pünetsja , león lala jinwá . Latsj Püné la tjiji Animal niná ꞌücj la tjiji Latsj Püné jos jinwá . La tjiji ꞌücj lo jütütj jupj , Latsj Püné jinwá . La tjiji ca la pꞌa müjüꞌtücj jupj mpes .
66013003	Tjinyuc Animal jay pjucj pjaní jay tjojocj jinwá , nasa tepeꞌe jinwá . Nasa tjiꞌyüꞌsa quinam jay tjojocj , mpes niswa püꞌü tepyala jupj . Jupj tjiꞌyüꞌsa mpes , nosis casá patjá yólatsja Animal niná pajal püné . Yupj japontsja jupj tjevelá .
66013004	Latsj Püné la tjiji ca Animal müjüꞌtüs , mpes gente yólatsja Latsj Püné pajal püné . Yólatsja wa niná Animal Tsꞌi ꞌInyá pajal püné wa jupj . Tjowelepj : “ Animal más püné pjü jis lal . Pꞌa wa ma polel jis la palan jupj lal . ”
66013005	Mes cuarenta y dos mpes Dios tjeꞌyaya Animal niná tjevele jupj pꞌiyá pajal püné ; jupj ne pꞌiyá Dios , tjevele . Mes cuarenta y dos mpes Animal polel malala líjitsja , jupj jostsja jinwá .
66013006	Jupj vele watsja Dios malala . Malala Dios lijá , tjevele jupj . Malala tjevele wa Dios lal patja sin poꞌó .
66013007	Diablo la tjiji Animal niná ꞌücj lo palan Dios tsꞌuyupj jis lal . La tjiji jupj ca malala la qjuijis yupj jis lal . Diablo la tjiji Animal ca pjü jis cüjüꞌtüs . Pjü tribu ꞌotsꞌipj , pjü ꞌa mulú patja ꞌotsꞌipj , pjü jis tin javelepj ꞌotsꞌipj , pjü pꞌa wa se jütütj mpe ꞌotsꞌipj ; pjü yupj jis tjijyüꞌta jupj .
66013008	Pjü nosis casá patja ca yola nsem niná Animal püné . Jis lá ma tapac Oveja Tsjicj popel moꞌó , yupj pjü way ca jisas nsem Animal niná , yola nsem jupj püné . Oveja Tsjicj popel tyaꞌa , popel niná nin vele pjac ca mpatjam Dios lal . Püna , Dios nosis liji secj na pꞌin , nin tapactsja jupj popel moꞌó . Oveja Tsjicj tjüꞌünan , ne ꞌücj jis la patj gentá .
66013009	Pjü nun tjapjaꞌaqué , nusin tjüꞌüsüs niná .
66013010	Dios selé gente ca jis ntjiꞌlin̈ jupj tsꞌuyupj nepenowá , cawilta moꞌo moꞌonsocj , jis capj ntülücj . Dios se ꞌaya nin lajay , mpes jupj tsꞌuyupj nepenowá ca majatjum cawilta moꞌó . Dios selé wa gente ca müꞌüꞌnacj jupj tsꞌuyupj nepenowá polomay mpes . Dios se ꞌaya nin lajay , mpes jupj tsꞌuyupj nepenowá ca ncaꞌlin̈ , polomay mpes sey jajocj mpes . Nin tepyala na , más ꞌücj Dios tsꞌuyupj newa ꞌüsüs lajay Dios jos jin . Newa ca mponecj Dios ꞌüsüs . Ma ca tsꞌi miꞌinacj .
66013011	Locopyaya animal pꞌa wa tjinyuc . Jupj pjeꞌá yácatsja nosis mpe . Mátꞌeya tsjüeme jupj . Oveja tsjicj jin jústatsja ; pꞌa pꞌin jupj . Pajal malala tjevele jupj , latsj püné jinwá .
66013012	Jupj auxiliartsja animal mwalá way lal , ꞌücj lo jütütj jupj mpes . Jupj la tjiji pjü nosis casá patja ꞌüsüs way yólatsja animal mwalá way poꞌó . Yólatsja pajal püné animal mwalá . Animal mwalá tepeꞌe jay tjojocj mpes ; mopꞌin nin , tjiꞌyüꞌsa jupj , niswa püꞌü tepyala .
66013013	Animal maꞌajapj la tjiji ne ca pꞌa mponecj jupj ca ꞌüsüs la qjuijis Dios jinwá . Jupj la tjiji wa ꞌawa palá tjeyaca jay la pꞌaꞌá mpe , nosis casaꞌá . Niná la tjiji gente jis walapꞌaꞌá , yupj jis la nuc .
66013014	Diablo la tjiji ꞌücj nin la qjuijis jupj . Animal niná ꞌücj pꞌa casá la tjiji , yom pꞌin ma polel liji jinwá ; jupj auxiliar waytsja animal mwalá way mpes , ne nin . Jupj la tjiji mpes , nosis casá patja topon animal mwalá way tꞌücꞌ way pajal pünetsja . Jupj pajal yus tsyawilí yupj . Jupj jis tjijyüꞌta jis la tꞌüs pwen , animal mwalá way jin justa jas la jünsüs , ne nin la tjajay . Jupj tjevele animal mwalá way pajal pünetsja , mpes más ꞌücj ca nin la mijicj . Animal mwalá tepeꞌe polomay mpes jay tjojocj mpes ; locopyaya tjiꞌyüꞌsa jupj , niswa püꞌü tepyala .
66013015	Animal maꞌajapj tjeqjuesca la tjiji pwen , niná pwen animal mwalá way jin justa . Diablo la tjiji ꞌücj nin la qjuijis jupj . Nin mpes wa pe niná ꞌücj véletsja . Jupj tjevele pjü ca mvelecj ne jupj ca püné nsem . Tjevele ca yupj jis dios nsem jupj . Gente ma quelel javeleptsja jupj püné , pe niná tjijyüꞌta jis la ꞌünan yupj .
66013016	Animal maꞌajapj tjijyüꞌta wa pjü sin poꞌo tapac . Tsjictjacj ꞌotsꞌipj , noypan ꞌotsꞌipj , pülücj jatatj ꞌotsꞌipj , pülücj cjuwá ꞌotsꞌipj , esclavopan ꞌotsꞌipj , esclavopan tulucj ꞌotsꞌipj , pjü jis tjijyüꞌta sin poꞌo tapac . ꞌÜcj mos liꞌinyampe poꞌo tapac , ꞌücj wa wola poꞌo tapac .
66013017	Jupj tjevele sin poꞌo tapac tulucj ma polel jaylacj lajay , ma wa polel vender lajay . Niná sin poꞌo tapac Animal ló , animal mwalá way pꞌiyá . ꞌÜcj wa número sin poꞌo tapac , número niná jupj ló jin pꞌiyatsja .
66013018	Nenem ꞌa costa way sin la ꞌüsüs . Nun nusin tjüꞌüsüs , nujola tapalas tsjan mpes número niná jupj ló jin pꞌiyá ca nsem . Jupj número mpes ca jus cülayecj jupj yom pꞌin . Jupj número seis cientos sesenta y seis .
66014001	Jesucristo nin tjiꞌyüsa la tjiji wa niná . Napj tjinyuc Oveja Tsjicj jocꞌ casaꞌá ton̈ca Jerusalén moꞌó . Jocꞌ niná Sión ló . Gente pülücj lyawun̈tsja neꞌaj jupj lal . Ciento cuarenta y cuatro mil játjatsja jupj lal . Yupj jis wala poꞌo tapactsja Oveja Tsjicj ló , jupj Popay ló wa , yupj Dios si jütüta sin pópatsja mpes .
66014002	Napj ꞌa nepé tjapjacas tsjun poꞌó nepé . Pajal yümücj pjactsja , ꞌüsǘ püné yümücj jama jinwá , tꞌiꞌila jinwá pjactsja wa . Nepé tjapjacas arpa jatül jinwá pjactsja jupj .
66014003	Jatül na , nejetsꞌen̈ tjapjacas . Tsjan seyasa way nejetsꞌen̈tsja Dios wolapꞌaꞌá , janucunpan yulupjana jis walapꞌaꞌá wa , coꞌmüypan jis walapꞌaꞌá wa . Yupj nejetsꞌen̈ pꞌa wa ma polel si ꞌüsǘ nejetsꞌe . Yupj ninana nosis casá patja sin popé , yupj ne lovin ca mpatjam Dios lal . Jesucristo yupj mpes tepeꞌe , mpes Dios perdonar lis tjiji yupj malala la tjajay , ne ca ꞌüsüs nsem yupj lovin Dios lal . Yupj ne niná ciento cuarenta y cuatro mil pꞌiyá .
66014004	Yupj ma malala nyuca la tjajay locopyas jis lal . Lovin ma tjewyayin̈ yupj . Newa jil Oveja Tsjicj jama ntꞌa . Yupj gente sin popa wa , mopꞌin Dios jutsꞌaꞌá yupj . Oveja Tsjicj tepeꞌe yupj mpes , ca Dios perdonar la siji , ne ca ꞌüsüs nsem yupj lovin Dios lal . Yupj mwalá way pꞌin Oveja Tsjicj jis lal tjacꞌ sin popé , pꞌa jawasa ca pꞌa wa ncul .
66014005	Niná gentá ma la tsuwil , ma malala yupj ; pajal ꞌüsüs pꞌin . Napj tjinyuc niná . Tjinyuc ca nin mpalas .
66014006	Locopyaya napj tjinyuc pꞌa wa ángel , Jesucristo la tjiji tjinyuc jupj . Ángel niná la mena ntꞌa wínetsja . Dios jas tjejyama jupj la veles pjü nosis casá patja jis walapꞌaꞌá . Pjü way pꞌa wa se jütütj mpe jis walapꞌaꞌa tjevele ꞌotsꞌipj , pjü tribu jis walapꞌaꞌa tjevele ꞌotsꞌipj , pjü jis tin javelepj jis walapꞌaꞌa tjevele ꞌotsꞌipj , pjü ꞌa mulú patja jis walapꞌaꞌa tjevele ꞌotsꞌipj . Jupj tjevele Dios ꞌüsüs la siji gente jis lal Jesucristo mpes . Ángel tjevelá ne Dios nin pꞌiyá véletsja lovin .
66014007	Ángel pajal yümücj tjevele : “ Jus nlayé nun Dios ca jis capj ntülüs malala lajay . ꞌÜsüs pjac mvelé nun jupj poꞌó . Quina ca Dios mveles pjacj malala . Mvelé nun Dios pajal püné . Jupj pꞌiyá la tjiji tsjun poꞌó , nosis nin pꞌiyá la tjiji wa , ꞌüsǘ püné nin pꞌiyá , ꞌüsǘ ꞌamá popa pyacj nin pꞌiyá ” , nin tjevele niná ángel .
66014008	Jupj tecyawaja tjevele na , pꞌa wa ángel tjacꞌ , tjevele : “ Pajal malala tepyala Babilonia moꞌó , pülücj pátjatsja ntꞌa . Jupj pünetsja pajal ; malala tepyala quinam . Neꞌaj tapatja la tjajay mpes , pjü gente pajal malala la tjajay wa yupj jin pꞌiyá . Pajal ꞌücj jisastsja malala lajaytsja , quepj malala jinwá . Niyom pülücj lal wine jinwá lajaytsja . Ma jisastsja Dios ” , nin tjevele ángel niná .
66014009	Jupj tꞌücꞌ tjevele na , pꞌa wa ángel tjacꞌ , nasa angelpan cóntꞌeya tjiquil quinam . Niná pajal yümücj tjevele : “ Pülücj tjowelepj Animal püné . Dios ca jis capj ntülüs nin tjowelepj mpes . Pe Animal jin justa püné jin tjowelepj , Dios ca jis capj ntülüs wa yupj . ꞌÜcj yupj jis lal yupj sin poꞌo tapac Animal ló , nin pꞌiyá ca nsem yupj jis lal . Jis wala poꞌo tapac , jis mas poꞌo tapac ,
66014010	nin pꞌiyá ca nsem yupj jis lal . Dios pajal jis capj ntülüs nin lajay . Tꞌücꞌ way ma ca perdonar lis mijis jis capj tyüla nas . Ca mpen̈ azufre mpes . Ca pajal jis mvajas ca yupj . Dios angelpan jis walapꞌaꞌá ca nsem , Oveja Tsjicj wolapꞌaꞌa ca nsem wa .
66014011	Myusca yupj pen̈ mpes viyá jama lovin . Ma ꞌyüꞌsa vyaja mpes ; jaw na , püste na ma ꞌyüꞌsa . Nin ca nsem yupj jis lal , palá nipiꞌtjin̈ Animal wolapꞌaꞌá , yola jupj pajal püné . Nin ca nsem wa yupj jis lal , palá nipiꞌtjin̈ pwen wolapꞌaꞌá , Animal jin justa . Sin poꞌo tapac Animal mpes , nin pꞌiyá ca nsem yupj jis lal ” , nin tjevele ángel nosis casá patja jis lal . Niná napj tjinyuc ca nin mpalas .
66014012	Nin ca mpalas mpes , más ꞌücj Dios tsꞌuyupj lovin ꞌüsüs lajay Dios jos jin . Dios tsꞌuyupj Dios jyüꞌta jin lajay . Yupj lovin japon Jesucristo lal .
66014013	Angelpan tecyawaja tjowelepj na , nepé vele jin tjapjacas Dios püꞌü mpe . Tjevele : “ Tepyaca jipj niná : ‘ Qjuis Jepa Jesucristo lal japon , pajal ꞌüsüs jisas nsem cyaꞌlin̈ na quinam ’ ” . Dios Cjües tjevele wa : “ Nin . Pajal yümücj tsjiꞌ la tjajay Dios mpes , ne quina ca majatjum . Dios pajal ꞌüsüs ca jis maꞌayas yupj , ꞌüsüs la tjajay mpes . ”
66014014	Locopyaya pꞌa wa tjinyuc , niná ca nin mpalas . Napj mol pje tjinyuc . Pjaní wa jáꞌasatsja mol casaꞌá . Yom jin jústatsja jupj . Corona jay jáꞌasatsja jupj , jepa püné jay jáꞌasa jinwá . Oro waytsja coroná . Polomay tyáꞌatsja wa mos ntꞌa , pajal pjóyetsja , jupj wolas mpe la tꞌüs .
66014015	Locopyaya pꞌa ángel tjacꞌ Dios wo nepé . Yümücj tjevele , molon casá jáꞌasa ca mpjacam jupj tjevelá . Jupj tjevele : “ Tjevyala tjejyoꞌo jipj quinam . Nasa tꞌücꞌ quinam . Tjevyala tjiꞌyǘ quinam . ”
66014016	Mpes mol casá tjaꞌasá , tjejyoꞌo nosis casaꞌá . Nosis casá pülücj tjevyala jinwá pjü ntꞌya jupj .
66014017	Nin la tjiji na , pꞌa ángel tjacꞌ Dios wo mpe . Jupj tyáꞌatsja wa polomay pajal pjoye .
66014018	Pꞌa wa ángel tjacꞌ mesa mpe , mesa niná ntꞌa Dios mpes jaꞌayapj neꞌaj . Ángel niná , jupj ꞌawa tjejyámatsja neꞌaj . Jupj yümücj tjevele , maꞌajapj ca ꞌücj mpjacam jupj tjevelá , maꞌajapj ne polomay pjoye tyáꞌatsja pꞌiyá . Tjevele : “ Tjevyala tjejyoꞌo jipj . Ntꞌya wa ꞌa mulú , ꞌa mulú velan̈ uva jinwá . Pjü niná tjiꞌyǘ quinam ” , nin tjevele polomay pjoye tyaꞌa lal .
66014019	Mpes jupj tjejyoꞌo wa nosis casaꞌá , ntꞌya jupj ꞌa mulú tjevelan̈ uva jinwá . Ntꞌya na , tjevyala naꞌaj la tsꞌiya sey jajatsj ntꞌa . La pünetsja neꞌaj . Ninana napj tjinyuc ninana ca mpalas gente jis lal . Dios po ma jos yupj malala lajay , ne ca jis capj ntülüs ; nin mpes niná tjinyuc napj .
66014020	Yupj uva sey jajatsj jinwá la tjajay , campa way ꞌin , pülücj patja mpe . Neꞌaj sey tjajatsj , mpes ꞌas pjeꞌá tjacꞌ jupj . ꞌOsis ꞌüsǘ jinwá jámatsja . ꞌOsis campwílatsja . Cavayú lala moꞌó pꞌiyá tón̈catsja ꞌosis . Legua setenta y cinco ꞌüsǘ jinwá jámatsja jupj , ꞌosis . Tjinyuc ca nin mpalas Dios jis capj tyüla na .
66015001	Locopyaya pꞌa wa tjinyuc Dios püꞌü ntꞌa . Niná napj tjinyuc , Dios ca nin la mijis , jupj pajal püné mpes . Jupj ꞌücj la tjiji tjinyuc niná , ca gente jus nlayecj nosis ntꞌa pyalá , ca jus nlayecj wa tsjun poꞌo pyalá . Niná la tjiji na , ca gente yola nsem jupj pajal püné . Ninana napj tjinyuc : tjinyuc angelpan siéteya . Yupj jatatsja tsjan mpes ca Dios jis capj ntülüs malala lajay . Siéteya jatatsja yupj , tsjan mpes lo cawajas jis capj la tül . Nin mpes ca malala jis mpalas malala lajay .
66015002	Napj tjinyuc wa vidrio tüpüꞌü , ꞌüsǘ püné muju ton̈ca jinwá jústatsja . ꞌAwa wolaqué watsja vidrio moꞌó . Gente lejen̈tsja vidrio la ntꞌa . Yupj ma lajaytsja Animal jostsja jinwá , ma javeleptsja pe pajal ꞌüsüs , pwen niná Animal jin justá . Número Animal ló jinwá , ma wa jisastsja . Gente niná más sin tjiyoctsja yupj jis lal . Niná gentas arpa jatatsja , Dios pꞌiyá jis tjeꞌyayá .
66015003	Yupj tjenejetsꞌen̈ , Moisés tjünüejetsꞌe jinwatsja . ( Moisés Dios jomozo waytsja püná . ) Yupj tjenejetsꞌen̈ , Oveja Tsjicj mpestsja . Ninana tjenejetsꞌen̈ : “ Jipj pajal ꞌüsüs lejay , jipj pajal püné mpes . Jipj Dios , jipj Jepa . Pjü ꞌücj jis la jay jipj . Jipj ꞌüsüs lejay . Nin pꞌiyá lejay jipj , jipj tjevelen jinwá . Jipj Jepa pjü gente jis lal .
66015004	Pjü ca jus nlayecj jipj ca jis capj ntülün malala la tjajay . Pjü ꞌüsüs ca mvelecj jipj poꞌó . Jipj pꞌin Dios . Pjü gente ca ncul , jis ticꞌ ca jin müjünsünün̈ , palá mpiꞌtjin̈ jipj wyalapꞌaꞌá , mvelecj ca jipj pajal püné . Yupj jus nlay quinam jipj la tjejay pajal ꞌüsüs . ” Nin tjenejetsꞌen̈ yupj . Tjinyuc ca nin mpalas .
66015005	Locopyaya napj tjinyuc Dios wo tsjun poꞌó ; jun tjecjyoltse jupj , Dios jáꞌasa ntꞌa . Püna israelpan Dios wo pülül jas tjüjünsüpj nosis ntꞌa . Niná wo pülül mpes , israelpan salejeptsja Dios jis capj tecyón̈catsja neꞌaj . Quina napj tjinyuc Dios wo tsjun poꞌó , Dios jáꞌasa ntꞌa .
66015006	Dios wo nepé angelpan siéteya tjiquil . Yupj ne nin pꞌiyá napj tjevelé jin . Siéteya jatatsja yupj tsjan mpes ca malala jis mpalas malala lajay . Ninana angelpan sin quip sin salatsja pajal . Se jáwcatsja sin quip . Jisas suna tsupaptsja faja lal , jis faja órotsja yupj .
66015007	Tjinyuc janucunpan yulupjana sin popa pjaní , plato jis tjeꞌyaya ángel sietepan . Plato pjaní pjaní jis tjeꞌyaya . Plato witjacj oro watsja yupj . Jis plato moꞌo tón̈catsja niná pꞌiyá Dios jas tjejyama , jis capj la tül malala lajay . Dios püꞌü lovin .
66015008	Nin tepyala na , Dios wo ntꞌa tipitꞌa musus , Dios neꞌaj tjáꞌasa mpes . Dios pajal ꞌüsüs , pajal püné , nin mpes nin tepyala . Pꞌa wa ma polel wama jámatsja , tecyawaja la tjajay nas , angelpan siéteya la tjajay . Yupj la tjajay la siete malala tepyala nosis casaꞌá , jis capj la tül malala nyuca lajay . Nin ca mpalas pꞌa jawasa .
66016001	Locopyaya yümücj tjevele jin tjapjacastsja . Dios wo mpe tjevele angelpan siéteya jis lal : “ Lowa , nun jis plato pjü yus tococa nosis casaꞌá ; nun jis plato moꞌo ton̈ca niná pꞌiyá Dios se jamá jis capj la tül ” . Nin tjevele jin tjapjacastsja . Nin ca mpalas mpes tjapjacas .
66016002	Pjaní pjaní tjil . Ángel mwalá way tjemey , jupj plato jus tecyoca nosis casaꞌá . Nin la tjiji na , nawan jis pꞌüy poꞌo tepyala nosis casá patjá . Jis wala poꞌo tapac Animal mpes , nawan jis pꞌüy poꞌo tepyala yupj . Pe wolapꞌaꞌa palá nipiꞌtjin̈ , pe niná ne Animal jin justa , yólatsja jupj püné , nin pꞌin jis tepyala yupj . Jis nawan pajal pünetsja , vyájatsja pajal .
66016003	Locopyaya pꞌa wa ángel jupj plato jus tecyoca ꞌüsǘ püné casaꞌá , ꞌüsǘ niná mar poꞌó . Jupj nin la tjiji na , ꞌüsǘ püné mar poꞌó ꞌas tepyala , tepeꞌe ꞌos jinwá . Nin tepyala mpes , pjü mar moꞌo patja , pjü tecyaꞌlin̈ .
66016004	Locopyaya pꞌa wa ángel jupj plato jus tecyoca . Contꞌe quinam jupj lal . Jupj plato jus tecyoca pjü ꞌüsǘ casaꞌá , ꞌüsǘ ꞌamá popa cyala mpe wa . Nin la tjiji na , ꞌosis jis tepyala wa yupj .
66016005	Ángel pjaní ꞌüsǘ jyama Dios mpes . Napj tjapjacas jupj tjevele nin tepyala na . Ninana jupj tjevelá : “ ꞌÜcj niná la tjejay jis capj la tül . Jipj nínawa pütsja püná , newa pütꞌ lovin . Jipj Dios jutsꞌaꞌá , pajal ꞌüsüs jipj Dios lal .
66016006	Yupj jipj tsꞌuyupj jis tjüꞌünan , jipj profetapan ꞌotsꞌipj . ꞌOsis jis tepyala la tjajay . Mpes jipj la tjejay jis süsü ꞌas tepyala . ꞌAs myüꞌün̈ yupj quinam , malala la tjajay mpes ” , nin tjevele ángel ꞌüsǘ tjejyamá .
66016007	Niná nin tjevele na , pꞌa wa tjevele tjapjacas mesa mpe , mesa niná Dios mpes jaꞌayapj ntꞌa . Ninana tjevele jupj Dios lal : “ Tꞌücꞌ way tjevele jupj . Jipj ne Jepa . Jipj ne Dios . Jipj ne más püné pjü jis lal . ꞌÜcj la tjejay niná , jis capj la tül . Jipj tjevelen jin la tjejay ” , nin tjevele jupj mesa mpe .
66016008	Locopyaya pꞌa wa ángel jupj plato jus tecyoca . Yulupjana quinam jupj lal . Jupj plato jus tecyoca lotsꞌacꞌ casaꞌá . Nin la tjiji na , lotsꞌacꞌ pajal ꞌyawa tepyala nosis casaꞌá , lotsꞌacꞌ ꞌücj lo pes gentá , jupj pajal ꞌyawa tepyala mpes .
66016009	Mpes pjü gente pjü jis tepen̈ . Nasa tepen̈ na , yupj malala tjowelepj Dios poꞌó , jupj ne ꞌücj tjijyüꞌta niná nin tepyala jis capj la tül . Yupj newa ꞌaplijila tuluctsja malala la tjajay mpes . Newa ma quelel lajaytsja Dios jos jinwá . Newa ma quelel javeleptsja Dios ꞌüsüs .
66016010	Locopyaya pꞌa wa ángel jupj plato jus tecyoca . Cinco quinam jupj lal . Jupj plato jus tecyoca Animal jyüꞌta ntꞌa casaꞌá . Nin la tjiji na , pajal püste tepyala pjü jun taꞌá jupj tjijyüꞌta ntꞌa . Neꞌaj tapatjá jis pelam jay jalatsja pajal nepé vyájatsja mpes .
66016011	Pajal nepé vyájatsja mpes , jis nawan mpes wa , malala tjowelepj Dios poꞌó , jupj ne tsjun poꞌo püꞌü . Newa ꞌaplijila tuluctsja malala la tjajay mpes . Newa ma quelel ꞌüsüs lajaytsja .
66016012	Pꞌa ángel jupj plato jus tecyoca . Seis quinam jupj lal . Jupj plato jus tecyoca ꞌüsǘ casaꞌá , ꞌüsǘ niná Eufrates ló . Nin la tjiji na , ꞌüsǘ tjapjaja . Nin la tjiji ꞌücj jis la cuwis jepapan tsiquin mpe neꞌespan , ꞌüsǘ naꞌaj poꞌo jis la winin jis la palan .
66016013	Nin tepyala na , napj tjinyuc wa lapanenpan contꞌeyá . Vin̈ jin yustaptsja yupj . Pjaní wa Latsj Püné la mpe pjeꞌá tjeyaca . Pꞌa wa pjeꞌá tjeyaca Animal la mpe . Pꞌa wa pjeꞌá tjeyaca Profeta Malala la mpe . Profeta niná Dios mpes véletsja tulucj .
66016014	Lapanenpan vin̈ jin yustaptsja , yupj lapanenpan jis qjues witjactsja . Yupj ꞌücj jis la jay gente ma polel lajay jinwá , ne gente mponecj ca yupj javelepj . Lapanenpan nenem tjil pjü nosis casaꞌá , pjü jis jepapan ntꞌa , neꞌaj ca ꞌa jis mulus jis la palan . Nin la tjajay na , ca Dios jos jin mpalas . Dios más jas tjiyocj pjü jis lal . Napj tjinyuc ca nin mpalas .
66016015	Lapanenpan ꞌa jis tjimyula jepapan . ꞌA jis tjimyula ntꞌa , Armagedón ló israelpan jis tin . Ncupj qjuis Jepa Jesucristo nin vele : “ Nusin tjüꞌüsüs nun niná . Gente ma la ni nuc na ca ncuwis , pecj jacꞌ na jinwá . Nun newa nujola napj ncuwis , nun ca ꞌücj nujisas nsem . Nun newa lojí napj najas jinwá , nun ca ꞌücj nujisas nsem . Nin lojí , ma ca nu maycas gente jis walapꞌaꞌá napj tjacuwis na . ” Nin tjevele jupj .
66016016	
66016017	Ángel pꞌa wa jupj plato jus tecyoca . Siete quinam jupj lal . Jupj plato jus tecyoca la mena ntꞌa . Ninana jus tecyoca na pꞌin , Dios wo nepé yümücj tjevele tjapjacas . Jupj tjevele : “ Nasa tꞌücꞌ quinam ” .
66016018	Niná tjevele na , tjejyawca menmené , pajal yümücj pjactsja , tꞌiꞌila watsja neꞌaj . Pajal yümücj si quitsꞌí watsja nosis . Pajal yümücj jus tiquitsꞌe püná lal , gente nosis casá patja na mpe .
66016019	Nin tepyala na , malala tepyala Babilonia ntꞌa , pajal pülücj patja ntꞌa . Tjacjaꞌla momas neꞌaj neneyawá , mpes contꞌe sin popa tepyala Babilonia moꞌó . Jis wa jis tyüꞌna wa , pjü pülücj patja ntꞌa , nosis casaꞌá . Dios newa jólatsja “ Babilonia Püné ” moꞌo patja pajal malala la tjajay . Dios po ma jostsja yupj malala la tjajay , ne pajal jis capj tyüla jupj .
66016020	Pajal jus tiquitsꞌe na , pjü ꞌamá ꞌüsǘ tꞌasiyú püꞌü , pjü jis tecyawaja . Pjü jocꞌ moꞌó , pjü yumal tepyala .
66016021	Tjive wa lüpjücj yupj jis capá ntꞌa . Lüpjücj pjaní pjaní quintal pjaní jinwá tütsja . Ninana jis tepyala na , niswa malala tjowelepj Dios poꞌó , lüpjücj püné tjive mpes . Pajal malala jis tepyala lüpjücj mpes . Niná napj tjinyuc ca nin mpalas pꞌa jawas .
66017001	Ángel pjaní tjacꞌ , napj nlal la veles . Angelpan siéteya jis plato jatatsja popa pjanitsja jupj . Napj nlal tjevele “ Babilonia Püné ” poꞌó . “ Was napj lal — tjevele — . Napj ca jin müꞌüsüs la mejay malala ca mpalas neꞌaj . Dios ca jis capj ntülüs neꞌaj , ꞌüsǘ pülücj jil ntꞌa . Babilonia Püné , quepj niyom pülücj jis lal wine jinwá jupj . Malala lajay neꞌaj .
66017002	Neꞌaj patja ma jisastsja Dios ; la pꞌa wa pꞌin jisastsja . Nin pꞌiyá la tjajay wa jepapan nosis casaꞌá . Jisastsja wa Babilonia moꞌo patja jisastsja jin pꞌiyá . La pꞌa gente nosis casaꞌá , jis tjemyona jinwá jis tepyala , pajal malala quelel lajaytsja mpes . Babilonia ntꞌa la tjajay , quelel wa lajaytsja yupj . Ma jisastsja Dios . Pꞌa wa pꞌin quelel lajaytsja lovin . ” Nin tjevele ángel niná napj lal .
66017003	Ángel tjevele na niná , jupj ntjemanú pjü jis wa cjuwá ntꞌa . Dios Cjües newa nin tjiꞌyüsa la tjiji niná , mpes nin . Napj tjinyuc quepj pjaní neꞌaj . Animal tsꞌi ꞌinyá casá jáꞌasatsja jupj . Animal niná je waytsja , pajal pülücj lotsja jupj . Jupj ló witjacj jüpꞌüy poꞌo tepyaca ꞌotsꞌipj . Jupj ló jupj pꞌiyá Dios ; malálatsja jupj poꞌo tepyacá , pues la tsuwil waytsja . Niná animal siéteya jay pjuctsja , diéziya tsjüémetsja .
66017004	Quepan animal casá tjaꞌasá , jupj jas quip pajal ꞌüsüs jústatsja . Jas quip mátꞌeya jin yustaptsja , tsju way , je way . Pajal pülücj jaylactsja jas quip . Soquiya pülücj tjyámatsja , arete pjotsꞌ jala watsja , anillo mos jáꞌasatsja wa jupj . Nepénowa oro witjactsja , jupj tyáꞌatsja popé , nepénowa pe pülücj jaylacj witjacj , nepénowa pe niná perla ló . Pocillo tyáꞌatsja jupj mos ntꞌa , pajal ꞌüsüs way jústatsja . Pocillo , jupj oro watsja . Mopꞌin malálatsja pocillo moꞌó . Pocillo moꞌo ton̈ca tsjan te jin jústatsja , malálatsja jupj . Ninana napj tjinyuc , quepj malala líjitsja jin pꞌiyá . Quepj niná niyom pülücj lal wine jinwá la tjiji jupj .
66017005	Quepj niná jupj ló jupj wola poꞌo tapactsja . Ninana jupj lotsja : GENTE MA SIN ꞌYÜSA PJACJ NE NAPJ . NAPJ NE BABILONIA PÜNÉ . PJÜ QUEPJ MALALAPAN SEJAMAY NAPJ . PUES PJÜ NOSIS NTꞌA MALALA LAJAY , NAPJ YUPJ SEJAMAY . Nin lotsja jupj .
66017006	Niná quepan , Dios tsꞌuyupj pajal pülücj tecyaꞌlin̈ la tjiji jupj . Jis tjüꞌünan Jesucristo mpes tjowelepj mpes . Quepj niná ꞌüsǘ tjemyona jinwatsja , yupj jis ꞌas lal . Napj jus tjinyuc na , pajal nólatsja napj , pues ma nin tjiꞌyüsa tjinyuc .
66017007	Mpes ángel tjevele napj lal : “ ¿ Tsjan mpes pajal jele , jipj tjinyuc mpes ? Jipj ma jin tjiꞌyüsá , napj ca jin müꞌüsüs la mejay . Napj ca mvelé tsjan pjucj tjinyuc jipj niná quepan . Ca mvelé tsjan pjucj tjinyuc niná animal jay pjucj sieteyá , tsjüeme dieziyá jupj .
66017008	Animal niná pajal püna tüpǘꞌütsja jupj , len̈ quinam . Niswa ca ncuwim jul campwila mpe . Tjacꞌ na , jas tüpwes ca malala mpalas jupj . Ma malala tepyala na pꞌin , nosis casá patja ca yola nsem animal niná pajal püné , yupj sa nuc na . Jupj püna tüpüꞌü . Len̈ quinam ; pꞌa jawásiya niswa ncuwim jupj , mpes gente ca yola nsem jupj püné . Dios custjay nosis la tjiji secj pꞌin , papel moꞌo tapactsja gente jis lá , Dios lal ca mpatjam witjacj . Pꞌa witjacj jis lá tapac tulucj ; yupj pjü way ca yola nsem animal niná pajal püné .
66017009	” Jipj pajal jin ꞌyüsa , jele tꞌas napj ca mvelé . Animal jay pjucj sieteyá , siéteya jocꞌ witjacj , pülücj patja ntꞌa . Animal jay pjucj sieteyá , jepapan siéteya witjacj wa .
66017010	Jepapan siete sin popé , cínquiya malala jis tepyala quinam , ma jajütütj quinam yupj . Pjaní way jyüꞌta quinam siete sin popé . Jepa tulucj pjaní wa custjay . Pꞌa jawas , jupj jepa tepyala na , tsjicj way pꞌin ca müjüꞌtüs jupj .
66017011	Animal püna tüpüꞌü , jupj ne pꞌa wa jepa nsem . Jupj jyüꞌta na , óchoya tjátjatsja quinam jepapan . Len̈ quinam jepa niná . Jupj jepapan siéteya sin popé wa ; jepa watsja jupj püná . Jupj tjacꞌ na , malala mpalas wa jupj .
66017012	” Animal tsjüeme diez witjacj , pꞌa wa jepapan diez yupj . Ma jajütütj custjay yupj ; diablo ca jis maꞌayas ꞌücj müjüꞌtücj tsjicj way pꞌin . Animal lal ꞌa mulú ca müjüꞌtücj yupj .
66017013	Jepapan diéziya niná , nin pꞌiyá ca yola nsem yupj . Yupj ca pajal cus mpꞌaꞌsacj animal je . Animal jos jin ca müjüꞌtücj yupj pjü .
66017014	Pjü way yupj Oveja Tsjicj lal ca la mpaꞌnacj . Mopꞌin Oveja Tsjicj más jas tjiyocj nsem yupj jis lal . Jupj pjü jepapan jis Jepa , más püné jupj pjü jis lal . Jupj le palana na yupj jis lal , jupj lal japon ca cus ncon̈cocj wa . Dios pꞌiyá jis capj tjepꞌyaꞌsa jis la pon . Jupj lis tꞌya yupj . Yupj , pues , newa sa con̈ Oveja Tsjicj ” , nin tjevele ángel napj lal .
66017015	Locopyaya jupj tjevele wa napj lal : “ ꞌÜsǘ püné pülücj tjinyuc jipj , tjinyuc wa quepj malala ꞌüsǘ casá jáꞌasatsja . ꞌÜsǘ niná ꞌüsǘ tulucj . ꞌÜsǘ niná gente pajal pülücj quepj si jütüta . Pꞌa ntꞌa ꞌa mulú patja sin popetsja yupj . Pues pajal pülücj ꞌa jis tjimyula tjinyuc . Pülücj se jütütj mpe sin popetsja yupj ꞌotsꞌipj . Pꞌa jis tin javelepj sin popetsja ꞌotsꞌipj .
66017016	Jepapan diéziya ma ca jisas nsem niná quepan . Nin pꞌiyá , niná animal tsꞌi ꞌinyá ma wa ca jos nsem jupj . Mpes pjü tyaꞌa ca ntꞌanquecj , ne jas pjütpjütꞌ jinwá ca nsem quepan . Nlajacj ca jüpꞌüy . Yupj ma pjü tjalá , müꞌümücj ca yupj .
66017017	Dios pꞌiyá nin la tjiji jepapan diéziya quelel jis la jay niná . Mpes ca nin mpalas Dios jos jin . Jupj ca la mijis yupj nin pꞌiyá ca yola nsem , ne yupj ca müjüꞌtücj animal jos jin . Mpes nin ca la mijicj . Pjü ca mpalas niná , Dios tjevele jin .
66017018	Quepan jipj jus tjinyuc , jupj pꞌiyá niná pülücj patja , nasa tjevelé jupj poꞌó . Jupj pjü si jütüta jepapan nosis casaꞌá ” , nin tjevele ángel napj lal .
66018001	Locopyaya pꞌa wa tjinyuc , pꞌa jawasa ca mpalas . Napj tjinyuc ángel pꞌa wa tjacꞌ tsjun mpe . ꞌÜcj jyǘꞌtatsja jupj Dios jostsja jin . Tjejyawca la tjiji nosis casaꞌá , jupj jas tjejyawca mpes .
66018002	Jupj yümücj tjevele , pjü jis la pac . Tjevele : “ Babilonia Püné tyüla , malala tepyala . Lapanenpan pꞌin neꞌaj patja quinam . Neꞌaj pjü lapanenpan tsyuꞌpa jatja . Neꞌaj tsyuꞌpa jatja wa jis pam jana malala witjacj , sin te witjacj wa .
66018003	Babilonia moꞌó tapatjá pajal malala quelel lajaytsja , quepj niyom pülücj jis lal wine jinwá . Ma jisastsja Dios neꞌaj . Pꞌa pꞌiyá jisastsja yupj lovin . Babilonia moꞌó la tjajay mpes wa , nin pꞌiyá quelel lajaytsja gentá , pjü nosis casá patja sin popé . ꞌÜsǘ jis tjemyona jinwá jis tepyala pajal malala nyuca la tjajay mpes . Babilonia moꞌo patja la tjajay quelel lajaytsja wa yupj . Jepapan nosis casaꞌá , jisas watsja Babilonia moꞌo patja jisastsja jin pꞌiyá . Vender lajay witjacj nosis casaꞌá , yupj pajal pülücj jatatj jis tepyala , pülücj vender la tjajay mpes . Babilonia moꞌó tapatjá pajal pülücj jaylacj la tjajay tsjan pülücj jaylacj ” , ángel püné nin véletsja Babilonia poꞌó .
66018004	Locopyaya pꞌa wa nepé vele jin tjapjacas tsjun popé . Tjevele : “ Pjeꞌá nu tacalas napj negente , ma malala la müjí jupj jinwá , ne ma ca malala nu mpalas jupj lal , napj cus tyül na .
66018005	La pülücj pajal malala la tjiji jupj , newa nin . Dios pjü selé jupj malala la tjijá , ne nasa ca cus ntülüs jupj , nin la tjiji mpes ” , niná tjapjacas napj .
66018006	Tjevele wa Babilonia cus tül jis lal : “ Jupj la tjiji jinwá la müjí nun jupj lal . Pajal malala la tjiji jupj la pꞌa jis lal , mpes pajal ca cus ntülǘ jupj . La pꞌa wa pajal malala jis tepyala jupj la tjiji mpes . Nin la müjí nun , nin pꞌiyá ca pajal malala mpalas jupj quinam . Más malala ca mpalas jupj yupj jis lal . Pues pjü malala la tjiji mpes , nun ca cus ntülǘ jupj quinam .
66018007	Pjü jupj jostsja , pjü way tꞌeꞌéncatsja . Pajal püné jin jólatsja jupj pꞌiyá lovin . Mpes nin la müjí nun , nin pꞌiyá ca pajal mvajas , ꞌaplijila mpalas wa jupj , cus ntülǘ na . Jupj lovin jola jupj pꞌiyá jepa , jyüꞌta jin jola jupj . Jusapj tulucj jola jupj ; lovin ma ca la mpuyus , jola .
66018008	Jupj nin jola mpes , po ꞌin len̈ way ca malala mpalas jupj . Pajal ca len̈ way ca pülücj ncaꞌlin̈ . Len̈ way ca pülücj la mpuyucj , len̈ way ca ve cjuwá nsem neꞌaj ꞌotsꞌipj . Ca pjü mpem neꞌaj . Qjuis Jepa Dios jas tjiyocj jupj , ne ca cus ntülüs jupj ” , nin tjevele tsjun popé .
66018009	Jepapan nosis ntꞌa , myusca ca nucucj Babilonia tüpwé mpes . ꞌAplijila way ca nsem yupj , Babilonia malala tepyala mpes . La mpuyucj ca , jupj mpes . Yupj pꞌiyá malala la tjajay wa jupj lal . Nin pꞌiyá ma wa jisastsja Dios . Pꞌa wa pꞌin jisastsja , Babilonia moꞌo patja jisastsja jinwá . Pjü jisas , pjü natsja yupj , Babilonia jinwá .
66018010	Jepapan pajal ca lecj meyacj Babilonia pajal malala tepyala mpes . Campa mpe ca nucucj , ca mvelecj Babilonia lal : “ Pajal malala ꞌe tepalá jipj . Pülücj tapátjatsja jipj ntꞌa yas nam . Jipj pajal pünetsja . Babilonia lyatsja jipj . Jipj pajal jin tjiyoctsja . Pajal len̈ way pjü malala ꞌe tepalá , cyapj tyüla na ” , nin ca mvelecj jepapan .
66018011	Vender lajay witjacj nosis ntꞌa , pajal ca yümücj la mpuyucj wa jupj mpes . Pajal ꞌaplijila ca jis mpalas yupj jupj mpes . Pues len̈ nsem pjacj ꞌucul , jaylacj la qjuijicj yupj tucutj vender lajay .
66018012	Pajal pülücj tucutsja yupj vender lajay mpes . Oro vender lajay watsja . Plata tucutj watsja . Pe pülücj jaylacj tucutj watsja , pe perla ló ꞌotsꞌipj . Pülül tucutj wa . Jis pülül pajal ꞌüsüstsja , nepénowa pje way ꞌüsüs yustaptsja , nepénowa tsju jas püste jin yustaptsja , nepénowa pajal tsjatsj waytsja , ꞌümꞌüm waytsja , nepénowa pajal jetsja . Yupj vender lajay watsja pjü wütꞌ ꞌüsüs cjumsu . Tsjan ꞌüsüs yustapj , pülücj vender lajay watsja yupj , nepénowa elefante wis , nepénowa wütꞌ pülücj jaylacj , nepénowa bróncetsja , nepénowa acérotsja , nepénowa pe mármol lotsja .
66018013	Yupj canela vender lajay watsja . Pomada vender lajay watsja , tsꞌülücꞌ ꞌüsüs cjumsu la ꞌüm ꞌotsꞌipj , lemeliyú ꞌotsꞌipj , perfume ꞌotsꞌipj , vino ꞌotsꞌipj , aceite vender lajay watsja , harina ꞌüsüs ꞌotsꞌipj , trigo ꞌotsꞌipj . Vaca ꞌotsꞌipj vender lajaytsja , oveja ꞌotsꞌipj , cavayú ꞌotsꞌipj . Carreta ꞌotsꞌipj vender lajaytsja , esclavopan ꞌotsꞌipj . ꞌÜcj vender lajaytsja gentas .
66018014	Niná vender lajay , Babilonia lal ca mvelecj wa : “ Pjü niná jipj tyatsja , jipj jyastsja wa , pjü tecyawaja quiyam . Pues cjuwá quinam wolas püna jyastsja , pajal ꞌücj syáꞌmatsja . Pjü ꞌüsüs yustaptsja jipj ntꞌa , pues cjuwá quinam pjü . Lovin ma ca ntaꞌan niná lovin ” , nin ca mvelecj yupj .
66018015	Vender lajay pajal pülücj jatatj jis tepyala , neꞌaj vender la tjajay mpes . Yupj ca pajal lecj meyacj Babilonia malala tepyala mpes , ne campa mpe ca nucucj yupj . La mpuyucj ca ; ꞌaplijila ca jis mpalas yupj .
66018016	Babilonia lal ca mvelecj : “ Pajal malala ꞌe tepalá . Pülücj pátjatsja jipj ntꞌa yas nam . Jipj pajal pünetsja . Jim ꞌa quepan pajal ꞌüsüs justa jinwatsja . Quepj jas quip pajal ꞌüsüs justa jinwatsja jipj . Jin quip nepénowa pülül pje ꞌüsüs yustaptsja , nepénowa tsju jas püste jin yustaptsja , nepénowa pajal sin jetsja . Soquiya tjyama jinwatsja jipj , arete pjotsꞌ jala jinwá ꞌotsꞌiptsja , arete nepénowa órotsja , nepénowa pe pülücj jaylacj , pe perla ló watsja nepenowá .
66018017	Po ꞌin pülücj tyatsja , po ꞌin len̈ way tecyawaja ” , nin ca mvelecj vender lajay . Barco jatatj , nucucj wa ca yupj pjü way , campa mpe . Ca nucucj Babilonia pwe . Barco moꞌo jil , pjü yupj nucucj wa ca , barco moꞌo tsjiꞌ lajay , nucucj wa ca . Pjü way ꞌüsǘ moꞌó tsjiꞌ lajay , nucucj wa ca yupj .
66018018	Nepé myusca ca nucucj , jupj tüpwé mpes , ne nin ca mvelecj : “ Pues cjuwá pꞌa pülücj patja nin jiná . Pünetsja pajal . ”
66018019	ꞌAmá sey pjucj casá mpaꞌtacj ꞌaplijila mpes . La mpuyucj ca , mvelecj wa Babilonia mpes : “ Pajal malala tepyala jupj . Pajal pünetsja jupj yas nam . Jupj jaylacj la tjiji tsjan pajal pülücj jaylacj . Mpes pülücj tyaꞌacj qjuis tepyala cupj , cupj ne barco tyaꞌacj . Nin tulucj quinam . Po ꞌin len̈ way pjü malala tepyala jupj ” , nin ca mvelecj yupj , barco moꞌo jil .
66018020	Pꞌa casá nujola nsem nun , tsjun poꞌo potjaqué . Nun tsjun poꞌo potjaqué , ꞌüsüs nujisas tꞌas malala tepyala jupj . ꞌÜsüs nujisas tꞌas nun Dios tsꞌuyupj , nun apostolpan nepenowá , nepénowa profetapan nun . Dios cus tyüla jupj , jupj pajal malala la nutjiji mpes .
66018021	Niná tjapjacas na , ángel pajal jas tjiyocj tjinyuc napj . Pe püné ntꞌya jupj , trapiche jinwá jústatsja . ꞌÜsǘ püné moꞌo la tsꞌiya pwen , tjevele : “ Nin pꞌiyá ca mpalas Babilonia , pülücj patja ntꞌa . Pajal pünetsja , mopꞌin Dios ca ꞌamá ntꞌa palá la ntsꞌiyas jupj , ne pjü ma ca jus nucucj quinam . ”
66018022	Ángel tjevele wa Babilonia lal : “ Ma cüpjacas quinam jipj ntꞌa jatül . Ma cüpjacas quinam arpa . Ma wa cüpjacas quinam gente nejetsꞌen̈ . Ma wa cüpjacas quinam yupj la pjus . Ma ca cüpjacas quinam trompeta jipj ntꞌa . Len̈ ca nsem tsjiꞌ lajay pjü . Ma cüpjacas quinam trigo jacjol jipj ntꞌa .
66018023	Ma yam jus cümüjǘ jipj ntꞌa quinam . Niyom , locopyas , ma ca mwayim jipj ntꞌa quinam . Vender lajay jipj ntꞌa tapatjá , pajal noypan waytsja nosis ntꞌa ꞌin lacasana way , tꞌemel pülücj jatatsja mpes ; nin tulucj ca nsem quinam . Püna diablo cyapj tjepꞌyaꞌsa malala la tjejay , ne jipj yus tsyawiltsja gentas nosis ntꞌa . Nin tulucj ca nsem quinam ” , nin tjevele ángel jas tjiyocj Babilonia lal .
66018024	Dios ca cus ntülüs Babilonia , pülücj patja ntꞌa . Babilonia ntꞌa jis tjüꞌünan profetapan , jis tjüꞌünan wa la pꞌa wa Dios jutsꞌuyupj . Pꞌa ntꞌa nosis ntꞌa jis tjüꞌünan wa Dios tsꞌuyupj . Babilonia la tjiji mpes , nin la tjajay wa neꞌaj . Pjü way jis tjüꞌünan , Babilonia mpes jis tjüꞌünan yupj .
66019001	Locopyaya yümücj nepé tjowelepj jin tjapjacas Dios püꞌü mpe . Gente pajal pülücj nepé la tupuyupj jin pjactsja . ꞌÜcj jisastsja pajal . Nin tjowelepj yupj : “ Nun ca mvelé Dios ꞌüsüs way . Dios mpes ca ꞌüsüs mpatjaqué lovin . Más ꞌüsüs liji jupj pjü jis lal . Püné jupj ; pjü way ꞌücj liji jupj .
66019002	ꞌÜsüs nin , Dios nin liji cus la tül Babilonia , pülücj patja ntꞌa . Jupj nin la tjiji jupj tjevelá . Jupj tjevele tꞌücꞌ way pajal malala nyuca la tjajay Babilonia moꞌo patjá . Quepj niyom pülücj lal wine jinwá la tjajay yupj . Yupj ma jisastsja Dios . Pꞌa pꞌin jisastsja lovin . Nosis casá tapatjá , Babilonia ntꞌa lajaytsja jinwá quelel lajaytsja yupj , mpes yupj malala wa lajaytsja pajal . Dios jis capj tyüla Babilonia moꞌo patja quinam , yupj pꞌiyá jis tjüꞌünan Dios jomozopan . ”
66019003	Dios püꞌü ntꞌa niswa pajal yümücj tjowelepj : “ Nun ca mvelé Dios ꞌüsüs way . Pülücj patja ntꞌa pwe , nepé ca viyá mim musus lovin . ”
66019004	Nin tjowelepj na niná , coꞌmüypan veinticuatro palá nipiꞌtjin̈ Dios wolapꞌaꞌá , jupj tjijyüꞌta mpe tjáꞌasa ntꞌa . Püné jupj , tjowelepj yupj . Nin pꞌiyá la tjajay wa yulupjanas janucunpan . Pjü yupj tjowelepj : “ Nin qjuisas tꞌas . ꞌÜsüs Dios , tjowelé nun . ”
66019005	Locopyaya Dios tjáꞌasa nepé vele jin tjapjacas . Tjevele : “ Nun Dios jomozopan , mvelé nun Dios ꞌüsüs . Nun solejé jupj ca jis capj ntülüs malala la tjajay . ꞌÜsüs pjac tjowelé nun pjü , Dios poꞌó ; nun noypan , tsjictjacj wa , ca nin mvelé nun ” , nin tjapjacas , Dios tjáꞌasa mpe .
66019006	Locopyaya pajal pülücj nepé javelepj jin tjapjacas wa . ꞌÜsǘ püné tꞌyüna na jinwá pjactsja . Pajal yümücj tꞌiꞌila jin pjactsja wa . Yupj tjowelepj : “ Nun ca mvelé Dios ꞌüsüs way . Qjuis Dios jyüꞌta . Qjuis Jepa jupj . Jupj pajal püné pjü jis lal .
66019007	ꞌÜcj qjuisas tꞌas cupj . Pajal ꞌücj qjuisas ca nsem . Ca mvelecj Dios pajal püné . Oveja Tsjicj ca mwayim quinam . Jupj lal ca mwayim jas tücüiꞌpe quinam lo wayis .
66019008	Oveja Tsjicj pꞌiyá tjeꞌyaya jupj jas quip . Jupj jas quip pje way , pajal ꞌüsüs justa , pajal salá way . Se jawca ꞌotsꞌipj ” , nin tjowelepj yupj . ( Dios tsꞌuyupj pülül pje sin jacüipap , mpes ca qjuiyola mpalas yupj ꞌüsüs quinam Dios lal . )
66019009	Locopyaya ángel tjevele napj lal : “ Tepyaca jipj niná : ‘ Dios nepénowa jis lal tjevele ncul pülücj jis la las la tjiji ntꞌa , neꞌaj nlajacj ca Oveja Tsjicj ca mwayim mpes . Pajal ꞌüsüs ca jis mpalas , neꞌaj jil mpes . ’ ” Jupj tjevele wa : “ Dios pꞌiyá tjevele niná ” .
66019010	Ángel nin tjevele na niná , jupj wolapꞌaꞌa palá nipiꞌtjis napj . Quelel veletsja jupj pajal püné . Jupj ma jostsja niná . Napj lal tjevele : “ Ma nin la mijin niná . Napj ne Dios jomozo wa , jipj jinwá , jipj pyülücpan jinwá . Pjü nun poné Jesucristo nusin tjiꞌyüsa la tjijá . Nin mpes Dios jomozopan nun . Dios wolapꞌaꞌa palá nipiꞌtjiqué la pꞌin . Ca mvelen jupj pajal püné . Pjü way cupj velecj Jesucristo velá . Nin pꞌiyá javelepj pjü way Dios mpes javelepj ” , nin tjevele ángel napj lal .
66019011	Locopyaya pꞌa wa tjinyuc , pꞌa jawas ca mpalas . Tjinyuc jun cjoltsja Dios püꞌü ntꞌa . Tjinyuc wa cavayú pje . Jupj , cavayú casá tjaꞌasá , “ Tꞌücꞌ Way Vele ” ló jupj . “ Ma Li Tsuwile ” ló wa jupj . Jupj ꞌüsüs Dios lal , mpes jis capj tyüla malala nyuca lajay . Nin mpes jupj le palana malala nyuca lajay jis lal .
66019012	Jupj jun , ꞌawa wolaqué jinwá . Jupj jay pjucj poꞌó corona pülücj jay jatja , jupj pülücj jis Jepa mpes . Jupj ló pjaní jupj poꞌo tapac , jupj pꞌin selé tsjan mpes nin ló jupj .
66019013	ꞌAs moꞌo tepyaꞌta jin justa jupj jas quip . “ Dios Tjevelá ” ló wa jupj pjü jis lal .
66019014	Pjü Dios militarpan cus tocon̈ jupj . Jupj cjüil tjil . Pjü yupj cavayú pje casá tjatja tjil wa . Pjü sin quip pje pajal ꞌüsüs yustapj sin quípetsja yupj . Pajal salá waytsja sin quip .
66019015	Cavayú casá tjáꞌasa , jupj la mpe pjeꞌá tjeyaca polomay pjoye . Polomay ninana lal ca jis mojoꞌos Dios ma jisas . Ma lajay jupj jyüꞌtá , yümücj ca jis capj ntülüs , acero mpes syüpa jinwá . Dios nin ca la mijis gente pajal malala nyuca la tjajay mpes , ne ninana pꞌiyá ca jis capj ntülüs . Uva sey jajatsj ꞌüsǘ ca mpalas , nin jinwá ca la mijis jupj , Dios ma jisas jis lal . Dios pajal püné pjü jis lal .
66019016	Cavayú casá tjaꞌasá , jas quip poꞌo tapac jupj ló pꞌa wa . Ninana nin tapactsja : PJÜ JEPAPAN JIS JEPA . PAJAL PÜNÉ PJÜ JIS LAL . Nin pꞌiyá tapac watsja tüecj poꞌó .
66019017	Pꞌa wa ángel tjinyuc . Lotsꞌacꞌ moꞌo tón̈catsja jupj . Yümücj tjevele manta witjacj jis lal : “ Nculá nun . Dios pülücj liji nun nu lo las . ꞌA nu tjumulus quinam nin ntꞌa .
66019018	Neꞌaj ca nlajá jepapan jis pꞌüy . Jepapan militar jis pꞌüy ca nlajá wa , niyom sin tjiyocpan ꞌa nin pꞌiyá . Neꞌaj cavayú jis pꞌüy nlajá wa ca , casá tjatja nlajá wa ca nun . Pjü Dios ma quelel lajaytsjé , jis pꞌüy nlajá wa ca . Nepénowa esclavopan , nepénowa esclavopan tulucj . Yupj nepénowa tsjictjacj , nepénowa noypan ” , nin tjevele ángel manta witjacj jis lal .
66019019	Locopyaya wa napj tjinyuc Animal Tsꞌi ꞌInyá , jupj ne ꞌüsǘ mpe pjeꞌá tjeyaca pꞌiyá . Jepapan nosis casá patja cus tocon̈ wa . Jis militarpan jis lal tjiquil jepapan . Neꞌaj ꞌa jis tjimyula jis la palan cavayú pje casá tjáꞌasa lal , jupj militarpan jis lal ꞌotsꞌipj .
66019020	Malala jis tepyala la pꞌin . Yupj sin tjiyocj tuluctsja cavayú pje casá tjáꞌasa lal . Ntjiꞌlin̈ Animal Tsꞌi ꞌInyá . Profeta li tsuwiletsjé , ꞌa ntjiꞌlin̈ wa . Profeta niná líjitsja , gente ma polel lajay jinwá . Nin la tjiji yus tsyawilí gentas , yupj ne Animal mpes sin poꞌo tapac . Püné jin yólatsja pwen , Animal jin justa . Mopꞌin malala tepyala jupj , Profeta Malala . ꞌAwa püné moꞌo la tsꞌi jupj Animal Tsꞌi ꞌInyá lal . Así janucun neꞌaj la tsꞌi yupj . Azufre , ꞌyüma neꞌaj .
66019021	Cavayú casá tjáꞌasa jis tjiꞌyüꞌna wa pjü la pꞌa wa , yupj ne neꞌaj tjiquil jis la palan jupj lal . Jupj polomay la mpe pjeꞌá tjeyaca mpes jis tjiꞌyüꞌna yupj . Nin la tjiji na , manta witjacj pjü tjiquil , tjalá . Pajal jis col pitꞌa tepyala , jis pꞌüy tjalá mpes . Niná napj tjinyuc , pꞌa jawasa ca nin mpalas .
66020001	Napj tjinyuc wa ángel pjaní tsjun popé . Llave tyaꞌa watsja jun la tꞌolon jul pajal campwila . Neꞌaj ca moꞌonsos diablú . Jupj cadena püné mos ntꞌa tyáꞌatsja diablo la tsupapj .
66020002	Niná ángel ntjüiꞌle Latsj Püné . Latsj Püné nin pꞌiyatsja lotsjim püna tüpüꞌá . Jupj ne diablú . Satanás ló wa niná . Ángel tsyuꞌpa jupj , jupj año mil ca ntsuꞌpam maꞌajam .
66020003	Tsyuꞌpa na , ángel diablo jul pajal campwila moꞌó la tsꞌiya jupj . Naꞌaj la tsꞌiya na , jul jun tꞌyoꞌna . Pajal ꞌüsüs jun tꞌyoꞌna , pꞌa ma polel jun la cjol lyájasa jin . Nin la tjiji diablo ma pjeꞌá lo winin año mil , ma yus tsyawilí niswá nosis casá patjá . Tecyawaja na año mil , Dios tjevele nsoctes ca jupj . Tsjicj way pꞌin ca socotj nsem diablú . Napj tjinyuc ca nin mpalas pꞌa jawasa .
66020004	Napj tjinyuc wa jepapan jis silla nepenowá . Silla casá jatjatsjé ꞌücj jis la veles pꞌa poꞌó ncu malala yupj . Dios jis tjeꞌyaya ꞌücj jis la veles niná jupj mpes . Napj tjinyuc wa gente jis qjues nepenowá . Yupj nasa tecyaꞌlin̈ . Noypan nosis casá patjá jis men taná tjojocj yupj , Jesucristo mpes javeleptsja mpes . Dios Popel mpes tjowelepj watsja , mpes wa tjüꞌünan yupj . Yupj lovin yólatsja Animal Tsꞌi ꞌInyá püné tulucj . Yólatsja wa püné tulucj pe niná Animal jin justa . Yupj ma quelel sin poꞌo tapac Animal Tsꞌi ꞌInyá mpes . Tapac tuluctsja wola poꞌó , jis mas poꞌó tapac tuluctsja wa yupj . Yupj niswa patja tepyala . Jesucristo sa con̈tsja quinam . ꞌA mulú tjüjütütj año mil mpes , Jesucristo lal .
66020005	Yupj mwalá way sin jajünsüpj tecyaꞌlin̈ popé , jis la pütꞌüs niswá . Pꞌa wa tecyaꞌlin̈ ma sin tjüjünsüpj po quinam . Año mil tecyawaja na , ca sin müjünsücj yupj .
66020006	Mwalá way sin tjüjünsüpj witjacj , Dios pajal ꞌücj jisas lis tjiji yupj . Yum ꞌa Dios jutsꞌaꞌá . Yupj ma ca ncaꞌlin̈ niswá , la pꞌa jinwá . Sacerdotepan ca nsem yupj Dios mpes , Jesucristo mpes wa . ꞌA mulú ca müjüꞌtücj año mil mpes Jesucristo lal , jupj ne nosis ntꞌa tjemey jis capj la pꞌacj püna pꞌin .
66020007	Tecyawaja na año mil , Satanás socotj ca nsem , lo winin tsyuꞌpa tjáꞌasa mpe .
66020008	Ca pjeꞌá nyacas , ca mim , jis la tsuwil gentá , pjü jun taꞌá nosis ntꞌa . Ca yus ntsawilis Dios ma jisas . Nin pꞌiyá ca nsem yupj jis jepa lal . ( Dios ma jisas Magogpan jis lá yupj . Yupj jis jepa , Gog ló jupj . ) Diablo yupj jis militarpan ca ꞌa jis mulus jis la palan . Pajal pülücj nsem yupj . Sus ꞌüsǘ püné la ntꞌa jinwá ca pülücj nsem pajal .
66020009	Yumal casá ca ncul . Tꞌasiyú ca müjünsünün̈ Dios tsꞌuyupj patja ntꞌa . Niná pülücj patja ntꞌa Dios pajal quelel la siji . Mpes ꞌawa ca palá nyacas tꞌasiyú jyünsünün̈ jis capá ntꞌa , ne ca pjü jis mpen̈ yupj . ꞌAwa ca palá nyacas Dios püꞌü mpe .
66020010	Nin tepyala na niná , Dios ca la ntsꞌiyas diablú ꞌawa püné moꞌó , jupj ne gente yus tsyawilitsja . Azufre ꞌyüma neꞌaj . Ca püna neꞌaj la tsꞌiya watsja Animal Tsꞌi ꞌInyá . Profeta li tsuwile ca neꞌaj la tsꞌiya watsja . Jis mvajas ca nsem yupj neꞌaj . Püste na , jaw na , jis mvajas ca nsem lovin .
66020011	Locopyaya silla püné tjinyuc , Jepa Püné mpes . Pjetsja niná sillas . Napj tjinyuc wa silla casá jaꞌasatsjé . Nosis tecyawaja jupj wolapꞌaꞌá , tsjun poꞌó tecyawaja wa jupj wolapꞌaꞌá . Len̈ jis tepyala yupj .
66020012	Tjinyuc wa püna tecyaꞌlin̈ qjuis Jepa Jesucristo wolapꞌaꞌa tjelejen̈ . Pjü neꞌaj tjelejen̈ , noypan , tsjictjacj , pjü . Papel neꞌaj pǘꞌütsja tjevele tsjan la tjajay yupj , nosis casá tapatja na . La tüpüptsja quinam niná papel . La tüpüpj watsja papel pꞌa wa . Papel niná nin tjevele pjacj ca mpatjam Dios lal . Locopyaya qjuis Jepa Jesucristo tjevele pjacj mpüꞌüm , tjevele wa pjacj malala nyuca la tjiji , papel tjevele jin .
66020013	Tecyaꞌlin̈ nepenowá jis pꞌüy ꞌüsǘ püné moꞌo patja ; yupj ꞌa sin tjüjünsüpj wa , Jepa wolapꞌaꞌa nyüjünsünün̈ wa . Pjü tecyaꞌlin̈ , pjü sin tjüjünsüpj . Tecyaꞌlin̈ patja nepé tjiquil yupj . Pjü yupj mpes tjevele ncu ꞌüsüs la tjajay .
66020014	Nin tepyala na niná , Dios la tjiji pjü ma ca ncaꞌlin̈ quinam . Nin la tjiji ꞌawa püné moꞌo jatja cyaꞌlin̈ la pꞌin . Dios naꞌaj la tecyoye tecyaꞌlin̈ tjatja ntꞌa , ꞌawa püné moꞌó . ꞌAwa püné moꞌo jil , niswa cyaꞌlin̈ jinwá se palá yupj . Lama tecyaꞌlin̈ jinwá yupj quinam .
66020015	Papel pjaní tjevele pjacj ca mpatjam Dios lal . Jis lá cjuwá papel moꞌó , ꞌawa püné moꞌo lis tecyoye . Niná napj tjinyuc ca nin mpalas pꞌa jawasa .
66021001	Locopyaya tjinyuc napj tsjun seyasa , nosis seyasa tjinyuc wa . Tsjun mwalá tecyawaja , nosis mwalá tecyawaja wa . Nosis seyasa casá , mar cjuwatsja .
66021002	Tjinyuc wa seyasa Jerusalén , pülücj patja ntꞌa . Dios püꞌü mpe tjacꞌ nosis casaꞌá . Jerusalén Seyasa Dios jutsꞌaꞌá pꞌiyá . Pajal pülücj patja neꞌaj . Dios pajal ꞌüsüs la tjiji jupj . Quepj jinwá ꞌüsüs jústatsja , quepj ꞌüsüs justa sa capyá woya na , nin pꞌiyá ꞌüsüs jústatsja Jerusalén Seyasa .
66021003	Yümücj nepé vele jin tjapjacas Dios püꞌü mpe . Ninana tjevelá : “ Dios püꞌü gente jis lal quinam . Yupj jis lal ca mpüꞌüm jupj . Niná gentá , jupj jutsꞌaꞌá ca nsem . Dios pꞌiyá ca jis capj ncon̈cos . Jupj ca yupj jis Dios nsem jupj .
66021004	ꞌAplijílatsja yupj püna pꞌin ; quina jupj yupj yun ꞌüsǘ ncjücjüs ca , mpjajam la mijis , ne ca pajal ꞌücj jisas nsem . Ma ca ncaꞌlin̈ quinam . Ma ꞌaplijila nsem quinam , ne ma ca la mpuyucj . Ma ca nepé vyaja nsem quinam . Püna tepyala ma ca mpalas quinam ” , nin tjevele tjapjacas .
66021005	Locopyaya Dios tjevele jupj jyüꞌta mpe : “ Napj pjü lejay seyasa ” . Tjevele wa napj lal : “ Mpaquen niná papel moꞌó : ‘ Ninana velé , tꞌücꞌ way velé . ꞌÜcj la pon napj velé . ’ ”
66021006	Locopyaya tjevele wa : “ Tecyawaja la tjejay quinam . Lovin püꞌüs , pjü way ꞌücj lejay . Napj nlal pjü nin tepyala , napj mpes wa ca pjü ncawajas . Gente pajal quelel ncapj jacon̈ , napj ca jis maꞌayá ꞌücj mpatjam napj lal . Así ca jis maꞌayá , jaylacj tulucj .
66021007	Nin la tjajay , napj tjijyütütj jin , nin ca nsem yupj jis lal ; nin ca la mejay napj yupj mpes . Napj ca yupj jis Dios nsem . Yupj napj ntsꞌuyupj ca nsem .
66021008	Nin tulucj malala lajay jis lal . Nepénowa lacj jeyapj mpes ma quelel ncapj tocon̈ . Yupj ca mal ꞌawa püné moꞌó . Neꞌaj wa ca mal ma japon napj velé . Malala lajay neꞌaj wa ca mal . Gente sa ꞌünan neꞌaj wa ca mal . Sejatsꞌom tulucj jamanun neꞌaj wa ca mal . Jis vayum tulucj lal lyawun̈ neꞌaj wa ca mal . Nin wa ca jis mpalas lapanenpan jis lal javelepj . Nin pꞌiyá ca nsem dios pꞌa wa jisas jis lal . ( Nosis ntꞌa pꞌin jis dios yupj . ) Pjü la tsuwilpan neꞌaj wa ca mal . Pjü yupj ꞌawa püné moꞌo ca mal . Neꞌaj azufre ꞌyüma . Neꞌaj mal , niswa cyaꞌlin̈ cuscú . Lama cyaꞌlin̈ yupj . ” Nin tjevele Dios .
66021009	Locopyaya ángel pjaní tjacꞌ , tjevele napj lal . Jupj ne angelpan siéteya sin popé , jis plato jatatsja popé . Jis plato moꞌó jatatsja Dios jas tjejyama jis capj la tül nosis casá patjá . Siéteya jatatsja yupj , lo cawajas jis capj la tül mpes . Ángel niná tjevele napj lal : “ Was . Napj ca jin müꞌüsüs la mejay pjacj lal ca mwayim Oveja Tsjicj . ”
66021010	Jupj nin tjevele na , ángel ntjemanú jocꞌ moꞌó , campanya ntꞌa . Dios Cjües newa nin tjiꞌyüsa la tjiji niná , mpes nin . Neꞌaj ntjeꞌaya tjinyuc Jerusalén ntꞌa . Tsjun popa nosis ntꞌa tjacꞌ Dios mpe . Jerusalén Dios jutsꞌaꞌá . Neꞌaj pülücj patja .
66021011	Neꞌaj pajal jas tjejyawca Dios jyawca mpes . Jyáwcatsja pe ꞌüsüs justa jinwá , pe jaspe ló jinwá . Salá waytsja pajal , vidrio jinwá .
66021012	Jerusalén tꞌasiyú campanya tjüwüctsja , la püné watsja jupj . Doce jun vilictsja , tjüwücj ntꞌa . Angelpan pjaní pjaní jajamaptsja jun vilicj . Jun vilicj poꞌo tapac Israel jatjampan dóceya jis lá . Pajal püna tapatja yupj . Pjü israelpan yupj sin popa .
66021013	Tjüwücj ntꞌa jun vilicj cóntꞌetsja tsiquin mpe , contꞌe watsja norte mpe , contꞌe watsja sur mpe , contꞌe watsja tꞌyaja mpe .
66021014	Pe dóceya casá tjüwücj . Pe pajal noypan waytsja . Pe pjaní pjaní poꞌo tapac apostolpan jis lá . Dóceya apostolpan sa con̈tsja Oveja Tsjicj , jupj tjuwine na nosis casá .
66021015	Ángel napj lal véletsja , visyú tyáꞌatsja jupj , pülücj patja la vujus . Jupj ꞌa quelel wa vyújutsja jun vilicj witjacj , jupj tjüwücj quelel vyuju watsja . Jupj visyú oro watsja jupj .
66021016	Tꞌempe pülücj patja yulupjánatsja . Pjü tꞌempe nin pꞌiyá cámpatsja jupj . Pülücj patja tjivyuju jupj , ángel , visyú mpes . Pajal pünetsja . Kilómetro dos mil , dos cientos cámpatsja . Nin pꞌiyatsja campanya ntꞌa . Nin pꞌiyá la pünetsja .
66021017	Ángel tjivyuju wa tjüwücj ntꞌa . Sesenta y cuatro varas la pünetsja jupj . Cupj vyujucj jin pꞌiyá tjivyuju jupj .
66021018	Tjüwücj pe ꞌüsüs way justa pópatsja niná . Jaspe ló ninana pe . Pjü wosis neꞌaj oro lata witjactsja , vidrio salá jin yustaptsja . Tꞌücꞌ way oro waytsja pjü .
66021019	Tjüwücj pe witjacj casá tjáꞌasa . Pe niná ꞌüsüs way yustaptsja . Pe pꞌa wa pe poꞌo játjatsja , se jáwcatsja . Pe poꞌo játjatsja , pajal pülücj jaylacj pjütsja niná . Pꞌa casá yustaptsja yupj pjü . Pe noypan casá tjáꞌasa tjüwücj , pe jaspe ló pjaní way . Pe pjaní wa zafiro ló . Pe pꞌa wa ágata ló . Pe pꞌa wa esmeralda ló .
66021020	Pe pꞌa wa ónice ló . Pe pꞌa wa cornalina ló . Pe pꞌa wa crisólito ló . Pe pꞌa wa berilo ló . Pe pꞌa wa topacio ló . Pe pꞌa wa crisoprasa ló . Pe pꞌa wa jacinto ló . Pe pꞌa wa amatista ló . Niná pe witjacj , tjüwücj casá tjáꞌasatsja .
66021021	Jupj jun vilicj dóceya , pues pjü perla waytsja , niná pe waytsja yupj . Pajal ꞌüsüs yustaptsja . Jun vilicj pjaní perla pjanitsja . Neꞌaj jümücj la püné oro látatsja jupj . Jümücj salá waytsja pajal , vidrio jinwá . Tꞌücꞌ way oro waytsja pjü .
66021022	Dios cupj qjuis Jepa , jun taꞌá wine neꞌaj . Jupj más püné pjü jis lal . Oveja Tsjicj jun taꞌá wine wa neꞌaj . Cjuwatsja neꞌaj Dios wosis . Neꞌaj pjü jun taꞌá quelel lajay Dios , Oveja Tsjicj quelel lajay wa , mpes nin .
66021023	Neꞌaj ma jisas lotsꞌacꞌ . Neꞌaj ma jisas mümüy . Dios jyawca neꞌaj . Mpes jyawca neꞌaj lovin . Oveja Tsjicj jyawca wa neꞌaj , mpes ma jisas yam .
66021024	Niná pülücj patja pjü ca jas majawaques nosis ntꞌa . Jepapan nosis casá patjá , neꞌaj ca ncaꞌacj tsjan ꞌüsüs way yustapj yupj la tjajay sin popé . Neꞌaj ca jis maꞌayacj .
66021025	Ma tꞌyaja neꞌaj lovin . Mpes lovin ma jun tꞌolon tjüwücj jun vilicj .
66021026	Nosis mpe , pjü pꞌa se jütütj mpe ca neꞌaj ncaꞌacj yupj jatatj ꞌüsüs yustapj , ca jis maꞌayacj . Pjü ꞌüsüs la tjajay , pjü ca ncaꞌacj neꞌaj yupj .
66021027	Malala ma polel la cuwis neꞌaj . Malala nyuca liji ma polel la winin neꞌaj . Li tsuwile ꞌa nin pꞌiyá . Pꞌa pꞌin ꞌücj jis la winin neꞌaj . Jis lá papel poꞌo tapac , Oveja Tsjicj popel poꞌó , ꞌücj jis la winin neꞌaj nempe . Jupj popel vele pjac ca mpatjam Dios lal . Niná napj tjinyuc ca nin mpalas pꞌa jawasa .
66022001	Locopyaya ángel niná ntjeꞌaya tjinyuc ꞌüsǘ neꞌaj , pülücj patja ntꞌa . Dios Oveja Tsjicj lal jáꞌasa mpe pyacj ꞌüsǘ cjües . Pjü salá way niná ꞌüsüs , vidrio jinwá . Gente ꞌücj patja niná ꞌüsǘ myüꞌün̈ mpes .
66022002	Jümücj la püné culupwen ntꞌa jama niná ꞌüsüs , pülücj patja ntꞌa . ꞌÜsǘ la ntꞌa , yo lejen̈ , naꞌaj poꞌó , quiꞌá poꞌó . Yo wolas japis , patja yupj . La dóceya vyala jupj año pjaní . Pjü mes wolas vyala niswá . Yo lo lemeliyú jupj , nosis casá patja si tsꞌucú jupj .
66022003	Neꞌaj Dios lovin ma jis capj ntülüs gentá , malala la tjajay mpes . Ma pjaní ꞌoꞌsa ca malala la mijis neꞌaj . Neꞌaj ꞌa mulú ca müjüꞌtücj Dios , Oveja Tsjicj lal . Jupj jomozopan ꞌücj jisas tsjiꞌ la mijicj jupj mpes .
66022004	Ca nucucj jupj wola . Jupj ló jis wala poꞌo tapac ca nsem .
66022005	Ma ca püste nsem neꞌaj . Neꞌaj patjá ma yam jisas nacj , ma jisas lotsꞌacꞌ . Jis Jepa Dios jyawca yupj mpes . Yupj neꞌaj patjá , jepapan ca nsem wa lovin .
66022006	Ángel tjevele napj lal : “ Napj tjevelé tꞌücꞌ way . ꞌÜcj la pon napj tjevelé . Cupj qjuis Jepa Dios nin tjejyama sin la ꞌüsüs jis la jay jupj jomozopan , ne ca sin müꞌüsüs tsjan ca mpalas len̈ way . Dios pꞌiyá sin ꞌyüsa la siji jupj profetapan , mpes ca ꞌücj mvelecj jupj mpes . ”
66022007	Jesucristo tjevele : “ Nusin tjüꞌüsüs niná . Len̈ way ca ncuwis nun ntꞌa . Papel niná vele tsjan ca la mijis Dios . Jupj mpes tepyaca niná . Popel niná jyüꞌta jin lajay , Dios ca ꞌücj jisas lis mijis ” , nin tjevele Jesucristá .
66022008	Napj ne Juan . Napj tjapjacas niná , tjinyuc niná , tepyac jinwá . Tjapjacas na niná , palá nipiꞌtjis napj ángel wolapꞌaꞌá . Napj nólatsja ángel pünetsja . Jupj niná pjü nin ꞌyüsa la níjitsja .
66022009	Napj la tjejay na niná , jupj tjevele napj lal : “ Po ma nin la mijin niná . Nam ꞌa Dios jomozo , jipj jinwá , jipj pyülücpan profetapan jinwá . Lajay na papel niná vele jin , yupj ne Dios jomozopan , napj jinwá . Dios wolapꞌaꞌa palá nipiꞌtjim jipj la pꞌin . Jele tꞌas jupj püné . ”
66022010	Jupj tjevele wa napj lal : “ Po ma tjepjyaꞌna papel niná , ninana moꞌó tepyac Dios mpes . Len̈ way ca nin mpalas papel niná vele jin .
66022011	Ma nin tepyala na pꞌin , malala nyuca lajay newa ca malala nyuca la mijicj . Malala nyuca yola , newa ca malala nyuca yola nsem . ꞌÜsüs lajay , ꞌüsüs ca la mijicj newá . ꞌÜsüs yolá , ꞌüsüs yola nsem newá ” , ángel nin tjevele napj lal .
66022012	Jesús tjevele : “ Nusin tjüꞌüsüs niná . Len̈ way ca ncuwis nun ntꞌa . Napj tjacuwis na , nu maꞌayá ca , nun la tjüjí mpes .
66022013	Napj lovin püꞌüs , pjü way ꞌücj lejay . Napj ne mwalá waytsja pjü jis lal . Napj ne locopyaya wa pjü jis lal . Napj nlal pjü nin tepyala . Napj mpes wa ca pjü ncawajas .
66022014	Gente nepénowa nasa ꞌüsüs jis tepyala Dios lal , napj la tjejay mpes . Te jinwatsja yupj Dios lal püna pꞌin ; salá jinwá quinam yupj . Yupj jisas Dios perdonar la siji , ne nin la mon wa yupj . Dios ca ꞌücj jisas lis mijis . ꞌÜcj jis la pis ca nsem yo wolas , niná yo wolas ꞌücj jis la patj liji . Yupj ꞌücj jis la winin neꞌaj , Dios tsꞌuyupj pülücj patja ntꞌa .
66022015	Ma polel jis la winin neꞌaj Dios ma quelel lajay . Lapanen lal javelepj , ma wa polel jis la winin neꞌaj . Sejatsꞌom tulucj jamanun ma ncul neꞌaj . Nin pꞌiyá voyum tulucj lal lyawun̈ jis lal . Nin pꞌiyá gente sa ꞌünan jis lal . Nin pꞌiyá pꞌa dios witjacj jisas jis lal . Nin pꞌiyá quelel la tsuwil jis lal . La tsuwilpan ma ca mal neꞌaj .
66022016	” Napj ne Jesús . Napj ángel jas tjejyam , nun lal la veles . Pjü Dios tsꞌuyupj pjü jun taꞌá ꞌa si mulú mpes nin tjevelé . Tꞌücꞌ way David püna tüpüꞌü popa pꞌiyá napj . Napj pjulacj püné jinwá , püstapj casá cyala . Napj mpes ca majawaques , ne ca ꞌüsüs mpalas Dios jos jin ” , nin tjevele Jesucristo .
66022017	Dios Cjües vele : “ Nculá nun . Jesucristo poꞌo mponé . ” Qjuis Jepa lal mwayim nin vele wa : “ Nculá nun ” . Pülücj way tjepjyacan̈ nin tjevelé ; mvelecj wa ca yupj : “ Nculá nun ” . Pajal quelel so con̈có Dios , qjuisas mponé nun Jesucristo lal . Nun quelel potjaqué Dios lal , ꞌücj potjaqué jupj lal . ꞌÜsǘ sive , ꞌüsǘ myüꞌün̈ , mpes patja yupj . Nin pꞌiyá ca nsem nun lal . Nin pꞌiyá ca nu maꞌayas ꞌücj mpatjaqué jupj lal . Jaylacj tulucj ca nsem .
66022018	Jesucristo tjevele wa : “ Papel niná nin vele tsjan ca la mijis Dios . Jupj mpes tepyaca niná . Mpes nin velé niná papel pjyacan̈ jis lal : po ma la ntsawilí nun , popel niná vele mpes . Po ma mvelé pꞌa tjevelam , jupj tjevele tulucj . Jupj nin liji niná , Dios ca cus ntülüs papel niná vele jinwá .
66022019	Po ma ntsüpünǘ nun niná papel niná vele Dios mpes . Nun popa pjaní nin liji niná , ma ca polel mpüꞌüm Dios lal . Ma ca polel mpisis yo wolas , yo wolas ꞌücj la pütꞌüs liji . Ma ca polel la pütꞌüs ca nsem Dios tsꞌuyupj pülücj patja ntꞌa , neꞌaj Dios jutsꞌaꞌá . Papel niná vele Dios tsꞌuyupj pülücj patja poꞌó .
66022020	Tꞌücꞌ way napj velé jin ca mpalas . Tꞌücꞌ way ca len̈ way ncuwis nun ntꞌa ” , nin tjevele Jesucristo . Nin qjuisas ca nin mpalas . Was , qjuis Jepa Jesús .
66022021	Najas ca pajal ꞌüsüs la mijis qjuis Jepa Jesús nun mpes . Nun Dios jutsꞌuyupj . Najas ca nin mpalas .
