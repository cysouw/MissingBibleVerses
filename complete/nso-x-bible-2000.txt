# language_name:        Northern Sotho
# closest ISO 639-3:    nso
# ISO_15924:            Latn
# year_short:           2000
# year_long:            1904 complete Bible<br>2000 New Translation (Taba ye Botse)
# vernacular_title:     BIBELE Taba yea Botse
# english_title:        The Bible in Northern Sotho
# URL:                  https://www.bible.com/de/bible/256/gen.1.nso00
# copyright_short:      © Bible Society of South Africa 2000
# copyright_long:       BIBELE Taba ya Botse © 2000 Bible Society of South Africa. Used by permission. All rights reserved.<br>These Scriptures have been made available in electronic format and on this website for your personal use only. Any other use including but not limited to copying or re-posting elsewhere on the internet is prohibited. This text may not be sold or otherwise offered for sale. This Bible text may be quoted in any form (written, visual, electronic or audio), up to and inclusive of five hundred (500) verses without express written permission of the publisher, providing the verses do not amount to a complete book of the Bible nor do the verses quoted account for twenty-five percent (25%) or more of the total text of the work in which they are quoted. When these Scriptures are quoted in any work, notice of copyright must appear on the title or copyright page. For more information on copyright or to apply for copyright use, please visit www.biblesociety.co.za.<br>Northern Sotho is the home language of about 4,2 million people in South Africa. The first complete Bible appeared in 1904. This Bible is the latest translation in Northern Sotho translated by ds Murray Louw. It was published in 2000 and is today referred to as the New Translation or the “Taba ye Botse”. This is a more dynamic and modern translation. Please visit www.biblesociety.co.za to order a printed copy of this Bible.
# notes:                
40001001	Ba lešika la boJesu Kriste , setlogolo sa Dafida , yo e bego e le setlogolo sa Abrahama , ba latelana ka mokgwa wo :
40001002	Abrahama e bile tatagoIsaka , Isaka a tswala Jakobo , Jakobo a tswala Juda le banababo ,
40001003	Juda le Tamare ba tswala Peretse le Serage , Peretse a tswala Hetserone , Hetserone a tswala Ramo ,
40001004	Ramo a tswala Aminadaba , Aminadaba a tswala Nagshone , Nagshone a tswala Salmone ,
40001005	Salmone le Rahaba ba tswala Boase , Boase le Rute ba tswala Obede , Obede a tswala Isai ,
40001006	Isai a tswala Kgoši Dafida . Dafida le yo e bego e kile ya ba mosadi wa Uria ba tswala Solomone .
40001007	Solomone a tswala Rehabeamo , Rehabeamo a tswala Abia , Abia a tswala Asafo ,
40001008	Asafo a tswala Joshafate , Joshafate a tswala Joramo , Joramo a tswala Usia ,
40001009	Usia a tswala Jotamo , Jotamo a tswala Ahase , Ahase a tswala Hiskia ,
40001010	Hiskia a tswala Manase , Manase a tswala Amone , Amone a tswala Josia ,
40001011	Josia a tswala Joyakine le banababo . Ka morago ga moo batho ba Juda ba thopelwa Babilone .
40001012	Morago ga ge batho ba thopetšwe Babilone , Joyakine a tswala Sealtiele , Sealtiele a tswala Serubabele ,
40001013	Serubabele a tswala Abihude , Abihude a tswala Eliakime , Eliakime a tswala Asore ,
40001014	Asore a tswala Tsadoko , Tsadoko a tswala Agime , Agime a tswala Eliude ,
40001015	Eliude a tswala Eleasara , Eleasara a tswala Mathane , Mathane a tswala Jakobo ,
40001016	Jakobo a tswala Josefa , monna wa Maria , mmagoJesu yo a bitšwago le ka la Kriste .
40001017	Ka gona , go tloga ka Abrahama go fihlela ka Dafida go bile le meloko ye lesome le metšo ye mene ; go tloga ka Dafida go fihlela lebakeng la go thopelwa Babilone go bile le ye lesome le metšo ye mene , le go tloga nakong yeo go fihlela matswalong a Jesu Kriste go bile le ye lesome le metšo ye mene .
40001018	Tša matswalo a Jesu Kriste di bile ka tsela ye : Maria , mmagwe , o be a beeleditšwe ke Josefa ; eupša ya re pele ba nyalana , Maria a lemoga gore o imišitšwe ke maatla a Moya wo Mokgethwa .
40001019	Josefa e be e le monna wa go phetha melao ya Moshe , eupša o ile a se ke a rata go goboša Maria phatlalatša ; ka gona a ikemišetša go mo tlogela ka go ngwega .
40001020	Ge a sa gopodišiša taba yeo , morongwa wa Morena a tšwelela go yena torong , a re go yena : “ Josefa , setlogolo sa Dafida , o se ke wa boifa go nyala Maria , gobane o imišitšwe ke maatla a Moya wo Mokgethwa .
40001021	O tla belega morwa , gomme o mo ree leina la Jesu , ka gobane o tla phološa setšhaba sa gabo dibeng tša sona . ”
40001022	Tšeo ka moka di ile tša direga gore go tle go phethege sela se boletšwego ke Morena ka moprofeta mola a re :
40001023	“ Kgarebe e tla ima , ya belega morwa yo a tlago bitšwa Imanuele . ” Ke go re “ Modimo o na le rena ” .
40001024	Ka gona , ge Josefa a tsoga , a yo nyala Maria , bjalo ka ge morongwa wa Morena a be a mo laetše .
40001025	Eupša a se ke a robala naye a ba a belega morwa yoo wa gagwe . Gomme Josefa a mo rea leina la Jesu .
40002001	E rile ge Jesu a tswetšwe motseng wa Betlelehema , nageng ya Judea , mehleng ya Kgoši Heroda , boradinaledi ba bangwe ba tla Jerusalema ba etšwa bohlabela ,
40002002	ba fihla ba botšiša ba re : “ E kae kgoši ya Bajuda ye e sa tšogo tswalwa ? Re bone naledi ya gagwe e rotoga ka bohlabela , gomme re tlile go mo khunamela . ”
40002003	Ge Kgoši Heroda a ekwa taba yeo , a ferekana gotee le batho ka moka ba motse wa Jerusalema .
40002004	A kgobokanya baprista ba bagolo ka moka le boramangwalo , gomme a ba botšiša a re : “ Mesia o tla belegwa kae ? ”
40002005	Bona ba mo fetola ba re : “ O tla belegwa motseng wa Betlelehema , nageng ya Judea , ka gobane moprofeta o ngwadile a re :
40002006	“ ‘ Wena Betlelehema wa naga ya Juda , ruri o yo mongwe wa metse ye bohlokwa ya Juda ; gobane go wena go tla tšwa moetapele yo a tlago diša setšhaba sa ka sa Israele . ’ ”
40002007	Ka gona Heroda a biletša boradinaledi bale sephiring , a ba botšiša nako ya nnete yeo naledi e bonagetšego ka yona .
40002008	Ka morago a ba roma Betlelehema a ba laela a re : “ Sepelang le yo nyakišiša moo ngwana yoo a lego gona , gomme ge le mo hweditše le tle le ntsebiše gore le nna ke yo mo khunamela . ”
40002009	Ge ba seno kwa tša kgoši ba tloga , gomme ba bona naledi yela ba e bonego ka bohlabela . Ba rile ge ba e bona ba thaba kudukudu . Ya ba eta pele ya ba ya yo ema ka godimo ga moo ngwana a bego a le gona .
40002010	
40002011	Ba tsena ka ngwakong , gomme ge ba bona ngwana le Maria , mmagwe , ba wa ka matolo ba mo khunamela . Ba phutholla mekotlana ya bona ba mo ntšhetša dimpho tše : gauta le seorelo le mira .
40002012	Ka morago ba boela nageng ya gabobona ka tsela ye nngwe , ka ge Modimo a be a ba boditše torong gore ba se ke ba boela go Heroda .
40002013	Ge ba tlogile , morongwa wa Morena a tšwelela go Josefa torong , a re : “ Tsoga , o tšee ngwana le mmagwe o tšhabele Egepeta , o dule gona go fihlela ke go botša gore o tloge , ka gobane Heroda o tlilo nyaka ngwana yo gore a mmolaye . ”
40002014	Josefa a tsoga , a tšea ngwana le mmagwe , a tloga e le bošego a leba Egepeta ;
40002015	a dula gona go fihlela Heroda a ehwa , gore go tle go phethege se se boletšwego ke Morena ka moprofeta mola a re : “ Ke biditše morwa wa ka Egepeta . ”
40002016	Ge Heroda a seno lemoga gore boradinaledi bale ba mo forile , a tuka bogale . A laela gore bašemanyana ka moka ba Betlelehema le tikologong ya gona ba mengwaga ye mebedi goba ka fase ga fao ba bolawe , a lekanya ka nako yela a bego a botšišitše boradinaledi gore naledi e bonagetše neng .
40002017	Gwa napa gwa phethega se se boletšwego ke moprofeta Jeremia mola a re :
40002018	“ Kua Rama go kwagala mebokolelo le go golola le sello sa masetlapelo . Ragele o llela bana ba gagwe ; o gana go homotšwa , ka gobane ga ba sa le gona . ”
40002019	Ya re ge Heroda a hwile , morongwa wa Morena a tšwelela go Josefa torong kua Egepeta ,
40002020	a re : “ Tsoga , o tšee ngwana le mmagwe , o boele nageng ya Israele , ka gobane bale ba bego ba nyaka go bolaya ngwana ba hwile . ”
40002021	Josefa a tsoga , a tšea ngwana le mmagwe , a boela nageng ya Israele .
40002022	Eupša ge a ekwa gore Argelaose o buša naga ya Judea legatong la Heroda , tatagwe , a boifa go ya gona . Ge a seno laelwa ke Modimo ka toro , a ya nageng ya Galilea ,
40002023	gomme a aga motseng wo o bitšwago Nasaretha . Gwa napa gwa phethega se se boletšwego ke baprofeta mola ba re : “ O tla bitšwa Monasaretha . ”
40003001	Mehleng yeo Johanese Mokolobetši o ile a yo ruta lešokeng la Judea
40003002	a re : “ Sokologang , gobane mmušo wa Modimo o batametše ! ”
40003003	Ke yena yo moprofeta Jesaya a boletšego ka yena a re : “ Segoeledi lešokeng se re : ‘ Phulelang Morena tsela ; mo otlolleleng mebila ! ’ ”
40003004	Johanese yo o be a apara seaparo sa boya bja kamela ; a itlema letheka ka lepanta la mokgopha , gomme dijo tša gagwe e le ditšie le todi ya dinose .
40003005	Batho ba be ba etla go yena ba etšwa Jerusalema , le seleteng ka moka sa Judea , le nageng yohle ya kgauswi le noka ya Jordane .
40003006	Ba be ba ipolela dibe mme yena a ba kolobetša ka nokeng ya Jordane .
40003007	Ge a bona Bafarisei le Basadusei ba bantši ba etla go yena gore ba kolobetšwe , a re go bona : “ Dinoga tenang , ke mang yo a le boditšego a re le ka phepha kotlo ye Modimo a lego kgauswi le go otla bakgopo ka yona ?
40003008	Go kaone le dire tše di tlago laetša gore le sokologile .
40003009	Le se ke la gopola gore le tla phepha kotlo ka ge Abrahama e le rakgolokhukhu wa lena . Gobane ke le botša gore Modimo a ka fetoša maswika a ditlogolo tša Abrahama !
40003010	Selepe se šetše se loketše go rema mehlare medung ; mohlare wo mongwe le wo mongwe wo o sa enywego dienywa tše dibotse o tla rengwa wa lahlelwa mollong .
40003011	Nna ke le kolobetša ka meetse ka ge le sokologile , eupša yo a tlago ntlhatlama o tla le kolobetša ka Moya wo Mokgethwa le ka mollo . O mpheta ka maatla , gomme ga se ka swanela le go mo swarela dieta .
40003012	O swere leselo ka seatla , gomme o tla fefera mabele gabotse . O tla a tšhela ka letlolong , mooko wona a o tšhuma ka mollo wo o sa timego . ”
40003013	Mehleng yeo Jesu a ya go Johanese nokeng ya Jordane a etšwa Galilea gore a kolobetšwe ke yena .
40003014	Eupša yena a gana a re : “ Ke nna ke swanetšego go kolobetšwa ke wena , bjale o reng o etla go nna ? ”
40003015	Jesu a mo fetola a re : “ Ga bjale a go no ba ka mokgwa wo , gobane ke tshwanelo gore re phethe thato ya Modimo . ” Ka gona Johanese a dumela go mo kolobetša .
40003016	Jesu ge a seno kolobetšwa , a tšwa ka meetseng . Legodimo la mmulegela , gomme a bona Moya wa Modimo o le ka sebopego sa leeba o theoga o dula godimo ga gagwe .
40003017	Gwa napa gwa kwagala lentšu le etšwa legodimong le re : “ Yo ke yena Morwa wa ka yo ke mo ratago ; o nkgahla kudu . ”
40004001	Ka morago ga moo Jesu a išwa ke Moya lešokeng gore a yo lekwa ke Diabolose .
40004002	Ge a feditše matšatši a masome a mane le mašego a ona a sa je selo , a swarwa ke tlala .
40004003	Moleki yoo a tla go yena a re : “ Ge o le Morwa wa Modimo , laela maswika a gore a fetoge bogobe . ”
40004004	Jesu a mo fetola a re : “ Mangwalo a Makgethwa a re : ‘ Motho ga a phele ka bogobe fela , eupša o phela le ka se sengwe le se sengwe se Modimo a se bolelago . ’ ”
40004005	Ke moka Diabolose a mo iša Motseng wo Mokgethwa , a fihla a mo nametša ntlhohlong ya Tempele ,
40004006	gomme a re go yena : “ Ge o le Morwa wa Modimo , ikušetše fase , gobane Mangwalo a Makgethwa a re : “ ‘ Modimo o tla laela barongwa ba gagwe gore ba go kuke , gore o se thetšwe ke maswika . ’ ”
40004007	Jesu a mo fetola a re : “ Le gona Mangwalo a Makgethwa a re : ‘ O se ke wa leka Morena Modimo wa gago . ’ ”
40004008	Diabolose a tšea Jesu gape a mo iša thabeng ye teleletelele , a mo laetša dinaga ka moka tša lefase le mahumo a tšona
40004009	a re : “ Tše ka moka ke tla go fa tšona ge o ka wa ka matolo wa nkhunamela . ”
40004010	Jesu a mo fetola a re : “ Sathane , ntlogele , gobane Mangwalo a Makgethwa a re : ‘ O khunamele Morena Modimo wa gago , o direle yena a nnoši ! ’ ”
40004011	Ke moo Diabolose a mo tlogetšego , gomme barongwa ba tla ba hlankela Jesu .
40004012	Ge Jesu a ekwa gore Johanese o išitšwe kgolegong , a ya Galilea .
40004013	A se ke a boela Nasaretha , eupša a yo dula Kapernaume , e lego motse wa kgauswi le letsha la Galilea , nageng ya Sebulone le ya Naftali ,
40004014	gore go phethege se se boletšwego ke moprofeta Jesaya mola a re :
40004015	“ Wena naga ya Sebulone , le wena naga ya Naftali , le lego tseleng ya go ya lewatleng , mošola wa noka ya Jordane , wena Galilea , naga ya baditšhaba —
40004016	setšhaba se se dutšego swiswing se bone seetša se segolo ; ba ba dutšego nageng ye e okametšwego ke lehu ba hlabetšwe ke seetša . ”
40004017	Go tloga ka nako yeo Jesu a thoma go ruta batho a re : “ Sokologang , ka gobane mmušo wa Modimo o batametše ! ”
40004018	Ya re ge Jesu a sepela lebopong la letsha la Galilea , a bona banna ba babedi , barwa ba motho , bao e bego e le barei ba dihlapi . Bona e be e le Simone , yo a bego a bitšwa Petrose , le Andrease , ngwanabo . Ba be ba rea dihlapi ka letsheng ka malokwa .
40004019	Jesu a re go bona : “ Ntateleng , gomme ke tla le dira barei ba batho . ”
40004020	Ba akgofa ba tlogela malokwa a bona , ba mo latela .
40004021	Ge a tloga moo a bona ba bangwe ba babedi le bona e le barwa ba motho . Bona e be e le Jakobose le Johanese , barwa ba Sebediose . Ba be ba le ka leselawatleng le Sebediose , tatagobona , ba lokiša malokwa a bona . Jesu a ba bitša .
40004022	Le bona ba akgofa ba tlogela leselawatle le tatagobona , ba mo latela .
40004023	Jesu a sepela le naga ya Galilea ka moka , a ruta ka disinagogeng , a bega Taba ye Botse ya mmušo wa Modimo , a fodiša batho malwetši le mafokodi a bona .
40004024	Taba ya gagwe ya kwagala nageng ya Siria ka moka , gomme batho ba mo tlišetša ba ba babjago ba swerwe ke malwetši a mehutahuta le dihlabi , le ba ba tsenwego ke bademone , le ba malwetši a go wa , le ba go repha ditho , gomme Jesu a ba fodiša ka moka .
40004025	A latelwa ke mašaba a mantši a go tšwa Galilea , le Metseng ye Lesome , le Jerusalema , le Judea , le nageng ya ka mošola wa noka ya Jordane .
40005001	E rile ge Jesu a bona mašaba , a rotogela thabeng , a dula fase . Barutiwa ba gagwe ba tla go yena ,
40005002	gomme a thoma go ba ruta , bona le mašaba , a re :
40005003	“ Ba lehlogonolo ke bao ba botilego Modimo , gobane mmušo wa Modimo ke wa bobona .
40005004	Ba lehlogonolo ke bao ba llago , gobane Modimo o tla ba homotša .
40005005	Ba lehlogonolo ke ba boleta , gobane sa bona e tla ba lefase le lefsa .
40005006	Ba lehlogonolo ke ba ba fišegelago gore lefaseng go dirwe tše di nyakwago ke Modimo , gobane ba tla kgotsofatšwa .
40005007	Ba lehlogonolo ke bao ba gaugelago , gobane le bona Modimo o tla ba gaugela .
40005008	Ba lehlogonolo ke ba dipelo tše di hlwekilego , gobane ba tla bona Modimo .
40005009	Ba lehlogonolo ke badirakhutšo , gobane ba tla bitšwa bana ba Modimo .
40005010	Ba lehlogonolo ke ba ba hlomarwago ka ge ba dira tše di nyakwago ke Modimo , gobane mmušo wa Modimo ke wa bobona .
40005011	“ Ba lehlogonolo ke lena ge le rogwa , le hlomarwa , le pharwa ka bobe bja mehutahuta ka baka la ka .
40005012	Thabang le hlalale , ka gore moputso wa lena ke wo mogolo legodimong . Etse le baprofeta ba ba bilego gona pele ga lena ba be ba hlomarwa ka yona tsela yeo . ”
40005013	“ Lena le letswai la lefase . Eupša ge letswai le ka tapa , le tla tswailošwa ka eng ? Ga le sa na le mohola ; sa lona ke go lahlelwa ntle , batho ba le gata ka maoto .
40005014	“ Lena le seetša sa lefase . Motse wo o agilwego thabeng o ka se fihlege .
40005015	Le gona motho ga a re go gotetša lebone a le ribega ka seroto , eupša o le hloma sehlomong sa lona , la bonegela bohle ka ngwakong .
40005016	Le sa lena seetša a se bonegele batho ka tsela yeo , gore ba tle ba bone mediro ya lena ye mebotse , gomme ba tumiše Tatagolena wa legodimong . ”
40005017	“ Le se ke la gopola gore ke tlile go fediša melao ya Moshe le dithuto tša baprofeta . Ga se ka tla go di fediša , eupša ke tlile go dira gore tlhathollo ya tšona ya nnete e kwešišege .
40005018	Ruri , ke le botša gore ge legodimo le lefase di sa le gona , ga go tlhakanyana goba seripana sa tlhaka ya molao wo mongwenyana wa Moshe ye e tlago phumolwa . Melao yohle e swanetše go hwetša tlhathollo ya yona ya nnete .
40005019	Ka gona , yo a ka fedišago molawana wo monnyane gare ga melao ye gomme a botša ba bangwe gore e fedišitšwe , o tla bonwa e le yo monnyane mmušong wa Modimo . Eupša yo a e phethago gomme a botša ba bangwe gore le bona ba e phethe , o tla bonwa e le yo mogolo mmušong wa Modimo .
40005020	Ka gona , ke le botša gore ge le sa phale boramangwalo kudu le Bafarisei ka go dira tše di nyakwago ke Modimo , le ka se tsene mmušong wa gagwe . ”
40005021	“ Le kwele gore kgale batho ba ile ba botšwa gore ba se ke ba bolaya motho ; yo a ka bolayago motho o swanetše go išwa tshekong .
40005022	Ge e le nna ke le botša gore mang le mang yo a ka befelelwago ngwanabo , o swanetše go išwa tshekong ; yo a ka rego ‘ selokewena ’ go ngwanabo , o swanetše go išwa Kgorongkgolo ya setšhaba ; le yo a ka rego ‘ setlaela tena ’ go ngwanabo , o lebanwe ke go ya mollong wa hele .
40005023	Ka gona , ge o ka re o iša mpho go Modimo aletareng , wa elelwa o le moo gore ngwaneno o ngongorega ka wena ,
40005024	o tlogele mpho ya gago moo pele ga aletare , o yo boelana le ngwaneno pele , o kgone o iša mpho ya gago .
40005025	“ O boelane le mosekišananago ka pela le sa le tseleng ya go ya tshekong , gore a se yo go gafela go moahlodi , moahlodi a go gafela go maphodisa , mme wa lahlelwa kgolegong .
40005026	Ruri , ke go botša gore o ka se tšwe gona o sešo wa lefa tšheletenyana ya mafelelo ya kotlo ya gago . ”
40005027	“ Le kwele gore go thwe : ‘ O se ke wa otswa . ’
40005028	Ge e le nna ke le botša gore mang le mang yo a lebelelago mosadi ka go mo duma , o šetše a otswitše le yena ka pelong .
40005029	Ka gona , ge leihlo la gago la la go ja le go diriša dibe , le gonye o le lahle . Go kaone gore o lobe setho se tee , go na le gore mmele wa gago ka moka o lahlelwe heleng .
40005030	Ge seatla sa gago sa la go ja se go diriša dibe , se ripe o se lahle . Go kaone gore o lobe setho se tee , go na le gore mmele wa gago ka moka o lahlelwe heleng . ”
40005031	“ Go boletšwe le go re : ‘ Yo a hlalago mosadi wa gagwe a mo fe lengwalo la tlhalo . ’
40005032	Ge e le nna ke le botša gore ge monna a ka hlala mosadi wa gagwe e se ka baka la bootswa , o mo dira gore a otswe ka go nyalwa gape ; le yena monna yoo a mo nyalago o a otswa . ”
40005033	“ Le gona le kwele gore kgale batho ba ile ba botšwa gore ba se ke ba tshela dikeno tša bona , le gona ba phethe tše ba di enetšego Morena .
40005034	Ge e le nna ke le botša gore le go ena le se ke la ena , le ge e le ka legodimo , ka gobane ke setulo sa bogoši sa Modimo ;
40005035	goba ka lefase , ka gobane ke bogato bja gagwe ; goba ka Jerusalema , ka gobane ke motse wa Kgoši ye kgolo .
40005036	Motho a se ke a ena le ka hlogo ya gagwe , ka ge a ka se kgone go fetoša le ntsana ya moriri wa gagwe ya ba ye tšhweu goba ye ntsho .
40005037	Sa lena e be ‘ ee ’ ge eba le dumela , goba ‘ aowa ’ ge eba le gana ; se se oketšwago se tšwa go Yomobe . ”
40005038	“ Le kwele gore go thwe : ‘ Leihlo le lefša ka leihlo , leino ka leino . ’
40005039	Ge e le nna ke le botša gore le se ke la itefeletša go batho ba ba le fošeditšego . Ge motho a ka go itia thama ya la go ja ka seatla , o mo retollele le ye nngwe .
40005040	Le ge motho a ka ikemišetša go yo go bega kgorong gore a go tšeele seaparo sa ka gare , o mo lese a tšee le sona seaparo sa ka ntle .
40005041	Le ge motho a ka go gapeletša gore o sepele le yena kilometara e tee , o sepele naye kilometara tše pedi .
40005042	Ge motho a ka go kgopela selo , o mo fe sona ; yo a nyakago o mo adima selo , o mo adime sona . ”
40005043	“ Le kwele gore go thwe : ‘ O rate ngwaneno , lenaba la gago lona o le hloye . ’
40005044	Ge e le nna ke le botša gore le rate manaba a lena , le rapelele bao ba le hlomerego ,
40005045	gore le tle le be bana ba Tatagolena wa legodimong , yo a hlabišetšago baloki le bakgopo letšatši go swana , le pula a e nešetšago ba ba dirago tše di lokilego le ba ba dirago tše mpe .
40005046	Na Modimo a ka le putsetša go rata fela bao ba le ratago ? Ga ke re seo ke se se dirwago le ke balekgetho ?
40005047	Gomme ge le botšišana maphelo le ba gabolena fela , le phala ba bangwe ka eng ? Ga ke re seo ke se se dirwago le ke baditšhaba ?
40005048	Ebang baloki ba ba feletšego , bjalo ka ge Tatagolena wa legodimong e le moloki yo a feletšego . ”
40006001	“ Le hlokomele gore mediro ya lena ya borapedi le se e dire pepeneneng gore batho ba bone tše le di dirago ; ge le ka dira bjalo le ka se hwetše moputso go Tatagolena wa legodimong .
40006002	“ Ka gona , ge o efa mohloki selo , o se ke wa dira gore o bonwe ke batho , wa etša baikaketši ka disinagogeng le mo mekgotheng , gore ba retwe ke batho . Ruri , ke le botša gore ke gona ge ba hweditše moputso wa bona ka botlalo .
40006003	Wena ge o thuša mohloki , seo e be khupamarama .
40006004	Ke mo seo o se dirilego se ka se tsebjego ke motho . Gomme Tatago , yo a bonago tše di dirwago ka sephiring , o tla go putsa . ”
40006005	“ Ge le rapela , le se ke la etša baikaketši . Bona ba rata go rapela ba eme ka disinagogeng le magahlanong a ditsela , gore ba bonwe ke batho . Ruri , ke le botša gore ke gona ge ba hweditše moputso wa bona ka botlalo .
40006006	Wena ge o rapela , o tsene ka phapošing ya gago , o tswalele lemati , o rapele Tatago yo a sa bonwego . Gomme Tatago , yo a bonago tše di dirwago ka sephiring , o tla go putsa .
40006007	“ Ge le rapela le se ke la touta go swana le baditšhaba , gobane bona ba gopola gore ba tla kwewa ka ge dithapelo tša bona e le tše telele .
40006008	Le se ke la etša bona , gobane Tatagolena o tseba tše le di hlokago le pele le mo kgopela tšona .
40006009	Ka gona , ge le rapela le re : “ ‘ Tatewešo wa magodimong , leina la gago a le kgethwe ;
40006010	mmušo wa gago a o tle ; thato ya gago a e dirwe mo lefaseng bjalo ka ge e dirwa legodimong .
40006011	O re fe lehono bogobe bja rena bja ka mehla .
40006012	O re lebalele melato ya rena bjalo ka ge le rena re lebalela ba ba nago le melato go rena .
40006013	O se re iše molekong , o upše o re phološe bobeng . ’
40006014	“ Ge le lebalela ba bangwe diphošo tše ba le šitelago ka tšona , Tatagolena wa legodimong le yena o tla le lebalela tša lena .
40006015	Eupša ge le sa lebalele ba bangwe diphošo tša bona , gona le Tatagolena a ka se le lebalele tša lena . ”
40006016	“ Ge le ikona dijo le se ke la itira tše nkego le nyamile la etša baikaketši . Bona ba šošobanya difahlego gore ba bonwe ke batho gore ba ikona dijo . Ruri , ke le botša gore ke gona ge ba hweditše moputso wa bona ka botlalo .
40006017	Wena ge o ikona dijo , o hlape mahlo , o tlole moriri ,
40006018	gore batho ba se ke ba lemoga gore o ikona dijo — go tsebe fela Tatago yo a sa bonwego . Gomme Tatago , yo a bonago tše di dirwago ka sephiring , o tla go putsa . ”
40006019	“ Le se ke la ipolokela mahumo mo lefaseng mo go nago le ditšhwele le diji , le mo go thubago mahodu a utswa .
40006020	Lena le ipolokele mahumo legodimong mo tšhwele le diji di sa kgonego go senya , mo go sa thubego mahodu a utswa .
40006021	Gobane mo go lego lehumo la motho ke mo go bago pelo ya gagwe . ”
40006022	“ Mahlo ke lebone la motho . Ge mahlo a motho a lokile motho o ba seetšeng ;
40006023	eupša ge mahlo a gagwe a se a loka , o ba leswiswing . Bjale ge seetša se se lego mothong e le leswiswi , o tla ba leswiswing le legologolo ! ”
40006024	“ Ga go motho yo a ka hlankelago marena a mabedi ; o tla hloya yo mongwe , a rata yo mongwe ; a botegela yo mongwe , a nyatša yo mongwe . Le ka se kgone go hlankela Modimo le mahumo ka nako e tee .
40006025	“ Ke ka baka leo ke le botšago gore le se ke la balabala mabapi le dijo le dino le diaparo tše le di hlokago bophelong . Ga ke re bophelo bo bohlokwa go phala dijo ? Mmele le wona ga ke re o bohlokwa go phala diaparo ?
40006026	Lebelelang dinonyana tše di fofago moyeng . Ga di bjale peu , ga di bune mabele tša a tšhela ka matlolong ; le ge go le bjalo Tatagolena wa legodimong o a di otla . Na lena ga le ba bohlokwa kudu go feta dinonyana ?
40006027	Kgane ke mang mo go lena yo a ka ikokeletšago bophelo gannyane ka go bo balabalela ?
40006028	“ Gomme diaparo tšona le balabalelang ka tšona ? Lebelelang ka mo matšoba a naga a melago ka gona : ga a šome , ga a ithokele diaparo .
40006029	Eupša ke le botša gore le Kgoši Solomone , le ge a be a humile le dinala , o be a sa tšhephe bjalo ka le lengwe la ona .
40006030	Bjale ge ešita le bjang bja naga , bjo bo bago gona lehono , ka moswane bo tsoge bo lahletšwe sebešong , Modimo a bo apeša ka mokgwa wo , na lena a ka nama a se le apeše le go feta , lena ba tumelo ye nnyane ?
40006031	“ Ka gona le se ke la balabala la re : ‘ Na re tla ja eng , re tla nwa eng , re tla aparang ? ’
40006032	Tšeo ka moka ke tše baditšhaba ba dulago ba balabala ka tšona . Tatagolena wa legodimong o a tseba gore tšohle tšeo le phela ka tšona .
40006033	Lena sa pele le šomele mmušo wa Modimo le tše Modimo a nyakago gore le di phethe , gomme tše dingwe tšeo ka moka o tla le okeletša ka tšona .
40006034	Ka gona le se ke la tshwenyega ka tša ka moswane , ka gobane la ka moswane le na le a lona mathata . Letšatši le lengwe le le lengwe le na le mathata a a le lekanego . ”
40007001	“ Le se ke la bona ba bangwe diphošo , gore le lena Modimo a se tlo le bona diphošo ,
40007002	ka gobane ka moo le bonago ba bangwe diphošo ke ka moo le lena Modimo a tlago le bona diphošo , le melao yeo le e šomišago go ba bangwe le go lena Modimo o tla e šomiša .
40007003	O reng o bona phatšana ye e fahlilego ngwaneno , eupša o sa bone kota ye e fahlilego wena ?
40007004	Na o ka botša ngwaneno wa re : ‘ A ke go fahlolle phatšana ye e go fahlilego , ’ mola wena o fahlilwe ke kota ?
40007005	Moikaketši tena ! Pele iphahlolle kota ye e go fahlilego , ke mo o tlago bona gabotse , wa kgona o fahlolla ngwaneno phatšana ye e mo fahlilego .
40007006	“ Se sekgethwa le se ke la se fa dimpša — di ka retologela go lena tša le hlasela . Magakabje a lena le se a lahlele pele ga dikolobe — di ka a gata ka ditlhako . ”
40007007	“ Kgopelang , gomme le tla fiwa ; nyakang , gomme le tla hwetša ; kokotang , gomme le tla bulelwa .
40007008	Gobane mang le mang yo a kgopelago o a fiwa , yo a nyakago o a hwetša , le yo a kokotago o tla bulelwa .
40007009	Ke mang mo go lena yo a ka fago morwagwe leswika ge a mo kgopela bogobe ?
40007010	Goba a mo fa noga ge a mo kgopela hlapi ?
40007011	Ge ešita le lena le lego ba babe le tseba go fa bana ba lena tše botse , na Tatagolena wa legodimong yena a ka napa a se le phale ka go fa bao ba mo kgopelago dilo tše dibotse ?
40007012	“ Tšohle tše le ratago gore batho ba le direle tšona , le lena le ba direle tšona . Se se akaretša melao ya Moshe le dithuto tša baprofeta . ”
40007013	“ Le tsene ka kgoro ye e pitlaganego , ka gobane kgoro ye e išago tahlegong e ahlame , le tsela ye e yago go yona ke ye kgolo , gomme ba ba sepelago ka yona ke ba bantši .
40007014	Eupša kgoro ye e išago bophelong yona e pitlagane , le tsela ya yona ke ye tshese , gomme ba ba e hwetšago ga ba nene . ”
40007015	“ Le itoteng go baprofeta ba maaka , ba ba tlago go lena ka boleta bjalo ka dinku , mola ka therešo e le diphiri tše bogale .
40007016	Le tla ba tseba ka ditiro tša bona . Motho ga a fule diterebe mohlareng wa meetlwa , goba mago monganeng .
40007017	Mohlare wo mobotse o enywa dienywa tše dibotse ; wo e sego wo mobotse o enywa dienywa tše e sego tše dibotse .
40007018	Mohlare wo mobotse o ka se enywe dienywa tše e sego tše dibotse , le wo o sego wo mobotse o ka se enywe dienywa tše dibotse .
40007019	Gomme mohlare wo mongwe le wo mongwe wo o sa enywego dienywa tše dibotse o a rengwa , wa lahlelwa mollong .
40007020	Le baprofeta ba maaka le tla ba tseba ka ditiro tša bona . ”
40007021	“ Ga se mang le mang yo a mpitšago a re ‘ Morena , Morena , ’ yo a tlago tsena legodimong , eupša go tla tsena fela bao ba phethago thato ya Tate wa legodimong .
40007022	Mohla wa Letšatši la Kahlolo ba bantši ba tla re go nna : ‘ Morena , Morena , kgane ga se ra botša batho melaetša ya Modimo ka maatla a gago , ra leleka bademone ka go bolela leina la gago , ra dira le mehlolo ye mentši ? ’
40007023	Ke mo ke tlago ba fetola ka re : ‘ Ga se ka ka ka le tseba . Tlogang go nna , lena ba go tshela melao ya Modimo ! ’
40007024	“ Ka gona , mang le mang yo a kwago mantšu a a ka gomme a phetha tše ke di bolelago , o swana le monna yo bohlale yo a agilego ngwako wa gagwe leswikeng .
40007025	Gwa na pula ye kgolo , dinoka tša falala , le phefo ya tšutla ngwako woo kudu . Eupša wa se ke wa wa , ka gobane o agilwe leswikeng .
40007026	“ Eupša yo a kwago mantšu a a ka gomme a se phethe tše ke di bolelago , o swana le monna wa setlatla yo a agilego ngwako wa gagwe lešabašabeng .
40007027	Gwa na pula ye kgolo , dinoka tša falala , le phefo ya tšutla ngwako woo kudu , gomme wa wa , wa pšhatlagana . ”
40007028	Ge Jesu a fetša go bolela mantšu ao , lešaba la makatšwa ke ka moo a bego a ruta batho ka gona ,
40007029	ka gobane o be a sa ba rute go swana le boramangwalo ; o be a ba ruta e le yo a nago le maatla a go dira bjalo .
40008001	Ge Jesu a theoga thabeng , lešaba le legolo le ile la mo latela .
40008002	Gwa nama gwa tla monna yo mongwe go yena a swerwe ke bolwetši bja letlalo bja go mo tšhilafatša , a khunama pele ga gagwe a re : “ Morena , etse ge o rata o ka mphodiša ka hlweka ! ”
40008003	Jesu a otlolla letsogo a mo kgwatha a re : “ Ke a rata ; hlweka ! ” Gateetee monna yola a fola .
40008004	Ke moka Jesu a re go yena : “ O se ke wa botša motho , eupša o ye go moprista a go bone , gomme o dire sehlabelo se se laetšwego ke Moshe , e be bohlatse go batho bja gore o hlwekile . ”
40008005	Ge Jesu a tsena motseng wa Kapernaume , a gahlanetšwa ke molaodi wa bahlabani ba lekgolo gomme yena a mo kgopela gore a mo thuše a re :
40008006	“ Morena , mohlanka wa ka o a babja , o robetše kua gae ; o rephile ditho , le gona o lwala kudu . ”
40008007	Jesu a re : “ Ke tla ya ka mo fodiša . ”
40008008	Molaodi a mo fetola a re : “ Morena , ga se ka swanela gore o tsene ka lapeng la ka . Eno bolela lentšu le tee , gomme mohlanka wa ka o tla fola .
40008009	Le nna ke le motho yo a bušwago , ke na le bahlabani ba ke ba bušago . Ge ke re go mohlabani : ‘ Eya kua ! ’ o a ya ; ge ke re go yo mongwe : ‘ Etla mo ! ’ o a tla , le ge ke re go yo mongwe mohlanka wa ka : ‘ Dira se ! ’ o a se dira . ”
40008010	Ge Jesu a ekwa mantšu ao a kgotsa , gomme a botša batho ba ba bego ba mo latela a re : “ Ruri , ke a le botša , ga se ka ka ka hwetša motho yo a nago le tumelo ye kaaka mo go Baisraele .
40008011	Ke le botša gore ba bantši ba tla tšwa bohlabela le bodikela , ba tla ba ja le Abrahama le Isaka le Jakobo legodimong .
40008012	Eupša bao ba bego ba loketše go tsena legodimong ba tla ntšhetšwa ka ntle leswiswing le legolo , moo ba tlago lla ba lomanya meno . ”
40008013	Ka morago Jesu a re go molaodi yola : “ Boela gae ; se o se dumetšego se tla direga . ” Gomme mohlanka wa molaodi yola a fola ka yona nako yeo .
40008014	Jesu a ya lapeng la Petrose , gomme a hwetša mmatswale wa Petrose a robetše a swerwe ke letadi .
40008015	Jesu a mo kgwatha letsogo , mme a fola letadi , a tsoga , a fa Jesu dijo .
40008016	Ge leswiswi le swara , gwa tlišwa batho ba bantši go yena ba ba tsenwego ke bademone . Jesu a leleka meoya yeo ka go bolela lentšu fela , a fodiša le bohle ba ba babjago ,
40008017	gore go phethege se se boletšwego ke moprofeta Jesaya mola a re : “ Yena o tšere malwetši a rena , a ithweša le mefokolo ya rena . ”
40008018	Ge Jesu a bona lešaba le mmokanetše , a laela barutiwa ba gagwe gore ba tshelele ka mošola wa letsha .
40008019	Ramangwalo yo mongwe a tla go yena a re : “ Moruti , nna ke tla go latela gohle mo o yago gona . ”
40008020	Jesu a re go yena : “ Diphukubje di na le ditšaba , le dinonyana di na le dihlaga ; Morwamotho yena ga a na mo a fihlago hlogo gona . ”
40008021	Yo mongwe yo le yena e bego e le morutiwa wa gagwe a re : “ Morena , ntumelele ke yo boloka tate pele . ”
40008022	Jesu a mo fetola a re : “ Ntatele , o lese bahu ba boloke bahu ba bobona . ”
40008023	Jesu a tsena ka leselawatleng gomme barutiwa ba gagwe ba mo latela .
40008024	Ka bjako gwa tsoga ledimo le legolo letsheng , gomme leselawatle la khupetšwa ke maphoto . Jesu yena o be a robetše .
40008025	Barutiwa ba ya go yena , ba mo tsoša ba re : “ Morena , re phološe , re a hwa ! ”
40008026	Jesu a ba botšiša a re : “ Le reng le tšhogile , lena ba tumelo ye nnyane ? ” Ke moka a tsoga , a kgalema phefo le maphoto , gwa napa gwa homola , gwa re tuu .
40008027	Batho ba kgotsa ba re : “ Ke motho mang yo ge phefo le maphoto di mo theeletša ? ”
40008028	Ge Jesu a fihla nageng ya Gadara ka mošola wa letsha , banna ba babedi ba ba bego ba etšwa mabitleng ba gahlana le yena . Ba be ba tsenwe ke bademone , gomme ba le kotsi mo go bego go se motho yo a bego a ka beta pelo a feta ka tsela yeo .
40008029	Gateetee ba goa ba re : “ O na le taba mang le rena , wena Morwa wa Modimo ? A o tlilo re tlaiša pele ga nako ? ”
40008030	Mola kgojana go be go na le mohlape wo mogolo wa dikolobe o fula .
40008031	Bademone bao ba kgopela Jesu ba re : “ Ge eba o tlilo re leleka bathong ba , gona re romele mohlapeng wola wa dikolobe . ”
40008032	Jesu a ba fetola a re : “ Sepelang ! ” Ka gona bademone bao ba tloga ba yo tsena dikolobe tšela . Mohlape woo ka moka wa thetheoga leribeng le legolo , wa wela ka letsheng , wa betwa ke meetse .
40008033	Banna ba ba bego ba dišitše dikolobe tšela ba tšhaba , ba tsena motseng , ba botša batho taba tšeo ka moka le se se hlagetšego banna bale ba bademone .
40008034	Ka gona batho bohle ba tšwa motseng go yo bona Jesu , gomme ge ba mo hweditše ba mo kgopela gore a tloge nageng ya bona .
40009001	Jesu a tsena ka leselawatleng , a tshela letsha , a gomela motseng wa gabo .
40009002	Ke moka batho ba bangwe ba tliša monna yo a rephilego ditho go yena , a robetše legogweng . Ge Jesu a bona ka moo ba dumelago go yena ka gona , a re go morephaditho : “ Beta pelo , ngwanaka ! O lebaletšwe dibe tša gago . ”
40009003	Ke ge boramangwalo ba bangwe ba botšana ba re : “ Motho yo o nyefola Modimo ! ”
40009004	Jesu a lemoga se ba se gopolago , mme a re : “ Le reng le gopola dilo tše mpe ka dipelong tša lena ?
40009005	Se bonolo ke eng , go re : ‘ O lebaletšwe dibe , ’ goba go re : ‘ Emelela o sepele ’ ?
40009006	Bjale ge , ke tla le laetša gore Morwamotho o na le maatla lefaseng a go lebalela batho dibe . ” Ke ge a re go monna yoo wa go repha ditho : “ Emelela , o tšee legogwa la gago , o ikele gae ! ”
40009007	Monna yola a emelela , a ya gae .
40009008	Ge lešaba le bona seo , la boifa gomme la tumiša Modimo ka ge a file batho maatla a makaaka .
40009009	Ge Jesu a tloga fao a bona monna yo mongwe yo leina la gagwe e bego e le Mateu a dutše ngwakong wa lekgetho . A re go yena : “ Ntatele ! ” Mateu a emelela a mo latela .
40009010	Ya re ge Jesu a le dijong ka ngwakong wa Mateu , balekgetho ba bantši le badiradibekabona ba tla ba ja le yena le barutiwa ba gagwe .
40009011	Bafarisei ge ba bona seo ba botšiša barutiwa ba Jesu ba re : “ Moruti wa lena o reng a eja le balekgetho le badiradibekabona ? ”
40009012	Jesu a ba kwa , gomme a ba fetola a re : “ Ngaka ga e nyakwe ke batho ba ba iketlilego , e nyakwa ke ba ba babjago .
40009013	Sepelang le yo botšiša gore na Mangwalo a Makgethwa a ra go reng a a rego : ‘ Se ke se nyakago ke ge le ka ba le lešoko go na le gore le ntirele dihlabelo . ’ Ga se ka tlela go bitša ba ba phethago thato ya Modimo , ke tletše go bitša badiradibe . ”
40009014	Barutiwa ba Johanese Mokolobetši ba tla go Jesu , ba mmotšiša ba re : “ Ke ka baka lang rena le Bafarisei re ikona dijo gantši , barutiwa ba gago bona le gatee ba sa ikone ? ”
40009015	Jesu a ba fetola a re : “ Kgane baeng ba ba tlilego monyanyeng ba ka hlonama monyadi a sa na le bona ? Eupša nako e tla tla yeo ka yona monyadi a tlago tlošwa go bona , ya ba gona ba ikonago dijo .
40009016	“ Ga go motho yo a pharago segaswa se sefsa seaparong se setala , ka gobane se ka šošobana sa oketša lešoba lela mola seaparong .
40009017	Le gona ga go motho yo a tšhelago beine ye e sa tšogo hlotlwa ka makukeng a kgale , ka gobane makuka ao a ka palega , beine ya tšhologa , le ona makuka a loba . Beine ye e sa tšogo hlotlwa e tšhelwa ka makukeng a mafsa , gomme yona le makuka bobedi tša lotega . ”
40009018	Ya re ge Jesu a sa bolela , mookamedi yo mongwe wa sinagoge a tla go yena , a khunama pele ga gagwe a re : “ Morwedi wa ka o sa tšo hlokafala , eupša etla o mmee diatla , gomme o tla buša a phela . ”
40009019	Jesu a emelela a mo latela , le barutiwa ba gagwe ba ya le yena .
40009020	Gwa tla mosadi yo mongwe yo a bego a feditše mengwaga ye lesome le metšo ye mebedi a bolawa ke bolwetši bja ngope , gomme a kgwatha morumo wa seaparo sa gagwe .
40009021	O be a rile ka pelong : “ Ge nka no kgwatha seaparo sa gagwe , ke tla fola . ”
40009022	Jesu a retologa , a mmona a re : “ Beta pelo , morwedi wa ka ! Tumelo ya gago e go fodišitše . ” Ka yona nako yeo mosadi yoo a fola .
40009023	Jesu ge a tsena ka ngwakong wa mookamedi yola , a bona baletši ba dinaka le lešaba le le tladitšego lešata la sello ,
40009024	a re : “ Etšwang ! Ngwanenyana yo ga se a hwa — o ithobaletše . ” Gomme bona ba mo sega .
40009025	Ge lešaba le seno ntšhetšwa ntle , Jesu a tsena ka phapošing ya ngwanenyana yola , a mo swara ka letsogo , mme ngwanenyana a emelela .
40009026	Taba tšeo tša phatlalala seleteng seo ka moka .
40009027	Ge Jesu a tloga fao a latelwa ke banna ba babedi ba difofu . Ba be ba goa ba re : “ Re šokele , Morwa wa Dafida ! ”
40009028	Ge Jesu a tsene ka ngwakong , banna bale ba difofu ba tla go yena , gomme yena a ba botšiša a re : “ Na le dumela gore nka le fodiša ? ” Bona ba mo fetola ba re : “ Ee , Morena ! ”
40009029	Ke moo Jesu a ba kgwathilego mahlo a re : “ A go direge ka mo le dumelago ka gona ! ”
40009030	Gomme ba buduloga mahlo . Jesu a ba botša tsebegokwa a re : “ Le se ke la botša motho taba ye ! ”
40009031	Eupša bona ge ba tloga moo ba phatlalatša taba yeo ya gagwe seleteng seo ka moka .
40009032	Ge ba tloga , batho ba bangwe ba mo tlišetša monna wa semumu yo a tsenwego ke modemone .
40009033	Ya re ge modemone yoo a seno lelekwa , monna yola a thoma go bolela , gomme lešaba la kgotsa la re : “ Taba ya mohuta wo ga se ya ka ya direga mo Israele ! ”
40009034	Eupša Bafarisei bona ba re : “ Maatla a go leleka bademone o a fiwa ke kgoši ya bona . ”
40009035	Jesu a šika le metse le metsana ka moka , a ruta batho ka disinagogeng , a bega Taba ye Botse ya mmušo wa Modimo , a fodiša batho malwetši le mafokodi a bona .
40009036	Ya re ge a bona lešaba , a le šokela ka gobane le be le tshwenyegile le se na mothuši , le le bjalo ka dinku tše di hlokago modiša .
40009037	Ka gona a re go barutiwa ba gagwe : “ Puno ke ye ntši , eupša babuni ga ba nene .
40009038	Rapelang Morena , yo e lego yena mong wa puno , gore a romele babuni tšhemong ya gagwe . ”
40010001	Jesu a bitša barutiwa ba gagwe ba lesome le metšo ye mebedi , a ba fa maatla a go leleka meoya ye mebe le a go fodiša batho malwetši le mafokodi a bona .
40010002	Maina a baapostola bao ba lesome le metšo ye mebedi šea : Wa mathomo e bile Simone , yo a bego a bitšwa Petrose , le Andrease , ngwanabo ; Jakobose le Johanese , ngwanabo , barwa ba Sebediose ;
40010003	Filipi le Bartolomeose , Thomase le Mateu , molekgetho ; Jakobose , morwa wa Alfeose , le Thadeose ;
40010004	Simone , Mollelatokologo , le Judase Iskariote , wa go eka Jesu .
40010005	Banna bao ba lesome le metšo ye mebedi ba ile ba rongwa ke Jesu , a ba laela a re : “ Le se ke la ya nageng ye e lego ya baditšhaba , goba motseng wo mongwe wa Basamaria .
40010006	Le upše le ye go dinku tše di timetšego , e lego setšhaba sa Israele .
40010007	Eyang le goeletše le re : ‘ Mmušo wa Modimo o batametše ! ’
40010008	Le fodiše balwetši , le tsoše bahu , le fodiše le ba ba swerwego ke malwetši a letlalo a a ba tšhilafatšago gore ba hlweke , le be le lelekeng le bademone . Le filwe fela , le lena le feng fela .
40010009	Le se ke la tloga le tšhelete ka merabeng ya lena — e ka ba ya gauta , goba ya silibera , goba ya mphiri .
40010010	Le gona le se ke la tšea mokotla wa leeto , goba seaparo sa bobedi , goba dieta , goba lepara , gobane mošomi o lebanwe ke go fiwa dijo .
40010011	“ Ge le tsena motseng goba motsaneng le botšiše gore na le ka dula ka ga mang . Le dule gona go fihlela ge le tloga motseng woo .
40010012	Ge le tsena ka lapeng le lengwe le dumediše .
40010013	Ge ba lapa leo ba ka le dumela , madume a lena a tla ba tšwela mohola ; ge ba ka se le dumele , gona madume a lena a ka se ba hole ka selo .
40010014	Ge motho a ka se le amogele goba a se le theeletše , le tšweng ka lapeng la gagwe goba motseng wa gabo le hlohlora marole maotong a lena .
40010015	Ruri , ke le botša gore ka Letšatši la Kahlolo Modimo o tla otla batho ba motse woo gagolo go feta ba Sodoma le ba Gomora ! ”
40010016	“ Bonang , ke le roma bjalo ka dinku ge di romelwa diphiring . Ka gona le ntšhe mahlo dinameng bjalo ka dinoga , le be le ile bomenetša bjalo ka maeba .
40010017	Le itote , ka gobane go tla ba le batho ba ba tlago le gafela dikgorong tša tsheko , ba le otla ka tshelane ka disinagogeng .
40010018	Le tla išwa pele ga babuši le dikgoši ka baka la ka , ya ba ge le hweditše sebaka sa go begela bona le baditšhaba Taba ye Botse ya mmušo wa Modimo .
40010019	Ge ba le iša dikgorong tša tsheko , le se ke la tshwenyega gore le yo bolelang , le gore le yo bolela bjang ; ge nako yeo e fihla , le tla fiwa se le swanetšego go se bolela .
40010020	Gobane tše le tlago di bolela e tla be e se tša lena — di tla be di bolelwa ke Moya wa Tatagolena ka lena .
40010021	“ Motho o tla gafa ngwanabo gore a bolawe , le tatagongwana o tla gafa ngwana wa gagwe ; bana ba tla hlanamela batswadi ba bona , ba ba bolaiša .
40010022	Le tla hloiwa ke batho ka moka ka baka la ka . Eupša yo a ka kgotlelelago go iša pheletšong o tla phološwa .
40010023	Ge ba le hlomara motseng wo mongwe , le tšhabeleng go wo mongwe . Ruri , ke le botša gore Morwamotho o tla tla le sešo la fetša go bega molaetša wa mmušo wa Modimo metseng ka moka ya Israele .
40010024	“ Morutiwa ga a fete morutiši wa gagwe , le lekgoba ga le fete mong wa lona .
40010025	Ka gona , morutiwa a se balaele ge a hlagelwa ke tše di hlagetšego morutiši wa gagwe , le lekgoba le se belaele ge le hlagelwa ke tše di hlagetšego mong wa lona . Ge mong wa lapa a bitšwa Beeltsebulo , na ba lapa la gagwe bona ba ka se ba ree maina a mabe le go feta ? ”
40010026	“ Ka gona , le se ke la boifa motho , gobane ga go se se bipilwego se se ka se kego sa bipollwa , le sephiri se se ka se kego sa tsebja ga se gona .
40010027	Se ke le botšago sona sephiring lena le se bolele phatlalatša ; se le se sebelwago ka ditsebeng lena le se goelele godimo ga dintlo .
40010028	Le se ke la boifa bao ba bolayago mmele , eupša ba sa kgone go bolaya moya ; le upše le boife Modimo yo a kgonago go fediša mmele le moya heleng .
40010029	Ga ke re diphorogohlo tše pedi di rekwa ka sente ? Le ge go le bjalo le e tee ya tšona e ka se wele fase Tatagolena a sa tsebe .
40010030	Le lena meriri yohle ya lena e badilwe .
40010031	Ka gona , le se ke la boifa — lena le ba bohlokwa go feta diphorogohlo tše dintši . ”
40010032	“ Mang le mang yo a ipegago phatlalatša gore ke wa ka , le nna ke tla mmegela Tate wa legodimong gore ke wa ka .
40010033	Eupša yo a ntatolago phatlalatša , le nna ke tla mo latola go Tate wa legodimong . ”
40010034	“ Le se ke la gopola gore ke tlišitše boiketlo lefaseng . Ga se ka tliša boiketlo , eupša ke tlišitše phapano .
40010035	Ke tlile go lweša morwa le tatagwe , morwedi le mmagwe , ngwetši le mmatswalagwe —
40010036	ba gabomotho e tla ba bona manaba a gagwe .
40010037	“ Yo a ratago tatagwe goba mmagwe go feta nna , ga a lokela go ba wa ka , le yo a ratago morwagwe goba morwediagwe go feta nna , ga a lokela go ba wa ka .
40010038	Yo a sego a ikemišetša go tlaišwa bjalo ka nna mme a ntatela , ga se a ntokela .
40010039	Yo a ipabalelago o tla lahlega , eupša yo a itatolago ka baka la ka o tla phelela sa ruri . ”
40010040	“ Yo a le amogelago o amogela nna ; le yo a amogelago nna o amogela yo a nthomilego .
40010041	Yo a amogelago motseta wa Modimo ka gobane e le motseta wa Modimo o tla fiwa moputso wa motseta yoo . Le yo a amogelago moloki ka gobane e le moloki o tla fiwa moputso wa moloki .
40010042	Yo a fago yo mongwe wa ba bannyane mo go balatedi ba ba ka sego sa meetse a go tonya ka gobane e le molatedi wa ka , ruri , ke le botša gore a ka se tingwe moputso . ”
40011001	Ge Jesu a fetša go laya barutiwa ba gagwe ba lesome le metšo ye mebedi , a tloga fao gomme a yo ruta batho , a bega molaetša wa gagwe metseng ye mengwe ya selete seo .
40011002	Ge Johanese Mokolobetši ka kgolegong a ekwa ka tše Kriste a di dirago , a roma barutiwa ba bangwe ba gagwe go yena .
40011003	Bona ge ba fihla go yena ba mmotšiša ba re : “ Na ke wena yo go letetšwego gore o tla tla , goba re letele yo mongwe ? ”
40011004	Jesu a ba fetola a re : “ Eyang le botše Johanese tše le di kwago le tše le di bonago :
40011005	difofu bjale di a bona , digole di a sepela , ba ba swerwego ke malwetši a letlalo a go ba tšhilafatša ba a fodišwa ba hlweka , ditholo di a kwa , bahu ba a tsošwa , le badiidi ba begelwa Taba ye Botse ya mmušo wa Modimo .
40011006	Go lehlogonolo bao ba sa mpelaelego ! ”
40011007	Ge barutiwa ba Johanese ba tloga , Jesu a botšiša lešaba mabapi le Johanese a re : “ Mola le etšwa motseng le eya lešokeng , le be le yo bonang ? Kgane le be le yo bona lehlaka le le tšokotšwago ke phefo ?
40011008	Ke re le be le tšwetše go yo bonang ? Afa le be le sa ye go bona monna yo a aparago diaparo tša masethesethe ? Gape ba ba aparago diaparo tša masethesethe ba dula ka dintlong tša magoši .
40011009	Ke re le be le tšwetše go yo bonang ? Afa le be le se la yo bona moprofeta ? Ruri , ke le botša gore le bone wa go feta le moprofeta .
40011010	Gobane Johanese ke yena yo Mangwalo a Makgethwa a mmolelago a re : ‘ Ke roma motseta wa ka a go eta pele a go kgorela tsela . ’
40011011	Ruri , ke le botša gore ga se gwa ka gwa tswalwa motho wa go feta Johanese Mokolobetši . Eupša yo e lego yo monnyane mmušong wa Modimo o a mo feta .
40011012	Go tloga mehleng ya Johanese go fihlela gonabjale mmušo wa Modimo o hlaselwa kudu , gomme barukhuhli ba leka go o thopa .
40011013	Go fihlela ka nako ya Johanese baprofeta ka moka le melao ya Moshe ba be ba bolela ka mmušo wo ;
40011014	gomme ge eba le nyaka go dumela se ba bego ba se bolela , molaetša wa bona ke wa go re : Johanese ke yena Eliya yo a bego a tlilo tla .
40011015	Yo a nago le tsebe a a kwe !
40011016	“ Batho ba mehleng yeno nka ba swantšha le eng ? Ba swana le bana ba ba dutšego mapatlelong a motse ba goelelana ba re :
40011017	‘ Re le leleditše dinaka , la se bine ! Ra le retela sereto sa mahloko , fela la se lle ! ’
40011018	Johanese o be a ikona dijo a bile a sa nwe beine , eupša batho ba re : ‘ O na le modemone ! ’
40011019	Gwa tla Morwamotho a eja , a bile a enwa , gomme ba re : ‘ Bonang motho wa sejagobe , wa go nwa kudu , mogwera wa balekgetho le badiradibekabona ! ’ Bohlale bja Modimo bjona bo hlatselwa ke tše a di dirilego . ”
40011020	Jesu a thoma go kgala badudi ba metse yeo a dirilego mehlolo ye mentši go yona , ka ge ba ile ba se sokologe dibeng tša bona , a re :
40011021	“ Go madimabe lena badudi ba Gorasine ! Go madimabe lena badudi ba Betsaida ! Ge nkabe mehlolo ye e dirilwego go lena e dirilwe Tirose le Sidone , batho ba gona nkabe e le kgale ba apere diaparo tša mogohla , ba itšhetše ka melora go laetša gore ba sokologile !
40011022	Fela ke le botša gore ka Letšatši la Kahlolo Modimo o tla le otla gagolo go feta batho ba Tirose le ba Sidone .
40011023	Ge e le lena badudi ba Kapernaume , kgane le gopola gore le tla rotošetšwa legodimong ? Gape sa lena ke go theošetšwa fasefase bodulabahu . Ge nkabe mehlolo ye e dirilwego go lena e dirilwe Sodoma , motse woo o ka be o sa le gona le lehono !
40011024	Fela ke le botša gore ka Letšatši la Kahlolo Modimo o tla le otla gagolo go feta batho ba Sodoma . ”
40011025	Ka nako yeo Jesu a re : “ Tate , wena Morena wa legodimo le lefase , ke a go reta ka ge o bontšhitše ba go hlalefetšega gabonolo tše o di utetšego ba bohlale le ba go rutega .
40011026	Ee , Tate , ke ka mo o nyakilego gore go be ka gona .
40011027	“ Dilo ka moka ke di filwe ke Tate . Ga go yo a tsebago Morwa ge e se Tate ; le yo a tsebago Tate ntle le Morwa ga a gona , ge e se yoo Morwa a ratago go mo utollela yena .
40011028	“ Etlang go nna bohle ba le lapilego gape le imelwago , gomme ke tla le khutšiša .
40011029	Phelang ka dithuto tša ka , gomme le ithuteng ka nna , ka gobane ke yo botho , ke wa pelo ya boikokobetšo , gomme ke tla le khutšiša .
40011030	Gobane go phetha tše ke le rutago tšona ga go bothata , le mediro ye ke le fago yona go bonolo go e dira . ”
40012001	Ka morago ga fao ka letšatši la Sabatha Jesu a putla ka mašemong a korong . Barutiwa ba gagwe ba be ba swerwe ke tlala , ka gona ba tšama ba ekga diako ba di ja .
40012002	Ge Bafarisei ba bona seo , ba re go Jesu : “ Bona , barutiwa ba gago ba dira se se sego sa dumelelwa ka letšatši la Sabatha ! ”
40012003	Jesu a ba fetola a re : “ Na ga se la bala se Dafida a kilego a se dira mohla wola yena le banna ba gagwe ba swerwe ke tlala ?
40012004	O ile a tsena ka ngwakong wa Modimo , mme yena le banna ba gagwe ba ja dinkgwa tše di bego di abetšwe Modimo , se yena le banna ba gagwe ba bego ba se ba dumelelwa go se ja ; e le fela baprista ba ba dumeletšwego .
40012005	Kgane ga se la bala mo melaong ya Moshe gore ka letšatši la Sabatha baprista ba tshela molao wa Sabatha ka Tempeleng , eupša ba se be le molato ?
40012006	Ke le botša gore mo go na le sa go feta Tempele .
40012007	Ge le ka be le lemoga gore Mangwalo a Makgethwa a ra go reng ge a re : ‘ Se ke se nyakago ke ge le ka ba le lešoko go na le gore le ntirele dihlabelo , ’ ba ba se nago molato le ka be le sa ba tšwe ;
40012008	gobane Morwamotho o na le tokelo ya go laetša ge eba melao ya Sabatha e swanetše go phethwa . ”
40012009	Ge Jesu a tloga fao o ile a ya sinagogeng
40012010	moo a ilego a hwetša monna wa go repha letsogo . Batho ba be ba nyaka go phara Jesu ka molato , ka gona ba mmotšiša ba re : “ Na go fodiša motho ka letšatši la Sabatha go dumeletšwe ? ”
40012011	Jesu a ba fetola a re : “ Ke mang mo go lena yo e ka rego a na le nku e tee ya re go wela ka moleteng ka letšatši la Sabatha a se e ntšhe ?
40012012	Ga ke re motho yena o phala nku kudu ? Ka gona , go thuša motho ka letšatši la Sabatha go dumeletšwe . ”
40012013	Ke moka a re go monna yola wa go repha letsogo : “ Otlolla letsogo la gago . ” Monna yola a le otlolla , gomme la fola la swana le lela le lengwe .
40012014	Bafarisei ba tšwa ka sinagogeng ba lakana go bolaya Jesu .
40012015	Ge Jesu a seno tseba gore ba mo lakane a tloga fao , gomme a latelwa ke batho ba bantši . A fodiša bohle ba ba babjago ,
40012016	gomme a ba laya gore ba se ke ba botša batho ka ga yena ,
40012017	gore go tle go phethege se se boletšwego ke moprofeta Jesaya mola a re :
40012018	“ Bonang mohlanka wa ka yo ke mo kgethilego , moratiwa wa ka yo a nkgahlago . Ke tla mo fa moya wa ka , a begela ditšhaba se nna , Morena , ke se nyakago .
40012019	A ka se tšee kgang le batho , goba a hlaba lešata , goba a goeletša mekgotheng .
40012020	Lehlaka le le thinyegilego a ka se le robele ruri , le lebone le le kunyelelago a ka se le timele ruri . O tla phegelela go begela ditšhaba molaetša wa gagwe , go fihlela batho bohle ba phetha thato ya Modimo ,
40012021	gomme ditšhaba tšohle di tla mo holofela . ”
40012022	Ke moka ba tliša go Jesu monna wa sefofu wa semumu ka ge a be a na le modemone . Jesu a mo fodiša , gomme yena a kgona go bolela le go bona .
40012023	Lešaba ka moka la re : “ Afa yo ga se yena Morwa wa Dafida ? ”
40012024	Ge Bafarisei ba ekwa batho ba realo ba re : “ O fiwa ke Beeltsebulo , kgoši ya bademone , maatla a go leleka bademone bao . ”
40012025	Jesu , ka go tseba se ba se gopolago , a re go bona : “ Mmušo wo mongwe le wo mongwe wo o ikarolago dihlopha tše di lwago seng sa tšona , o tla wa . Le motse wo mongwe le wo mongwe goba lapa le lengwe le le lengwe leo batho ba lona ba ikarolago dihlopha tše di lwago seng sa tšona , le tla thubega .
40012026	Ka gona , ge meoya ye mebe mmušong wa Sathane e ka ikarola dihlopha tše di lwantšhanago , seo se tla laetša gore Sathane o ikarogantše dihlopha . Gomme mmušo wa gagwe o ka se we bjang ?
40012027	Ge eba nna ke leleka bademone ka maatla a ke a fiwago ke Beeltsebulo , balatedi ba lena bona ba ba leleka ka a mang maatla ? Ka ge ba ba leleka ka maatla a Modimo , gona ba laetša gore le mphara ka maaka .
40012028	Ka ge nna ke leleka bademone ka maatla a ke a fiwago ke Moya wa Modimo , se se laetša gore Modimo o šetše a thomile go hloma mmušo wa gagwe go lena .
40012029	“ Kgane go na le motho yo a ka tsenago ka ngwakong wa monna wa senatla a tšea thoto ya gagwe a se a mo tlema pele , ya ba gona a hulago ngwako woo ?
40012030	“ Yo a sa emego le nna o lwa le nna , yo a sa tlišego batho go nna o a ba phatlalatša .
40012031	Ka gona ke le botša gore motho a ka lebalelwa sebe sefe le sefe goba nyefolo ye nngwe le ye nngwe ; eupša yo a nyefolago Moya wo Mokgethwa , yena a ka se lebalelwe .
40012032	Yo a bolelago Morwamotho gampe a ka lebalelwa , eupša yo a bolelago Moya wo Mokgethwa gampe yena a ka se lebalelwe — mehleng yeno goba mehleng ya bophelo bjo bo sa felego . ”
40012033	“ Dienywa tše dibotse di kgewa mohlareng wo mobotse ; tše e sego tše dibotse di kgewa mohlareng wo o sego wo mobotse . Mohlare o tsebja ka dienywa tše o di enywago .
40012034	Dinoga tenang , le ka bolela bjang dilo tše dibotse mola le le ba babe ? Ga ke re se motho a se bolelago ke se se tšwago ka pelong ya gagwe ?
40012035	Motho wa go loka o nagana tše di lokilego ka pelong ya gagwe , ka gona o bolela tše di lokilego . Yo mobe yena o nagana tše mpe , ka fao o bolela tše mpe .
40012036	“ Ke le botša gore ka Letšatši la Kahlolo motho o tla sekišetšwa tšohle tša bošaedi tše a ilego a di bolela .
40012037	Motho o tla lokafatšwa goba a tšwiwa ka tše a di boletšego . ”
40012038	Ke moka boramangwalo le Bafarisei ba bangwe ba re : “ Moruti , re nyaka go bona o dira mohlolo . ”
40012039	Jesu a ba fetola a re : “ Ke moloko wo mobe wa bakgelogi wo o nyakago mohlolo , fela o ka se bontšhwe mohlolo wo mongwe ge e se wola wa moprofeta Jona .
40012040	Bjalo ka ge Jona a ile a fetša matšatši a mararo le mašego a ona ka mpeng ya hlapi ye kgolo , le Morwamotho o tlilo fetša matšatši a mararo le mašego a ona ka maleng a lefase .
40012041	Ka Letšatši la Kahlolo batho ba Ninibe ba tla tsoga bahung gotee le batho ba mehleng yeno mme ba ba tšwa , ka gobane bona ba ile ba sokologa dibeng tša bona ge Jona a ba lemoša gore Modimo o tlilo ba fediša ; gomme mo go na le sa go feta Jona .
40012042	Ka Letšatši la Kahlolo Kgošigadi ya Borwa o tla tsoga bahung gotee le batho ba mehleng yeno mme a ba tšwa , ka gobane o ile a tla a etšwa kgolekgole go tlo kwa tša bohlale bja Kgoši Solomone ; gomme tsebang — mo go na le bja go feta bja Solomone .
40012043	“ Ge moya wo mobe o tšwile mo mothong , o ralala le mafelo a a se nago meetse , o nyaka mo o ka khutšago gona . Ge o sa go hwetše ,
40012044	o re : ‘ Ke tla boela kua ngwakong wo ke tšwago go ona . ’ Ge o fihla o hwetše ngwako wola o se na modudi , o fietšwe , mme tšohle di beakantšwe gabotse .
40012045	Ke moka o ye o boe le meoya ye mengwe ye mebe ye e šupago ye e o fetago ka bobe , gomme e tle e dule ka moo . Seemo sa mafelelo sa motho yoo e be se sebe go feta sela sa pele . Se ke sona se se tlago hlagela moloko wo wo mobe . ”
40012046	Ya re Jesu a sa bolela le batho , gwa fihla mmagwe le banababo . Ba ema ka ntle , ba nyaka go bolela le yena .
40012047	Motho yo mongwe a re go yena : “ Mmago le banabeno šebale ba eme ka ntle , ba nyaka go bolela le wena . ”
40012048	Jesu a mo fetola a re : “ Mma ke mang ? Banabešo bona ke bomang ? ”
40012049	Ke moka a šupa barutiwa ba gagwe a re : “ Mma šo , le banabešo šeba !
40012050	Yo mongwe le yo mongwe yo a phethago thato ya Tate wa legodimong ke morwarre goba kgaitšedi goba mma . ”
40013001	Ka lona tšatši leo Jesu a tloga gae a ya lebopong la letsha , a fihla a dula fase .
40013002	A kgobokanelwa ke lešaba le lentši , a ba a tsena ka leselawatleng a dula gona , mola lešaba lona le eme lebopong .
40013003	A ba botša ditaba tše dintši ka diswantšho a re : “ Monna yo mongwe o kile a tšwa a yo bjala peu .
40013004	Ge a dutše a e gaša , ye nngwe ya wela tseleng , gommme dinonyana tša tla tša e ja .
40013005	Ye nngwe ya wela lekgwareng moo go bego go se na mobu wo montši . Ya mela ka pela ka gobane mobu o be o sa iše fase .
40013006	Eupša ge letšatši le hlabile , la tšhuma dimelana tšela gomme tša pona , ka ge medu ya tšona e se ya tsenelela fase .
40013007	Ye nngwe ya wela mehlašaneng ya meetlwa , mme mehlašana ya gola ya kgama dimelana tšela .
40013008	Ye nngwe yona ya wela mobung wo mobotse , gomme mabele a gona a tswala ; a mangwe a tšwa dithoro tše lekgolo , a mangwe a tšwa tše masome a a selelago , mme a mangwe a tšwa tše masome a mararo . ”
40013009	Jesu a fetša ka go re : “ Yo a nago le tsebe a a kwe ! ”
40013010	Barutiwa ba Jesu ba tla go yena , ba mmotšisa ba re : “ O reng o bolela le batho ka diswantšho ? ”
40013011	Jesu a ba fetola a re : “ Lena le utolletšwe diphiri tša mmušo wa Modimo , fela bona ga se ba di utollelwa .
40013012	Gape yo a nago le sa gagwe o tla okeletšwa , gore a be le tše dintši le go feta ; eupša yo a se nago le sa gagwe yena o tla amogwa le bonnyane bjo a nago le bjona .
40013013	Lebaka la gore ke bolele le bona ka diswantšho ke go re ba a lebelela , fela ba se ke ba bona selo ; ba a theetša , fela ba se ke ba ekwa goba ba kwešiša selo .
40013014	Ka gona , mo go bona go phethega se se porofetilwego ke Jesaya mola a re : “ ‘ Go kwa le tla kwa , eupša le ka se kwešiše selo ; le go lebelela le tla lebelela , eupša le ka se bone selo ,
40013015	ka gobane setšhaba se se thatafetše ; ba ithibile ditsebe , ba pontše mahlo , gore ba se ke ba bona ka mahlo , ba kwa ka ditsebe , goba ba kwešiša ka megopolo mme ba sokologa , ka ba fodiša . ’
40013016	“ Ge e le lena le ba mahlatse , ka gore a lena mahlo a a bona , le ditsebe tša lena di a kwa .
40013017	Ruri , ke le botša gore baprofeta ba bantši le baloki ba bantši ba be ba duma go bona tše le di bonago , eupša ba sa di bone . Ba be ba rata go kwa tše le di kwago , eupša ba sa di kwe . ”
40013018	“ Ekwang se seswantšho sa mobjadi se se šupago .
40013019	Bohle ba ba kwago molaetša wa mmušo wa Modimo eupša ba sa kwešiše , ba bjalo ka peu yela ya go wela tseleng . Yomobe a tla mme a ba amoga se se bjetšwego ka dipelong tša bona .
40013020	Peu yela ya go wela lekgwareng e šupa bao e rego ge ba ekwa molaetša woo ba akgofe ba o amogele ka lethabo .
40013021	Eupša ga o dule sebaka ka dipelong tša bona , gomme ba dumela lebakanyana fela . Ge ba tlaišwa goba ba hlomarwa ka baka la wona , ba o lahla ka pela .
40013022	Peu yela ya go wela mehlašaneng ya meetlwa e šupa bao e rego ge ba ekwa molaetša woo , go balabala ka tša bophelo le go goketšwa ke mahumo di tsene di khupetše molaetša woo , mme o se ba tšwele mohola .
40013023	Peu ye e bjetšwego mobung wo mobotse yona e šupa bao ba rego go kwa molaetša woo ba o kwešiša ; ba atlega bjalo ka mabele ao a bago le dithoro tše lekgolo ; a mangwe tše masome a a selelago , a mangwe tše masome a mararo . ”
40013024	Jesu a ba botša seswantšho se sengwe a re : “ Mmušo wa Modimo o ka swantšhwa ka monna yo a gašitšego peu ye botse ka tšhemong ya gagwe .
40013025	Ya re mola batho ba robetše , lenaba la gagwe la tla la gaša peu ya mphoka mabeleng , la sepela .
40013026	Ge mabele e le lekgaba mme a thoma go tswala , mphoka le wona wa ipontšha gore ke mphoka .
40013027	Bahlanka ba mong wa tšhemo ba tla ba mmotšiša ba re : ‘ Morena , na ga ke re o bjetše peu ye botse ka tšhemong ya gago ? Bjale mphoka wo o tšwa kae ? ’
40013028	Yena a ba fetola a re : ‘ Woo ke modiro wa lenaba . ’ Bona ba mmotšiša ba re : ‘ A o nyaka gore re yo o tumola ? ’
40013029	A ba fetola a re : ‘ Aowa . Le ka re ge le tumola mphoka la tumola le mabele .
40013030	Lesang mabele le mphoka di gole mmogo go fihlela ge go bunwa . Ke moo ke tlago botša babuni gore ba tumule mphoka pele , ba o tleme dingata , ba o tšhume . Mabele ona ba a kgobele , ba a tšhele ka letlolong la ka . ’ ”
40013031	Jesu a ba botša seswantšho se sengwe a re : “ Mmušo wa Modimo o ka swantšhwa le thorwana ya lehloko ye motho a e tšeago a e bjala ka tšhemong ya gagwe .
40013032	Etse yona e fetwa ke dipeu ka moka , eupša ge e medile e a gola ya feta dimela ka moka . E ba mohlare wo dinonyana di agago dihlaga tša tšona makaleng a wona . ”
40013033	Jesu a ba botša seswantšho se sengwe gape a re : “ Mmušo wa Modimo o ka swantšhwa ka komelo ye mosadi a e tšeago a e tswakanya le bupi bjo bo tletšego seroto go fihlela hlama yohle e omelega . ”
40013034	Ditaba tše ka moka Jesu o be a di botša mašaba ka diswantšho ; o be a sa bolele le bona selo ge e se ka diswantšho ,
40013035	gore go phethege se se boletšwego ke moprofeta mola a re : “ Ke tla bolela le bona ka diswantšho ; ke tla ba botša tše di sa kago tša tsebja go tloga mathomong a lefase . ”
40013036	Ge Jesu a seno botša batho gore ba ye magae , le yena a ya gae . Barutiwa ba gagwe ba tla go yena ba re : “ Re hlalošetše seswantšho sela sa mphoka ka tšhemong . ”
40013037	Jesu a ba hlalošetša sona a re : “ Mobjadi wa peu ye botse ke Morwamotho ;
40013038	tšhemo ke lefase , peu ye botse ke batho ba mmušo wa Modimo , mphoka ke batho ba Yomobe ,
40013039	mme lenaba le le gašitšego mphoka ke Diabolose . Puno ke bofelo bja lefase , gomme babuni ke barongwa .
40013040	Bjalo ka ge mphoka o kgobokanywa mme wa tšhungwa ka mollo , le bofelong bja lefase go tla ba ka tsela yeo .
40013041	Morwamotho o tla roma barongwa ba gagwe mmušong wa gagwe gore ba yo kgobokanya bohle bao ba dirišago batho dibe , le bohle bao ba dirago tše kgopo ,
40013042	ba ba lahlele moubelong wo o laumago mollo , moo ba tlago lla ba lomanya meno .
40013043	Baloki bona ba tla taga bjalo ka letšatši mmušong wa Tatagobona . Yo a nago le tsebe a a kwe ! ”
40013044	“ Mmušo wa Modimo o ka swantšhwa ka lehumo le le utilwego ka tšhemong , le e rego ge motho a le hweditše a le uta gape , mme ka go le thabela a rekiša tšohle tše a nago le tšona , gomme a reka tšhemo yeo .
40013045	“ Le gona mmušo wa Modimo o ka swantšhwa ka mmapatši yo a nyakago magakabje a bohlokwa ,
40013046	gomme ge a hwetša le bohlokwahlokwa , a tloga a yo rekiša tšohle tše a nago le tšona , gomme a le reka . ”
40013047	“ Le gona mmušo wa Modimo o ka swantšhwa ka lelokwa le le lahlelwago ka lewatleng , la tanya dihlapi tša mehutahuta .
40013048	Ge le tletše , barei ba le gogela lebopong , ba dula fase ba lokela tše di loketšego go jewa ka dibjaneng tša bona , mme tše di sego tša lokela go jewa ba di lahla .
40013049	Mafelelong a lefase go tla ba ka mokgwa wo : Barongwa ba tla yo kgetholla batho ba babe go ba ba lokilego ,
40013050	gomme ba ba lahlela moubelong wo o laumago mollo , moo ba tlago lla ba lomanya meno . ”
40013051	Jesu a ba botšiša a re : “ Na tšohle tšeo le a di kwešiša ? ” Ba mo fetola ba re : “ Ee . ”
40013052	Yena a re go bona : “ Gona ke go re ramangwalo yo mongwe le yo mongwe yo e lego morutiwa mmušong wa Modimo o swana le mong wa ngwako yo a tšeago phahla ye tala le ye mpsha ka phapošing ya gagwe ya go bolokela . ”
40013053	Ge Jesu a fetša go bolela ka diswantšho tšeo , a tloga fao ,
40013054	a boela motseng wa gabo . A ruta batho ka sinagogeng , gomme ba ba mo kwago ba makala . Ba botšišana ba re : “ Bohlale bjo bokaaka le maatla a go dira mehlolo o di tšere kae ?
40013055	Na kgane ga se yena morwa wa mmetli ? Mmagwe yena ga se Maria ? A banababo ga se Jakobose le Josefa le Simone le Judase ?
40013056	Ga ke re dikgaetšedi tša gagwe ka moka di dula le rena ? Bjale tše ka moka o tšo di tšea kae ? ”
40013057	Gomme ba mo gana . Jesu a re go bona : “ Moprofeta o hlomphiwa gohle ge e se motseng wa gabo le lapeng labo . ”
40013058	Ka ge ba be ba sa dumele go yena , o ile a se ke a dira mehlolo ye mentši fao .
40014001	Ka nako yeo Kgoši Heroda a kwa ka ga Jesu .
40014002	A botša bahlankedi ba gagwe a re : “ Ruri , yo ke Johanese Mokolobetši , o tsogile bahung . Ke ka baka leo a nago le maatla a go dira mehlolo . ”
40014003	Gape Heroda o be a ile a laela gore Johanese a swarwe , a tlengwe , a lahlelwe kgolegong . Taba yeo o be a e dirile ka baka la Herodiase , mosadi wa Filipi , morwarragwe ,
40014004	ka ge Johanese a be a mo kgadile a re : “ Ga se tshwanelo gore o tšee Herodiase ! ”
40014005	Le ge Heroda a be a rata go bolaya Johanese o be a boifa Bajuda , ka ge ba be ba re ke moprofeta .
40014006	Fela mohla go binwa monyanya wa matswalo a Heroda , morwedi wa Herodiase a bina pele ga baeng . A kgahla Heroda
40014007	moo Heroda a ilego a mo enela gore o tla mo fa se a ka mo kgopelago sona .
40014008	Ngwanenyana , ka ge a be a hlohleleditšwe ke mmagwe , a re : “ Ntlišetše hlogo ya Johanese Mokolobetši ka sebjana gonabjale . ”
40014009	Kgoši a nyama , eupša ka baka la ge a be a enne pele ga baeng , a laela gore go phethwe ka moo ngwanenyana a kgopelago ka gona .
40014010	Ka fao a roma motho a yo kgaola Johanese hlogo ka kgolegong .
40014011	Hlogo yeo ya gagwe ya tlišwa go ngwanenyana ka sebjana . Yena a e tšea a e iša go mmagwe .
40014012	Barutiwa ba Johanese ba tla ba tšea setopo sa gagwe , ba yo se boloka ; ke moka ba tloga ba yo botša Jesu se se diregilego .
40014013	Ge Jesu a ekwa tše di hlagetšego Johanese , a tloga fao ka leselawatle a nnoši a ikela felo mo gongwenyana mo go se nago batho . Batho ba kwa gore o ile kae , mme ba tloga metseng ya bona ba mo latela ba sepela ka maoto .
40014014	Jesu ge a etšwa ka leselawatleng a bona lešaba le legolo , a le šokela , gomme a fodiša balwetši ba bona .
40014015	Mantšiboeng ao barutiwa ba gagwe ba tla go yena ba re : “ Felo mo go kgole le metse , le gona nako e šetše e ile . Botša batho gore ba ye metseng ba ithekele dijo . ”
40014016	Jesu a ba fetola a re : “ Ga ba swanela go tloga . Lena ba feng tša go ja . ”
40014017	Bona ba mo fetola ba re : “ Rena mo re swere fela dinkgwa tše tlhano le dihlapi tše pedi . ”
40014018	Jesu a re : “ Di tlišeng mo . ”
40014019	A laela batho gore ba dule fase bjanyeng ; ke moka a tšea dinkgwa tšela tše tlhano le dihlapi tšela tše pedi , a lebelela legodimong , a reta Modimo , a mo leboga . A ngwathaganya dinkgwa tšela , a di neela barutiwa ba gagwe , gomme barutiwa ba di fa batho .
40014020	Bohle ba ja ba khora . Ba kgoboketša marathana a a šetšego , mme a tlala diroto tše lesome le metšo ye mebedi .
40014021	Ba ba llego e be e ka ba banna ba dikete tše tlhano , go sa balwe basadi le bana .
40014022	E sa le semeetseng Jesu a laela barutiwa ba gagwe gore ba namele leselawatle , ba mo ete pele ba tshelele ka mošola wa letsha , mola yena a sa botša batho gore ba boele magae .
40014023	Ge a seno ba phatlalatša , a namela thaba a nnoši gore a yo rapela . Ya ba ya ba mantšiboa a le moo a nnoši ;
40014024	gomme ka nako yeo leselawatle le be le šetše le le garegare ka letsheng , le akgaakgwa ke maphoto ka gobane ba be ba lebane le phefo ye e tšubutlago .
40014025	Ya re letšatši le sešo la hlaba Jesu a tla go barutiwa ba gagwe a sepela godimo ga meetse a letsha .
40014026	Ge ba mmona a sepela godimo ga meetse ba tšhoga kudu ba re : “ Ke seriti ! ” Gomme ba hlaba mokgoši .
40014027	Jesu a akgofa a bolela le bona a re : “ Betang dipelo ! Ke nna — le se ke la boifa ! ”
40014028	Petrose a re : “ Morena , ge eba ke wena , ntaele gore ke tle go wena ke sepela godimo ga meetse . ”
40014029	Jesu a mo fetola a re : “ Tlaa ! ” Ka gona Petrose a tšwa ka leselawatleng a sepela godimo ga meetse a lebile Jesu .
40014030	Eupša ya re ge a bona gore phefo e tšubutla kudu , a boifa , gomme a thoma go sobela ka meetseng . A goa a re : “ Morena , mphološe ! ”
40014031	Gateetee Jesu a obeletša letsogo , a mo swara , a re go yena : “ Wena wa tumelo ye nnyane , o reng o belaela ? ”
40014032	Ya re ge ba tsene ka leselawatleng phefo ya homola .
40014033	Ke moka barutiwa bale ba ka leselawatleng ba khunamela Jesu ba re : “ Ruri , ke wena Morwa wa Modimo ! ”
40014034	Ba tshela letsha ba fihla Genesarete
40014035	moo batho ba gona ba ilego ba lemoga gore ke Jesu . Ka gona ba roma batseta tikologong ka moka ya moo go yo botša batho gore ba tliše balwetši go Jesu .
40014036	Ba mo kgopela gore balwetši ba upše ba no kgwatha morumo wa seaparo sa gagwe , gomme bohle ba ba o kgwathago ba fola .
40015001	Bafarisei ba bangwe le boramangwalo ba tla go Jesu ba etšwa Jerusalema , gomme ba mmotšiša ba re :
40015002	“ Barutiwa ba gago ba reng ba tshela ditlwaedi tša borakgolokhukhu ba rena ? Gobane ge ba eja ga ba hlape diatla . ”
40015003	Jesu a ba fetola a re : “ Lena le reng le tshela taelo ya Modimo le gabile tša lena ditlwaedi ?
40015004	Gobane Modimo o itše : ‘ Hlompha tatago le mmago ’ ; a buša a re : ‘ Yo a ka rogago tatagwe le mmagwe a bolawe thoo ’ .
40015005	Eupša lena le botša batho gore ge motho a ka re go tatagwe goba mmagwe : ‘ Se nka bego ke go thuša ka sona ke se abela Modimo , ’
40015006	le gatee ga a sa tlemegile go thuša tatagwe ka selo seo . Ka tsela yeo le nyatša molao wa Modimo , le gabile tša lena ditlwaedi .
40015007	Baikaketši tenang , Jesaya o porofetile gabotse ka lena mola a re :
40015008	“ ‘ Setšhaba se se ntheta ka molomo , eupša dipelo tša bona di kgole le nna .
40015009	Go nthapela ga bona ga go ba hole ka selo , ka gobane ba ruta batho melawana ye e beilwego ke bona mo nkego ke melao ye e beilwego ke nna . ’ ”
40015010	Jesu a bitša lešaba a re go lona : “ Ekwang le kwešišeng !
40015011	Tše di tšhilafatšago motho ga se tše a di jago ka molomo , eupša ke tše a di bolelago ka wona . ”
40015012	Ke ge barutiwa ba gagwe ba etla go yena ba re : “ Afa o a tseba gore tše o di boletšego di hlabile Bafarisei ? ”
40015013	Jesu a ba fetola a re : “ Semela sefe le sefe se se sego sa bjalwa ke Tate wa legodimong se tla tumulwa .
40015014	Ba leseng . Ke dihlahladifofu tše di foufetšego , gomme ge sefofu se hlahla se sengwe , bobedi bja bona ba tla wela ka moleteng . ”
40015015	Petrose a re go yena : “ Re hlalošetše taba ye o e bolelago ye . ”
40015016	Jesu a re go bona : “ Na le lena le swana le bona ka go hloka kwešišo ?
40015017	Kgane ga le lemoge gore se sengwe le se sengwe se se tsenago ka molomong wa motho se fetela ka mpeng gomme sa yo tšwa e le mantle ?
40015018	Eupša dilo tše di tšwago ka molomong wa motho tšona ke tše di tšwago ka pelong ya gagwe , gomme tšeo ke tšona tše di tšhilafatšago motho .
40015019	Gobane ka pelong ya motho ke mo go tšwago megopolo ye mebe , e lego dipolao , bohlotlolo , bootswa , bohodu , bohlatse bja maaka , le lesebo .
40015020	Tšeo ke tšona dilo tša go tšhilafatša motho . Eupša go ja o se wa hlapa diatla ga go tšhilafatše motho . ”
40015021	Jesu a tloga fao a ya tikologong ya motse wa Tirose le wa Sidone .
40015022	Mosadi yo mongwe wa Mokanana yo a bego a dula seleteng seo a tla go yena , a goa a re : “ Ntšhokele , Morena , Morwa wa Dafida ! Morwedi wa ka o tsenwe ke modemone gomme o mo tshwenya kudu . ”
40015023	Eupša Jesu a se mo fetole . Barutiwa ba gagwe ba tla go yena , ba mo kgopela ba re : “ Mmotše a sepele , ka gobane šo o goa a re šetše morago . ”
40015024	Jesu a fetola a re : “ Ke romilwe fela go ba setšhaba sa Israele ba ba lego bjalo ka dinku tše di timetšego . ”
40015025	Mosadi yola ge a ekwa mantšu ao a tla a itahlela maotong a Jesu a re : “ Morena , nthuše hle ! ”
40015026	Jesu a mo fetola a re : “ Ga se gwa loka go tšea dijo tša bana wa di lahlela dimpša . ”
40015027	Mosadi a mo fetola a re : “ Gona go bjalo , Morena . Fela le tšona dimpša di ja marathana ao a wago tafoleng ya beng ba tšona . ”
40015028	Ya ba Jesu o a mo fetola o re : “ Mmagobatho , tumelo ya gago ke ye kgolo ! A go direge ka mo o kgopelago ka gona . ” Gomme ka yona nako yeo morwedi wa gagwe a fola .
40015029	Jesu a tloga fao a tla lebopong la letsha la Galilea . A namela thaba a dula fase .
40015030	Mašaba a mantši a tla go yena ba tliša digole , difofu , dihlotša , dimumu le balwetši ba bangwe ba bantši ba ba bea pele ga Jesu , gomme yena a ba fodiša .
40015031	Batho ba makala ge ba bona dimumu di bolela , dihlotša di sepela gabotse , digole di fodišitšwe , le difofu di bona , gomme ba reta Modimo wa Israele .
40015032	Jesu a bitša barutiwa ba gagwe , gomme ge ba fihla go yena a re go bona : “ Batho ba ba ntlhomola pelo ka gobane e šetše e le matšatši a mararo ba na le nna , gomme ga ba sa na le se ba ka se jago . Nka se re ba sepele ba swerwe ke tlala , ka gobane ba ka tla ba lapa tseleng . ”
40015033	Barutiwa ba gagwe ba mmotšiša ba re : “ Mo lešokeng le re ka hwetša kae dinkgwa tša go khoriša lešaba le lekaaka ? ”
40015034	Jesu a ba botšiša a re : “ Na le na le dinkgwa tše kae ? ” Bona ba mo fetola ba re : “ Re na le dinkgwa tše di šupago le dihlatswana di se kae . ”
40015035	Ke mo Jesu a laetšego lešaba gore le dule fase .
40015036	Ke moka a tšea dinkgwa tšela di šupago le dihlapi tšela , a leboga Modimo , a di ngwathaganya , a di fa barutiwa ; bona ba di fa batho bale .
40015037	Bohle ba ja ba khora . Barutiwa ba kgoboketša marathana a a šetšego , mme a tlala diroto tše di šupago .
40015038	Ba ba llego e be e le ba dikete tše nne , go sa balwe basadi le bana .
40015039	Ke moka Jesu a botša batho gore ba boele magae ; yena a namela leselawatle a ya nageng ya Magadane .
40016001	Bafarisei ba bangwe le Basadusei ba kile ba tla go Jesu gore ba mo leke , mme ba mo kgopela gore a ba bontšhe mohlolo go laetša gore o romilwe ke Modimo .
40016002	Eupša Jesu a ba fetola a re : “ Mantšiboa le re : ‘ Ka moswane le tla hlaba gabotse , ka gobane leratadima le hwibitše . ’
40016003	Gomme ge go esa le re : ‘ Lehono go tla na pula ya ledimo , ka gobane leratadima le hwibitše ebile le na le maru . ’ Le kgona go tseba seemo sa moso ka go lebelela leratadima , fela ga le kgone go kwešiša gore ditiragalo tša mehla yeno di šupa eng .
40016004	Ke moloko wo mobe wa bakgelogi wo o nyakago mohlolo , eupša o ka se bontšhwe mohlolo wo mongwe ge e se mohlolo wa moprofeta Jona . ” Ke moka a ba tlogela a sepela .
40016005	Ge barutiwa ba tshelela ka mošola wa letsha ba ile ba lebala go tšea mphago wa dinkgwa .
40016006	Jesu a re go bona : “ Le itoteng , le tšhabe komelo ya Bafarisei le ya Basadusei . ”
40016007	Ba thoma go boledišana ba re : “ O bolela ka tsela ye ka gobane ga se ra tla le dinkgwa . ”
40016008	Jesu a tseba se ba se bolelago , ka gona a ba botšiša a re : “ Ke ka baka lang le boledišana ka go hloka dinkgwa , lena ba tumelo ye nnyane ?
40016009	Na ga sešo la kwešiša ? Kgane ga le sa gopola mola ke ngwathaganya dinkgwa tše tlhano ke di fa banna ba dikete tše tlhano ? Le ile la tlatša diroto tše kae ka marathana a go šala ?
40016010	Ka dinkgwa tše di šupago tšela ke ilego ka di fa banna ba dikete tše nne gona le gopolang ? Le ile la tlatša diroto tše kae ka marathana a go šala ?
40016011	Bjale le reng le sa kwešiše gore ke be ke sa bolele ka dinkgwa ? Le tšhabe komelo ya Bafarisei le ya Basadusei ! ”
40016012	Ke moka barutiwa ba lemoga gore o be a sa ba botše gore ba tšhabe komelo ya dinkgwa , eupša o be a era gore ba itlhokomele dithutong tša Bafarisei le tša Basadusei .
40016013	E rile ge Jesu a fihla tikologong ya motse wa Kesarea-Filipi a botšiša barutiwa ba gagwe a re : “ Na batho ba re Morwamotho ke mang ? ”
40016014	Bona ba mo fetola ba re : “ Ba bangwe ba re ke wena Johanese Mokolobetši , bangwe ba re o Eliya , mola bangwe ba re o Jeremia goba yo mongwe wa baprofeta . ”
40016015	Jesu a ba botšiša a re : “ Lena le re ke nna mang ? ”
40016016	Gwa fetola Simone Petrose a re : “ Ke wena Mesia , Morwa wa Modimo yo a phelago . ”
40016017	Jesu a re go yena : “ O lehlogonolo , wena Simone , morwa wa Johanese , ka gobane se ga se wa se utollelwa ke motho , eupša o se utolletšwe ke Tate wa legodimong .
40016018	Etse ke wena Petrose . Bjale godimo ga lona leswika le ke tla aga kereke ya ka , gomme le ona maatla a lehu a ka se e fenye .
40016019	Ke tla go fa dikgonyo tša legodimo ; se o se iletšago lefaseng , le legodimong se tla iletšwa ; le se o se dumelelago lefaseng , le legodimong se tla dumelelwa . ”
40016020	Ke moka Jesu a laya barutiwa ba gagwe gore ba se ke ba botša motho gore ke yena Mesia .
40016021	Go tloga ka nako yeo Jesu a thoma go botša barutiwa ba gagwe phatlalatša gore o swanetše go ya Jerusalema , a yo tlaišwa kudu ke bagolo ba setšhaba , le baprista ba bagolo , le boramangwalo , a be a bolawe , eupša ka letšatši la boraro a tsošwe ke Modimo bahung .
40016022	Petrose a mmiletša thoko gomme a mo kgala a re : “ Modimo a go lote , Morena ! Taba yeo e se ke ya go hlagela . ”
40016023	Jesu a fularela Petrose a re : “ Sathane , tloga ka morago ga ka ! O a nkgopiša , ka gobane ga o nagane tša Modimo , o nagana tša batho . ”
40016024	Ke moka Jesu a re go barutiwa ba gagwe : “ Ge motho a nyaka go ba molatedi wa ka , a ikone , a ikemišetše go tlaišwa bjalo ka nna , gomme a ntatele .
40016025	Gobane yo a ipabalelago o tla lahlega , eupša yo a itatolago ka baka la ka o tla phelela sa ruri .
40016026	Etse motho go tla mo holang go rua lefase lohle , eupša a loba sebaka sa go hwetša bophelo bjo bo sa felego ? Goba ke eng se motho a ka rekago bophelo bjo bo sa felego ka sona ?
40016027	Gobane Morwamotho o tlilo tla ka letago la Tatagwe le barongwa ba gagwe , a putsa yo mongwe le yo mongwe go ya ka mediro ya gagwe .
40016028	Ruri , ke a le botša , go na le ba bangwe mo ba ba ka se kego ba hwa ba sešo ba bona Morwamotho a etla e le Kgoši . ”
40017001	Ka morago ga matšatši a a selelago Jesu a tloga le Petrose le Jakobose le Johanese , ngwanabo , a ba iša thabeng ye telele , mme fao ba ba noši .
40017002	A fetoga sebopego pele ga bona : sefahlego sa gagwe sa taga bjalo ka letšatši , le diaparo tša gagwe tša šweufala tša re twaa !
40017003	Ke moka ba bona Moshe le Eliya ba bolela le Jesu .
40017004	Ya ba Petrose o re go Jesu : “ Morena , ke mo gobotse bjang ge re le mo ! Ge o nyaka , nka aga mešaša ye meraro fa — wo mongwe ya ba wa gago , wo mongwe ya ba wa Moshe , mme wo mongwe ya ba wa Eliya . ”
40017005	Ya re a sa bolela , leru le le tagago la ba pipetša , mme lentšu la kwagala le etšwa lerung leo la re : “ Yo ke yena Morwa wa ka yo ke mo ratago , o nkgahla kudu ; le mo theeletšeng ! ”
40017006	Ge barutiwa bale ba ekwa lentšu leo ba tšhoga kudu mo ba ilego ba ba ba itahlela fase ka difahlego .
40017007	Jesu a tla go bona , a ba kgwatha a re : “ Tsogang , le se ke la boifa ! ”
40017008	Ge ba lebelela ba se bone motho , ge e se Jesu fela .
40017009	Ya re ge ba theoga moo thabeng Jesu a ba laya a re : “ Le se ke la botša motho ka pono ye le e bonego , go fihlela Morwamotho a tsošwa bahung . ”
40017010	Ke moo barutiwa bale ba botšišitšego Jesu ba re : “ Na ke ka baka lang boramangwalo ba re pele go swanetše go tla Eliya ? ”
40017011	Jesu a ba fetola a re : “ Ee , Eliya o tla tla mme a bušetša dilo sekeng sa tšona .
40017012	Eupša nna ke le botša gore Eliya o be a tlile , fela batho ba se ke ba mo tseba , eupša ba mo swara ka moo ba ratago ka gona . Morwamotho le yena ba tla mo tlaiša ka yona tsela yeo . ”
40017013	Ke mo barutiwa ba lemogilego gore o ra Johanese Mokolobetši .
40017014	Ge ba seno boela lešabeng , monna yo mongwe a tla go Jesu , a khunama pele ga gagwe
40017015	a re : “ Morena , hle , šokela morwa wa ka ! O swerwe ke bolwetši bja go wa , mme bo mo tsogela kudu mo e lego gore gantši o wela mollong goba ka meetseng .
40017016	Ke ile ka mo iša go barutiwa ba gago , eupša ba palelwa ke go mo fodiša . ”
40017017	Jesu a mo fetola a re : “ Aowii , lena moloko wa go hloka tumelo , wo mokgopo ! Ke se le felele pelo go fihlela neng ? Ke le kgotlele go iša kae ? Tlišang mošemane yoo mo . ”
40017018	Jesu a kgalema modemone yoo , wa tšwa mošemaneng , mme mošemane a fola ka yona nako yeo .
40017019	Ke moka barutiwa ba tla go Jesu ba nnoši , ba mmotšiša ba re : “ Ke ka baka lang rena re šitilwe ke go leleka modemone yola ? ”
40017020	Jesu a ba fetola a re : “ Ke ka gobane le hlaela tumelo . Ruri , ke le botša gore ge le ka be le na le tumelo ye e lekanago le thorwana ya mphogo , le be le ka botša thaba ye la re : ‘ Tloga mo o ye mola ! ’ gomme ya ya . Le be le ka se šitwe ke selo . ”
40017022	Ge barutiwa ba le mmogo nageng ya Galilea , Jesu a re go bona : “ Morwamotho o kgauswi le go gafelwa diatleng tša batho
40017023	bao ba tlago mmolaya ; eupša ka letšatši la boraro o tla tsošwa bahung . ” Barutiwa ba nyama kudu .
40017024	Ge Jesu le barutiwa ba gagwe ba fihla Kapernaume , batšhediši ba motšhelo wa Tempele ba tla go Petrose ba mmotšiša ba re : “ Afa moruti wa lena o tšhela motšhelo wa Tempele ? ”
40017025	Petrose a ba fetola a re : “ Ee , o a o tšhela . ” Ge a tsena ka ngwakong , Jesu a bolela pele Petrose a ka bolela a re : “ Simone , na taba ye wena o e bona bjang ? Na magoši a lefase a tšhediša bafe metšhelo le makgetho — badudi ba naga , goba bafaladi ? ”
40017026	Petrose a mo fetola a re : “ A tšhediša bafaladi . ” Jesu a re go yena : “ Gona seo se šupa gore badudi ba naga ga ba swanela go tšhela motšhelo .
40017027	Fela ga re nyake go kgopiša batho ba . Ka gona eya letsheng o fihle o lahlele kgwega ka go lona . Hlapi ya mathomo ye o tlago e tanya o e ntšhe o e ahlamiše , gomme ka molomong wa yona o tla hwetša papetlana ya tšhelete ye e lekanego motšhelo wa ka le wa gago wa Tempele . O tšee tšhelete yeo o ba fe yona . ”
40018001	Ka moragonyana barutiwa ba tla go Jesu , ba mmotšiša ba re : “ Na yo mogolo mmušong wa Modimo ke ofe ? ”
40018002	Ke mo Jesu a biditšego ngwana , a mo emiša gare ga bona
40018003	a re : “ Ruri , ke a le botša , ge le sa fetoge la ba bjalo ka bana , le ka se tsoge le tsene mmušong wa Modimo .
40018004	Yo mogolo mmušong wa Modimo ke yo a ikokobetšago a ba bjalo ka ngwana yo .
40018005	Gomme yo a amogelago ngwana wa go etša yo ka ge e le se ke le laetšego sona , o amogela nna . ”
40018006	“ Ge motho a ka kgeloša yo mongwe wa ba bannyane ba ba dumelago go nna ba , go ka ba kaone ge a ka tlemelelwa lwala molaleng mme a lahlelwa ka bodibeng bja lewatle .
40018007	Joo nna , lefase le rwele dilo tše di kgelošago batho ! Dilo tša mohuta wo go ba gona di tla no ba gona , fela go madimabe yo di tlago ka yena !
40018008	“ Ge letsogo goba leoto la gago le go diriša dibe , le ripe o le lahle . Go kaone go ya legodimong o se ne letsogo goba leoto , go na le gore o be le matsogo goba maoto ka mabedi , eupša o lahlelwe ka mollong wo o sa timego .
40018009	Le leihlo la gago ge le go diriša dibe , o le gonye o le lahle . Go kaone gore o ye legodimong o le moihlwe , go na le gore o be le mahlo ka mabedi , fela o tle o lahlelwe ka mollong wa hele . ”
40018010	“ Le hlokomele gore le se nyatše yo mongwe wa ba bannyane ba . Ke a le botša , barongwa ba bona legodimong ba dula ba na le Tate wa legodimong ka nako tšohle .
40018012	“ Lena le reng ? Ge motho a ka re a na le dinku tše lekgolo , ye nngwe ya tšona ya timela , ga ke re o tlogela tšela tše masome a senyane a metšo ye senyane dithabeng , mme a yo nyaka yela e timetšego ?
40018013	Ruri , ke a le botša , ge a e bone o e thabela go feta tšela tše masome a senyane a metšo ye senyane di sa kago tša timela .
40018014	Ka wona mokgwa woo Tatagolena wa legodimong ga a nyake gore le o tee wa ba bannyane ba a timele . ”
40018015	“ Ge ngwaneno a go phošeditše , o ye go yena mme o mo kgale le le babedi fela . Ge a ka go theeletša , o tla be o mmušitše .
40018016	Fela ge a ka se go theeletše , o ye go yena o na le motho o tee goba ba babedi , gore , bjalo ka ge Mangwalo a Makgethwa a bolela , ‘ se a latofatšwago ka sona se hlatselwe ke batho ba babedi goba ba bararo . ’
40018017	Eupša ge a ka se ba theeletše , gona o botše phuthego . Ge a ka se theeletše le yona phuthego , o mo seme moditšhaba goba molekgetho . ”
40018018	“ Ruri , ke a le botša ke re : Se le se iletšago lefaseng , le legodimong se tla iletšwa ; le se le se dumelelago lefaseng , le legodimong se tla dumelelwa .
40018019	“ Le gona ke a le botša ke re : Ge ba babedi ba lena mo lefaseng ba ka kwana ka se ba se kgopelago , Tate wa legodimong o tla ba fa sona .
40018020	Gobane moo ba babedi goba ba bararo ba kopanego gona go nthapela , le nna ke tla ba le bona . ”
40018021	Ke mo Petrose a tlilego go Jesu , a mmotšiša a re : “ Morena , na ge ngwanešo a ka no fela a mphošetša , ke mo lebalele gakae ? Ke mo lebalele gašupa ? ”
40018022	Jesu a mo fetola a re : “ Nna ga ke re gašupa , eupša ke re ga masome a a šupago a balwa gašupa .
40018023	Go hlaloša taba ye nka re mmušo wa Modimo o ka swantšhwa ka kgoši ye nngwe ye e kilego ya rata go nyakišiša ditšhelete tše bahlanka ba gagwe ba bego ba di adimile go yena .
40018024	Ya re a sa tšo thoma go nyakišiša , gwa tlišwa yo mongwe wa bona yo a bego a na le molato wa diketekete tša diranta go yena .
40018025	Ka ge a be a se ne tšhelete ya go lefa molato woo , kgoši a laela gore a rekišwe gotee le mosadi wa gagwe le bana le tšohle tše a bego a na le tšona , gore go tle go lefše molato woo .
40018026	Mohlanka yoo a itahlela fase ka matolo pele ga kgoši , a lotšha , a phophota a re : ‘ Hle , se mphelele pelo , ke tla go lefa molato woo ka moka ! ’
40018027	Kgoši a mo gaugela mme a mo lebalela molato wola , a mo lesa a sepela .
40018028	“ Ya re ge mohlanka yoo a etšwa , a gahlana le mohlankakayena yo a bego a adimile diranta di se kae go yena . A mo swara , a mo kgama ka megolo a re : ‘ Ntefe molato wola o o tšerego go nna ! ’
40018029	Mohlanka yola a itahlela fase pele ga gagwe , a mo phophotha a re : ‘ Hle , se mphelele pelo , ke tla go lefa ! ’
40018030	Eupša yena a gana , mme a laela gore a tswalelelwe ka kgolegong go fihlela a lefa molato woo .
40018031	Ge bahlankakayena ba bona tše di diregilego ba nyama kudu , gomme ba ya go kgoši , ba mmotša ditaba tšeo ka moka .
40018032	Kgoši a bitša mohlanka yola , a re go yena : ‘ Mohlanka yo mobe towe ! Ke go phumoletše molato wola wa gago ka moka ka ge o be o nthapela !
40018033	Na e be e se tshwanelo gore le wena o gaugele mohlankakawena bjalo ka ge le nna ke go gaugetše ? ’
40018034	Kgoši a befelwa kudu , gomme a laela gore mohlanka yoo a hlokofatšwe go fihlela a lefa molato wa gagwe ka moka .
40018035	“ Le Tate wa legodimong o tla le swara ka yona tsela yeo , ge motho a sa lebalele ngwanabo ka pelo ya gagwe ka moka . ”
40019001	E rile ge Jesu a feditše go bolela ditaba tšeo , a tloga Galilea a ya nageng ya Judea ka mošola wa noka ya Jordane .
40019002	Batho ba bantši ba mo latela , gomme a fodiša ba ba babjago mo go bona .
40019003	Bafarisei ba bangwe ba tla go yena ba mo leka ba re : “ Na monna o dumeletšwe go hlala mosadi wa gagwe ka baka la tabana ye nngwe le ye nngwe ? ”
40019004	Jesu a ba fetola a re : “ Na ga se la bala gore mathomong Mmopi ‘ o bopile batho e le monna le mosadi , ’ bjalo ka ge Mangwalo a Makgethwa a bolela ?
40019005	Gomme a re : ‘ Ke ka baka leo monna a tlago tlogela tatagwe le mmagwe , a kopana le mosadi wa gagwe , mme bobedi bja bona ya ba mmele o tee . ’
40019006	Ka gona ga e sa le ba babedi , eupša ke mmele o tee . Ka baka leo , se se kopantšwego ke Modimo , motho a se ke a se aroganya . ”
40019007	Bafarisei ba mmotšiša ba re : “ Bjale ke ka baka lang Moshe a ile a bea molao wa gore monna a fe mosadi wa gagwe lengwalo la tlhalo , gomme a mo hlale ? ”
40019008	Jesu a ba fetola a re : “ Moshe o le dumeletše go hlala basadi ba lena ka baka la bothata bja dipelo tša lena ; eupša mathomong go be go se bjalo .
40019009	Bjale ke le botša gore monna yo a ka hlalago mosadi wa gagwe , e se ka baka la bootswa , mme a nyala mosadi yo mongwe , o a otswa . ”
40019010	Barutiwa ba gagwe ba re go yena : “ Ge eba tša lenyalo la monna le mosadi di bjalo , gona go kaone gore motho a se ke a nyala . ”
40019011	Jesu a ba fetola a re : “ Taba ye ga e kgonwe ke mang le mang , eupša e kgonwa ke bao Modimo a ba kgontšhitšego yona .
40019012	Go na le batho ba ba ka se kgonego go nyala ka gobane ba lomilwe ke mmutla ; ba bangwe ba ka se kgone go nyala ka gobane ba amogilwe ke batho bonna , mme ba bangwe ba ikiletša go nyala ka baka la mmušo wa Modimo . Yo a ka kgonago taba ye a a e dire . ”
40019013	Batho ba bangwe ba tliša bana go Jesu gore a ba bee diatla a ba rapelele , eupša barutiwa ba gagwe ba kgalema batho bao .
40019014	Jesu a re : “ Lesang bana bao ba tle go nna , le se ke la ba thibela , gobane mmušo wa Modimo ke wa ba babjalo . ”
40019015	A ba bea diatla , ke moka a tloga fao .
40019016	Monna yo mongwe a tla go Jesu , a mmotšiša a re : “ Moruti , ke eng sa go loka se nka se dirago gore ke tle ke be le bophelo bjo bo sa felego ? ”
40019017	Jesu a mo fetola a re : “ O reng o mpotšiša ka sa go loka ? Wa go loka ke o tee fela . Ge o nyaka go tlo ba le bophelo bjo bo sa felego , o phethe melao ya Modimo . ”
40019018	Monna yoo a mmotšiša a re : “ Melao ya gona ke efe ? ” Jesu a mo fetola a re : “ O se ke wa bolaya ; o se ke wa otswa ; o se ke wa utswa ; o se ke wa bolela bohlatse bja maaka ;
40019019	o hlomphe tatago le mmago ; o rate ngwaneno bjalo ka ge o ithata . ”
40019020	Lesogana lela la mo fetola la re : “ Melao yeo ka moka ke e phethile . Bjale ke eng se go sa nyakegago gore ke se dire ? ”
40019021	Jesu a re go yena : “ Ge o nyaka go ba moloki yo a feletšego , sepela o yo rekiša tšohle tše o nago le tšona . O tšee tšhelete ya gona o e fe badiidi , mme o tla ba le lehumo legodimong . Ke moka o tle o ntatele . ”
40019022	Ge lesogana le ekwa phetolo yeo , la tloga le nyamile , ka gobane le be le humile kudu .
40019023	Ke mo Jesu a itšego go barutiwa ba gagwe : “ Ruri , ke le botša gore mohumi o tla tsena legodimong ka bothata .
40019024	Ke a boeletša ke re : Go bonolo gore kamela e tsene ka lešobana la nalete , go na le gore mohumi a tsene legodimong . ”
40019025	Ge barutiwa ba gagwe ba ekwa a realo ba tlabega kudu . Ba mmotšiša ba re : “ Ge go le bjalo gona ke mang yo a ka phologago ? ”
40019026	Jesu a ba lebelela , a ba fetola a re : “ Mo go batho taba ye ga e kgonege , eupša go Modimo tšohle di a kgonega . ”
40019027	Ke moo Petrose a rilego : “ Bona , rena re tlogetše tšohle tše e lego tša rena ra go latela . Bjale re tla boelwa ke eng ? ”
40019028	Jesu a re go bona : “ Ruri , ke le botša gore mohla lefase le mpshafatšwago , ge Morwamotho a dutše setulong sa bogoši sa letago la gagwe , lena balatedi ba ka ba lesome le metšo ye mebedi le tla dula ditulong tša bogoši , la buša ba dikgoro tše lesome le metšo ye mebedi tša Israele .
40019029	Le gona mang le mang yo a tlogetšego lapa la gagwe , goba bomorwarragwe , goba dikgaetšedi tša gagwe , goba tatagwe , goba mmagwe , goba bana ba gagwe , goba mašemo a gagwe ka baka la ka , o tla fiwa tše di fetago tšeo kgolekgole , gomme o tla ba le bophelo bjo bo sa felego .
40019030	Eupša ba bantši bao bjale e lego ba maemo e tla ba ba ba se nago maemo , mme ba bantši bao bjale e sego ba maemo e tla ba ba maemo . ”
40020001	“ Mmušo wa Modimo o ka swantšhwa ka mongserapa yo a kilego a tloga e sa le ka meso go yo thwala banna ba go tlo šoma ka serapeng sa gagwe sa merara .
40020002	Ya re ge a seno kwana le bašomi ka tefo ya mehleng , e lego papetlana ya silibera ka letšatši , a ba romela go yo šoma ka serapeng sa gagwe sa merara .
40020003	A tloga gape ka nako ya senyane mosong , a ya lepatlelong la motse , gomme a bona banna ba bangwe ba eme fao ba sa dire selo .
40020004	A re go bona : ‘ Le lena sepelang le yo šoma ka serapeng sa ka ; ke tla le lefa ka mo go lebanego . ’ Gomme ba ya .
40020005	A tloga gape ka nako ya lesome le metšo ye mebedi le ka nako ya boraro mathapama a dira ka wona mokgwa woo .
40020006	Ge a boelela ka nako ye e ka bago ya bohlano mathapama a hwetša banna ba bangwe ba eme . A ba botšiša a re : ‘ Le reng le hlwele letšatši ka moka le eme fa le sa dire selo ? ’
40020007	Bona ba mo fetola ba re : ‘ Ke ka gobane ga se ra thwalwa ke motho . ’ Yena a re go bona : ‘ Le lena sepelang le yo šoma ka serapeng sa ka sa merara . ’
40020008	“ Ka phirimane mongserapa a laela molebeledi wa bašomedi ba gagwe a re : ‘ Bitša bašomedi ba ka o ba fe meputso ya bona . O thome ka bale ba go thwalwa morago , o feleletše ka bale ba go thwalwa pele . ’
40020009	Bale ba go thwalwa ka nako ya bohlano mathapama mongwe le mongwe wa bona a lefša papetlana ya silibera .
40020010	Ge go etla bale ba go thwalwa pele ba gopola gore ba tlilo putswa go feta fao ; eupša le bona mongwe le mongwe a fiwa papetlana ya silibera .
40020011	Ge ba e tšea ba e galala go mothwadi wa bona ba re :
40020012	‘ Banna ba ba go thwalwa morago ba šomile iri e tee fela , mola rena re šomile letšatši ka moka re tšhungwa ke phišo ya lona ; eupša o ba lefile go lekana le rena ! ’
40020013	“ Mongserapa a fetola yo mongwe wa bona a re : ‘ Mogwera , ga ke go hlalefetše . Ga ke re o kwane le nna ka papetlana e tee ya silibera ?
40020014	Tšea tšhelete ya gago o sepele . Gape yo wa go thwalwa morago ke rata go mo lefa go lekana le wena .
40020015	Kgane ga gwa ntshwanela go dira se ke se ratago ka se e lego sa ka , goba o ntomolela mahlo ka gobane ke lokile ? ’ ”
40020016	Jesu a feleletša ka go re : “ Seo se šupa gore ba mafelelo e tla ba ba mathomo , gomme ba mathomo ya ba ba mafelelo . ”
40020017	Ge ba le leetong la go ya Jerusalema , Jesu a biletša barutiwa ba gagwe ba lesome le metšo ye mebedi ka thoko , gomme a bolela le bona ba ntše ba swere tsela a re :
40020018	“ Theeletšang , re rotogela Jerusalema moo Morwamotho a tlago gafelwa go baprista ba bagolo le boramangwalo , mme bona ba mo ahlolela lehu .
40020019	Ba tla mo gafela go baditšhaba ba ba tlago mo kwera , ba mo otla ka tshelane , ba mmapola sefapanong ; eupša ka letšatši la boraro Modimo o tla mo tsoša bahung . ”
40020020	Ya ba mosadi wa Sebediose o batamela Jesu a na le barwa ba gagwe , a khunama pele ga gagwe a na le se a nyakago go mo kgopela sona .
40020021	Jesu a mmotšiša a re : “ O nyakang ? ” Yena a mo fetola a re : “ Nke o nkholofetše gore barwa ba ba ka ba babedi ba tla dula kgauswi le wena mohla o le Kgoši , mongwe ka letsogong la go ja , mongwe ka go la nngele . ”
40020022	Jesu a botša barwa bao a re : “ Ga le tsebe se le se kgopelago . Kgane le ka kgona go meletša ditlaišo tša go swana le tše ke yogo tlaišwa ka tšona kgauswinyana ? ” Ba mo fetola ba re : “ Ee , re ka kgona . ”
40020023	Jesu a re go bona : “ Go tlaišwa bjalo ka nna gona le tla tlaišwa , eupša ge e le go dula ka letsogong la ka la go ja le ka go la nngele ga se taba ye e laolwago ke nna ; go lebane bao ba go lokišeditšwego ke Tate . ”
40020024	Ge barutiwa ba bangwe ba lesome ba ekwa taba yeo ba befelelwa banna bao ba babedi .
40020025	Ka gona Jesu a ba bitša ka moka , a re go bona : “ Le a tseba gore babuši ba ditšhaba tša lefase ba a di gatelela , baetapele ba tšona sa bona ke go di buša ka sehlogo .
40020026	Lena go lena go se ke gwa ba bjalo . Yo a nyakago go ba yo mogolo mo go lena e swanetše go ba mohlanka wa lena ,
40020027	le yo a nyakago go ba mohlomphegi mo go lena e swanetše go ba lekgoba la lena —
40020028	go swana le Morwamotho yo a sego a tlela go hlankelwa , eupša a tletšego go hlankela batho le go ikgafela go bolawa , gore e be seloba sa ba bantši . ”
40020029	Ge Jesu le barutiwa ba gagwe ba tloga Jeriko lešaba le legolo le ile la mo latela .
40020030	Banna ba babedi ba difofu ba ba bego ba dutše ka thoko ga tsela ba kwa gore Jesu o a feta . Ka gona ba goa ba re : “ Morena , Morwa wa Dafida , re šokele ! ”
40020031	Lešaba la ba kgalema la ba botša gore ba homole . Eupša ba goa le go feta pele ba re : “ Morena , Morwa wa Dafida , re šokele ! ”
40020032	Jesu a ema , a ba bitša . A ba botšiša a re : “ Le nyaka gore ke le direle eng ? ”
40020033	Bona ba re : “ Morena , re kgopela gore o re foufolle ! ”
40020034	Jesu a ba kwela bohloko , a ba kgwatha mahlo ; ba napa ba boela ba bona , gomme ba mo latela .
40021001	E rile ge Jesu le barutiwa ba gagwe ba batamela Jerusalema , ba fihlile Betfage , Thabeng ya Mehlware , Jesu a roma barutiwa ba gagwe ba babedi ,
40021002	a ba laela a re : “ Eyang motseng wola le lebanego le wona , gomme ge le fihla le tla hwetša pokolo e tlemilwe e na le pokolwana ya yona . Le e tlemolle , le di tliše go nna .
40021003	Ge motho a ka le botšiša , le mmotše le re : ‘ Morena o a di nyaka , ’ gomme o tla napa a le neela tšona . ”
40021004	Seo se diregile gore go phethege se se boletšwego ke moprofeta mola a re :
40021005	“ Botšang motse wa Sione le re : “ ‘ Bona kgoši ya gago e tla go wena ! Ke moikokobetši , monamelapokolo ; o nametše pokolwana , namane ya pokolo . ’ ”
40021006	Ka gona barutiwa bale ba ya , ba dira se Jesu a ba boditšego sona .
40021007	Ba tliša pokolo yela le pokolwana ya yona ; ba bea diaparo tša bona godimo ga tšona , mme Jesu a namela .
40021008	Batho ba bantšintši ba ala diaparo tša bona mo tseleng , mola ba bangwe ba rema makala a mehlare ba a ala tseleng .
40021009	Lešaba le le bego le etile Jesu pele le le le bego le mo šetše morago la goa la re : “ A go tumišwe Morwa wa Dafida ! A go retwe yo a tlago a romilwe ke Morena ! A go retwe Yogodimodimo magodimong ! ”
40021010	Ge Jesu a tsena Jerusalema motse ka moka wa biloga . Batho ba botšišana ba re : “ Ke mang yola ? ”
40021011	Lešaba la ba fetola la re : “ Ke moprofeta Jesu wa Nasaretha kua Galilea . ”
40021012	Jesu a ya Tempeleng mme a raka bohle ba ba rekago le ba ba rekišago ka moo . A menola ditafola tša ba ba rekanyago ditšhelete , le ditulo tša ba ba rekišago maeba ,
40021013	mme a re go bona : “ Mangwalo a Makgethwa a re : ‘ Ngwako wa ka o tla bitšwa ngwako wa thapelo . ’ Eupša lena le o dira legolo la bahlakodi ! ”
40021014	Difofu le digole tša tla go yena ka moo Tempeleng , gomme yena a ba fodiša .
40021015	Baprista ba bagolo le boramangwalo ba befelwa ge ba bona dilo tše di makatšago tše a bego a di dira , le bana ba goa ka Tempeleng ba re : “ A go tumišwe Morwa wa Dafida ! ”
40021016	Ka gona ba botšiša Jesu ba re : “ Na o kwa gore ba reng ? ” Yena a ba fetola a re : “ Ee , ke a ba kwa . Kgane ga se la ka la bala mo Mangwalo a Makgethwa a rego : ‘ O ithetišitše bana le masea ’ ? ”
40021017	A ba tlogela a tšwa motseng a ya Bethania , a lala gona .
40021018	Ge Jesu a boela motseng mosong wa le le latelago , a kwa a swerwe ke tlala .
40021019	A bona mogo ka thoko ga tsela gomme a ya go wona , eupša a hwetša o se na selo ntle le matlakala . Ka gona a re go wona : “ O ka se sa tsoga o entšwe dienywa ! ” Gateetee mohlare wola wa omelela .
40021020	Ge barutiwa ba gagwe ba di bona ba tlabega ba re : “ Go tlile bjang gore mogo wo o omelele ka pela ka tsela ye ? ”
40021021	Jesu a ba fetola a re : “ Ruri , ke le botša gore ge le dumela ka dipelo tša lena ka moka , le tla kgona go dira se ke se dirilego mogo wo . E sego sona fela , eupša le go botša thaba ye la re : ‘ Tloga fa o yo itahlela ka lewatleng , ’ gomme go tla ba bjalo .
40021022	Ge le dumela le tla fiwa se sengwe le se sengwe se le se kgopelago ka thapelo . ”
40021023	Jesu a boela Tempeleng . Ya re ge a ruta batho , baprista ba bagolo le bagolo ba setšhaba ba tla go yena ba mmotšiša ba re : “ O romilwe ke mang go dira dilo tše ? Gona ke mang yo a go boditšego gore o di dire ? ”
40021024	Jesu a ba fetola a re : “ Le nna ke tla le botšiša taba e tee , gomme ge le ka mphetola ke tla le botša gore ke romilwe ke mang go dira dilo tše .
40021025	Johanese o be a laetšwe ke mang go kolobetša — ke Modimo goba ke batho ? ” Ba sebelana ba re : “ Ge re ka re : ‘ O be a laetšwe ke Modimo , ’ o tla re botšiša a re : ‘ Bjale ke ka baka lang le se la mo dumela ? ’
40021026	Ge re ka re : ‘ O be a laetšwe ke batho , ’ gona batho ba tla re tšwa ka gobane ka moka ga bona ba tšea Johanese gore e be e le moprofeta . ”
40021027	Ka gona ba fetola Jesu ba re : “ Ga re tsebe . ” Gomme yena a re go bona : “ Gona le nna nka se le botše gore ke romilwe ke mang go dira dilo tše . ”
40021028	“ Bjale le reng ka taba ye ? Go kile gwa ba le monna yo mongwe yo a bego a na le barwa ba babedi . A ya go yo mogolo a re : ‘ Ngwanaka , sepela o yo šoma ka serapeng sa ka sa merara lehono . ’
40021029	Morwagwe a mo fetola a re : ‘ Ga ke nyake , ’ eupša ka morago a itshola , a ya .
40021030	Ke moka tatagwe a ya go morwagwe yo monnyane , le yena a mmotša sela a se boditšego yo mogolo . Yena a re : ‘ Go lokile , tate , ’ eupša a se ke a ya .
40021031	Ke mang go ba babedi bao yo a dirilego se tatagwe a bego a mo kgopetše sona ? ” Ba mo fetola ba re : “ Ke yo mogolo . ” Ka gona Jesu a re go bona : “ Ruri , ke le botša gore balekgetho le digwebakathobalo ba tla le tsenela pele legodimong ,
40021032	ka gobane Johanese Mokolobetši o tlile go lena a le laetša tsela ya nnete , fela lena la se mo dumele , a dumelwa ke balekgetho le digwebakathobalo . Le ka morago mola le di bone la se ke la itshola la mo dumela . ”
40021033	Jesu a re go bona : “ Ekwang se sengwe seswantšho : Go kile gwa ba le monglapa yo mongwe yo a bego a bjetše merara . A e ageletša ka legora , a epa molete moo wa go pitlela diterebe ka maoto , a aga le tora ya tlhapetšo , a hirišetša balemi merara , ke moka a tšea leeto .
40021034	Ge nako ya go fula diterebe e fihla , a roma bahlanka ba gagwe go balemi bale gore ba yo mo tšeela diterebe tše e swanetšego go ba tša gagwe .
40021035	Eupša balemi ba swara bahlanka bale ba gagwe , ba itia yo mongwe , ba bolaya yo mongwe , gomme yo mongwe ba mo keketa ka maswika .
40021036	A buša a roma bahlanka ba bangwe ba go feta bale ba go rongwa pele , gomme le bona ba ba dira tšona tšela ba di dirilego ba pele .
40021037	Mafelelong a roma morwa wa gagwe a re : ‘ Morwa wa ka yena ba tla mo hlompha . ’
40021038	Eupša balemi bale ge ba bona morwa wa gagwe ba lakana ba re : ‘ Mojalefa šo . Etlang re mmolayeng gore re tle re tšee lefa la gagwe ! ’
40021039	Ke moka ba mo swara , ba mo kgoromeletša ka ntle ga serapa , ba mmolaya .
40021040	“ Bjale mohla mong wa serapa a etla , balemi bao o tla ba dirang ? ”
40021041	Bona ba mo fetola ba re : “ Banna bao ba babe o tla ba bolaya gasehlogo , gomme serapa seo sa merara a se hirišetša ba bangwe bao ka nako ya puno ba tlago mo fa diterebe tše e swanetšego go ba tša gagwe . ”
40021042	Jesu a ba botšiša a re : “ Na ga se la ka la bala ka Mangwalong a Makgethwa mo go thwego : “ ‘ Leswika le baagi ba le nyaditšego e bile lona la sekhutlo . Se ke se se dirilwego ke Morena , se a re tlaba ge re se bona ’ ?
40021043	“ Ka gona ke le botša gore le tla amogwa mmušo wa Modimo , wa fiwa setšhaba se se tlago enywa dienywa ka tshwanelo .
40021044	“ Yo a ka welago leswika leo godimo o tla pšhatlagana ; le yo leswika leo le ka mo welago godimo le tla mo šila . ”
40021045	Ge baprista ba bagolo le Bafarisei ba ekwa diswantšho tša Jesu , ba lemoga gore o ra bona .
40021046	Ka gona ba rata go mo swara , eupša ba boifa lešaba leo le bego le tšea gore Jesu ke moprofeta .
40022001	Jesu a buša a ruta batho ka diswantšho a re :
40022002	“ Mmušo wa Modimo o ka swantšhwa ka kgoši ye nngwe ye e kilego ya direla morwa wa yona monyanya wa lenyalo .
40022003	A roma bahlanka ba gagwe gore ba yo bitša balaletšwa gore ba tle monyanyeng woo , eupša bona ba gana go tla .
40022004	Ka gona a roma bahlanka ba bangwe a ba laela gore ba yo botša balaletšwa ba re : ‘ Monyanya wa ka o lokišitšwe ; dipholo tša ka le diruiwa tše di nontšhitšwego di hlabilwe , gomme dilo tšohle di lokišitšwe . Etlang monyanyeng ! ’
40022005	Eupša balaletšwa ba se ke ba mo šetša , ba ikela medirong ya bona : yo mongwe a ikela tšhemong ya gagwe , yo mongwe a ikela kgwebong ya gagwe ,
40022006	mola ba bangwe ba swara bahlanka bale ba ba tlaiša , ba ba bolaya .
40022007	Kgoši a befelwa , a roma bahlabani ba gagwe go yo bolaya babolai bao le go yo tšhuma motse wa bona .
40022008	Ke moka a re go bahlanka ba gagwe : ‘ Monyanya wona o lokišitšwe , eupša balaletšwa ba be ba se ba o swanela .
40022009	Bjale eyang ditseleng tše dikgolo tša motse le bitše batho bohle ba le ka ba hwetšago . ’
40022010	Ka gona bahlanka ba ya ditseleng ba kgobokanya bohle bao ba ba hwetšago fao , ba go loka le ba go se loke , gomme ntlo ya monyanya ya tlala batho .
40022011	“ Ge kgoši a tsena go tlo bona baeng bao ba gagwe , a hwetša go na le motho yo mongwe yo a sego a apara diaparo tša lenyalo .
40022012	A mmotšiša a re : ‘ Mogweraka , o tsene bjang ka mo o se wa apara bjalo ka motho ge a eya monyanyeng ? ’ Eupša motho yoo a no homola .
40022013	Ke mo kgoši a laetšego bahlanka ba gagwe a re : ‘ Mo tlemeng maoto le matsogo le mo lahleleng ka kua ntlentle leswiswing . Moo o tla lla a lomanya meno . ’ ”
40022014	Jesu a feleletša ka go re : “ Ba ba laleditšwego ke ba bantši , eupša ba ba kgethilwego ga ba nene . ”
40022015	Ke moka Bafarisei ba yo lakana go rea Jesu ka potšišo .
40022016	Ba roma barutiwa ba bangwe ba bona go yena ba na le batho ba bangwe ba ba emago le ba ga Heroda , ba fihla ba re : “ Moruti , re a tseba gore o motho wa therešo mabapi le tšeo Modimo a nyakago gore motho a di dire , o se na taba le gore batho ba gopolang , ka gobane ga o lebelele maemo a motho .
40022017	Bjale re botše gore wena taba ye o e bona bjang . Na ke tshwanelo gore re ntšhetše Kesare metšhelo , goba ga se tshwanelo ? ”
40022018	Fela Jesu o be a lemogile bokgopo bja bona , ka gona a re go bona : “ Baikaketši tenang ! Le ntheelang ?
40022019	Mpontšheng tšhelete ya motšhelo ! ” Ba mo tlišetša yona ,
40022020	gomme yena a ba botšiša a re : “ Seswantšho se ke sa mang le leina le ? ”
40022021	Ba mo fetola ba re : “ Ke tša Kesare . ” Ke moka Jesu a re go bona : “ Gona ntšhetšang Kesare tše e lego tša Kesare , le Modimo le mo ntšhetše tše e lego tša Modimo . ”
40022022	Ge ba ekwa a realo ba tlabega , gomme ba se sa mo tshwenya , ba sepela .
40022023	Ka lona letšatši leo Basadusei ba bangwe ba tla go Jesu . Gape ke bona ba ba rego bahu ba ka se tsoge .
40022024	Ba re go yena : “ Moruti , Moshe o itše ge monna a ka hwa a se na bana , morathoagwe a tsenele mosadi wa mohu a tsošetše mogolwagwe lapa .
40022025	Bjale mo go rena go be go na le barwa ba motho ba ba šupago . Wa mathomo a nyala , eupša a hwa a se na bana ; ka gona mohlologadi wa gagwe a šala a tsenelwa ke morathoagwe .
40022026	Le go wa bobedi gwa ba bjalo , le go wa boraro , go fihlela le go wa bošupa .
40022027	Mafelelong mosadi yola le yena a hwa .
40022028	Bjale mohla bahu ba tsoga mosadi yoo e tla ba wa ofe , ka ge ka moka ga bona ba be ba mo tsenetše ? ”
40022029	Jesu a ba fetola a re : “ Le a phoša ! Ke ka baka la gore le sa tsebe Mangwalo a Makgethwa le maatla a Modimo .
40022030	Gobane mohla bahu ba tsoga ba ka se nyale , ba ka se nyalwe — ba tla swana le barongwa ba legodimong .
40022031	Bjale mabapi le go tsoga ga bahu , na ga se la ka la bala se Modimo a le boditšego sona ?
40022032	Gape o itše : ‘ Ke nna Modimo wa Abrahama , Modimo wa Isaka , le Modimo wa Jakobo . ’ Ke Modimo wa ba ba phelago , e sego wa ba ba hwilego . ”
40022033	Ge lešaba le ekwa a realo la kgotsa thuto yeo ya gagwe .
40022034	Ge Bafarisei ba ekwa gore Jesu o ile a thiba Basadusei melomo , ba kgobokana ,
40022035	gomme yo mongwe wa bona yo e bego e le ramangwalo a leka go mo rea ka go mmotšiša a re :
40022036	“ Moruti , molao wo mogologolo melaong ya Moshe ke ofe ? ”
40022037	Jesu a mo fetola a re : “ Ke wa go re : ‘ O rate Morena Modimo wa gago ka pelo ya gago ka moka , le ka moya wa gago ka moka , le ka tlhaologanyo ya gago ka moka . ’
40022038	Woo ke wona molao wo mogologolo wo bohlokwahlokwa .
40022039	Wa bobedi wo o lekanago le wona o re : ‘ O rate bangwekawena bjalo ka ge o ithata . ’
40022040	Melao ka moka ya Moshe le dithuto tša baprofeta di akaretšwa ke melao yeo ye mebedi . ”
40022041	Ge Bafarisei ba sa kgobokane , Jesu a ba botšiša a re :
40022042	“ Na le reng ka Mesia ? Ke setlogolo sa mang ? ” Bona ba mo fetola ba re : “ Ke setlogolo sa Dafida . ”
40022043	Jesu a ba botšiša a re : “ Bjale ke ka baka lang Moya wa Modimo o ile wa tutuetša Dafida gore a mmitše ‘ Morena ’ ? Gobane Dafida o rile :
40022044	“ ‘ Morena o rile go Morena wa ka : Dula ka mo letsogong la ka la go ja ke be ke tle ke go fenyetše manaba a gago . ’
40022045	“ Bjale ge Dafida a bitša Mesia ‘ Morena ’ , Mesia e ka ba setlogolo sa gagwe bjang ? ”
40022046	Gwa se be le yo a kgonago go mo fetola , gomme go tloga ka lona tšatši leo gwa se be le yo a bago le sebete sa go mmotšiša selo .
40023001	Jesu a botša lešaba le barutiwa ba gagwe a re :
40023002	“ Tokelo ya go hlatholla melao ya Moshe e filwe boramangwalo le Bafarisei .
40023003	Ka gona le phethe tšohle tše ba le botšago tšona , le di latele , fela le se ke la dira tše ba di dirago , ka gobane ga ba dire go ya ka mo ba rutago batho ka gona .
40023004	Ba beela batho melao ye methata ba ba botša gore ba e phethe , etšwe bona ba sa rate go dira selo go ba fefolela yona .
40023005	Tšohle tše ba di dirago ba di direla gore ba bonwe ke batho . Mapantana ao a ngwadilwego ditemana tša Mangwalo a Makgethwa ba a aparago diphatleng le matsogong , ba a dira a diphaphathi , le mašaphu a diaparo tša bona ba a dira a matelele .
40023006	Menyanyeng le ka disinagogeng ba rata madulo a ka pele .
40023007	Motho wa bona o rata go dumedišwa ka tlhompho mapatlelong a motse le go bitšwa ‘ Moruti ’ .
40023008	Lena le se ke la bitšwa ka la ‘ Moruti ’ , ka gobane ka moka ga lena le bana ba motho , gomme Moruti wa lena ke o tee .
40023009	Le gona le se ke la bitša motho mo lefaseng la re ‘ Tate ’ , ka gobane Tatagolena ke o tee , o legodimong .
40023010	Le gona motho wa lena a se ke a bitšwa ‘ Moetapele ’ , ka gobane moetapele wa lena ke o tee , e lego Mesia .
40023011	Yo mogolo mo go lena e be mohlanka wa lena .
40023012	Yo a ikgodišago o tla kokobetšwa , mme yo a ikokobetšago o tla godišwa . ”
40023013	“ Le ba madimabe , lena boramangwalo le lena Bafarisei , baikaketši tenang , gobane legodimo le le tswalela batho ka ntle , mola le lena le sa tsene , ebile le sa dumelele bao ba nyakago go tsena .
40023015	“ Le ba madimabe , lena boramangwalo le lena Bafarisei , baikaketši tenang , gobane le tshela mawatle la putla dinaganaga gore le yo sokolla motho o tee , gomme ge le mo sokolotše le mo dire gore e be yo a swanelago hele go le feta gabedi .
40023016	“ Le ba madimabe , lena le nyakago go hlahla batho etšwe le foufetše , gobane le re : ‘ Ge motho a ka ena ka Tempele ga go tshwenye , eupša ge a ka ena ka gauta ye e lego ka Tempeleng , gona o itlemile . ’
40023017	Ditlaela tše di foufetšego tenang , se bohlokwa ke eng ? A ke gauta goba ke Tempele ye gauta ye e bago ye kgethwa ka yona ?
40023018	Le gona le re : ‘ Ge motho a ka ena ka aletare ga go tshwenye ; eupša ge a ka ena ka sehlabelo se se lego moo aletareng , gona o itlemile . ’
40023019	Difofu tenang , se bohlokwa ke eng ? Ke sehlabelo , goba ke aletare yeo sehlabelo e bago se sekgethwa ka yona ?
40023020	Ka gona , ge motho a ka ena ka aletare , o ena ka yona le ka tšohle tše di lego godimo ga yona ;
40023021	le ge a ka ena ka Tempele , o ena ka yona le ka Modimo , e lego yena a dulago ka go yona ;
40023022	gomme ge motho a ka ena ka legodimo , o ena ka setulo sa bogoši sa Modimo le ka yoo a dutšego go sona .
40023023	“ Le ba madimabe , lena boramangwalo le lena Bafarisei , baikaketši tenang , gobane le abela Modimo karolo ya lesome ya dikhonofolo le ya leotša le ya mphogo , eupša le hlokomologa tše bohlokwa tše melao e di rutago , e lego toka le lešoko le botshephegi . Tše ke tšona tše le swanetšego go di phetha le sa hlokomologe tše dingwe tšeo .
40023024	Lena le nyakago go hlahla batho etšwe le foufetše , le hlokometše kudu go phetha melao ye e amanago le ditaba tše di sego bohlokwa , bjalo ka go ntšha selabe ka senong , eupša melao ye bohlokwahlokwa ya Modimo le a e tshela .
40023025	“ Le ba madimabe , lena boramangwalo le lena Bafarisei , baikaketši tenang , gobane le hlatswa senwelo sa lena le mogopo ka ntle , mola dijo le dino tše di lego ka gare e le tše le di hweditšego ka šiši le ka megabaru .
40023026	Mofarisei wa sefofu tena ! Hlatswa senwelo ka gare pele , gomme le ka ntle se tla hlatswega .
40023027	“ Le ba madimabe , lena boramangwalo le lena Bafarisei , baikaketši tenang , gobane le swana le mabitla ao a tloditšwego ka motaga , ao ka ntle a bonalago e le a mabotse , mola ka gare a tletše mašapo a bahu le go bola .
40023028	Le lena le bjalo : le bonala le le ba ba lokilego , mola ka dipelong tša lena le tletše boikaketši le bokgopo . ”
40023029	“ Le ba madimabe , lena boramangwalo le lena Bafarisei , baikaketši tenang , gobane le beela mabitla ao baprofeta ba bolokilwego ka go ona maswika , la kgabiša le digopotšo tša bao ba ilego ba phela ka go loka ;
40023030	gomme le re ge le ka be le phetše mehleng ya borakgolokhukhu ba lena , le ka be le se la dira tše ba di dirilego , la bolaya baprofeta .
40023031	Ka gona lena beng le ipega gore le ditlogolo tša bao ba bolailego baprofeta .
40023032	Bjale ge , tšwelang pele le phethe se se thomilwego ke borakgolokhukhu ba lena !
40023033	Lena dinoga , mafotwana a dinoga tenang ! Le tla phologa bjang go ahlolelwa heleng ?
40023034	Ke ka baka leo ke le botšago gore ke tlilo le romela baprofeta le borabohlale le baruti . Ba bangwe ba bona le tla ba bolaya , bangwe la ba bapola sefapanong , bangwe la ba otla ka tshelane ka disinagogeng , la ba lelekiša le metse .
40023035	Ya ba gona ge le ithweša molato wa go bolaya bohle ba ba lokilego , go tloga ka moloki , Abele , go fihla ka Sakaria , morwa wa Berekia , yo le mmolaetšego gare ga Tempele le aletare .
40023036	Ruri , ke le botša gore batho ba mehleng yeno ba tla otlelwa dipolao tšeo ka moka . ”
40023037	“ Joo , Jerusalema , joo , Jerusalema , wena o bolayago baprofeta gape o keketago ka maswika bao Modimo a ba romilego go wena , ke gakae ke ratile go phutha badudi ba gago bjalo ka kgogo ge e phutha matswiana a yona ka diphego tša yona , eupša o gana ?
40023038	Ka gona Modimo o tla ngala Tempele ya gago ya šala e le lešope .
40023039	Ke le botša gore go tloga bjale le ka se sa mpona go fihlela ge le re : ‘ A go retwe yo a tlago a romilwe ke Morena ! ’ ”
40024001	Ge Jesu a tloga Tempeleng barutiwa ba gagwe ba ile ba tla go yena go mo šupetša meago ya Tempele .
40024002	Jesu a re go bona : “ Ga ke re meago ye ka moka le a e bona ? Ruri , ke le botša gore ga go leswika le le tlago šala le hlatlagane le le lengwe mme la se kgerešwe . ”
40024003	E rile ge Jesu a dutše Thabeng ya Mehlware , barutiwa ba gagwe ba tla ba mmotšiša thopeng ba re : “ Re botše gore dilo tšeo ka moka di tla direga neng , le gore re tla bona ka eng ge o boa , le gore ke mafelelo a lefase . ”
40024004	Jesu a ba fetola a re : “ Le itlhokomele gore le se forwe ke motho .
40024005	Batho ba bantši ba tla tla ba re ba bolelela nna , motho a re : ‘ Ke nnaena Mesia . ’ Gomme ba tla fora ba bantši .
40024006	Le tla kwa mekgoši ya ntwa le dipego tša ntwa ; eupša le se ke la tshwenyega , gobane tšeo di swanetše go no hlaga , fela e tla be e sešo ya ba mafelelo .
40024007	Ditšhaba di tla hlaselana , le mebušo e tla tsogelana maatla , le ditlala le go šikinyega ga lefase kua le kua di tla ba gona .
40024008	Dilo tšeo ka moka di tla ba bjalo ka mathomo a lešoko la pelego .
40024009	“ Ya ba gona ba le gafelago bao ba tlago le otla ba le bolaya . Le tla hloiwa ke ditšhaba ka moka ka baka la ge le dumela go nna .
40024010	Mehleng yeo ba bantši ba tla kgeloga ; ba tla ekana ba hloyana .
40024011	Go tla tšwelela baprofeta ba bantši ba maaka gomme ba fora batho ba bantši .
40024012	Ka baka la go ata ga bokgopo lerato la ba bantši le tla fokotšega .
40024013	Eupša yo a ka kgotlelelago go iša mafelelong o tla phologa .
40024014	Gomme Taba ye Botse ye ya mmušo wa Modimo e tla begwa lefaseng ka moka gore ditšhaba ka moka di e kwe ; e be gona go tlago mafelelo a lefase . ”
40024015	“ Le tla bona ‘ Bohlola bjo bo tlontlollago Tempele ’ , bjo bo boletšwego ke moprofeta Daniele , bo eme ka felong mo go kgethwa . ” ( A mmadi a kwešiše gore bohlola bjoo ke eng . )
40024016	“ Ke moka bao ba tla bego ba le nageng ya Judea ba tšhabele dithabeng .
40024017	Yo a tlago be a le godimo ga ngwako wa gagwe a se ke a fologela ka ngwakong go yo tšea se e lego sa gagwe .
40024018	Yo a tlago be a le mašemong a se ke a boela go yo tšea seaparo sa gagwe gae .
40024019	Ba madimabe mehleng yeo ke bao e tla bego e le baimana le batswetši .
40024020	Le rapeleng Modimo gore go tšhaba moo ga lena go se ke gwa ba marega goba ka letšatši la Sabatha .
40024021	Gobane masetlapelo a mehla yeo e tla ba a a šiišago ao a se a kago a bonwa go tloga mola lefase la bago gona go fihlela gonabjale , gape a ka se sa tsogago a bile gona .
40024022	Eupša Modimo o šetše a ikemišeditše go fokotša matšatši a masetlapelo ao ; ge a ka be a ka se a fokotše , go ka be go ka se phologe motho . Modimo o tla a fokotša ka baka la bao a ba kgethilego .
40024023	“ Mehleng yeo ge motho a ka re go lena : ‘ Bonang , Mesia šo ! ’ goba a re : ‘ Bonang , šole ! ’ le se ke la mo kgolwa .
40024024	BoMesia ba maaka le baprofeta ba maaka ba tla tšwelela ; ba tla dira matete a magolo le dimakatšo gore , ge go kgonega , ba fore le batho bao Modimo a ba kgethilego .
40024025	Le tsebe gore ke le boditše pele di direga .
40024026	“ Ka gona ge batho ba ka le botša ba re : ‘ Mesia o kua lešokeng ! ’ le se ke la ya gona ; le ge ba ka re : ‘ Bonang , o iphihlile ka phapošing ! ’ le se ke la ba kgolwa .
40024027	Gobane Morwamotho o tla tla bjalo ka legadima le le pekenyago le etšwa ka bohlabela le eya ka bodikela .
40024028	“ Gape mo go lego setoto go kgobokana manong . ”
40024029	“ Masetlapelo a mehleng yeo a tla re a sa tšo feta , letšatši la fifala , ngwedi wa se sa taga , dinaledi tša arošwa tseleng ya tšona mme tša wela fase di etšwa godimo .
40024030	Go tla bonagala se sengwenyana legodimong sa go šupa gore Morwamotho o etla , gomme ditšhaba tšohle tša lefase di tla lla ge di mmona a etla ka maru a legodimo , a na le maatla a magolo le letago le legolo .
40024031	Phalafala ye kgolo e tla letšwa , gomme Morwamotho o tla roma barongwa ba gagwe ka mathokong ka mane a lefase go yo kgobokanya ba a ba kgethilego , ba tlišwa ba etšwa gohle lefaseng . ”
40024032	“ Swantšhang ka mogo : Ge makala a wona a eba a boleta , a hloga matlakala , le tseba gore selemo se kgauswi .
40024033	Le lena ge le bona tšeo ka moka di direga , le tsebe gore nako ya go tla ga Morwamotho e batametše , e kgauswikgauswi .
40024034	Ruri , ke le botša gore dilo tše ka moka di tla hlaga batho ba ba phelago gonabjale ba sešo ba hwa ka moka .
40024035	Legodimo le lefase di tla fela , eupša tše ke di boletšego tšona e tla no fela e le nnete . ”
40024036	“ Ge e le letšatši le nako ya gona ga go yo a di tsebago — le barongwa ba legodimong le yena Morwa ga ba di tsebe , di tsebja ke Tatagwe fela .
40024037	Go tla ga Morwamotho go tla swana le se se ilego sa hlaga mehleng ya Noa .
40024038	Mehleng ya pele ga meetsefula batho ba be ba eja , ba enwa , ba nyala goba ba nyalwa , gwa ba gwa fihla letšatši lela Noa a tla tsena ka leselawatleng ;
40024039	le ge go le bjalo ba be ba sa lemoge gore go diregang , go fihlela meetsefula a etla a ba tšea ka moka . Le mohla Morwamotho a etla go tla ba bjalo .
40024040	Mehleng yeo banneng ba babedi ba ba tlago be ba šoma tšhemong , go tla tšewa yo mongwe , gwa šadišwa yo mongwe .
40024041	Basading ba babedi ba ba tla bego ba šila lwaleng , go tla tšewa yo mongwe , gwa šadišwa yo mongwe .
40024042	“ Ka gona le dule le itokišitše , ka gobane ga le tsebe letšatši le Morena wa lena a tlago tla ka lona .
40024043	Ge mongmotse a ka be a tsebile gore lehodu le tla tla neng , ruri , a ka be a se a robala a lesa lehodu le thuba ngwako wa gagwe .
40024044	Ka gona le lena le dule le itokišitše , ka gobane Morwamotho o tla tla ka nako ye le sa gopolego gore a ka tla ka yona . ”
40024045	“ Bjale mohlanka wa go botega yo bohlale ke ofe ? Ke yo mong wa gagwe a mmeilego mohlokomedi wa bahlanka ba gagwe gore a ba fe dijo ka nako ya go ja .
40024046	Go lehlogonolo mohlanka yoo mong wa gagwe a tlago mo hwetša a dira bjalo ge a boa .
40024047	Ruri , ke le botša gore mong wa gagwe o tla mmea mohlokomedi wa tšohle tše a nago le tšona .
40024048	Eupša mohlanka ge e le yo mobe , ka pelong o tla re : ‘ Mong wa ka o diegile go boa , ’
40024049	gomme a thoma go itia bahlankakayena le go ja le go nwa le matagwa .
40024050	Ke moka mong wa mohlanka yoo a boa ka letšatši le mohlanka a sa mo naganego ka lona le ka nako ye a sa e tsebego .
40024051	Mong wa gagwe o tla mo kgaola ditho , a ba a mo dira se se dirwago baikaketši . O tla lla a lomanya meno . ”
40025001	“ Mehleng yeo mmušo wa Modimo o tla swantšhwa ka dikgarebe tše lesome tše di kilego tša tšea mabone a tšona , tša yo gahlanetša monyadi .
40025002	Tše tlhano tša tšona e be e le ditlaela , tše tlhano e le tše bohlale .
40025003	Tša ditlaela tša tšea mabone a tšona , eupša tša se ke tša duta makhura ,
40025004	mola tšela tše bohlale tšona di tšea mabone di duta le makhura ka dibjana .
40025005	Monyadi a diega , ka gona dikgarebe tšela tša potuma , tša robala .
40025006	“ Bošegogare gwa kwala mokgoši motho a re : ‘ Monyadi šoowe ! Etšwang le mo gahlanetše ! ’
40025007	Dikgarebe tšela tše lesome tša tsoga , tša lokiša mabone a tšona .
40025008	Tšela tša ditlaela tša re go tše bohlale : ‘ Nke le re topeletše makhura ka gobane mabone a rena a a tima . ’
40025009	Tšela tše bohlale tša ba fetola tša re : ‘ Aowa , ga re na makhura a a ka lekanego rena le lena . Go kaone ge le ka yo ithekela go barekiši . ’
40025010	Ya re ba sa ile go reka , monyadi a šala a fihla . Bale ba bahlano ba ba bego ba itokišitše ba tsena le yena ka monyanyeng , gomme lemati la tswalelwa .
40025011	“ Ka morago gwa fihla bale ba bangwe ba re : ‘ Morena , morena , re bulele ! ’
40025012	Monyadi yena a ba araba ka go re : ‘ Aowa , ga ke le tsebe . ’ ”
40025013	Gomme Jesu a feleletša ka go re : “ Ka gona le dule le itokišitše , ka gobane ga le tsebe letšatši le nako ya go tla ga Morwamotho . ”
40025014	“ Mehleng yeo mmušo wa Modimo o tla swantšhwa ka monna yo a bego a nyaka go tšea leeto . A bitša bahlanka ba gagwe gomme a ba bea bahlokomedi ba thoto ya gagwe .
40025015	Mongwe a mo fa dipapetlana tše tlhano tša gauta , mongwe a mo fa tše pedi , mongwe a mo fa e tee . A fa yo mongwe le yo mongwe wa bona ka moo yena a mo tsebago a kgona ka gona . Ke moka a tšea leeto .
40025016	Mohlanka yola wa go fiwa dipapetlana tše tlhano a tloga le semeetseng a yo gweba ka tšhelete yeo , gomme ya mo tswalela dipapetlana tše dingwe tše tlhano .
40025017	Le yola wa go neelwa dipapetlana tše pedi a tswalelwa tše dingwe tše pedi .
40025018	Yola wa go neelwa papetlana e tee yena a yo epa molete , a fihla tšhelete yela ya mong wa gagwe .
40025019	“ Ge go fetile nako ye telele mong wa bahlanka bale a boa gomme a ba botšiša gore ba dirileng ka tšhelete yela ya gagwe .
40025020	Mohlanka yola a bego a neetšwe dipapetlana tše tlhano tša gauta a batamela a mo neela tšela tše dingwe tše tlhano , a re : ‘ Morena , o be o nneetše dipapetlana tše tlhano ; bjale bona , tše dingwe tše tlhano tše ke di tswadišitšego tšona šedi . ’
40025021	Mong wa gagwe a re : ‘ O dirile gabotse , mohlanka yo a lokilego yo a botegago ! O ile wa hlokomela tše dinnyane ka potego . Ka gona ke tla go bea mohlokomedi wa tše dintši . Tsena ka gae o tle o ipshine le nna ! ’
40025022	“ Ke moka gwa batamela mohlanka yola wa go neelwa dipapetlana tše pedi tša gauta , mme a re : ‘ Morena , o be o nneetše dipapetlana tše pedi ; bjale bona , tše dingwe tše pedi tše ke di tswadišitšego tšona šedi . ’
40025023	Mong wa gagwe a re : ‘ O dirile gabotse , mohlanka yo a lokilego yo a botegago ! O ile wa hlokomela tše dinnyane ka potego , ka gona ke tla go bea mohlokomedi wa tše dintši . Tsena ka gae o tle o ipshine le nna ! ’
40025024	“ Ka morago gwa batamela mohlanka yola a bego a neetšwe papetlana e tee ya gauta , mme a re : ‘ Ke tsebile gore o motho wa serumolani , o buna mo o sego wa bjala gona , o kgobela mabele a o sego wa ka wa a gaša .
40025025	Ka ge ke be ke boifa , ke ile ka tloga ka yo epela tšhelete ya gago . Bjale še yona . ’
40025026	“ Mong wa gagwe a re : ‘ Mohlanka yo mobe wa sebodu towe ! Kganthe o tsebile gore ke buna mo ke sego ka bjala gona , ke kgobela mabele a ke sego ka ka ka a gaša ?
40025027	Gona nkabe o ile wa iša tšhelete ya ka polokelong , gomme ge ke boa nkabe ke hweditše tšhelete ya ka le tswala ya yona .
40025028	Bjale ge , mo amogeng papetlana yeo le e fe yola a nago le dipapetlana tše lesome .
40025029	Gobane mang le mang yo a nago le sa gagwe o tla okeletšwa , gomme a ba le tše dintši le go feta ; eupša yo a se nago sa gagwe le bonnyane bjo a nago le bjona o tla bo amogwa .
40025030	Lefeelana le la mohlanka lona le lahleleng ka kua ntlentle leswiswing , moo a tlago lla a lomanya meno . ’
40025031	“ Mohla Morwamotho a etla e le Kgoši a na le barongwa ka moka , o tla dula setulong sa gagwe sa bogoši ,
40025032	gomme ditšhaba ka moka di tla kgoboketšwa pele ga gagwe . Yena o tla ba kgethologanya bjalo ka modiši ge a kgethologanya dinku le dipudi .
40025033	Dinku o tla di bea ka letsogong la go ja , dipudi tšona a di bea ka go la nngele .
40025034	Ke moka o tla re go batho ba ba lego ka letsogong la go ja : ‘ Etlang , lena le šegofaditšwego ke Tate ! Etlang ke le iše legodimong le le le lokišeditšwego go tloga mola lefase le hlolwa .
40025035	Gobane ke ile ka re ke swerwe ke tlala , la mpha dijo ; ka re ke nyorilwe , la mpha sa go nwa ; ka re ke le mošele , la nkamogela ka malapeng a lena ;
40025036	ka re ke hloka diaparo , la mpha tšona ; ka re ke babja , la tla la mpona ; ke le kgolegong , la nketela . ’
40025037	“ Baloki ba tla mmotšiša ba re : ‘ Morena , ke neng mo re ilego ra go bona o swerwe ke tlala mme ra go fa dijo , goba o nyorilwe , ra go fa sa go nwa ?
40025038	Ke neng mo re ilego ra go bona o le mošele , gomme ra go amogela ka malapeng a rena , goba o hloka diaparo , ra go fa tšona ?
40025039	Ke neng mo re ilego ra go bona o babja goba o le kgolegong , mme ra go etela ? ’
40025040	Kgoši o tla ba fetola a re : ‘ Ruri , ke le botša gore ge le be le direla yo mongwe wa banabešo ba ba nyatšegago ba , le be le direla nna ! ’
40025041	“ Ka morago o tla re go bao ba lego ka letsogong la gagwe la nngele : ‘ Tlogang mo go nna , barogakwa tenang , le ye mollong wo o sa timego wo o goleditšwego Diabolose le barongwa ba gagwe !
40025042	Gobane ke ile ka re ke swerwe ke tlala , la se mphe dijo ; ke nyorilwe , la se mphe sa go nwa ;
40025043	ka re ke le mošele , la se nkamogele ka malapeng a lena ; ka re ke hloka diaparo , la se mphe tšona ; ka re ke babja , ke le kgolegong , la se nketele . ’
40025044	“ Bona ba tla mo fetola ba re : ‘ Morena , ke neng mo re ilego ra go bona o swerwe ke tlala , goba o nyorilwe , goba o le mošele , goba o hloka diaparo , goba o babja , goba o le kgolegong , gomme ra se go thuše ? ’
40025045	Yena o tla ba fetola a re : ‘ Ruri , ke le botša gore ge le be le sa direle yo mongwe wa banyatšegi ba , ke gona ge le be le sa direle nna . ’
40025046	Gomme bona ba tla ya go otlwa ka go sa felego , baloki bona ba tla ya go phelela sa ruri . ”
40026001	E rile ge Jesu a feditše go anega ditaba tšeo ka moka a re go barutiwa ba gagwe :
40026002	“ Le a tseba gore ka morago ga matšatši a mabedi e tla ba Monyanya wa Paseka , gomme Morwamotho o tla gafelwa batho go bapolwa sefapanong . ”
40026003	Ke moka baprista ba bagolo le bagolo ba setšhaba ba kopana mošate ga Khayafase , Moprista yo Mogologolo ,
40026004	gomme ba lakana go swara Jesu ka bohwirihwiri gore ba tle ba mmolaye .
40026005	Ba re : “ E se be ka nako ya monyanya , gore setšhaba se se ke sa tsoša mpherefere . ”
40026006	Jesu o be a le motseng wa Bethania , ka ga Simone , monna yo a bego a kile a swarwa ke bolwetši bja letlalo bja go mo tšhilafatša .
40026007	Ya re Jesu a sa ja , mosadi yo mongwe a tla go yena a swere sedibelo sa leswika le le bitšwago alapastere se swere senkgabose sa theko ye kgolo , gomme a se tšhela Jesu hlogong .
40026008	Barutiwa ge ba mmona a dira bjalo ba selekega ba re : “ Senkgabose se se senyetšwang ?
40026009	Se ka be se rekilwe ka tšhelete ye ntši gomme yona ya fiwa badiidi ! ”
40026010	Jesu , ka go tseba se ba se bolelago , a re go bona : “ Le tshwenyetšang mosadi yo ? Gape o nthakgile .
40026011	Gobane badiidi le na le bona ka mehla , eupša nna le ka se be le nna ka mehla .
40026012	Ka go tšhela senkgabose se mmeleng wa ka o ntokišeditše go bolokwa .
40026013	Ruri , ke le botša gore gohle lefaseng mo Ebangedi ye e tlago begwa gona , go tla bolelwa le se mosadi yo a se dirilego , e le gore a fele a gopolwa . ”
40026014	Ke moka yo mongwe wa barutiwa ba Jesu ba lesome le metšo ye mebedi , yo leina la gagwe e bego e le Judase Iskariote , a ya go baprista ba bagolo ,
40026015	a ba botšiša a re : “ Le tla mphang ge nka le gafela Jesu ? ” Bona ba mo fa dipapetlana tše masome a mararo tša silibera .
40026016	Go tloga yona nakong yeo Judase a thoma go nyaka nako ye e lebanego ya go gafela Jesu diatleng tša bona .
40026017	Ka letšatši la pele la Monyanya wa Dinkgwa tše di se nago komelo , barutiwa ba Jesu ba tla go yena ba mmotšiša ba re : “ O nyaka gore re yo go lokišetša dijo tša Paseka kae ? ”
40026018	Jesu a ba fetola a re : “ Eyang go monna yo mongwe kua motseng , gomme le fihle le mmotše le re : ‘ Moruti o re : Nako ya ka e batametše . Nna le barutiwa ba ka re tlilo ja Paseka ka ga gago . ’ ”
40026019	Barutiwa bale ba dira ka mo Jesu a ba laetšego ka gona , ba lokiša dijo tša Paseka .
40026020	Ya re mantšiboa Jesu le barutiwa ba gagwe ba lesome le metšo ye mebedi ba dula fase gore ba je .
40026021	Ge ba eja , Jesu a re : “ Ruri , ke le botša gore yo mongwe wa lena o tla nkeka . ”
40026022	Barutiwa ba gagwe ba nyama kudu , gomme ba mmotšiša ka o tee ka o tee ba re : “ Kgane o ra nna , Morena ? ”
40026023	Jesu a ba fetola a re : “ Yo a šebago le nna ka thiswaneng ke yena a tlago nkeka .
40026024	Morwamotho go tloga gona o tla tloga , ka ge Mangwalo a Makgethwa a realo , eupša go madimabe yo a ekago Morwamotho ! Go ka be go bile kaone ge motho yoo a ka be a se a tswalwa ! ”
40026025	Judase , yena yo a bego a tlilo mo eka , a re : “ Kgane o ra nna , Moruti ? ” Jesu a mo fetola a re : “ Go bjalo . ”
40026026	Ya re ge ba eja , Jesu a tšea senkgwa , a tumiša Modimo , a mo leboga , a se ngwathaganya , a se fa barutiwa ba gagwe a re : “ Tšeang le jeng , se ke mmele wa ka . ”
40026027	A tšea le senwelo , a leboga Modimo , a ba neela sona a re : “ Se nweng ka moka ga lena ;
40026028	se ke madi a ka ao a tiišetšago kgwerano ya Modimo , ao a tšhollelwago ba bantši gore ba lebalelwe dibe .
40026029	Ke a le botša , nka se sa nwa beine ye go fihlela mohla ke enwa ye mpsha le lena legodimong . ”
40026030	Ge ba seno opela sefela sa tumišo , ba tšwa ba ya Thabeng ya Mehlware .
40026031	Ya ba Jesu o re go bona : “ Ka moka ga lena bošegong bjo le tla ntšhabela , ka gobane Mangwalo a Makgethwa a re : ‘ Ke tla bolaya modiši , gomme dinku tša gagwe tša šwalalana . ’
40026032	Eupša e tla re ge ke tsogile bahung , ka le tlogela pele go ya Galilea . ”
40026033	Petrose a mo fetola a re : “ Le ge bohle ba ka go tlogela , nna nka se tsoge ke go tlogetše ! ”
40026034	Jesu a re go yena : “ Ruri , ke go botša gore gona bošegong bjo , pele mokoko o lla , o tla be o ntatotše gararo . ”
40026035	Petrose a mo fetola a re : “ Nna nka se tsoge ke go latotše , le ge eba e ka ba gore ke hwe le wena ! ” Le barutiwa ba bangwe ka moka ba realo .
40026036	Ka morago Jesu a ya le barutiwa ba gagwe lefelong le lengwe le le bitšwago Getsemane , gomme a re go bona : “ Dulang mo ge ke sa ya go rapela mola . ”
40026037	A tloga le Petrose le barwa ba Sebediose ka babedi . A thoma go nyama le go tlalelwa ,
40026038	gomme a re go bona : “ Ke nyamile la go hwa . Dulang mo le letele le nna . ”
40026039	Ke moka a ya pejana , a itahlela fase ka sefahlego , a rapela a re : “ Tate , ge go kgonega , senwelo se sa tlaišego a se mphete ka thoko . Fela go se phethege ya ka thato , go upše go phethege ya gago . ”
40026040	A boela go barutiwa bale ba gagwe ba bararo , gomme a ba hwetša ba robetše . A re go Petrose : “ Na le paletšwe ke go itiša le nna lebakanyana fela ?
40026041	Letelang le rapele , gore le se lekwe . Ge e le maikemišetšo ona le nawo , fela le a palelwa . ”
40026042	A ya go rapela la bobedi a re : “ Tate , ge go sa kgonege gore senwelo se sa tlaišego se mphete ka thoko ke sa se nwe , a go phethege thato ya gago . ”
40026043	Ge a boela go barutiwa ba gagwe a ba hwetša ba robetše gape , ka gobane ba be ba potuma kudu .
40026044	A ba tlogela gape a yo rapela la boraro , a boeletša ona mantšu ale .
40026045	A gomela go barutiwa bale ba gagwe mme a re go bona : “ Na le sa robetše , le a khutša ? Nako e fihlile ya gore Morwamotho a gafelwe diatleng tša badiradibe .
40026046	Emang , re sepeleng ! Bonang , monna yo a nkekago o šetše a batametše . ”
40026047	E rile ge Jesu a sa bolela gwa fihla Judase , e lego yo mongwe wa barutiwa ba gagwe ba lesome le metšo ye mebedi . O be a na le lekoko le legolo le le itlhamilego ka ditšhoša le melamo , le romilwe ke baprista ba bagolo le bagolo ba setšhaba .
40026048	Moeki o be a lakane le lekoko leo a re : “ Monna yo ke tlago mo atla , ke yena . Le mo swareng ! ”
40026049	Judase a ya go Jesu ntle le go dikadika , a mo lotšha a re : “ Thobela , Moruti ! ” Gomme a mo atla .
40026050	Jesu a mo araba a re : “ Mogwera , dira se o se tletšego mo ! ” Ke moo lekoko le batametšego Jesu la mo swara la mo tiiša .
40026051	Yo mongwe wa bao ba bego ba na le Jesu a hwanyolla tšhoša ya gagwe , a rema mohlanka wa Moprista yo Mogologolo a mo kgaola tsebe .
40026052	Jesu a re go yena : “ Bušetša tšhoša ya gago madulong a yona . Bohle ba ba lwago ka tšhoša ba tla bolawa ka tšhoša .
40026053	Kgane o gopola gore ga ke kgone go kgopela Tate , mme yena a akgofa a nthomela dihlopha tše di fetago tše lesome le tše pedi tša madira a barongwa ?
40026054	Fela ge nka dira bjalo , Mangwalo a Makgethwa a a rego se ke se se swanetšego go direga , a ka phethega bjang ? ”
40026055	Ya ba yona nako yeo Jesu a botšišago lekoko leo a re : “ Le reng le tlile ka ditšhoša le melamo go ntshwara mo nkego ke nna mohlakodi ? Tšatši le lengwe le le lengwe ke be ke dula le batho ke ba ruta ka Tempeleng , gomme le sa ntshware .
40026056	Fela tšohle tše di diregile gore go phethege tše di ngwadilwego ke baprofeta ka Mangwalong a Makgethwa . ” Ke moka barutiwa ba gagwe bohle ba mo tlogela ba tšhaba .
40026057	Bale ba go swara Jesu ba mo iša ga Khayafase , Moprista yo Mogologolo , moo go bego go kgobokane boramangwalo le bagolo ba setšhaba .
40026058	Petrose a ba latela a le kgojana , go ba go yo fihla ka lapeng ga Moprista yo Mogologolo . A tsena ka lapeng gomme a dula fase le baleti gore a bone gore go tla feletša kae ka Jesu .
40026059	Baprista ba bagolo le Kgorokgolo ka moka ba leka go phara Jesu ka bohlatse bja maaka gore ba tle ba mmolaye ,
40026060	eupša ba bo hloka , le ge go be go etla dihlatse tše dintši tša maaka . Mafelelong gwa tla dihlatse tše pedi
40026061	tša re : “ Monna yo o rile a ka kgereša Tempele ya Modimo mme a e aga gape ka matšatši a mararo . ”
40026062	Moprista yo Mogologolo a emelela a re go Jesu : “ Na ga o iphetolele ? O reng ka se ba go beago molato ka sona ? ”
40026063	Eupša Jesu a no ikhomolela . Moprista yo Mogologolo a mmotšiša gape a re : “ Ke go eniša ka Modimo yo a phelago gore o re botše ge eba o Mesia , Morwa wa Modimo . ”
40026064	Jesu a mo fetola a re : “ O a bolela . Eupša ke le botša gore go tloga bjale le tla bona Morwamotho a dutše ka letsogong la go ja la Ramaatlaohle a etla ka maru ! ”
40026065	Ke moo Moprista yo Mogologolo a gagotšego diaparo tša gagwe a re : “ O nyefotše Modimo ! Dihlatse re sa di iša kae ? Le ikwetše ka bolena ge a nyefola Modimo !
40026066	Bjale le reng ka yena ? ” Ba fetola ba re : “ O swanetšwe ke lehu ! ”
40026067	Ke moka ba mo tshwela ka mare sefahlegong , ba mo itia ka matswele , ba bangwe ba mo faphola ka dintahle ,
40026068	ba re : “ Mesia , ka ge o le moprofeta , re botše gore o itiilwe ke mang ! ”
40026069	Petrose o be a dutše ka lapeng . Modiredi yo mongwe wa mosetsana a tla go yena a re : “ Le wena o be o na le Jesu wa Galilea . ”
40026070	Eupša Petrose a latola batho bohle ba mo kwa a re : “ Se o se bolelago nna ga ke se tsebe ! ”
40026071	Ya re ge a eya seferong sa lapa , yo mongwe modiredi wa mosetsana a mmona gomme a botša ba ba bego ba le moo a re : “ Monna yo le yena o be a na le Jesu wa Nasaretha . ”
40026072	Gapegape Petrose a latola a ena a re : “ Nna monna yola ga ke mo tsebe ! ”
40026073	Ka morago ga nakonyana banna ba ba bego ba le moo ba tla go Petrose ba re : “ Ruri , le wena o yo mongwe wa bona , gobane le polelo ya gago e a go lahla ! ”
40026074	Ke moka Petrose a thoma go rogana le go ikana a re : “ Monna yola ga ke mo tsebe ! ” Mokoko wa napa wa lla .
40026075	Ya ba Petrose o elelwa sela Jesu a mmoditšego sona mola a re : “ Pele ga ge mokoko o lla , o tla be o ntatotše gararo . ” A napa a tšwela ka ntle a lla gabohloko .
40027001	Ya re ge go esa baprista ba bagolo ka moka le bagolo ba setšhaba ba lakana Jesu gore ba mmolaye .
40027002	Ba mo tlema ka diketane , ba tloga naye , ba yo mo gafela Mmušiši Pilato .
40027003	Judase yola wa go mo eka , ge a ekwa gore Jesu o ahloletšwe lehu , a itshola mme a bušetša dipapetlana tšela tše masome a mararo tša silibera go baprista ba bagolo le bagolo ba setšhaba a re :
40027004	“ Ke dirile sebe ka go eka motho yo a se nago molato gore a bolawe . ” Bona ba mo fetola ka go re : “ Yeo ga se taba ya rena — ke dibonwakewena ! ”
40027005	Judase a lahlela dipapetlana tšela ka Tempeleng , mme a tloga a yo ikgama .
40027006	Baprista ba bagolo ba topa dipapetlana tšeo ba re : “ Ye ke tšhelete ye e rekilego lehu la motho , gomme ga se ra dumelelwa go e tšhela ka polokelong ya Tempele . ”
40027007	Ge ba seno rerišana ka yona ba reka tšhemo ya mmopi wa dipitša , ya ba serapa sa go bolokela bašele .
40027008	Ke ka baka leo setsha seo le lehono se sa bitšwago “ Tšhemo ya Madi ” .
40027009	Ya ba ge go phethega sela sa go bolelwa ke moprofeta Jeremia mola a re : “ Ba tšere dipapetlana tše masome a mararo tša silibera , tšhelete ye Baisraele ba bego ba kwane go mo reka ka yona ,
40027010	ba reka tšhemo ya mmopi wa dipitša ka yona , ka moo Morena a bego a ntaetše . ”
40027011	Jesu a ema pele ga mmušiši , gomme yena a mmotšiša a re : “ Na ke wena kgoši ya Bajuda ? ” Jesu a mo fetola a re : “ O a bolela . ”
40027012	Eupša a se ke a fetola selo go tše baprista ba bagolo le bagolo ba setšhaba ba mo pharago ka tšona .
40027013	Pilato a ba a re go yena : “ Na ga o kwe tše ba go pharago ka tšona ? ”
40027014	Eupša Jesu a se ke a fetola selo , mo mmušiši a ilego a ba a makala kudu .
40027015	Ka Monyanya wa Paseka mmušiši o be a tlwaetše go lokolla mogolegwa yo lešaba le kganyogago gore le lokollelwe yena .
40027016	Ka nako yeo go be go na le mogolegwa yo mongwe wa go tsebega ka bosenyi yo leina la gagwe e bego e le Jesu Barabase .
40027017	Bjale ge lešaba le kgobokane , Pilato a le botšiša a re : “ A le nyaka gore ke le lokollele ofe : Jesu Barabase , goba Jesu yo a bitšwago Kriste ? ”
40027018	Gape o be a realo ka gobane a tseba gore ba gafetše Jesu go yena ka baka la mona .
40027019	Ya re ge Pilato a dutše sedulong sa kahlolo , mosadi wa gagwe a mo romela molaetša wo o rego : “ O se ke wa ba wa tsena taba ya monna yoo wa go se be le molato , gobane ke letše ke lorile toro ye e šiišago ka yena . ”
40027020	Baprista ba bagolo le bagolo ba setšhaba ba hlohleletša lešaba gore le kgopele Pilato gore a ba lokollele Barabase mme a bolaye Jesu .
40027021	Pilato a botšiša lešaba a re : “ Ke ofe mo go ba babedi ba yo le nyakago gore ke le lokollele yena ? ” Bona ba mo fetola ba re : “ Barabase ! ”
40027022	Pilato a ba botšiša a re : “ Bjale ke direng ka Jesu yo a bitšwago Kriste ? ” Ka moka ga bona ba re : “ A a bapolwe sefapanong ! ”
40027023	Pilato a ba botšiša a re : “ Etse ke molato ofe wo a obilego ? ” Bona ba goa le go feta ba re : “ A a bapolwe sefapanong ! ”
40027024	Ge Pilato a bona gore ga go thuše selo le gore go ka no tsoga mpherefere , a tšea meetse , a hlapa diatla lešaba le mmona , gomme a re : “ Nna ga ke na molato lehung la monna yo . Ke dibonwakelena ! ”
40027025	Lešaba ka moka la fetola la re : “ Lehu la monna yo e tla ba dibonwakerena le bana ba rena ! ”
40027026	Ke moo Pilato a ba lokolletšego Barabase ; gomme ge Jesu a seno itiwa ka tshelane ka taelo ya gagwe , a mo gafela go bapolwa sefapanong .
40027027	Bahlabani ba Pilato ba iša Jesu ka ntlong ya mmušiši gomme sekgao ka moka sa bahlabani sa mmokanela .
40027028	Ba mo apola diaparo tša gagwe , ba mo apeša seaparo se sehubedu .
40027029	Ba loga kgare ya meetlwa , ba mo rweša yona , mme ba mo swariša lepara ka letsogo la go ja . Ke moka ba khunama pele ga gagwe , ba mo gegea ba re : “ Re a lotšha , kgoši ya Bajuda ! ”
40027030	Ba mo tshwela ka mare , ba tšea lepara lela ba mo itia hlogo ka lona .
40027031	Ba re go mo gegea ba mo apola seaparo sela , ba mo apeša diaparo tša gagwe . Ke moka ba mo iša go bapolwa sefapanong .
40027032	Ya re ge ba etšwa ba gahlana le monna yo mongwe wa Sirene yo leina la gagwe e bego e le Simone , ba mo gapeletša go rwalela Jesu sefapano .
40027033	Ba fihla felo mo gongwe mo go bitšwago Golgotha , e lego go re “ Felo ga Legata ” .
40027034	Fao ba neela Jesu beine ye e hlakantšwego le selo sa go galaka ; eupša ya re ge a e kwele , a gana go e nwa .
40027035	Ge ba seno mmapola sefapanong ba abelana diaparo tša gagwe ka go tema .
40027036	Ke moka ba dula fao ba mo leta .
40027037	Ka godimo ga hlogo ya gagwe gwa ngwalwa molato wo a pharilwego ka wona wa go re : “ Yo ke Jesu , Kgoši ya Bajuda . ”
40027038	Bahlakodi ba babedi ba bapolwa le yena , yo mongwe a le ka letsogong la gagwe la go ja , mola yo mongwe a le ka go la nngele .
40027039	Batho ba ba bego ba feta ka tsela ba be ba šišinya dihlogo , ba nyefola Jesu ba re :
40027040	“ Owaa , wena wa go kgereša Tempele mme wa e tsoša ka matšatši a mararo ! Itlhakodiše ge eba o Morwa wa Modimo ! Theoga moo sefapanong ! ”
40027041	Baprista ba bagolo le boramangwalo le bagolo ba setšhaba le bona ba mo kwera bjalo ba re :
40027042	“ O phološitše ba bangwe , fela yena ga a kgone go iphološa ! Ga ke re ke yena kgoši ya Israele ? A a theoge mo sefapanong gonabjale , gomme re tla dumela go yena !
40027043	O be a botile Modimo , bjale a a mo phološe , ge eba o a mo rata . Gobane o be a re ke yena Morwa wa Modimo ! ”
40027044	Le bona bahlakodi bale ba go bapolwa le yena ba mo roga bjalo .
40027045	Go tloga ka nako ya lesome le metšo ye mebedi mosegare go fihlela ka nako ya boraro mathapama , naga ka moka ya aparelwa ke leswiswi .
40027046	Ya re ka nako ye e ka bago ya boraro mathapama , Jesu a goelela kudu a re : “ Eli , Eli , lama sabagtani ? ” Ke go re : “ Modimo wa ka , Modimo wa ka , o ntlogeletšeng ? ”
40027047	Ba bangwe ba ba bego ba eme fao ba mo kwa , gomme ba re : “ O bitša Eliya ! ”
40027048	Yo mongwe wa bona a kitima a yo tšea motšitla , a o ina ka beineng ye bodila , a o hlomela patlaneng , a o bea molomong wa gagwe .
40027049	Bale ba bangwe ba re : “ Lesa , re bone ge eba Eliya o tla tla a mo hlakodiša ! ”
40027050	Jesu a buša a goelela kudu , ya ba o a ikhwela .
40027051	Ke moka seširo sa ka Tempeleng sa gagoga ka bogare , go tloga godimo go fihla fase . Lefase la šikinyega , maswika a pharoga ,
40027052	mabitla a bulega , gomme badumedi ba bantši bao ba bego ba ithobaletše ba tsoga .
40027053	Ba tšwa mabitleng , gomme ya re ge Jesu a tsogile bahung , ba ya Motseng wo Mokgethwa , ba bonwa ke batho ba bantši .
40027054	Molaodi wa bahlabani gotee le bahlabani bale ba go leta Jesu , ge ba bona lefase le šikinyega le tše dingwe tše di diregilego , ba tšhoga kudu ba re : “ Ka nnete motho yo e be e le Morwa wa Modimo ! ”
40027055	Go be go na le basadi ba bantši moo , ba lebeletše ba le kgojana , e le ba ba bego ba latela Jesu mme ba mo hlokomela go tloga mola a etšwa Galilea .
40027056	Mo go bona go be go na le Maria Magadalena le Maria , mmagoJakobose le Josefa , le mosadi wa Sebediose .
40027057	E rile mantšiboa gwa tla monna yo mongwe wa mohumi wa go tšwa Arimathea . Leina la gagwe e be e le Josefa , le yena e le morutiwa wa Jesu .
40027058	A ya go Pilato , a fihla a mo kgopela setopo sa Jesu . Pilato a laela gore a se fiwe .
40027059	Ka gona Josefa a se tšea , a se phuthela ka lešela le le hlwekilego ,
40027060	a se bea ka lebitleng la gagwe , le a bego a sa tšo le gwaya leswikeng . Ke moka a kgokološetša leswika le legolo mojako wa lebitla mme a sepela .
40027061	Maria Magadalena le Maria yola yo mongwe ba be ba dutše moo ba lebane le lebitla .
40027062	Ka letšatši le le latelago , e lego la Sabatha , baprista ba bagolo le Bafarisei ba kopana ga Pilato ,
40027063	ba re go yena : “ Morena , re sa gopola gore sehwirihwiri sela mola se sa phela se kile sa re : ‘ Ke tla tsoga bahung ka letšatši la boraro . ’
40027064	Ka gona , laela gore lebitla la gagwe le letwe go fihlela ka letšatši la boraro , gore barutiwa ba gagwe ba tle ba se ke ba mo utswa , mme ba botša batho gore o tsogile bahung . Bohwirihwiri bjoo bo ka feta le bjola bja pele . ”
40027065	Pilato a ba fetola a re : “ Tšeang baleti le yo leta lebitla ka tlhokomelo . ”
40027066	Ke moka ba ya lebitleng , ba fihla ba kiba leswika lela sekibo sa mmušiši , gomme ba tlogela baleti moo .
40028001	E rile ge Sabatha e seno feta , mosong wa letšatši la Sontaga , Maria Magadalena le Maria yola yo mongwe ba ya go hlola lebitla .
40028002	Gateetee lefase la šikinyega ka maatla ; morongwa wa Morena a theoga legodimong , a tla a pshikološa leswika lela a le tloša , a dula godimo ga lona .
40028003	O be a bonala a le bjalo ka legadima , le diaparo tša gagwe di re twaa bjalo ka lehlwa .
40028004	Ka baka la go tšhošwa ke morongwa yoo baleti bale ba thothomela , ba feleletša ba le bjalo ka ge nke ba hwile .
40028005	Morongwa a re go basadi bale : “ Le se ke la boifa ; ke a tseba gore le nyaka Jesu yo a bego a bapotšwe sefapanong .
40028006	Ga a gona mo , o tsogile bahung bjalo ka ge a ile a bolela . Etlang le bone mo a bego a robaditšwe gona .
40028007	Napang le itlhaganele , le yo tsebiša barutiwa ba gagwe le re : ‘ O tsogile bahung , gomme bjale o le thaka pele go ya Galilea ; ke moo le tlago mmona gona . ’ Ke wona molaetša wo ke le tlišeditšego wona . ”
40028008	Ke moka ba tloga moo lebitleng ba itlhaganetše ba tšhogile , fela ba thabile kudu , gomme ba kitimela go yo begela barutiwa ba gagwe .
40028009	Gateetee Jesu a gahlana le bona a re : “ Dumelang ! ” Bona ba mmatamela , ba mo swara maoto , ba mo khunamela .
40028010	Yena a re go bona : “ Se boifeng ! Sepelang le yo botša banabešo gore ba ye Galilea , moo ba tlago mpona gona . ”
40028011	E rile ge basadi bale ba sepela , bahlabani ba bangwe bao ba bego ba letile lebitla ba ya motseng , ba fihla ba botša baprista ba bagolo tšohle tše di diregilego .
40028012	Baprista ba bagolo ba kopana le bagolo ba setšhaba mme ba lakana gore ba fe bahlabani bale tšhelete ye ntši ,
40028013	gomme ba re : “ Le bolele gore barutiwa ba gagwe ba tlile bošego ba mo utswa lena le sa ile ka boroko .
40028014	Ge mmušiši a ka kwa taba ye , rena re tla mmea pelwanatšhwaana ra ba ra šetša gore le lena le se tsene bothateng . ”
40028015	Baleti bao ba ile ba tšea tšhelete yeo mme ba dira ka mo ba boditšwego ka gona , gomme le lehono pego yeo e sa le ka moo e ilego ya phatlalatšwa ka gona Bajudeng .
40028016	Barutiwa bale ba lesome le o tee ba ya Galilea , thabeng yela Jesu a bego a ba laetše gore ba ye go yona .
40028017	Ge ba mmona , ba mo khunamela , le ge ba bangwe ba bona ba be ba belaela .
40028018	Jesu a ba batamela , a re go bona : “ Ke filwe maatla ohle legodimong le lefaseng .
40028019	Ka gona eyang go ba ditšhaba tšohle , le ba dire barutiwa ba ka : le ba kolobetše ka leina la Tate , le la Morwa , le la Moya wo Mokgethwa ,
40028020	le ba rute go phetha tšohle tše ke le laetšego tšona . Tsebang gore ke tla ba le lena ka mehla go fihla mohla lefase le fela . ”
41001001	Taba ye Botse ya Jesu Kriste , Morwa wa Modimo , e thoma ka mokgwa wo :
41001002	Ka pukung ya moprofeta Jesaya go ngwadilwe go re : “ Ke roma motseta wa ka a yo go kgorela tsela pele o etla .
41001003	Segoeledi lešokeng se re : ‘ Lokišetšang Morena tsela ; mo otlolleleng mebila ! ’ ”
41001004	Ka gona Johanese Mokolobetši a ya lešokeng a botša batho gore ba sokologe dibeng tša bona , ba kolobetšwe , gomme Modimo o tla ba lebalela tšona .
41001005	Batho ka moka ba naga ya Judea le ba motse wa Jerusalema ba ya go Johanese . Ba ipolela dibe tša bona mme yena a ba kolobetša ka nokeng ya Jordane .
41001006	Johanese yo o be a apara seaparo sa boya bja kamela , a ipofa letheka ka lerala la mokgopha , gomme a eja ditšie le todi ya dinose .
41001007	A begela batho a re : “ Yo a tlago ntlhatlama o mpheta ka maatla . Ga se ka swanela le go inama ka mmofolla marala a dieta .
41001008	Nna ke le kolobeditše ka meetse , eupša yena o tla le kolobetša ka Moya wo Mokgethwa . ”
41001009	Ka tšona nako tšeo Jesu a tla a etšwa Nasaretha , nageng ya Galilea , gomme a kolobetšwa ke Johanese ka nokeng ya Jordane .
41001010	Ge Jesu a seno tšwa ka meetseng , a bona leratadima le gagoga gomme Moya wa Modimo o theogela godimo ga gagwe o le bjalo ka leeba .
41001011	Gwa kwagala lentšu le etšwa legodimong le re : “ O Morwa wa ka yo ke mo ratago , yo a nkgahlago kudu . ”
41001012	Ke moka Moya wa akgofa wa iša Jesu lešokeng ,
41001013	moo a ilego a dula matšatši a masome a mane a lekwa ke Sathane , a dutše le diphoofolo , barongwa bona ba mo hlankela .
41001014	Ge Johanese a seno lahlelwa ka kgolegong , Jesu a ya Galilea gomme a begela batho Taba ye Botse ya Modimo .
41001015	A re : “ Nako e fihlile , le mmušo wa Modimo o batametše . Sokologang dibeng tša lena , le dumele Taba ye Botse ! ”
41001016	Ya re ge Jesu a sepela lebopong la letsha la Galilea , a bona barei ba dihlapi ba babedi , Simone le Andrease , ngwanabo , ba rea dihlapi ka malokwa ka letsheng .
41001017	Jesu a re go bona : “ Ntateleng , gomme ke tla le dira barei ba batho . ”
41001018	Ba akgofa ba tlogela malokwa a bona , ba mo latela .
41001019	A fetela pejana gomme a bona barwa ba Sebediose , e lego Jakobose le Johanese , ngwanabo . Ba be ba lokiša malokwa a bona ba le ka leselawatleng .
41001020	Ge Jesu a ba bona , a ba bitša ; ba tlogela tatagobona Sebediose le bathwalwa ka leselawatleng , gomme ba latela Jesu .
41001021	Jesu le barutiwa ba gagwe ba fihla motseng wa Kapernaume , gomme ka letšatši la Sabatha Jesu a tsena ka sinagogeng , a thoma go ruta batho .
41001022	Batho ba makatšwa ke mokgwa wo a rutago ka wona , gobane o be a sa rute bjalo ka boramangwalo , eupša a ruta e le yo a sa ipelaelego .
41001023	Ka yona nako yeo ke ge go goeletša monna yo mongwe ka sinagogeng yo a bego a tsenwe ke moya wo mobe ,
41001024	a re : “ O nyakang mo go rena , wena Jesu wa Nasaretha ? A o tlile go re fediša ? Nna ke a go tseba — o Mokgethwa wa Modimo ! ”
41001025	Jesu a laela moya woo wo mobe a re : “ Homola , o tšwe go motho yo ! ”
41001026	Moya wo mobe woo wa mo akga , wa goeletša kudu , mme wa tšwa go yena .
41001027	Batho ka moka ba tlabega mo ba ilego ba botšišana ba re : “ Ke dilo mang tše ? Gape ye ke thuto ye mpsha , ya maatla a magolo . Le meoya ye mebe o a e laola , gomme e a mo kwa . ”
41001028	Setumo sa Jesu sa akgofa sa phatlalala gohle le naga ya Galilea .
41001029	Ge Jesu le barutiwa ba gagwe ba tloga ka sinagogeng , ba ile ba ya ga gaboSimone le Andrease ba na le Jakobose le Johanese .
41001030	Mmatswale wa Simone o be a robetše a swerwe ke letadi ; Jesu a botšwa ka ga yena .
41001031	A ya go yena , a mo tsoša a mo swere ka seatla . Molwetši a fola letadi , gomme a ba apeela .
41001032	Ge letšatši le diketše , swahlane e šetše e swere , ba tliša go yena bohle ba ba babjago le ba ba tsenwego ke bademone .
41001033	Batho ka moka ba motse ba tla ba bokana pele ga ngwako .
41001034	A fodiša ba bantši ba malwetši a mehutahuta , a leleka le bademone ba bantši . A se ke a ba dumelela go bolela selo ka yena , gobane ba be ba tseba gore ke yena mang .
41001035	Ka letšatši le le latelago a tsoga e sa le bošego . A tloga a ya felo mo go se nago motho , a fihla a rapela .
41001036	Simone le bao a bego a na le bona ba tšwa ba ya go mo nyaka .
41001037	Ge ba mo hweditše ba mmotša ba re : “ Batho bohle ba a go nyaka . ”
41001038	Jesu a ba fetola a re : “ A re yeng mo gongwe metsaneng ye e lego fa kgauswi , gore le gona ke yo ruta batho , gobane ke sona se ke se tletšego . ”
41001039	Gomme a tšama a ruta batho ka disinagogeng tša Galilea yohle , a leleka le bona bademone mo bathong .
41001040	Monna yo mongwe yo a bego a swerwe ke bolwetši bja letlalo bja go mo tšhilafatša a tla go Jesu , a khunama pele ga gagwe a re : “ Morena , etse ge o rata o ka mphodiša ka hlweka ! ”
41001041	Jesu a mo šokela , a otlolla letsogo a mo kgwatha a re : “ Ke a rata ; hlweka ! ”
41001042	A sa tšo realo ke ge monna yola a fodile , a le gabotse .
41001043	Jesu a mo fa tsela le semeetseng ge a seno mo laya tsebegokwa
41001044	ka go re : “ Bona , o se ke wa botša motho ka taba ye , eupša eya go moprista a go bone , gomme o dire sehlabelo se se laetšwego ke Moshe , gore e be bohlatse go batho bja gore o hlwekile . ”
41001045	Eupša monna yola ge a tloga a tšama a gaša taba yeo mo gohle . A e phatlalatša mo Jesu a bego a bile a palelwa le ke go tsena metseng a bonwa , a dula ntle mašokeng , gomme batho ba etla go yena ba etšwa thoko tšohle .
41002001	Ge go fetile matšatši a se makae Jesu a boela motseng wa Kapernaume , gomme gwa tsebega gore o mo gae .
41002002	Batho ba kgobokana ka bontši mo go ilego gwa hlokega sebaka , le gona pele ga mojako . Jesu a ba begela molaetša wa Modimo .
41002003	Gwa fihla banna ba bane ba rwadišane motho wa go repha ditho , ba mo tliša go Jesu .
41002004	E rile ge ba šitwa ke go batamela Jesu ka baka la bontši bja batho , ba phula lešoba tlhakeng go lebana le mo Jesu a bego a le gona . Ge ba seno phula lešoba ba fološetša leako leo morephaditho a bego a robaditšwe go lona ka lona .
41002005	Ge Jesu a bona ka moo ba dumelago go yena ka gona , a botša morephaditho a re : “ Ngwanaka , o lebaletšwe dibe tša gago . ”
41002006	Boramangwalo ba bangwe ba ba bego ba dutše moo ba re ka dipelong tša bona :
41002007	“ Motho yo o reng a realo ? O nyefola Modimo . Ke mang yo a ka lebalelago batho dibe ntle le Modimo ? ”
41002008	Jesu a lemoga ka pela se ba se naganago , ka gona a re go bona : “ Le reng le nagana ka mokgwa wo ?
41002009	Se bonolo ke sefe , go re go morephaditho : ‘ O lebaletšwe dibe tša gago , ’ goba go re : ‘ Emelela o rwale leako la gago o sepele ’ ?
41002010	Bjale ge , ke nyaka go le bontšha gore Morwamotho o na le maatla a go lebalela batho dibe mo lefaseng . ” Ka gona a re go morephaditho :
41002011	“ Ke re go wena : Emelela , o rwale leako la gago o ye gae . ”
41002012	Yena a emelela , a napa a rwala leako la gagwe , a tšwa a sepela bohle ba mo lebeletše . Ka moka ba makala , gomme ba tumiša Modimo ba re : “ Tša mohuta wo ga se ra ka ra di bona ! ”
41002013	Jesu a buša a boela kua letsheng la Galilea ; lešaba le legolo la tla go yena , mme a ba ruta .
41002014	Ka morago ge a feta a bona Lefi , morwa wa Alfeose , a dutše ngwakong wa lekgetho . A re go yena : “ Ntatele ! ” Lefi a emelela a mo latela .
41002015	Ya re ge Jesu a le dijong ka ngwakong wa Lefi , balekgetho ba bantši le badiradibe ba bangwe ba tla ba ja le yena gotee le barutiwa ba gagwe , ka ge ba be ba dula ba mo šala morago ka bontši .
41002016	Ge boramangwalo ba bangwe ba e bego e le Bafarisei ba bona Jesu a eja le badiradibe le balekgetho , ba botšiša barutiwa ba gagwe ba re : “ O reng a eja le batho ba mohuta wo ? ”
41002017	Jesu a ba kwa gomme a ba fetola a re : “ Ngaka ga e nyakwe ke ba ba phedilego gabotse , e nyakwa ke ba ba babjago . Ga se ka tlela go botša baloki gore ba sokologe , ke tletše go botša badiradibe . ”
41002018	Barutiwa ba Johanese Mokolobetši le ba Bafarisei ba kile ba re ba ikona dijo gwa tla batho ba bangwe go Jesu , ba mmotšiša ba re : “ Barutiwa ba Johanese le ba Bafarisei ba reng ba ikona dijo , mola barutiwa ba gago bona ba sa ikone ? ”
41002019	Jesu a ba fetola a re : “ Kgane bagwera ba monyadi ba ka ikona dijo monyadi a sa na le bona ? Ge monyadi a sa na le bona ba ka se ikone .
41002020	Fela nako e tla tla yeo ka yona monyadi a tlago tlošwa go bona ; ya ba gona ba ikonago .
41002021	“ Ga go motho yo a pharago segaswa se sefsa seaparong sa kgale , ka gobane se ka gagola seaparo sa kgale sa godiša lešoba .
41002022	Le gona ga go motho yo a tšhelago beine ye e sa tšogo hlotlwa ka makukeng a kgale , ka gobane e ka a paleša , mme gwa loba beine le ona makuka . Beine ye e sa tšogo hlotlwa e tšhelwa ka makukeng a mafsa . ”
41002023	E kile ya re ge Jesu a putla ka mašemong a korong ka letšatši la Sabatha , barutiwa ba gagwe ba tšama ba ekga diako .
41002024	Bafarisei ba botšiša Jesu ba re : “ Barutiwa ba gago ba reng ba dira se se sego sa dumelelwa ka letšatši la Sabatha ? ”
41002025	Jesu a ba fetola a re : “ Na ga se la ka la bala se Dafida a kilego a se dira mola a hloka sa go ja , mola yena le banna ba ba bego ba na le yena ba swerwe ke tlala —
41002026	ka mo a ilego a tsena ka ngwakong wa Modimo mehleng ya ge Abiatare e le Moprista yo Mogologolo , mme a ja dinkgwa tše di bego di abetšwe Modimo , tše go bego go se motho yo a dumeletšwego go di ja ge e se moprista , a di ngwathelana le bao ba bego ba na le yena ? ”
41002027	Jesu a fetša ka go re : “ Letšatši la Sabatha le diretšwe motho , ga se motho yo a diretšwego letšatši la Sabatha .
41002028	Ge go le bjalo , Morwamotho o na le tokelo ya go laetša ge eba melao ya Sabatha e swanetše go latelwa . ”
41003001	Jesu a buša a tsena ka sinagogeng , ka moo go bego go na le monna wa go repha letsogo .
41003002	Go be go na le batho ba ba bego ba beile Jesu leihlo gore ba bone ge a ka mo fodiša ka letšatši la Sabatha , gore ba tle ba mmee molato .
41003003	Jesu a re go monna yoo wa go repha letsogo : “ Etla o eme mono pele . ”
41003004	A botšiša batho a re : “ Etse ke eng se motho a dumeletšwego go se dira ka letšatši la Sabatha , ke se sebotse goba ke se sebe , ke go phološa motho goba ke go mmolaya ? ” Eupša bona ba homola .
41003005	Jesu a ba gadima a befetšwe , a bile a nyamišitšwe ke go ba le melala ye methata ga bona . A botša monna yola a re : “ Otlolla letsogo la gago ! ” A le otlolla , gomme la fola .
41003006	Bafarisei ba napa ba tšwa ka sinagogeng , ba lakana le ba sehlopha sa Heroda gore ba tle ba bolaye Jesu .
41003007	Jesu a tloga le barutiwa ba gagwe a ya letsheng la Galilea , mme batho ba bantši ba mo latela ba etšwa Galilea le Judea
41003008	le Jerusalema , le seleteng sa Idumea , le ka mošola wa noka ya Jordane , le tikologong ya motse wa Tirose le wa Sidone , ka gobane ba be ba kwele tše a di dirago .
41003009	Lešaba la batho e be e le le legolo moo Jesu a ilego a ba a laela barutiwa ba gagwe gore ba dule ba mo lokišeditše leselawatle gore lešaba leo le se ke la mo pitlaganya .
41003010	Ka ge a be a fodiša batho ba bantši , bohle ba ba bego ba babja ba ile ba mmokanela gore ba mo kgwathe .
41003011	Le batho ba ba tsenwego ke meoya ye mebe ge ba mmona ba be ba itahlela fase pele ga gagwe , ba goa ba re : “ Ke wena Morwa wa Modimo ! ”
41003012	Jesu a ba kgala kudu gore ba se mo tsebagatše .
41003013	Jesu a rotogela thabeng , a bitša ba a ikgethetšego bona , mme ba tla go yena .
41003014	A bea ba lesome le metšo ye mebedi baapostola gore ba be le yena , le gore a tle a ba rome go yo bega Taba ye Botse ya Modimo ,
41003015	le gore ba be le maatla a go leleka bademone .
41003016	Ba lesome le metšo ye mebedi ba a ba beilego baapostola šeba : Simone yo a reilwego la Petrose ,
41003017	le Jakobose , morwa wa Sebediose , le Johanese , ngwanabo , bao Jesu a ba reilego leina la Boanergese , ke go re “ Boramodumo ” ,
41003018	le Andrease , le Filipi , le Bartolomeose , le Mateu , le Thomase , le Jakobose , morwa wa Alfeose , le Thadeose , le Simone , Mollelatokologo ,
41003019	le Judase Iskariote , yola wa go mo eka .
41003020	Jesu a boela gae , mme lešaba le legolo la tla la kgobokana gape mo yena le barutiwa ba gagwe ba ilego ba ba ba se hwetše nako ya go ja .
41003021	Ba gabo ge ba ekwa tšeo , ba tšwa go yo mo swara , gobane batho ba be ba re o hlakane hlogo .
41003022	Boramangwalo ba bangwe ba go tšwa Jerusalema ba re : “ O na le Beeltsebulo ! ” Ba re : “ O leleka bademone ka yena mmuši yoo wa bona ! ”
41003023	Jesu a ba bitša , a bolela le bona ka diswantšho a re : “ Na kgane Sathane a ka kgona go leleka Sathane ?
41003024	Mmušo ge o ka ikarola dihlopha tše di lwago seng sa tšona , o ka se kgone go tia .
41003025	Le lapa ge le ka ikarola diripa tše di lwago , le ka se kgone go tia .
41003026	Le yena Sathane ge a ka itsogela maatla a ikarola dihlopha , a ka se kgone go tia , e tla napa ya ba bofelo bja gagwe .
41003027	“ Ga go motho yo a ka kgonago go tsena ka ngwakong wa monna wa senatla a thopa thoto ya gagwe a se a mo tlema pele , a kgona a mo thopela .
41003028	“ Ruri , ke le botša gore batho ba tla lebalelwa dibe tša bona ka moka le tšohle tše ba ka nyefolago Modimo ka tšona .
41003029	Eupša yo a ka nyefolago Moya wo Mokgethwa a ka se tsoge a lebaletšwe , o tla be a obile molato wo o sa felego . ”
41003030	Jesu a realo ka ge batho ba be ba re o na le moya wo mobe .
41003031	MmagoJesu le banababo ba fihla . Ba ema ka ntle , mme ba roma motho go yo ba biletša yena .
41003032	O be a dikaneditšwe ke lešaba , gomme lona la re go yena : “ Mmago le bomorwarrago ba ka kua ntle , ba a go nyaka . ”
41003033	Jesu a ba fetola a re : “ Mma le bomorwarre ke bomang ? ”
41003034	Bao ba bego ba mo dikaneditše a ba gadima , a re go bona : “ Mma le bomorwarre šeba ,
41003035	gobane yo a dirago thato ya Modimo ke yena morwarre , ke yena kgaetšedi ya ka , ke yena mma . ”
41004001	Jesu a thoma go ruta batho gape a le lebopong la letsha la Galilea . A kgobokanelwa ke lešaba le legolo kudu mo a ilego a ba a namela leselawatle , a dula ka go lona le le ka letsheng , lešaba lona le eme lebopong .
41004002	A ba ruta ditaba tše dintši ka diswantšho a re go bona :
41004003	“ Theeletšang ! Monna yo mongwe o kile a tšwa a yo bjala peu .
41004004	Ya re ge a dutše a e gaša , ye nngwe ya wela tseleng , gomme dinonyana tša tla tša e ja .
41004005	Ye nngwe ya wela lekgwareng mo go bego go se na mobu wo montši . Ya mela ka pela ka gobane mobu o be o sa iše fase .
41004006	Ge letšatši le hlabile la tšhuma dimelana tšela , gomme tša pona ka ge medu ya tšona e se ya tsenelela fase .
41004007	Ye nngwe ya wela mehlašaneng ya meetlwa , gomme ge mehlašana e gola ya kgama dimelana tšela , mme tša se enywe .
41004008	Ye nngwe yona ya wela mobung wo mobotse gomme ya mela ya gola , mabele a gona a tswala : a mangwe a tšwa dithoro tše masome a mararo , a mangwe tše masome a a selelago , a mangwe tše lekgolo . ”
41004009	Jesu a fetša ka go re : “ Yo a nago le tsebe a a kwe ! ”
41004010	Ya re ge ba le noši , ba bangwe ba ba bego ba mo latela gotee le barutiwa ba gagwe ba lesome le metšo ye mebedi ba mo kgopela gore a ba hlalošetše diswantšho tšela a ba boditšego tšona .
41004011	Jesu a ba fetola a re : “ Lena le utolletšwe sephiri sa mmušo wa Modimo , eupša ba bangwe ba rutwa dilo tšohle tša wona ka diswantšho ,
41004012	gore “ ‘ go lebelela ba lebelele , fela ba se bone , go kwa ba kwe , fela ba se kwešiše selo , gore ba tle ba se sokologe , mme ba lebalelwa dibe tša bona . ’ ”
41004013	Jesu a re go bona : “ Ge le sa kwešiše seswantšho se , tše dingwe ka moka tšona le tla di kwešiša bjang ?
41004014	Mobjadi o gaša lentšu la Modimo .
41004015	Ba bangwe ba bjalo ka peu ya go wela tseleng ; ba re go kwa molaetša wo o bjetšwego ka dipelong tša bona , Sathane a nape a ba amoge wona .
41004016	Ba bangwe ba bjalo ka peu ya go wela lekgwareng . Ke bao e rego ge ba kwele molaetša wo ba akgofe ba o amogele ka lethabo .
41004017	Eupša wa se dule sebaka ka dipelong tša bona ; e be ba lebakanyana fela . Fela ge go tsoga ditlaišo goba go hlomarwa ka baka la molaetša wo , ba akgofe ba kgeloge .
41004018	Ba bangwe ba bjalo ka peu yela ya go wela mehlašaneng ya meetlwa . Ke ba ba rego go kwa molaetša wo ,
41004019	go balabala ka tša bophelo le go goketšwa ke mahumo le dikganyogo tša dilo tše dingwe di tsene di khupetše molaetša wo mme o se ba tšwele mohola .
41004020	Ba bangwe bona ba bjalo ka peu ye e wetšego mobung wo mobotse . Bona ke ba ba rego go kwa molaetša wo ba o amogele , mme ba atlege bjalo ka dimelana tša peu tše di tšwago dienywa : tše dingwe di tšwe tše masome a mararo , tše dingwe tše masome a a selelago , tše dingwe tše lekgolo . ”
41004021	Jesu a re go bona : “ Kgane lebone le re go thumašwa le khurumelwe ka seroto goba le bewe ka fase ga malao , ga ke re le bewa sehlomong sa lona ?
41004022	Ga go na sephiri se se ka se kego sa tsebja , le gona ga go na selo se se utilwego se se ka se kego sa utollwa .
41004023	Yo a nago le tsebe ya go kwa , a a kwe ! ”
41004024	A tšwela pele a re : “ Le ele hloko se le se kwago . Mokgwa wo le swarago ba bangwe ka wona , le lena le tla swarwa ka wona — ebile lena le tla okeletšwa .
41004025	Yo a nago le sa gagwe o tla okeletšwa , mme yo a se nago le sa gagwe , le se a rego ke naso o tla se amogwa . ”
41004026	Jesu a tšwela pele a re : “ Mmušo wa Modimo o ka swantšhwa ka motho yo a gašago peu ka tšhemong ya gagwe .
41004027	Bošego le mosegare , ge a robetše goba a phafogile , peu yona e a mela ya ba ya gola yena a sa tsebe gore bjang .
41004028	Gobane mobu o mediša peu ka bowona ; go thoma lekgaba , ya ba seako , mme seako sa tlala mabele .
41004029	Ge mabele a budule a ripša ka sekela ge go fihlile lebaka la puno . ”
41004030	Jesu a re : “ Na mmušo wa Modimo re ka o swantšha ka eng ? Re ka o bapiša le eng ?
41004031	O bjalo ka thorwana ya peu ya lehloko , yona e fetwago ke dipeu ka moka , mme ya bjalwa mobung .
41004032	Ge e seno mela , e a gola mme ya feta dimela ka moka , ya ba le makala a matelele ao dinonyana di kgonago go agela dihlaga tša tšona go ona . ”
41004033	Jesu a ba begela molaetša wa Modimo ka diswantšho tše dintši tše dibjalo , go ya ka mo ba bego ba kgona go kwešiša ka gona .
41004034	O be a sa ke a bolela le bona ka ntle ga go ba swantšhetša , eupša ge a be a na le barutiwa ba gagwe fela , o be a ba hlalošetša tšona ka moka .
41004035	Mantšiboa a letšatši leo Jesu a re go barutiwa ba gagwe : “ A re seleleng ka mošola . ”
41004036	Ba laelana le lešaba , ba tloga le Jesu ka leselawatle le a bego a le nametše , maselawatle a mangwe a mo felegetša .
41004037	Gateetee gwa tsoga ledimo le legolo mo maphoto a lewatle a ilego a ba a šwahlela ka leselawatleng , leselawatle la ba la nyaka go tlala meetse .
41004038	Yena o be a le kua morago ka leselawatleng a ithobaletše , a sametše mosamelo . Ba mo tsoša , ba re go yena : “ Moruti ! Na kgane ga o na taba le rena ge re ehwa ? ”
41004039	Jesu a emelela , a kgalema ledimo , mme a re go letsha : “ Homola , o re tuu ! ” Ledimo la napa la homola , gwa re tuu !
41004040	Jesu a botšiša barutiwa ba gagwe a re : “ Le reng le tšhogile ka tsela ye ? Le reng le hloka tumelo ? ”
41004041	Ba be ba tšhogile kudu , gomme ba botšišana ba re : “ Etse ke motho mang yo wa go theeletšwa le ke ledimo le maphoto a letsha ? ”
41005001	Jesu le barutiwa ba gagwe ba fihla ka mošola wa letsha la Galilea , nageng ya Bagerasa .
41005002	Ge Jesu a seno tšwa ka leselawatleng , a gahlana le monna yo mongwe yo a nago le moya wo mobe a etšwa mabitleng ,
41005003	moo a bego a dula gona . O be a se sa kgona go tlengwa ke motho ešita le ka diketane .
41005004	Ke gantši mo a ilego a tlengwa maoto le diatla ka diketane , eupša nako le nako a kgaola diketane tšeo tša diatla le tša maoto , mme go se motho yo a mo kgonago .
41005005	Bošego le mosegare o be a dula a le mabitleng le dithabeng , a goa a bile a ikgobatša ka maswika .
41005006	E rile ge a bona Jesu a sa le kgojana , a mo kitimela , a fihla a mo khunamela ,
41005007	a goeletša kudu a re : “ Na o nyakang mo go nna , wena Jesu , Morwa wa Modimo Yogodimodimo ? Ka Modimo ke a go rapela , o se ke wa ntlhokofatša . ”
41005008	O ile a realo ka baka la ge Jesu a be a rile : “ Etšwa go motho yo , wena moya wo mobe ! ”
41005009	Jesu a mmotšiša a re : “ Ke wena mang ? ” Yena a mo fetola a re : “ Ke nna ‘ Lekoko ’ , ka gobane re ba bantši ! ”
41005010	Gomme a rapela Jesu gagolo gore a se ke a raka meoya yeo ye mebe nageng yeo .
41005011	Mola kgauswinyana go be go na le mohlape wo mogolo wa dikolobe o fula motheogeng wa thaba .
41005012	Meoya yeo ye mebe ya kgopela Jesu ya re : “ Re dumelele go ya mola dikolobeng tšela gore re di tsene . ”
41005013	Jesu a e dumelela , gomme ya tšwa go monna yola ya yo tsena dikolobe tšela . Gomme mohlape ka moka wa dikolobe tše e ka bago tše dikete tše pedi wa thetheoga motheogeng wa wela ka letsheng wa betwa .
41005014	Badiši ba tšona ba tšhaba ba yo tsebiša batho ba ba lego motseng le ba ba lego mašemong . Batho ba ya go bona se se diregilego .
41005015	Ge ba fihla go Jesu ba bona motho yola a bego a tsenwe ke bademone . O be a dutše , a apere , le tlhaologanyo ya gagwe e boetše sekeng , mme ba boifa .
41005016	Ba ba di bonego ba yo anegela ba bangwe se se hlagetšego monna yola wa bademone , le se se hlagetšego dikolobe .
41005017	Ba kgopela Jesu gore a tšwe ka nageng ya bona .
41005018	E rile ge Jesu a tsena ka leselawatleng , monna yola a bego a tsenwe ke bademone a mo kgopela gore a sepele le yena .
41005019	Jesu a se ke a mo dumelela , fela a mo laela a re : “ Boela gae go ba geno , o ba botše tše dikgolo tše Morena a go diretšego tšona tše , le ka mo a go šoketšego ka gona . ”
41005020	Monna yola a napa a tloga a ya seleteng sa Metse ye Lesome , a thoma go bega tše Jesu a mo diretšego tšona , gomme batho ka moka ba tlabega .
41005021	E rile ge Jesu a seletše gape ka mošola wa letsha ka leselawatle , lešaba le legolo la mo kgobokanela a le lebopong la letsha .
41005022	Gwa tla le mookamedi yo mongwe wa sinagoge yo leina la gagwe e bego e le Jairose . Yena ge a bona Jesu , a itahlela fase maotong a gagwe ,
41005023	a mo kgopela a hlokofetše a re : “ Morwedi wa ka o a hwa ; nke o tle o mmee diatla gore a fole mme a phele ! ”
41005024	Jesu a ya naye , lešaba le legolo le mo latela ebile le mo pitlaganya .
41005025	Gona moo go be go na le mosadi yo mongwe yo a bego a feditše mengwaga ye lesome le metšo ye mebedi a bolawa ke bolwetši bja ngope .
41005026	O be a ile a tlaišwa kudu ke dikalafo tša dingaka tše dintši . A loba tšohle tše a bego a na le tšona , eupša bolwetši bja fela bo gola .
41005027	O be a šetše a kwele ka ga Jesu , mme a tla ka morago ga gagwe gare ga lešaba , a kgwatha seaparo sa gagwe ,
41005028	a rile ka pelong : “ Ge nka kgwatha le ge e le diaparo tša gagwe , ke tla fola . ”
41005029	Gateetee a fola ngope yela gomme a ikwa mo mmeleng gore o fodile .
41005030	Jesu a kwa le semeetseng gore mo go yena go tšwile maatla , gomme a retologa a le gare ga lešaba , a botšiša a re : “ Ke mang yo a kgwathilego diaparo tša ka ? ”
41005031	Barutiwa ba gagwe ba mo fetola ba re : “ O ka re o bona ka moo lešaba le go pitlaganyago ka gona wa be o sa botšiša o re ke mang yo a nkgwathilego ? ”
41005032	Jesu a ba gadima go bona yo a mo kgwathilego .
41005033	Mosadi yola , ka ge a be a tseba se se diregilego mo go yena , a tla a thothomela a tšhogile , a itahlela fase pele ga gagwe , a mmotša tšohle ka bolwetši bja gagwe le ka mo a fodilego ka gona .
41005034	Jesu a re go yena : “ Morwedi wa ka , tumelo ya gago e go fodišitše ; sepela gabotse mme e be gona ge o fodile . ”
41005035	Ya re Jesu a sa bolela , gwa fihla baromiwa ba go tšwa ga Jairose , ba re go yena : “ Morwedi wa gago ga a sa phela , bjale Moruti o sa mo tshwenyetšang ? ”
41005036	Jesu a hlokomologa se ba se bolelago , gomme a re go Jairose : “ Se tšhoge , sa gago a e be go dumela . ”
41005037	Gomme a se dumelele motho go ya le yena , ge e se Petrose le Jakobose le Johanese , ngwanaboJakobose .
41005038	Ba fihla ga Jairose mo Jesu a ilego a bona batho ba gakanegile , ba lla ba golola gagolo .
41005039	Gomme a tsena , a re go bona : “ Le reng le gakenegile le lla ? Ngwana yo ga se a hwa , o ithobaletše . ”
41005040	Bona ba mo sega . Yena a ba ntšhetša ntle bohle . A bitša tatagongwana le mmagwe le barutiwa bale ba gagwe ba bararo , mme a tsena ka mo ngwana a letšego ka gona .
41005041	A mo swara ka seatla , a re go yena : “ Talita kum ! ” Ke go re : “ Mosetsana , ke re go wena , tsoga ! ”
41005042	Ka bjako mosetsana yola a tsoga , a sepelasepela . O be a na le mengwaga ye lesome le metšo ye mebedi . Batho ba tlabega kudu .
41005043	Gomme Jesu a ba laya tsebegokwa gore ba se di botše motho , a laela le gore mosetsana yoo a fiwe dijo .
41006001	Jesu a tloga moo a ya motseng wa gabo , mme barutiwa ba gagwe ba mo latela .
41006002	Ka letšatši la Sabatha a thoma go ruta ka sinagogeng , gomme batho ba bantši ba ba mo kwago ba tlabega , ba botšišana ba re : “ Ditaba tše o di tšere kae ? Ke bohlale mang bjo a bo filwego bjo ? Mehlolo yona o e kgona bjang ?
41006003	Kgane ga se mmetli yola e lego morwa wa Maria , ngwanaboJakobose le Josese le Judase le Simone ? Ga ke re le dikgaetšedi tša gagwe di dula le rena ? ” Gomme a ba kgopiša .
41006004	Yena a re go bona : “ Moprofeta o hlompšha gohle , ge e se ga gabo le melokong ya gabo le lapeng labo . ”
41006005	O ile a se kgone go dira mehlolo felo fao , ge e se go fodiša balwetši ba se ba kae ka go ba bea diatla .
41006006	A tlabja ke go se dumele ga bona . Jesu a šika le metse ya tikologo ya Nasaretha a tšama a ruta batho .
41006007	A bitša barutiwa ba gagwe ba lesome le metšo ye mebedi , a ba roma ka babedi ka babedi , mme a ba fa maatla a go leleka meoya ye mebe bathong .
41006008	A ba laela a re ba se ke ba tloga le selo , ge e se lehlotlo ; a re ba se ke ba tšea mefago , goba mokotla wa mokgopedi , goba tšhelete ka dikhwama tša bona .
41006009	A re ba rwale dieta , eupša seaparo sa bobedi ba se ke ba se tšea .
41006010	A ba laya a re : “ Ge le fihla motseng wo mongwe mme la amogelwa ka lapeng le lengwe , le dule go lona go fihlela ge le tloga motseng woo .
41006011	Ge le ka re le fihla felo batho ba gona ba se le amogele goba ba se le theeletše , le tloge moo le hlohlora marole dinaong tša lena , e be go ba lemoša gore ba tla otlwa ke Modimo . ”
41006012	Ba ile ba tloga ba tšama ba begela batho gore ba sokologe .
41006013	Ba leleka bademone ba bantši bathong , ba tlotša balwetši ba bantši ka makhura a mohlware , ba ba fodiša .
41006014	Kgoši Heroda a kwa ka ga Jesu , ka gobane mo gohle batho ba be ba bolela ka yena . Ba bangwe ba be ba re : “ Ke Johanese Mokolobetši o tsogile bahung , ke ka baka leo a nago le maatla a go dira mehlolo . ”
41006015	Ba bangwe ba re : “ Ke Eliya . ” Ba bangwe ba re : “ Ke moprofeta go etša baprofeta bale ba kgale . ”
41006016	Heroda ge a di kwa a re : “ Ke Johanese Mokolobetši yola ke mo kgaotšego hlogo , o tsogile bahung . ”
41006017	Gape yo ke Heroda yola wa go laela gore Johanese a swarwe . Ba ile ba mo tlema mme ba mo iša kgolegong ka ge Heroda a be a tšere Herodiase , mosadi wa Filipi , ngwanabo .
41006018	Johanese Mokolobetši o ile a sola Heroda a re : “ Ga se wa dumelelwa go tšea mosadi wa ngwaneno . ”
41006019	Herodiase o be a swere Johanese ka pelo a bile a rata go mmolaya , eupša a palelwa ,
41006020	ka gobane Heroda o be a boifa Johanese ka ge a be a lemogile gore ke monna wa go loka yo mokgethwa , ka gona a mo šireletša . O be a rata go fela a mo theeletša , le ge ka mehla a be a kgopišwa ke dipolelo tša gagwe .
41006021	Ka tšatši le lengwe Herodiase a hwetša sebaka . E be e le ka tšatši la matswalo a Kgoši Heroda , mme yena a diretše bahlankedi ba bagolo ba mmušo , le balaodi ba madira , le bagolo ba naga ya Galilea monyanya .
41006022	Gwa tsena morwedi wa Herodiase , mme a bina , a kgahla Heroda le baeng ba gagwe . Ka gona kgoši a re go yena : “ Nkgopele se o se ratago , ke tla go fa sona . ”
41006023	A mo enela leboelela a re : “ Se o ka nkgopelago sona ke tla go fa , le ge e ka ba go go arolela naga ya ka ka bogare . ”
41006024	Ka gona mosetsana a tšwa a yo botšiša mmagwe a re : “ Ke kgopele eng ? ” Mmagwe a re : “ Hlogo ya Johanese Mokolobetši . ”
41006025	Mosetsana a kitima a boela go kgoši , a fihla a mo kgopela a re : “ Ke rata gore o mphe hlogo ya Johanese Mokolobetši ka sebjana gonabjale ! ”
41006026	Kgoši a nyama kudu , eupša ka baka la ge a be a enne pele ga baeng , a se rate go gana .
41006027	A napa a roma moleti wa gagwe yo mongwe a mo laela gore a yo tšea hlogo ya Johanese . Moleti yola a yo kgaola Johanese hlogo ka kgolegong .
41006028	A e tliša ka sebjana a e fa mosetsana , mme mosetsana a e fa mmagwe .
41006029	E rile ge barutiwa ba Johanese ba di kwa , ba tla ba rwala setopo sa gagwe , ba yo se boloka ka lebitleng .
41006030	Baapostola ba boela go Jesu , ba mo anegela tšohle tše ba di dirilego le tše ba di rutilego batho .
41006031	Ka ge batho ka bontši ba be ba etla go yena ba bangwe ba tloga , yena le barutiwa ba gagwe ba ile ba hloka le nako ya go ja . Ka gona a re go bona : “ A re yeng mo gongwe mo re ka bago noši , gore le kgone go khutša gannyane . ”
41006032	Ke moka ba tloga ka leselawatle , ba ya felo mo gongwe mo go se nago motho .
41006033	Fela batho ba ba bona ge ba tloga , le gona ba bantši ba tseba gore ba ya kae ; ka gona ba tloga metseng ka moka ba sepela ka go itlhaganela , mme ba fihla lefelong leo pele ga ge Jesu le barutiwa ba gagwe ba fihla .
41006034	Jesu ge a etšwa ka leselawatleng a bona lešaba leo le legolo , mme a le šokela gobane le be le le bjalo ka dinku tše di se nago modiša ; mme a thoma go ba begela ditaba tše dintši tša mmušo wa Modimo .
41006035	E rile ge letšatši le šetše le thapame , barutiwa ba gagwe ba tla go yena ba re : “ Letšatši le šetše le thapame , le gona felo fa ke lešokeng .
41006036	Botša batho ba gore ba ye metsaneng le metseng ya kgauswi go ithekela tša go ja . ”
41006037	Jesu a ba fetola a re : “ Lena ba feng tša go ja . ” Bona ba mmotšiša ba re : “ A o ra gore re ye re reke dinkgwa tša dipapetlana tše makgolo a mabedi tša silibera gore re tle re ba fe ba je ? ”
41006038	Jesu a ba botšiša a re : “ Le na le dinkgwa tše kae ? Sepelang le yo lebelela gore le na le tše kae . ” Ge ba seno lebelela , ba tla go yena ba re : “ Dinkgwa ke tše tlhano , dihlapi ke tše pedi . ”
41006039	Jesu a laela barutiwa ba gagwe gore ba dudiše batho ka moka ka dihlopha bjanyeng bjo botala .
41006040	Batho ba dula fase ka dihlopha tša ba lekgolo le tša ba masome a mahlano .
41006041	Jesu a tšea dinkgwa tšela tše tlhano le dihlapi tšela tše pedi , a lebelela legodimong , a tumiša Modimo , a mo leboga . A ngwathaganya dinkgwa tšela , a di nea barutiwa ba gagwe gore ba di abele batho . Dihlapi tšela tše pedi le tšona a di arolela bohle .
41006042	Ka moka ba ja ba khora .
41006043	Barutiwa ba topa marathana a dinkgwa tšela le a dihlapi tšela ; gwa tlala diroto tše lesome le metšo ye mebedi .
41006044	Banna ba ba ilego ba ja e be e le ba dikete tše tlhano .
41006045	Jesu a kgareetša barutiwa ba gagwe gore ba tsene ka leselawatleng ba mo ete pele , ba ye motseng wa Betsaida , ka mošola wa letsha , ge yena a sa botša lešaba gore le boele magae .
41006046	E rile ge a seno laelana le bona a rotogela thabeng go yo rapela .
41006047	Mantšiboa ke ge leselawatle le šetše le le gare ga letsha , mme yena a le lebopong a nnoši .
41006048	A bona barutiwa ba gagwe ba le mathateng a go sepediša leselawatle , gobane ba be ba sepela ba lebane le phefo . Ge go esa a tla go bona a sepela godimo ga meetse . O be a nyaka go ba feta ,
41006049	eupša bona ba mmona a sepela godimo ga meetse , gomme ba nagana gore ke seriti , ba hlaba mokgoši .
41006050	Bohle ba tšhoga kudu ge ba mmona . Yena , ntle le go senya sebaka , a re go bona : “ Betang dipelo , ke nna ! Se boifeng ! ”
41006051	A tsena ka leselawatleng go bona , mme phefo ya napa ya homola . Barutiwa ba gagwe ba tlabega kudukudu ,
41006052	ka ge ba be ba se ba kwešiša gabotse mohlolo wola wa go khoriša banna ba dikete tše tlhano ; ba be ba sa kwešiše .
41006053	E rile ge ba tshelela ka mošola wa letsha ya ba ba fihla nageng ya Genesarete , moo ba ilego ba bofa leselawatle la bona lebopong .
41006054	Ge ba etšwa ka leselawatleng batho ba mo tseba ka pela .
41006055	Ba itlhaganela ba ya mo gohle nageng yeo , ba thoma go rwala balwetši ba robetše magogweng a bona , ba ba iša mo ba kwago gore o gona .
41006056	Mo gohle mo a tsenago gona , metsaneng le metseng le merakeng , batho ba be ba bea balwetši mapatlelong a motse mme ba mo rapela gore a ba dumelele go kgwatha le ge e ka ba morumo wa kobo ya gagwe ; gomme bohle ba ba o kgwathilego ba be ba fola .
41007001	Bafarisei ba bangwe gammogo le boramangwalo ba ba bego ba etšwa Jerusalema ba tla ba bokanela Jesu .
41007002	Ba bona barutiwa ba gagwe ba bangwe ba eja dijo ka diatla tše di sego tša hlweka , ke gore tše di sego tša hlapiwa ka mokgwa wa setlwaedi sa Bajuda .
41007003	Gape Bafarisei le Bajuda ka moka ga ba je ba se ba hlapa diatla ka mo go laetšwego , e le gona go latela thuto ya borakgolokhukhu ba bona ;
41007004	le ge ba boa lepatlelong la motse ga ba ke ba eja ba se ba hlapa . Ba phetha le ditlwaedi tše dingwe tše dintši tše ba di hweditšego go borakgolokhukhu ba bona , bjalo ka tša go hlatswa dinwelo , le dipitša , le dibjana tša mphiri , le ditulo .
41007005	Bafarisei le boramangwalo ba mmotšiša ba re : “ Barutiwa ba gago ba reng ba sa phethe setlwaedi sa borakgolokhukhu ba rena , ba eja ka diatla tše di sego tša hlweka ? ”
41007006	Jesu a ba fetola a re : “ Jo , kganthe Jesaya o porofetile gabotse ka lena , baikaketši tenang , mola a ngwala a re : “ ‘ Setšhaba se se ntheta ka molomo , mola dipelo tša bona di le kgole le nna .
41007007	Go nthapela ga bona ga go ba hole ka selo , ka gobane ba ruta batho melawana ye e beilwego ke bona mo nkego ke melao ye e beilwego ke nna . ’
41007008	“ Le tlogela molao wa Modimo , le phetha melao ya borakgolokhukhu ba lena . ”
41007009	Jesu a tšwela pele a re : “ Le kgonetše mathaithai a go phaela molao wa Modimo thoko , le gabile go phetha ditlwaedi tša borakgolokhukhu ba lena .
41007010	Gobane Moshe o rile : ‘ Hlompha tatago le mmago ’ ; a buša a re : ‘ Yo a ka rogago tatagwe goba mmagwe a bolawe thoo . ’
41007011	Eupša lena le re : ‘ Motho o dumeletšwe go botša tatagwe goba mmagwe a re : “ Se sengwe le se sengwe se ke bego ke swanetše go go hola ka sona ke Korbane ” ’ ( ke go re se abetšwe Modimo ) .
41007012	Ka go realo le mo dumeletše gore a se sa thuša tatagwe goba mmagwe ka selo .
41007013	Gomme ka go latela ditlwaedi tša lena le nyatša molao wa Modimo . Le dira le tše dingwe tše dintši tše dibjalo . ”
41007014	Ka morago Jesu a bitša lešaba gape , a re go lona : “ Ka moka ga lena ekwang le kwešišeng !
41007015	Se se ka tšhilafatšago motho ga se se se tsenago ka go yena se etšwa ka ntle , eupša ke se se yago ka ntle se etšwa ka go yena . ”
41007017	E rile ge a seno tloga lešabeng a ile gae , barutiwa ba gagwe ba mo kgopela gore a ba hlalošetše sela a bego a se bolela .
41007018	Yena a ba fetola a re : “ Kganthe le lena le swana le bona ka go se kwešiše ? A ga le lemoge gore ga go se se tsenago ka mothong se etšwa ka ntle se ka mo tšhilafatšago ?
41007019	Ka gobane ga se tsene ka pelong ya gagwe , eupša se tsena ka mpeng , mme se tle se tšwe e le mantle . ” A era gore dijo tšohle di loketše go lewa .
41007020	A tšwela pele a re : “ Tše di tšwago ka go motho ke tšona tše di mo tšhilafatšago .
41007021	Gobane ka gare , ka pelong ya motho , ke mo go tšwago dikgopolo tše mpe , e lego tša bohlola , le tša bohodu , le tša polao ,
41007022	le tša bohlotlolo , le tša megabaru , le tša ditiro tše dingwe tše mpe le bomenetša , le ditumo tše mpe basading , le lehufa , le lesebo , le boikgogomošo , le bošilo .
41007023	Tše mpe tše ka moka di tšwa ka pelong ya motho mme tša mo tšhilafatša . ”
41007024	Jesu a tloga moo a ya tikologong ya motse wa Tirose . A fihla a tsena ka lapeng le lengwe mme a se rate gore batho ba tsebe gore o moo , eupša a šitwa go ikuta .
41007025	Mosadi yo mongwe yo morwetšana wa gagwe a bego a tsenwe ke moya wo mobe a kwa ka ga Jesu , mme a akgofa a tla a itahlela fase maotong a gagwe .
41007026	E be e le moditšhaba , a belegetšwe seleteng sa Fenikia , nageng ya Siria . A kgopela Jesu gore a leleke modemone morweding wa gagwe .
41007027	Jesu a mo fetola a re : “ A go je bana pele , gobane ga se gwa loka go tšea dijo tša bana wa di lahlela dimpša . ”
41007028	Mosadi yoo a mo fetola a re : “ Gona go bjalo , Morena . Fela le tšona dimpša di ja marathana a dijo tšeo tša bana . ”
41007029	Jesu a mo fetola a re : “ Ka ge o nkarabile gabotse , ipoelele gae , gobane modemone o šetše a tšwile morweding wa gago . ”
41007030	A boela gae , a hwetša morwedi wa gagwe a robetše malaong , modemone a šetše a mo tlogetše .
41007031	Ke moka Jesu a tloga tikologong ya Tirose , a feta ka motseng wa Sidone , a ya letsheng la Galilea , a putla naga ya Metse ye Lesome .
41007032	Ba tliša setholo sa go koakoa go yena , mme ba mo rapela gore a mmee diatla .
41007033	Jesu a mo tloša gare ga batho , a ya naye ka thoko , a mo tsenya menwana ka ditsebeng , a tshwela mare menwaneng mme a mo kgwatha leleme .
41007034	A lebelela legodimong , a ehuga , a re go yena : “ Efatha , ” ke go re : “ Thibologa ! ”
41007035	Ka bjako a thibologa ditsebe , a rarologa le leleme , mme a kgona go bolela gabotse .
41007036	Jesu a ba laela a re ba se ke ba botša motho ; fela go ba iletša ga gagwe ya ba gona go ba gakatša gore ba phatlalatše taba yeo .
41007037	Ba ba e kwago ba kgotsa kudu ba re : “ Mmalo , tšohle tše a di dirago ga se ka go loka : o kgontšha le ditholo go kwa , le dimumu go bolela ! ”
41008001	Mehleng ya ge Jesu a le seleteng sela sa Metse ye Lesome lešaba le lengwe le legolo le ile la tla la kgobokana . Ge ba se na se ba ka se jago , Jesu a bitša barutiwa ba gagwe a re go bona :
41008002	“ Lešaba le ke le kwela bohloko , gobane e šetše e le matšatši a mararo ba na le nna , mme bjale ga ba sa na dijo .
41008003	Ge nka ba gomišetša magaeng a bona ba swerwe ke tlala ba tla šarelwa tseleng , gobane ba bangwe ba bona ba tšwa kgole . ”
41008004	Barutiwa ba gagwe ba mo fetola ba re : “ Dijo tša go khoriša lešaba le motho a ka di hwetša kae mo lešokeng ? ”
41008005	Jesu a ba botšiša a re : “ Le na le dinkgwa tše kae ? ” Bona ba re : “ Ke tše di šupago . ”
41008006	A laela lešaba gore le dule fase ; a tšea dinkgwa tšela tše di šupago , a leboga Modimo , a di ngwathaganya , a di fa barutiwa ba gagwe gore ba di abele batho , mme ba di aba .
41008007	Ba be ba bile ba na le dihlatswana di se kae . Ge a seno di šegofatša , a laela barutiwa ba gagwe gore le tšona ba di abe .
41008008	Batho ba ja ba khora ; barutiwa ba topa marathana a a šetšego , mme a tlala diroto tše di šupago .
41008009	Batho ba ba llego e be e ka ba ba dikete tše nne . Ya ba gona Jesu a ba gomišetšago magaeng a bona .
41008010	Yena a akgofa a tsena ka leselawatleng le barutiwa ba gagwe , a ya nageng ya Dalmanuta .
41008011	Bafarisei ba bangwe ba tla ba phegišana le yena ba mo leka ; ba re a ba bontšhe mohlolo wa go laetša gore ka nnete o romilwe ke Modimo .
41008012	Jesu a ehuga a re : “ Moloko wo o nyakelang mohlolo ? Ruri , ke le botša gore o ka se bontšhwe mohlolo . ”
41008013	A ba tlogela , a boela ka leselawatleng , a selela ka mošola wa letsha .
41008014	Barutiwa ba be ba lebetše go tšea mphago wo o lekanego wa dinkgwa ge ba tloga , mme ba swere senkgwa se tee fela ka leselawatleng .
41008015	Jesu a ba laya a re : “ Le itote , le hlokomele komelo ya Bafarisei le ya Heroda . ”
41008016	Ba thoma go botšana ba re : “ Etse o realo ka gobane re se na dinkgwa . ”
41008017	Jesu , ka go tseba se ba se bolelago , a ba botšiša a re : “ Le reng le bolela ka go se be le dinkgwa ga lena ? Na ga sešo la kwešiša goba la hlaologanya ? Kgane le mašilo ?
41008018	A ga le bone le ge le na le mahlo bjale ? A ga le kwe le ge le na le ditsebe ? Kgane ga le sa gopola
41008019	tša mohla wola ke ngwathaganyetša ba dikete tše tlhano dinkgwa tše tlhano ? Le ile la tlatša diroto tše kae ka marathana a go šala ? ” Ba mo fetola ba re : “ Tše lesome le metšo ye mebedi . ”
41008020	“ Mohla wola ke ngwathaganyetša ba dikete tše nne dinkgwa tše di šupago , gona le ile la tlatša diroto tše kae ka marathana a go šala ? ” Ba mo fetola ba re : “ Tše di šupago . ”
41008021	A ba botšiša a re : “ Bjale le reng le sa kwešiše ? ”
41008022	Ba re go fihla Betsaida batho ba bangwe ba tliša monna wa sefofu go yena , ba mo kgopela gore a mo kgwathe .
41008023	Jesu a mo swara ka seatla , a mo ntšhetša ka ntle ga motse , a mo tshwela ka mare ka mahlong , a mmea diatla , a mmotšiša a re : “ A o a bona ? ”
41008024	Monna yola a lebelela a re : “ Ee , ke bona batho nke ke dihlare di sepela . ”
41008025	Jesu a buša a mmea diatla , fela bjale ya ba mo mahlong , gomme sefofu ge se lebeledišiša , sa bona se foletše ruri se bona gabotse .
41008026	Jesu a re a boele gae , a mo laya a re : “ O se ke wa boela motseng . ”
41008027	Jesu a tloga le barutiwa ba gagwe , ba ya metsaneng ya kgauswi le Kesarea-Filipi . Mo tseleng a ba botšiša a re : “ Na batho ba re ke nna mang ? ”
41008028	Ba mo fetola ba re : “ Ba bangwe ba re o Johanese Mokolobetši , bangwe ba re o Eliya , mola bangwe ba re o yo mongwe wa baprofeta . ”
41008029	A ba botšiša a re : “ Lena le re ke nna mang ? ” Gwa fetola Petrose a re : “ Ke wena Mesia ! ”
41008030	Jesu a ba laya a re : “ Le se ke la botša motho ka nna . ”
41008031	Jesu a thoma go hlalošetša barutiwa ba gagwe gore Morwamotho o swanetše go tlaišwa kudu le go lahlwa ke bagolo ba setšhaba , le baprista ba bagolo , le boramangwalo , le go bolawa , eupša ka tšatši la boraro a tsoga bahung .
41008032	Taba ye ge a e bolela o be a sa potapote . Gomme Petrose a mmiletša thoko , a mo kgala .
41008033	Jesu a retologa , a lebelela barutiwa ba gagwe , a kgalema Petrose a re : “ Tloga ka morago ga ka , Sathane , ka gobane ga o nagane tša Modimo , o nagana tša batho ! ”
41008034	Ke moka Jesu a bitša lešaba le barutiwa ba gagwe a re go bona : “ Ge motho a rata go ba molatedi wa ka , a ikone , a ikemišetše go tlaišwa bjalo ka nna , mme a ntatele .
41008035	Gobane yo a ipabalelago o tla lahlega , eupša yo a itatolago ka baka la ka le ka baka la Taba ye Botse ya mmušo wa Modimo , o tla phelela sa ruri .
41008036	Etse motho go tla mo holang go rua lefase lohle , eupša a loba sebaka sa go hwetša bophelo bjo bo sa felego ?
41008037	Goba ke eng se motho a ka rekago bophelo bjo bo sa felego ka sona ?
41008038	Ge motho a se na sebete sa go bolela gore ke morutiwa wa ka , goba a sa begele moloko wo mobe wo wa go se botegele Modimo tše ke di rutago batho , gona Morwamotho le yena a ka se be le sebete sa go bolela gore motho yoo ke morutiwa wa gagwe , mohla a etla ka letago la Tatagwe le barongwa ba bakgethwa . ”
41009001	Jesu a tšwela pele a re : “ Ruri , ke le botša gore go na le ba bangwe mo ba ba ka se kego ba hwa ba sešo ba bona Modimo a etla ka letago . ”
41009002	Ka morago ga matšatši a a selelago Jesu a tloga le Petrose le Jakobose le Johanese , a ba iša thabeng ye telele , mme fao ba ba noši ; a fetoga sebopego pele ga bona .
41009003	Diaparo tša gagwe tša taga bošweu bja go re pšoo ! Tša re twaa ka mo go bego go se mohlatswi yo a ka di šweufatšago ka gona mo lefaseng .
41009004	Barutiwa bao ba bararo ba bona Eliya le Moshe ba bolela le Jesu .
41009005	Petrose a re go Jesu : “ Moruti , ke mo gobotse bjang ge re le fa ! A re hlomeng mešaša ye meraro , wo mongwe e be wa gago , mongwe e be wa Moshe , mongwe e be wa Eliya . ”
41009006	Gape o be a sa tsebe se a se bolelago , ka ge ba be ba tšhogile kudu .
41009007	Gwa tla leru la ba pipetša , mme gwa kwagala lentšu le etšwa lerung leo le re : “ Yo ke yena Morwa wa ka yo ke mo ratago ; le mo theeletšeng ! ”
41009008	Ba lealea eupša ba se bone motho , ba bona fela Jesu a šetše le bona .
41009009	Ge ba theoga thabeng Jesu a ba laya a re ba se ke ba botša motho tše ba di bonego , go fihlela ge Morwamotho a tsogile bahung .
41009010	Taelo ye ba ile ba e phetha , eupša ba fela ba botšišana ba re : “ Go ‘ tsoga bahung ’ mo ke go reng ? ”
41009011	Ba botšiša Jesu ba re : “ Ke ka baka lang boramangwalo ba re pele go swanetše go tla Eliya ? ”
41009012	Yena a ba fetola a re : “ Ke nnete , pele go tla tla Eliya gore a bušetše dilo sekeng sa tšona . Eupša ke ka baka lang Mangwalo a Makgethwa ona a re Morwamotho o tla tlaišwa kudu a ba a lahlwa ?
41009013	Fela ke le botša gore Eliya yena o šetše a ile a tla , gomme ba dira ka yena se ba se ratago , bjalo ka ge Mangwalo a Makgethwa a bolela ka yena . ”
41009014	Ge ba fihla go barutiwa ba bangwe , ba bona lešaba le legolo le ba dikaneditše , le boramangwalo ba phegišana le bona .
41009015	Ge lešaba leo le bona Jesu a fihla le sa nagane , la tlabega , mme ba mo kitimela ba yo mo dumediša .
41009016	Jesu a botšiša barutiwa ba gagwe a re : “ Le phegišana le bona ka eng ? ”
41009017	A fetolwa ke monna yo mongwe yo a bego a le gare ga lešaba a re : “ Moruti , ke tlišitše morwa wa ka go wena , gobane o tsenwe ke moya wo mobe mme o mo dirile semumu .
41009018	Mo o mo swarago gona o a mo utlautla , wa mo akga , wa mo dira gore a tsikitlanye meno , a be a omelele . Ke ile ka kgopela barutiwa ba gago gore ba o ntšhe , fela ba palelwa . ”
41009019	Jesu a mo fetola a re : “ Aowii , lena moloko wa go hloka tumelo ! Ke se le felele pelo go fihlela neng ? Ke le kgotlelele go iša kae ? Mo tlišeng mo go nna . ”
41009020	Ba mo tliša go Jesu . Ge moya wola wo mobe o bona Jesu , wa akgofa wa akga mošemane , mme a wela fase a pshikologa , a etšwa mapshilo ka molomo .
41009021	Jesu a botšiša tatagwe a re : “ E šetše e le lebaka le lekaakang a le ka mokgwa wo ? ” Tatagwe a re : “ Ke go tloga bobjaneng bja gagwe .
41009022	Ke gantši moya wo mobe o mo lahlela ka mollong le ka meetseng , o nyaka go mmolaya . Ge o kgona , re šokele , o re thuše ! ”
41009023	Jesu a mo fetola a re : “ O re ‘ ge o kgona ’ ? Gape tšohle di a kgonega go yo a nago le tumelo . ”
41009024	Ka pelapela tatagongwana a goeletša a re : “ Tumelo yona ke nayo , eupša ga ya lekana . Nthuše , o nkokeletše yona . ”
41009025	Jesu ge a bona lešaba le mo phalalela , a kgalema moya wola wo mobe a re : “ Wena moya wa semumu wa setholo , ke go laela gore o tšwe go ngwana yo mme o se sa mo tsena ! ”
41009026	Moya wa goa , wa akgaakga ngwana kudu , wa napa wa tšwa , mme yena a ba bjalo ka ge nke o hwile , mo ba bantši ba ilego ba ba ba re ga a sa phela .
41009027	Jesu a mo swara ka seatla a mo emiša , mme a ema .
41009028	E rile ge Jesu a tsene ka ngwakong , barutiwa ba gagwe ba mmotšiša ka sephiring ba re : “ Ke ka baka lang rena re paletšwe ke go leleka moya wola ? ”
41009029	Jesu a ba fetola a re : “ Moya wa mohuta wo o ka se lelekwe ka selo , ge e se ka thapelo . ”
41009030	Ge Jesu le barutiwa ba gagwe ba tloga moo ba ile ba ralala le Galilea . O be a sa rate gore go tsebe motho mo a lego gona ,
41009031	ka gobane o be a sa botša barutiwa ba gagwe a re : “ Morwamotho o tla gafelwa diatleng tša batho , mme ba tla mmolaya . Eupša ka letšatši la boraro o tla tsoga bahung . ”
41009032	Ba ile ba se kwešiše taba ye , fela ba šia go mmotšiša .
41009033	Ba fihla motseng wa Kapernaume , mme ya re ge Jesu a le ka gae a ba botšiša a re : “ Le be le phegišana ka eng mo tseleng ? ”
41009034	Ba homola , ka gobane mo tseleng ba be ba tšere kgang ya go re yo mogolo ke ofe .
41009035	Jesu a dula fase , a bitša barutiwa ba gagwe ba lesome le metšo ye mebedi , mme a re go bona : “ Yo a ratago go ba yo mogolo , a itire yo monyenyane go bohle mme e be mohlanka wa bohle . ”
41009036	A tšea ngwana , a mmea gare ga bona , a mo gokara , a re go bona :
41009037	“ Yo a amogelago ngwana wa go etša yo ka ge e le se ke le laetšego sona , o amogela nna . Le yo a amogelago nna , ga a amogele nna fela , eupša o amogela le yo a nthomilego . ”
41009038	Johanese a re go Jesu : “ Moruti , re bone motho yo mongwe a leleka bademone ka go bolela leina la gago , mme ra mo iletša , ka ge e se wa rena . ”
41009039	Jesu a re : “ Le se ke la mo iletša , gobane ga go motho yo a ka rego go dira mohlolo ka go bolela leina la ka a kgona go nkgoboša .
41009040	Gobane yo a sa lwego le rena o ema le rena .
41009041	Yo a ka le fago sego sa meetse ka ge le le ba ka , ruri , ke le botša gore le gatee a ka se hlokišwe moputso . ”
41009042	“ Ge motho a ka kgeloša yo mongwe wa ba bannyane ba , go ka ba kaone ge a ka tlemelelwa lwala molaleng , mme a lahlelwa ka lewatleng .
41009043	Ge letsogo la gago le go diriša dibe o le ripe . Go kaone go tlo ya legodimong o se ne letsogo , go na le gore o be le matsogo ka mabedi , eupša o ye heleng , mollong wo o sa timego .
41009045	Le leoto la gago ge le go diriša dibe o le ripe . Go kaone go tlo ya legodimong o se ne leoto , go na le gore o be le maoto ka mabedi , fela o tle o lahlelwe ka heleng .
41009047	Le leihlo la gago ge le go diriša dibe o le gonye . Go kaone gore o tle o ye legodimong o le moihlwe , go na le gore o be le mahlo ka mabedi , fela o tle o lahlelwe ka heleng ,
41009048	moo ‘ diboko tše di ba jago di sa hwego , le mollo wo o ba tšhumago o sa timego . ’
41009049	“ Bohle ba tla hlwekišwa ka mollo wa matshwenyego mo lefaseng .
41009050	“ Letswai ke selo se se lokilego , fela ge le ka tapa , le ka le tswailoša bjang ? “ Le lena ebang ba ba lokilego bjalo ka letswai , mme le phedišane ka khutšo . ”
41010001	Jesu a tloga moo a ya nageng ya Judea , a selela ka mošola wa noka ya Jordane . Mašaba a buša a mmokanela , gomme yena a ba ruta ka mo a bego a tlwaetše ka gona .
41010002	Bafarisei ba bangwe ba tla go yena ba mo leka ba re : “ Na monna o dumeletšwe go hlala mosadi wa gagwe ? ”
41010003	Jesu a ba fetola ka potšišo a re : “ Moshe o le laetšeng ? ”
41010004	Bona ba mo fetola ka go re : “ Moshe o dumeletše monna gore a ngwale lengwalo la tlhalo , a nape a hlale mosadi wa gagwe . ”
41010005	Jesu a re go bona : “ Moshe o le ngwaletše taelo yeo ka baka la go ba le melala ye mathata ga lena .
41010006	Fela mathomong , mola Modimo a hlola dilo , Mangwalo a Makgethwa a re : ‘ O bopile batho e le monna le mosadi .
41010007	Ke ka baka leo monna a tlago tlogela tatagwe le mmagwe , a kopana le mosadi wa gagwe ,
41010008	mme bobedi bja bona ya ba mmele o tee . ’ Ka gona ga e sa le ba babedi , eupša ke mmele o tee .
41010009	Ka baka leo , ba ba kopantšwego ke Modimo ba se ke ba aroganywa ke motho . ”
41010010	Ge ba boetše ka ngwakong , barutiwa ba gagwe ba mmotšiša taba ye .
41010011	Jesu a re go bona : “ Monna yo a hlalago mosadi wa gagwe mme a tšea yo mongwe , o phošetša mosadi wa pele ka go otswa .
41010012	Le mosadi yo a hlalago monna wa gagwe mme a tšewa ke yo mongwe , o a otswa . ”
41010013	Batho ba bangwe ba tliša bana go Jesu gore a ba bee diatla , eupša barutiwa ba gagwe ba kgalema batho bao .
41010014	Jesu ge a di bona a befelwa , a re go barutiwa ba gagwe : “ Lesang bana bao ba tle go nna , le se ke la ba thibela , gobane mmušo wa Modimo ke wa ba babjalo .
41010015	Ruri , ke le botša gore yo a sa dumelego go bušwa ke Modimo , a sa etšego ngwana , a ka se tsoge a tsene legodimong . ”
41010016	Ke moka a ba gokara , a ba bea diatla , a ba šegofatša .
41010017	Jesu ge a etšwa ka gae a wela tsela gape , monna yo mongwe a mo kitimela , a khunama pele ga gagwe , a mmotšiša a re : “ Moruti wa go loka , ke direng gore ke tle ke be le bophelo bjo bo sa felego ? ”
41010018	Jesu a mo fetola a re : “ O reng o mpitša wa go loka ? Ga go yo a lokilego ge e se Modimo fela .
41010019	Melao o a e tseba , e re : ‘ O se ke wa bolaya ; o se ke wa otswa ; o se ke wa utswa ; o se ke wa bolela bohlatse bja maaka ; o se ke wa hlalefetša ; o hlomphe tatago le mmago . ’ ”
41010020	Yena a mo fetola a re : “ Moruti , melao yeo ka moka e sa le ke e phetha go tloga bjaneng bja ka . ”
41010021	Jesu a mo tseparela ka mahlo a go bontšha lerato , a re go yena : “ O sa hlaelelwa ke se sengwe . Sepela o yo rekiša tšohle tše o nago le tšona , o tšee tšhelete ya gona o e fe badiidi , mme o tla ba le lehumo legodimong . Ka morago ga moo o tle o ntatele . ”
41010022	Ge monna yoo a ekwa phetolo yeo a nyama , mme a tloga a hlokofetše , gobane o be a humile kudu .
41010023	Jesu a gaša barutiwa ba gagwe mahlo , a re go bona : “ Go bothata bjang gore mohumi a tsene legodimong ! ”
41010024	Ge a realo barutiwa ba gagwe ba tlabega , fela Jesu a tšwela pele a re : “ Bana ba ka , ga se ka bothata go tsena legodimong !
41010025	Ebile go bonolo gore kamela e tsene ka lešobana la nalete , go na le gore mohumi a tsene legodimong . ”
41010026	Barutiwa ba gagwe ba tlabega kudu , ba botšišana ba re : “ Ge go le bjalo , ke mang yo a ka phologago ? ”
41010027	Jesu a ba lebelela , a ba fetola a re : “ Batho taba ye ga ba e kgone , eupša e sego Modimo , gobane yena o kgona tšohle . ”
41010028	Petrose a tla ka tša gagwe a re : “ Bona , rena re tlogetše tšohle tše e lego tša rena ra go latela . ”
41010029	Jesu a mo fetola a re : “ Ruri , ke le botša gore mang le mang yo a tlogetšego legae , goba bomorwarragwe , goba dikgaitšedi tša gagwe , goba tatagwe , goba mmagwe , goba bana ba gagwe , goba mašemo a gagwe ka baka la ka le ka baka la Taba ye Botse ya mmušo wa Modimo ,
41010030	o tla boelwa kudu mehleng yeno . O tla fiwa magae le bomorwarragwe le dikgaitšedi le bommagwe le bana le mašemo ka bontši le go feta , gammogo le matshwenyego , gomme mo mehleng ye e tlago o tla ba le bophelo bjo bo sa felego .
41010031	Eupša ba bantši bao bjale e lego ba maemo e tla ba ba ba se nago maemo , mme ba bantši bao bjale e sego ba maemo ya ba ba maemo . ”
41010032	Jesu le barutiwa ba gagwe ba be ba le tseleng ba rotogela Jerusalema , Jesu a ba etile pele . Barutiwa ba gagwe ba be ba tlabegile , le batho ba ba bego ba mo latela ba be ba boifa . Jesu a buša a biletša barutiwa ba gagwe ba lesome le metšo ye mebedi ka thoko , mme a ba botša tše di yago go mo hlagela .
41010033	A re : “ Theeletšang mo : Re rotogela Jerusalema , moo Morwamotho a yago go gafelwa go baprista ba bagolo le boramangwalo , bona ba mo ahlolela lehu mme ba mo gafela go baditšhaba .
41010034	Ba tla mo kwera , ba mo tshwela ka mare , ba mo otla ka tshelane , ba mmolaya ; eupša ka letšatši la boraro o tla tsoga bahung . ”
41010035	Ke ge Jakobose le Johanese , barwa ba Sebediose , ba batamela Jesu ba re go yena : “ Moruti , re be re rata ge o ka re direla se re nyakago go go kgopela sona . ”
41010036	Jesu a ba botšiša a re : “ Le rata ge nka le direlang ? ”
41010037	Bona ba mo fetola ba re : “ Re kgopela gore mohla o buša o le Kgoši o re dumelele go dula le wena — mongwe ka letsogong la gago la go ja , mongwe ka go la nngele . ”
41010038	Jesu a ba fetola a re : “ Ga le tsebe se le se kgopelago . Kgane le ka kgona go meletša ditlaišo tša go swana le tše ke yogo tlaišwa ka tšona kgauswinyana , le go bolawa ka tsela ye ke swanetšego go bolawa ka yona ? ”
41010039	Bona ba mo fetola ba re : “ Ee , re ka kgona . ” Jesu a re go bona : “ Go tlaišwa bjalo ka nna gona le tla tlaišwa , le go bolawa bjalo ka nna le tla bolawa .
41010040	Eupša ge e le go dula ka letsogong la ka la go ja le ka go la nngele ga se taba ye e laolwago ke nna , go lebane bao ba go lokišeditšwego . ”
41010041	Ge barutiwa ba bangwe ba lesome ba ekwa taba yeo , ba befelelwa Jakobose le Johanese .
41010042	Ke mo Jesu a ba biditšego ka moka , a re go bona : “ Le a tseba gore bao go thwego ke babuši ba ditšhaba tša lefase ba a di gatelela ; baetapele ba tšona sa bona ke go di buša ka sehlogo .
41010043	Lena go lena go se ke gwa ba bjalo . Yo a nyakago go ba yo mogolo mo go lena e swanetše go ba mohlanka wa lena .
41010044	Yo a nyakago go ba mohlomphegi mo go lena e swanetše go ba lekgoba la bohle .
41010045	Gobane le Morwamotho ga se a tlela go hlankelwa , eupša o tletše go hlankela batho le go ikgafela go bolawa , gore e be seloba sa ba bantši . ”
41010046	Ba fihla motseng wa Jeriko , mme ya re ge Jesu a etšwa motseng woo a na le barutiwa ba gagwe le lešaba le legolo , mokgopedi yo mongwe wa sefofu yo a bitšwago Bartimeose , morwa wa Timeose , a be a dutše ka thoko ga tsela .
41010047	Ge a ekwa gore ke Jesu wa Nasaretha , a goeletša a re : “ Jesu , Morwa wa Dafida , ntšhokele ! ”
41010048	Ba bantši ba mo kgalema , ba re a homole ; fela ya ba gona a goeletšago le go feta a re : “ Morwa wa Dafida , ntšhokele ! ”
41010049	Jesu a ema , a re ba mmitše . Ba mmitša , ba re go yena : “ Tia maatla , emelela , o a go bitša . ”
41010050	A lahla seaparo sa gagwe , a nanoga , a tla go Jesu .
41010051	Jesu a mmotšiša a re : “ O rata gore ke go direle eng ? ” Monna yoo wa sefofu a mo fetola a re : “ Moruti , ke nyaka gore ke boele ke bone . ”
41010052	Jesu a re go yena : “ Sepela , tumelo ya gago e go fodišitše . ” A boela a bona le semeetseng , gomme a latela Jesu .
41011001	Ge ba batamela Jerusalema , ba etla Betfage le Bethania , Thabeng ya Mehlware , Jesu a roma barutiwa ba gagwe ba babedi ,
41011002	a ba laela a re : “ Eyang motseng wola le lebanego le wona , gomme ge le fihla le tla hwetša pokolwana ye e kgokilwego , ye e sego ya ka ya namelwa ke motho . Le e kgokolle , le e tliše mo .
41011003	Ge motho a ka le botšiša gore le e kgokollelang , le mmotše le re : ‘ Morena o a e nyaka , o tla e buša ka pela . ’ ”
41011004	Ba ya , ba fihla ba hwetša pokolwana e kgokilwe mojako wa ngwako go lebana le mokgotha . Ge ba sa e kgokolla ,
41011005	ba bangwe ba ba bego ba eme moo ba ba botšiša ba re : “ Le reng le kgokolla pokolwana ye ? ”
41011006	Bona ba ba fetola ka mokgwa wola Jesu a ba laetšego , gomme batho bao ba ba lesa .
41011007	Ba iša pokolwana yela go Jesu , ba bea diaparo tša bona godimo ga yona , mme Jesu a e namela .
41011008	Batho ba bantši ba ala diaparo tša bona mo tseleng , mola ba bangwe ba rema makala a dihlare ka mašemong , ba a ala tseleng .
41011009	Batho ba ba bego ba etile Jesu pele le ba ba bego ba mo šetše morago ba goa ba re : “ A go tumišwe Modimo ! A go retwe yo a tlago a romilwe ke Morena !
41011010	Modimo a šegofatše mmušo wo o tlago hlongwa wa Dafida , rakgolokhukhu wa rena ! A go retwe Yogodimodimo magodimong ! ”
41011011	Jesu a tsena Jerusalema , a ya ka Tempeleng , a fihla a bogela tšohle moo , gomme ka ge e be e šetše e le mathapama , a tšwa a ya Bethania a na le barutiwa ba gagwe ba lesome le metšo ye mebedi .
41011012	Ka letšatši le le latelago ge ba boa Bethania a kwa a swerwe ke tlala .
41011013	A bona sehlare sa mogo bokgojana se na le matlakala ; a ya go sona a holofetše gore o tla hwetša selo . Ge a fihla go sona a se hwetše selo ge e se matlakala fela , gobane e be e se lebaka la mago .
41011014	A re go sona : “ Go se sa tsoga go bile le motho yo a jago seenywa sa gago le ka mohla wo mongwe ! ” Barutiwa ba gagwe ba mo kwa ge a realo .
41011015	Ba fihla Jerusalema . Ge Jesu a fihla Tempeleng , a raka ba ba rekago le ba ba rekišago Tempeleng . A menola ditafola tša ba ba rekanyago ditšhelete , le ditulo tša ba ba rekišago maeba .
41011016	A se dumelele motho go putla kgoro ya Tempele a rwele morwalo .
41011017	A ba lemoša a re : “ Ga ke re Mangwalo a Makgethwa a re : ‘ Ngwako wa ka o tla bitšwa ngwako wa ditšhaba ka moka wa thapelo , ’ eupša lena le o dirile legolo la bahlakodi ! ”
41011018	Ge baprista ba bagolo le boramangwalo ba ekwa a realo , ba rera go loga maano a go mmolaya , ka gobane ba be ba mmoifa , ka ge lešaba ka moka le be le kgotsa thuto ya gagwe .
41011019	Mathapama Jesu le barutiwa ba gagwe ba tloga motseng .
41011020	Mosong wa letšatši le le latelago , ge ba feta ka tsela , ba bona mogo wola o omeletše go tloga ka medu .
41011021	Petrose a elelwa , mme a re go Jesu : “ Moruti , bona mogo wola o o rogakilego , o omeletše . ”
41011022	Jesu a ba fetola a re : “ Dumelang go Modimo .
41011023	Ruri , ke le botša gore yo a ka botšago thaba ye a re : ‘ Tloga mo o yo itahlela ka lewatleng ’ a sa belaele ka pelong ya gagwe , eupša a dumela gore tše a di bolelago di tla direga , di tla mo diregela .
41011024	Ka baka leo ke le botša gore tšohle tše le kago di kgopela ka thapelo , le dumele gore ruri le tla di fiwa , gomme le tla di fiwa .
41011025	Ge le ema le rapela , le lebalele ba le ba tsotago , gore le lena Tatagolena wa legodimong a le lebalele dibe tša lena . ”
41011027	Ba buša ba tla Jerusalema . Ya re ge Jesu a sa sepelasepela ka Tempeleng , baprista ba bagolo , le boramangwalo , le bagolo ba setšhaba ba tla go yena ,
41011028	ba mmotšiša ba re : “ O romilwe ke mang go dira dilo tše ? Gona ke mang yo a go boditšego gore o di dire ? ”
41011029	Jesu a ba fetola a re : “ Le nna ke tla le botšiša taba e tee , gomme ge le ka mphetola , ke tla le botša gore ke romilwe ke mang go dira dilo tše .
41011030	Johanese o be a laetšwe ke mang go kolobetša — ke Modimo goba ke batho ? Mphetoleng ! ”
41011031	Ba sebelana ba re : “ Ge re ka re : ‘ O be a laetšwe ke Modimo , ’ o tla re : ‘ Bjale ke ka baka lang le se la mo dumela ? ’
41011032	Gomme ge re ka re : ‘ O be a laetšwe ke batho . . . ’ ” ( Gape ba be ba boifa batho , ka ge bohle ba be ba dumela gore Johanese e be e le moprofeta . )
41011033	Ka gona ba fetola Jesu ba re : “ Ga re tsebe . ” Gomme yena a re go bona : “ Gona le nna nka se le botše gore ke romilwe ke mang go dira dilo tše . ”
41012001	Jesu a ba anegela ka go swantšha a re : “ Go be go na le monna yo mongwe yo a bego a bjetše merara . A e ageletša ka legora , a epa molete moo wa go pitla diterebe ka maoto , a aga le tora ya tlhapetšo , a hirišetša balemi merara , ke moka a tšea leeto .
41012002	Ge nako ya go fula diterebe e fihla , a roma mohlanka go balemi bale gore a yo mo tšeela diterebe tše e swanetšego go ba tša gagwe .
41012003	Bona ba mo swara , ba mo itia , mme ba mo gomiša a se na selo .
41012004	Mong wa serapa a buša a roma mohlanka yo mongwe go balemi bale ; yena ba mo itia hlogo ba ba ba mo roga .
41012005	Mong wa serapa a buša a roma mohlanka yo mongwe , mme yena ba mmolaya . Le ba bangwe ba bantši ba ile ba ba dira ka wona mokgwa woo wa go ba itia goba go ba bolaya .
41012006	O tee yo a bego a sa šetše gore a ka rongwa , ke morwagwe , yo a bego a mo rata . Ka gona ya ba yena wa mafelelo yo a mo romago go balemi a re : ‘ Morwa wa ka yena ba tla mo hlompha . ’
41012007	Eupša balemi bale ba lakana ba re : ‘ Mojalefa šo ; etlang re mmolayeng , gomme lefa la gagwe e tla ba la rena ! ’
41012008	Ba mo swara , ba mmolaya , mme ba mo kgoromeletša ka ntle ga serapa sa merara .
41012009	“ Na mong wa serapa seo o tla dirang ? Ga ke re o tla tla a bolaya balemi bao , mme serapa seo a se hirišetša ba bangwe ?
41012010	Kgane ga se la ka la bala ka Mangwalong a Makgethwa mo go thwego : “ ‘ Leswika le baagi ba le nyaditšego e bile lona la sekhutlo .
41012011	Se ke se se dirilwego ke Morena , se a re tlaba ge re se bona ’ ? ”
41012012	Baetapele ba setšhaba ba rata go swara Jesu , ka ge ba be ba lemogile gore o ra bona ka seswantšho seo , fela ba be ba boifa lešaba . Ka gona ba mo lesa , mme ba tloga .
41012013	Ba roma Bafarisei ba bangwe le Baheroda ba bangwe go yena gore ba yo mo rea ka potšišo .
41012014	Ba fihla ba re go yena : “ Moruti , re a tseba gore o motho wa go rereša , ga o na taba le gore batho ba gopolang , ka gobane ga o lebelele maemo a motho , eupša o rata therešo mabapi le tšeo Modimo a nyakago gore motho a di dire . Na go lebane ge re ntšhetša Kesare metšhelo , goba ga se gwa lebana ? Re ntšhe metšhelo goba re se ke ra e ntšha ? ”
41012015	Jesu a lemoga gore ba a ikgakantšha , gomme a ba botšiša a re : “ Le ntheelang ? Ntlišetšeng papetlana ya tšhelete gore ke e bone . ”
41012016	Ba mo tlišetša yona , mme a ba botšiša a re : “ Seswantšho se ke sa mang le leina le ? ” Ba mo fetola ba re : “ Ke tša Kesare . ”
41012017	Jesu a re go bona : “ Gona ntšhetšang Kesare tše e lego tša Kesare , le Modimo le mo ntšhetše tše e lego tša Modimo . ” Gomme ba tlabega .
41012018	Basadusei ba bangwe ba tla go Jesu . Gape ke bona bale ba go se dumele gore bahu ba tla tsoga , gomme ba re go yena :
41012019	“ Moruti , Moshe o re ngwaletše molao wo o rego : ‘ Ge monna a ka hwa a se na ngwana a tlogela mosadi , morathoagwe a tsenele mosadi yoo wa mohu , a tsošetše mogolwagwe lapa . ’
41012020	Go kile gwa ba le barwa ba motho ba ba šupago . Wa mathomo a tšea mosadi , eupša a hwa a se na bana .
41012021	Wa bobedi a tsenela mosadi yoo wa mohu , eupša le yena a hwa a se na bana . Gwa ba bjalo le go wa boraro .
41012022	Ka bošupa ga bona ba mo tsenela , eupša bohle ba hwa ba se na bana . Mafelelong mosadi yola le yena a hwa .
41012023	Bjale mohla bahu ba tsoga , ka lona letšatši la tsogo ya bahu , mosadi yoo e tla ba wa ofe , ka ge ka bošupa ba be ba mo tsenetše ? ”
41012024	Jesu a ba fetola a re : “ Le a phoša ! Ke ka baka la gore le sa tsebe Mangwalo a Makgethwa le maatla a Modimo .
41012025	Gobane mohla bahu ba tsoga ba ka se nyale , ba ka se nyalwe — ba tla swana le barongwa ba legodimong .
41012026	Gomme mabapi le go tsoga ga bahu , na ga se la ka la bala pukung ya Moshe mabapi le mošwana wola wa go tuka mollo , ka mo Modimo a boditšego Moshe a re : ‘ Ke nna Modimo wa Abrahama , Modimo wa Isaka , Modimo wa Jakobo ’ ?
41012027	Ke Modimo wa ba ba phelago , e sego wa ba ba hwilego . Ruri , le phamogile kudu ! ”
41012028	Yo mongwe wa boramangwalo yo a bego a theeleditše kgang yeo a bile a kwele ka mo Jesu a kgonnego go fetola Basadusei ka gona , a batamela , a botšiša Jesu a re : “ Molao wo mogologolo gare ga melao yohle ya Moshe ke ofe ? ”
41012029	Jesu a mo fetola a re : “ Molao wo mogologolo gare ga melao yohle ya Moshe šo : ‘ Theeletšang , lena setšhaba sa Israele ! Morena Modimo wa rena ke yena Morena a nnoši .
41012030	O rate Morena Modimo wa gago ka pelo ya gago ka moka , le ka moya wa gago ka moka , le ka tlhaologanyo ya gago ka moka , le ka maatla a gago ka moka . ’
41012031	Wa bobedi wo o lekanago le wona o re : ‘ O rate bangwekawena bjalo ka ge o ithata . ’ Ga go na molao wo mongwe wo o fetago yeo . ”
41012032	Ramangwalo yola a re go Jesu : “ O boletše gabotse , Moruti ! O rerešitše ge o re Morena ke yena Modimo a nnoši , ga go na yo mongwe ka ntle le yena .
41012033	Gomme go mo rata ka pelo ka moka , le ka tlhaologanyo ka moka , le ka maatla ka moka , le go rata bangwekawena bjalo ka ge o ithata go phala go direla Modimo dihlabelo tša go tšhungwa ka moka le dihlabelo tše dingwe . ”
41012034	Ge Jesu a bona gore o fetotše ka bohlale , a re go yena : “ Ga o kgole le mmušo wa Modimo . ” Gwa se sa ba le yo mongwe yo a betago pelo a mmotšiša ditaba tše dingwe .
41012035	Ya re ge Jesu a dutše a ruta batho ka Tempeleng , a ba botšiša a re : “ Go tla bjang gore boramangwalo ba re Mesia ke setlogolo sa Dafida ?
41012036	Gobane Dafida ka boyena o boletše a tutuetšwa ke Moya wo Mokgethwa a re : “ ‘ Morena o rile go Morena wa ka : Dula ka mo letsogong la ka la go ja ke be ke tle ke go fenyetše manaba a gago . ’
41012037	“ Bjale ge Dafida a bitša Mesia ‘ Morena ’ , Mesia e ka ba setlogolo sa gagwe bjang ? ” Batho ba bantši ba rata go mo kwa .
41012038	Ge a ba ruta a re : “ Le hlokomeleng boramangwalo ba ba ratago go hlwa ba sepela ba apere diaparo tše ditelele , le go dumedišwa ka tlhompho mapatlelong a motse ,
41012039	le go rata madulo a ka pele ka disinagogeng le menyanyeng .
41012040	Ba tšeela bahlologadi dintlo tša bona , mme ba ikaketše ka go rapela dithapelo tše ditelele . Ba ikobela molato le go feta . ”
41012041	Ya re ge Jesu a dutše a lebane le polokelo ya Tempele , a bona ka mo lešaba le lokelago ditšhelete tša bona ka polokelong . Bahumi ba bantši ba be ba tšhela tšhelete ye ntši .
41012042	Gwa tla mohlologadi yo mongwe wa modiitšana ; yena a lokela dipapetlana tše pedi tša mphiri tša theko ye nyenyane kudu .
41012043	Jesu a bitša barutiwa ba gagwe a re go bona : “ Ruri , ke le botša gore mohlologadi yo wa modiitšana o tšhetše tšhelete ye ntši go feta bohle ba ba tšhetšego ka mo polokelong .
41012044	Gobane ba bangwe ka moka ba tsopotše fela mahumong a bona , eupša mosadi yo wa modiidi yena o tšhetše tšohle tše a bego a na le tšona , tšohle tše a bego a tla phela ka tšona . ”
41013001	E rile ge Jesu a tloga Tempeleng , yo mongwe wa barutiwa ba gagwe a re go yena : “ Moruti , nke o bone gore maswika a a botse bjang le meago ye ! ”
41013002	Jesu a mo fetola a re : “ Ga ke re meago ye megolo ye o a e bona ? Ga go leswika le le tlago šala le hlatlagane le le lengwe mme la se kgerešwe . ”
41013003	Ya re ge a dutše Thabeng ya Mehlware a lebane le Tempele , Petrose le Jakobose le Johanese le Andrease ba tla ba mmotšiša thopeng ba re :
41013004	“ Re botše gore dilo tšeo di tla direga neng , le gore re tla bona ka eng gore nako ya gore tše ka moka di phethege e fihlile . ”
41013005	Jesu a ba fetola a re : “ Le hlokomele gore le se forwe ke motho .
41013006	Gobane ba bantši ba tla tla ba re ba bolelela nna , motho a re : ‘ Ke nna Mesia ! ’ gomme ba fora ba bantši .
41013007	Ge le ekwa mekgoši ya ntwa le dipego tša ntwa le se ke la tshwenyega , gobane tšeo di swanetše go no hlaga , eupša e tla be e sešo ya ba mafelelo .
41013008	Ditšhaba di tla hlaselana , le mebušo e tla tsogelana maatla , le go šikinyega ga lefase kua le kua go tla ba gona , le ditlala . Ditlaišo tšeo e tla be e sa le dinyane , dikgolo di sa le morago .
41013009	“ Ge e le lena , le itote , gobane ba tla le iša dikgorong tša tsheko ; le tla itiwa le ka disinagogeng . Ka ge le le barutiwa ba ka le tla sekišwa ke babuši le magoši , ya ba gona ge le hweditše sebaka sa go ba begela gore le dumela go nna .
41013010	Taba ye Botse ye e swanetše go begelwa ditšhaba ka moka pele mafelelo a fihla .
41013011	Mohla le swarwa le eya go sekišwa , le se ke la tshwenyega la re re yo bolelang . Ge nako yeo e fihla , le bolele seo le tla bego le se botšwa yona nakong yeo ; gobane go tla be go sa bolele lena , go tla be go bolela Moya wo Mokgethwa .
41013012	Motho o tla swariša ngwanabo a mmolaiša , le tatagongwana o tla dira ngwana wa gagwe bjalo . Bana ba tla hlanamela batswadi ba bona , ba ba bolaiša .
41013013	Batho ka moka ba tla le hloya ka baka la ka , eupša yo a ka kgotlelelago go fihla mafelelong o tla phologa .
41013014	“ Le tla bona ‘ Bohlola bjo bo tlontlollago Tempele ’ bo eme felo mo bo sego bja swanela . ” ( Mmadi a a kwešiše gore bohlola bjoo ke eng . ) “ Ke moka bao ba tlago be ba le nageng ya Judea ba tšhabele dithabeng .
41013015	Yo a tlago be a le godimo ga ngwako , a se ke a ititela ka go fologela ka ngwakong go yo tšea selo .
41013016	Yo a tlago be a le mašemong a se ke a boela go yo tšea seaparo sa gagwe gae .
41013017	Ba madimabe mehleng yeo ke bao e tlago be e le baimana le batswetši .
41013018	Le rapele Modimo gore go tšhaba moo ga lena go se ke gwa ba marega .
41013019	Gobane masetlapelo a matšatši ao e tla ba a a šiišago ao a se a kago a bonwa go tloga mola Modimo a hlolago lefase go fihlela gonabjale , gape a ka se tsogego a bile gona .
41013020	Eupša Modimo o šetše a ikemišeditše go fokotša matšatši ao ; ge a ka be a ka se a fokotše , go ka be go ka se phologe motho . Eupša ka baka la ba a ba kgethilego o ikemišeditše go a fokotša .
41013021	“ Mehleng yeo ge motho a ka re go lena : ‘ Bonang Mesia šo ! ’ goba a re : ‘ Bonang , šole ! ’ le se ke la mo kgolwa .
41013022	BoMesia ba maaka le baprofeta ba maaka ba tla tšwelela ; ba tla dira matete le dimakatšo gore , ge go kgonega , ba fore le batho bao Modimo a ba kgethilego .
41013023	Gomme lena le itote ; le tsebe gore ke le boditše tšohle pele di direga .
41013024	“ Mehleng ya ge masetlapelo ao a fetile , letšatši le tla fifala , ngwedi wa se sa taga ,
41013025	dinaledi tše dingwe tša wela fase di etšwa godimo , dingwe tša arošwa tseleng ya tšona .
41013026	Ya ba gona batho ba tlago bona Morwamotho a etla ka maru , a na le maatla a magolo le letago le legolo .
41013027	O tla roma barongwa ba gagwe ka mathokong ka mane a lefase go yo kgobokanya ba a ba kgethilego , ba tlišwa ba etšwa gohle lefaseng . ”
41013028	“ Swantšhang ka mogo : Ge makala a wona a eba a boleta , a hloga matlakala , le tseba gore selemo se kgauswi .
41013029	Le lena ge le bona tšeo di direga , le tsebe gore nako ya go tla ga Morwamotho e batametše , e kgauswikgauswi .
41013030	Ruri , ke le botša gore dilo tše ka moka di tla hlaga batho ba ba phelago gonabjale ba sešo ba hwa ka moka .
41013031	Legodimo le lefase di tla fela , eupša tše ke di boletšego tšona e tla no fela e le nnete .
41013032	“ Ge e le letšatši leo le nako ya gona ga go yo a di tsebago — le barongwa ba legodimong le yena Morwa ga ba di tsebe , di tsebja ke Tatagwe fela .
41013033	Dulang le phafogile , le tsarogile phoka , gobane ga le tsebe gore nako ya gona ke efe .
41013034	Gape go tla ba bjalo ka motho yo e rego ge a eta , a tlogele legae la gagwe le hlokometšwe ke bahlanka ba gagwe , mme a file yo mongwe le yo mongwe modiro wa gagwe , a bile a laetše moletakgoro gore a lete .
41013035	Ka gona , dulang le letile , ka ge le sa tsebe gore monglapa o tla boa neng — e ka ba mantšiboa , goba bošegogare , goba ka masa , goba ge letšatši le hlaba .
41013036	Ge a ka boa ka tšhoganetše , a se ke a le hwetša le robetše .
41013037	Se ke le botšago sona ke se ke se botšago bohle ke re : Dulang le phafogile . ”
41014001	Go be go šetše matšatši a mabedi pele ga Monyanya wa Paseka le wa Dinkgwa tše di se nago komelo . Baprista ba bagolo le boramangwalo ba be ba lakane go swara Jesu ka bohwirihwiri , gore ba tle ba mmolaye .
41014002	Ba re : “ E se be ka nako ya monyanya , gore setšhaba se se ke sa tsoša mpherefere . ”
41014003	Jesu o be a le motseng wa Bethania , ka ga Simone , monna yo a bego a kile a swarwa ke bolwetši bja letlalo bja go mo tšhilafatša . Ya re Jesu a sa ja , mosadi yo mongwe a tla a swere sedibelo sa leswika le le bitšwago alapastere se tletše senkgabose se se sego sa tswakwa sa theko ye kgolo sa narete , a fihla a thuba sedibelo sela , mme a tšhela Jesu ka senkgabose seo hlogong .
41014004	Ba bangwe ba ba bego ba le moo ba selekega , ba botšišana ba re : “ O senyetšang senkgabose se ?
41014005	Etse se ka be se rekišitšwe dipapetlana tša silibera tša go feta tše makgolo a mararo , gomme tšhelete yeo ya fiwa badiidi ! ” Ya ba ba mo sola kudu .
41014006	Jesu a re : “ Mo leseng , le mo tshwenyetšang ? Gape o ntiretše se sebotse .
41014007	Gobane badiidi le na le bona ka mehla , gomme le ka ba thuša nako ye nngwe le ye nngwe ge le rata ; eupša nna le ka se be le nna ka mehla .
41014008	Yena o dirile se a bego a se kgona ; o tšhetše mmele wa ka ka senkgabose go o lokišetša poloko le ge nako e sešo ya fihla .
41014009	Ruri , ke le botša gore gohle lefaseng mo Ebangedi ye e tlago begwa gona , go tla bolelwa le se mosadi yo a se dirilego , e le gore a fele a gopolwa . ”
41014010	Yo mongwe wa barutiwa ba Jesu ba lesome le metšo ye mebedi , yo leina la gagwe e bego e le Judase Iskariote , a ya go baprista ba bagolo gore a ba gafele yena .
41014011	Bona ge ba di kwa , ba thaba , mme ba mo holofetša tšhelete . Ke moka Judase a thoma go nyaka nako ye e lebanego ya go gafela Jesu diatleng tša bona .
41014012	Ka letšatši la pele la Monyanya wa Dinkgwa tše di se nago komelo , e lego letšatši leo ka lona go bego go hlabja dikwana tša Paseka , barutiwa ba gagwe ba mmotšiša ba re : “ O nyaka gore re yo go lokišetša dijo tša Paseka kae ? ”
41014013	Ke moka Jesu a roma barutiwa ba gagwe ba babedi , a re go bona : “ Eyang motseng , mme le tla gahlanetšwa ke monna yo mongwe a rwele moeta wa meetse .
41014014	Le mo latele go fihla mo a tsenago gona , gomme le botše monglapa leo le re : ‘ Moruti o rile re tle re botšiše gore na phapoši yeo yena le barutiwa ba gagwe ba ka jelago Paseka ka go yona e kae . ’
41014015	O tla le laetša phapoši ye kgolo ya ka godimo , ye e lokišeditšwego go jela . Le re lokišetšeng ka go yona . ”
41014016	Barutiwa bale ba tloga ba ya motseng , ba fihla ba hwetša go le bjalo ka ge Jesu a be a ba boditše , mme ba lokišetša Paseka .
41014017	E rile ge e le mantšiboa Jesu a tla le barutiwa ba gagwe ba lesome le metšo ye mebedi .
41014018	Ya re ge ba dutše tafoleng ba eja , Jesu a re go bona : “ Ruri , ke le botša gore yo mongwe wa lena yo a jago le nna o tlilo nkeka . ”
41014019	Barutiwa ba gagwe ba nyama mme ba mmotšiša ka o tee ka o tee ba re : “ Kgane o ra nna ? ”
41014020	Jesu a ba fetola a re : “ Ke yo mongwe wa lena ba lesome le metšo ye mebedi , yo a šebago le nna ka thiswaneng .
41014021	Morwamotho go tloga gona o tla tloga , ka ge Mangwalo a Makgethwa a realo ; eupša go madimabe yo a ekago Morwamotho ! Go ka be go bile kaone ge motho yoo a ka be a se a ka a tswalwa ! ”
41014022	Ya re ge ba eja , Jesu a tšea senkgwa , a tumiša Modimo , a mo leboga , a se ngwathaganya , a se fa barutiwa ba gagwe a re : “ Tšeang le jeng , se ke mmele wa ka . ”
41014023	A tšea le senwelo , a leboga Modimo , a ba neela sona , mme ba se nwa bohle ka go šielana .
41014024	Yena a re : “ Se ke madi a ka ao a tiišetšago kgwerano ya Modimo , ao a tšhollelwago ba bantši .
41014025	Ruri , ke le botša gore nka se sa nwa beine go fihlela mohla ke enwa ye mpsha legodimong . ”
41014026	Ge ba seno opela sefela sa tumišo , ba tšwa ba ya Thabeng ya Mehlware .
41014027	Jesu a re go bona : “ Ka moka ga lena bošegong bjo le tla ntšhabela , ka gobane Mangwalo a Makgethwa a re : ‘ Ke tla bolaya modiša , gomme dinku tša gagwe tša šwalalana . ’
41014028	Eupša e tla re ge ke tsogile bahung , ka le tlogela pele go ya Galilea . ”
41014029	Petrose a re go yena : “ Le ge bohle ba ka go tlogela , nna nka se go tlogele . ”
41014030	Jesu a re go yena : “ Ruri , ke go botša gore lehono , gona bošegong bjo , e tla re mokoko o sešo wa lla la bobedi , wa be o ntatotše gararo . ”
41014031	Petrose a boeletša a tiišitše le go feta a re : “ Nna nka se tsoge ke go latotše , le ge eba e ka ba gore ke hwe le wena ! ” Le barutiwa ba bangwe ka moka ba realo .
41014032	Ka morago Jesu a ya le barutiwa ba gagwe lefelong le lengwe le le bitšwago Getsemane , gomme a re go bona : “ Dulang mo , ke sa ya go rapela . ”
41014033	A tloga le Petrose le Jakobose le Johanese , mme a thoma go gakanega le go tlalelwa ,
41014034	gomme a re go bona : “ Ke nyamile la go hwa . Dulang mo le letele . ”
41014035	Ke moka a ya pejana , a itahlela fase , a rapela gore , ge go kgonega , a hlakodišwe nakong yeo ya go tlalelwa .
41014036	A rapela a re : “ Tate , Tate , wena ga o palelwe ke selo . Hle , tloša senwelo se sa tlaišego mo go nna ; fela go se phethege ya ka thato , go upše go phethege ya gago . ”
41014037	Ge a boa a hwetša barutiwa bale ba gagwe ba bararo ba robetše . A re go Petrose : “ Simone , na o robetše ? O šitilwe ke go itiša le nna lebakanyana fela ?
41014038	Letelang le rapele , gore le se lekwe . Ge e le maikemišetšo ona le nawo , fela le a palelwa . ”
41014039	A boelela a yo rapela , a boeletša ona mantšu ale .
41014040	Ge a boela go barutiwa ba gagwe , a ba hwetša ba ile ka boroko gape , ka gobane ba be ba potuma kudu , ebile ba sa tsebe se ba ka mmotšago sona .
41014041	Ge a boa la boraro , a re go bona : “ Na le sa robetše , le a khutša ? Ga go sa kgonega , nako e fihlile . Bonang , Morwamotho o gafelwa diatleng tša badiradibe .
41014042	Emang , re sepeleng ! Bonang , monna yo a nkekago o šetše a batametše ! ”
41014043	Jesu a re a sa bolela , Judase , e lego yo mongwe wa barutiwa ba gagwe , a fihla a na le lekoko le legolo le le itlhamilego ka ditšhoša le melamo , le romilwe ke baprista ba bagolo , le boramangwalo , le bagolo ba setšhaba .
41014044	Moeki o be a lakane le lekoko leo , a ba boditše a re : “ Monna yo ke tlago mo atla , ke yena , le mo sware , le tloge naye le mo dišitše . ”
41014045	Judase ge a fihla a ya go Jesu , mme a re go yena : “ Thobela , Moruti ! ” Gomme a mo atla .
41014046	Ke moka ba swara Jesu ba mo tiiša .
41014047	Yo mongwe wa bao ba bego ba eme moo a khwamola tšhoša ya gagwe , a rema mohlanka wa Moprista yo Mogologolo ka yona , a mo kgaola tsebe .
41014048	Jesu a re go bona : “ Le reng le tlile ka ditšhoša le melamo go ntshwara mo nkego ke nna mohlakodi ?
41014049	Tšatši le lengwe le le lengwe ke be ke eba le lena ka Tempeleng ke ruta batho , gomme le sa ntshware . Eupša tše di direga gore go phethege Mangwalo a Makgethwa . ”
41014050	Ke moka barutiwa ba gagwe bohle ba mo tlogela , ba tšhaba .
41014051	Lesogana le lengwe la mo latela le se la apara selo mmeleng , ge e se lešela . Ya re ge ba re ba a mo swara ,
41014052	a tšhaba a hlobotše , a tlogela lešela lela .
41014053	Jesu a išwa go Moprista yo Mogologolo , moo go bego go kgobokane baprista ba bagolo ka moka , le bagolo ba setšhaba ka moka , le boramangwalo ka moka .
41014054	Petrose a ba latela a le kgojana , a ba a yo tsena ka lapeng ga Moprista yo Mogologolo , gomme a fihla a dula fase le baleti a ikomoša mollong .
41014055	Baprista ba bagolo le Kgorokgolo ka moka ba nyaka bohlatse bjo ba ka pharago Jesu ka bjona gore ba tle ba mmolaye , eupša ba bo hloka .
41014056	Dihlatse tše dintši di be di mo phara ka maaka , fela bohlatse bja bona bo sa kwane .
41014057	Ba bangwe ba ema ba mo phara ba re : “ Rena re mo kwele a re :
41014058	‘ Ke tla kgereša Tempele ye ya go agwa ke batho , ka aga ye nngwe ka matšatši a mararo ye e sego ya agwa ke batho . ’ ”
41014059	Fela le bona bao bohlatse bja bona bo be bo sa kwane .
41014060	Moprista yo Mogologolo a emelela a ya ka pele ga bona ka moka , a botšiša Jesu a re : “ Na ga o iphetolele ? O reng ka se ba go beago molato ka sona ? ”
41014061	Eupša Jesu a no ikhomolela , a se fetole selo . Moprista yo Mogologolo a mmotšiša gape a re : “ Na ke wena Mesia , Morwa wa Modimo Motumišwa ? ”
41014062	Jesu a mo fetola a re : “ Ee , ke nnaena . Gomme ka moka le tla bona Morwamotho a dutše ka letsogong la go ja la Ramaatlaohle a etla ka maru . ”
41014063	Ke moo Moprista yo Mogologolo a gagotšego diaparo tša gagwe a re : “ Dihlatse re sa di iša kae ?
41014064	Le ikwetše ka bolena ge a nyefola Modimo . Bjale le reng ka yena ? ” Bohle ba mo tšwa ba re : “ O lebanwe ke lehu ! ”
41014065	Ba bangwe ba mo tshwela ka mare , ba mo khupetša sefahlego , ba mo itia ka matswele , ba re go yena : “ Ka ge o le moprofeta re botše gore o itiilwe ke mang ! ” Le baleti ba mo faphola ka dintahle .
41014066	E rile ge Petrose a sa dutše ka kua fase ka lapeng gwa tla modiredi yo mongwe wa mosetsana wa Moprista yo Mogologolo .
41014067	Ge a bona Petrose a ikomoša , a mo tomolela mahlo a re : “ Le wena o be o na le Jesu wa Nasaretha . ”
41014068	Fela Petrose a latola a re : “ Tše o di bolelago nna ga ke di tsebe ebile ga ke di kwešiše . ” A napa a ya seferong sa lapa . Ya ba mokoko o a lla .
41014069	Modiredi yola ge a bona Petrose moo , a boeletša a botša ba ba emego fao a re : “ Yo ke yo mongwe wa bona . ”
41014070	Fela Petrose a latola gape . Ka moragonyana ga fao ba ba emego naye ba buša ba re go yena : “ Ka kgonthe o yo mongwe wa bona , gobane le wena o Mogalilea . ”
41014071	Ke moka Petrose a thoma go rogana le go ikana a re : “ Monna yoo le bolelago ka yena ga ke mo tsebe ! ”
41014072	Ka yona nako yeo mokoko wa lla la bobedi , gomme Petrose a elelwa sela Jesu a ilego a mmotša sona a re : “ Pele mokoko o lla la bobedi o tla be o ntatotše gararo . ” A napa a thoma go lla .
41015001	E rile ge go esa baprista ba bagolo , le bagolo ba setšhaba , le boramangwalo ba lakana ka pelapela e le Kgorokgolo ka moka . Ba bofa Jesu ka diketane , ba tloga naye ga Moprista yo Mogologolo ba yo mo gafela Pilato .
41015002	Pilato a mmotšiša a re : “ Na ke wena kgoši ya Bajuda ? ” Jesu a mo fetola a re : “ O a bolela . ”
41015003	Baprista ba bagolo ba mmega ka dilo tše dintši .
41015004	Ka gona Pilato a buša a mmotšiša a re : “ Na ga o iphetolele ? Ekwa gore ba go bega ka dilo tše dintši bjang ! ”
41015005	Eupša a se sa fetola selo , mo Pilato a ilego a ba a makala .
41015006	Ka Monyanya wa Paseka Pilato o be a tlwaetše go lokolla mogolegwa yo lešaba le mo kgopelago .
41015007	Pakeng yeo go be go na le monna yo mongwe yo leina la gagwe e bego e le Barabase , yo a bego a golegilwe gotee le ba ba bego ba ile ba tsoša mpherefere , mme ba bolaya motho gona moo mpherefereng .
41015008	E rile ge lešaba le kgobokane mme le kgopela Pilato gore a ba direle se a bego a tlwaetše go ba direla sona ka Monyanya wa Paseka ,
41015009	yena a ba botšiša a re : “ Etse le nyaka gore ke le lokollele kgoši ya Bajuda ? ”
41015010	Gape o be a tseba gore baprista ba bagolo ba gafetše Jesu go yena ka baka la mona .
41015011	Baprista ba bagolo ba hlohleletša lešaba gore le kgopele Pilato gore a ba lokollele Barabase .
41015012	Pilato a ba botšiša gape a re : “ Bjale le nyaka gore ke direng ka yo le rego ke kgoši ya Bajuda ? ”
41015013	Ba goa ba re : “ Mmapole sefapanong ! ”
41015014	Pilato a ba botšiša a re : “ Etse o sentšeng ? ” Bona ba goa le go feta ba re : “ Mmapole sefapanong ! ”
41015015	Pilato , ka go rata go kgahliša lešaba , a ba lokollela Barabase , gomme ge Jesu a seno itiwa ka tshelane ka taelo ya gagwe , a mo gafela go bapolwa sefapanong .
41015016	Bahlabani ba iša Jesu ka lapeng la mošate gomme ba kgoboketša sekgao ka moka sa bahlabani .
41015017	Ba mo apeša seaparo sa bohubedu bja moretele , ba loga kgare ya meetlwa , ba mo rweša yona .
41015018	Ba mo dumediša ba re : “ Re a lotšha , kgoši ya Bajuda ! ”
41015019	Ba mo itia hlogo ka lepara , ba mo tshwela ka mare , ba khunama ba mo lotšha .
41015020	Ba re go mo kwera , ba mo apola seaparo sela sa bohubedu bja moretele , ba mo apeša diaparo tša gagwe . Ke moka ba mo iša go bapolwa sefapanong .
41015021	Bahlabani ba gapeletša monna yo mongwe yo a bego a iphetela a etšwa mašemong a eya motseng go rwalela Jesu sefapano . Leina la gagwe e be e le Simone , wa motse wa Sirene , tatagoAleksandere le Rufose .
41015022	Ba iša Jesu felo mo gongwe mo go bitšwago Golgotha , ke go re “ Felo ga Legata ” .
41015023	Moo ba mo neela beine ye e hlakantšwego le mira gore a e nwe , fela yena a e gana .
41015024	Ge ba seno mmapola sefapanong ba abelana diaparo tša gagwe ka go tema , go bona se yo mongwe le yo mongwe a lebanwego ke go se tšea .
41015025	E be e le nako ya senyane mosong ge ba mmapola .
41015026	Ka godimo ga hlogo ya gagwe gwa ngwalwa pego ya molato wa gagwe ye e rego : “ Kgoši ya Bajuda . ”
41015027	Ba bapola le bahlakodi ba babedi gotee le yena , yo mongwe a ba ka letsogong la gagwe la go ja , yo mongwe ka go la nngele .
41015029	Batho ba ba bego ba feta ka tsela ba be ba šikinya dihlogo , ba nyefola Jesu ba re : “ Owaa , wena wa go kgereša Tempele mme wa e tsoša ka matšatši a mararo !
41015030	Itlhakodiše o theoge moo sefapanong ! ”
41015031	Baprista ba bagolo le boramangwalo le bona ba mo kwera bjalo , ba botšana ba re : “ O phološitše ba bangwe , fela yena ga a kgone go iphološa !
41015032	Mesia , kgoši ya Israele , a a theoge mo sefapanong gonabjale , gore re bone mme re dumele ! ” Bale ba go bapolwa le yena le bona ba mo roga .
41015033	Ka nako ya mosegare wo mogolo naga ka moka ya aparelwa ke leswiswi go fihlela ka nako ya boraro mathapama .
41015034	Ya re ka nako ya boraro mathapama Jesu a goelela kudu a re : “ Eloi , Eloi , lama sabagtani ? ” Ke go re : “ Modimo wa ka , Modimo wa ka , o ntlogeletšeng ? ”
41015035	Ba bangwe ba ba bego ba eme moo ba mo kwa ba re : “ Theeletšang , o bitša Eliya ! ”
41015036	Yo mongwe wa bona a kitima a yo ina motšitla ka beineng ye bodila , a o hlomela patlaneng , a o bea molomong wa gagwe a re : “ Lesang , re bone ge eba Eliya o tla tla a mo fegolla mo sefapanong ! ”
41015037	Jesu a goelela kudu , ya ba o a ikhwela .
41015038	Ke moka seširo sa ka Tempeleng sa gagoga ka bogare go tloga godimo go fihla fase .
41015039	Ge molaodi wa bahlabani ba lekgolo yo a bego a eme pele ga Jesu a mmona a ehwa ka mokgwa woo , a kgotsa a re : “ Jo , ka nnete motho yo e be e le Morwa wa Modimo ! ”
41015040	Le basadi ba bangwe ba be ba le gona moo ba lebeletše ba le kgojana . Gare ga bona go be go na le Maria Magadalena le Maria , mmagoJakobose yo monnyane le Josese , le Salome .
41015041	Ke bale ba bego ba latela Jesu mme ba mo hlokomela mola a le Galilea . Ba bangwe ba bantši basadi ba ba bego ba tlile le yena Jerusalema le bona ba be ba le gona .
41015042	E rile ge e šetše e le mantšiboa gwa tla monna yo mongwe wa go tšwa Arimathea , leina la gagwe e le Josefa . E be e le molekgotla yo a tsebegago , yo le yena a bego a letetše go hlongwa ga mmušo wa Modimo . E be e le letšatši le le tlago pele ga Sabatha , leo ka lona go bego go lokišetšwa yona Sabatha . Ka gona Josefa a beta pelo a ya go Pilato mme a kgopela setopo sa Jesu .
41015043	
41015044	Pilato a makala ge a ekwa gore Jesu o šetše a hwile . A bitša molaodi wa bahlabani ba lekgolo , a mmotšiša ge eba e šetše e le lebaka Jesu a hwile .
41015045	Ya re ge Pilato a seno kwa se se bolelwago ke molaodi , a fa Josefa setopo sa Jesu .
41015046	Josefa a ya go reka lešela , a tla a fegolla setopo sa Jesu , a se phuthela ka lešela leo , mme a se bea ka lebitleng le le bego le gwailwe leswikeng . Ke moka a kgokološetša leswika mojako wa lebitla .
41015047	Maria Magadalena le Maria , mmagoJosese , ba be ba lebeletše mme ba bona mo Jesu a bolokwago gona .
41016001	Ya re ge letšatši la Sabatha le fetile , Maria Magadalena le Maria , mmagoJakobose , le Salome ba reka ditlolo gore ba ye ba tlotše setopo sa Jesu .
41016002	Mosong wa Sontaga , ge letšatši le hlaba , ba ya lebitleng .
41016003	Ba tšama ba botšišana ba re : “ Ke mang yo a tlago re kgokološetša leswika a le tloša mojako wa lebitla ? ”
41016004	Gape e be e le leswika le legolo kudu . Gomme ya re ge ba lebelela ba bona leswika lela le kgokološitšwe .
41016005	Ge ba tsena ka lebitleng ba bona lesogana le lengwe le dutše ka letsogong la go ja , le apere seaparo se setelele se sešweu , mme ba tšhoga .
41016006	Lesogana leo la re go bona : “ Le se ke la tšhoga . Etse le nyaka Jesu wa Nasaretha yo a bego a bapotšwe sefapanong . Ga a gona mo , o tsogile bahung . Bonang felo mo ba bego ba mmeile gona .
41016007	Bjale ge , eyang le botše barutiwa ba gagwe gotee le Petrose le re : ‘ O le thaka pele go ya Galilea ; le tla mmona gona kua bjalo ka ge a le boditše . ’ ”
41016008	Ba napa ba tšwa ka lebitleng ba tšhaba , gobane ba be ba tšhogile ebile ba thothomela kudu ; fela ba se botše motho selo , gobane ba be ba boifa . [
41016009	Ya re ge Jesu a tsogile bahung mosong wa Sontaga , la mathomo a itšweletša go Maria Magadalena , yola Jesu a bego a kile a leleka bademone ba ba šupago go yena .
41016010	Yena Maria a ya a tsebiša bale ba bego ba šika le Jesu . Ba be ba nyamile ba lla .
41016011	Gomme ge ba ekwa gore o a phela , le gore yena Maria o mmone , ba se dumele .
41016012	Ka morago ga tšeo Jesu a itšweletša go balatedi ba gagwe ba babedi ka sebopego se sengwe . Bona ba be ba eya mašemong .
41016013	Ba napa ba gomela morago go yo tsebiša barutiwa ba gagwe , fela le bona ba se ke ba dumela .
41016014	Mafelelong a itšweletša go barutiwa ba gagwe ba lesome le motšo o tee ba sa le dijong . A ba kgalela go se dumele ga bona le bonganga bja bona , gobane ga se ba dumela bale ba mmonego ge a seno tsoga bahung .
41016015	A re go bona : “ Sepelang le lefase ka moka , le begele batho bohle Ebangedi .
41016016	Yo a dumelago mme a kolobetšwa o tla phologa ; eupša yo a sa dumelego o tla lahlwa .
41016017	Ba ba dumelago ba tla fiwa maatla a go dira mehlolo ye : Ba tla leleka bademone ka go bolela leina la ka ; ba tla bolela ka maleme a šele .
41016018	Ge ba ka swara dinoga goba ba nwa mpholo , di ka se ba dire selo ; ba tla bea balwetši diatla , gomme ba fola . ”
41016019	Ka morago ga ge Morena Jesu a feditše go bolela le bona , a rotošetšwa ke Modimo legodimong , a yo dula ka letsogong la go ja la Modimo .
41016020	Barutiwa ba gagwe bona ba ya go kwatša Ebangedi gohle , gomme Morena a ba thuša , a bontšha ka mehlolo ye ba bego ba e dira gore thuto ya bona ke ya nnete . ] [ Ba ya go bale ba bego ba na le Petrose , mme ba ba anegela ka boripana tšohle tše ba bego ba laetšwe gore ba di dire . Ka morago ga moo Jesu ka boyena a phatlalatša molaetša wo mokgethwa wo o ka se tsogego o paletšwe , wa go bega phologo ya go ya go ile , ka balatedi ba gagwe go tloga bohlabela go ya bodikela . Amene . ]
42001001	Theofilose yo a hlomphegago , batho ba bantši ba lekile go ngwala taodišo ya ditaba tše di diregilego mo go rena .
42001002	Ba ngwadile tše re di boditšwego ke ba ba di bonego ka mahlo go tloga mathomong a tšona . Ke bona babegi ba Taba ye Botse ya Modimo .
42001003	Le nna ge ke seno nyakišiša ditaba tše ka moka gabotse go tloga mathomong a tšona , ke bone go lebane gore ke go ngwalele tšona ka lenaneo le lebotse ,
42001004	gore o tle o tsebe gore tše o di rutilwego ke nnete .
42001005	Mehleng ya ge Heroda e le kgoši ya naga ya Judea , go be go na le moprista yo mongwe yo leina la gagwe e bego e le Sakaria , e le wa kgoro ya boprista ya Abia . Mosadi wa gagwe e be e le Elisabetha , le yena e le wa leloko la boprista .
42001006	Bobedi bja bona ba be ba phela ka mokgwa wa go kgahla Modimo , ba phetha melao le ditaelo tšohle tša Morena gabotse .
42001007	Ba be ba se na bana ka ge Elisabetha e be e le moopa , le gona ka babedi ba be ba šetše ba tšofetše kudu .
42001008	Ka tšatši le lengwe Sakaria o be a dira modiro wa gagwe wa boprista ka Tempeleng , ka ge e be e le mayo a kgoro ya gabo .
42001009	Go ya ka setlwaedi sa baprista , o be a kgethilwe ka matengwa go yo thuntšha seorelo aletareng . Ka gona a ya ka Tempeleng ya Morena ,
42001010	mola lešaba ka moka la batho le eme ka ntle le rapela ka nako ya ge go thuntšhwa seorelo .
42001011	Morongwa wa Morena a iponagatša go yena a eme ka letsogong la go ja la aletare ya seorelo .
42001012	Ya re ge Sakaria a mmona a tšhoga , a boifa .
42001013	Morongwa a re go yena : “ Se boife , Sakaria , gobane Modimo o kwele thapelo ya gago . Mosadi wa gago , Elisabetha , o tla go belegela morwa , mme o mo thee leina la Johanese .
42001014	Go tswalwa ga gagwe go tla go thabiša wa hlalala , gwa thabiša le ba bantši ,
42001015	gobane e tla ba yo mogolo pele ga Morena . A ka se tsoge a nwele beine le seno se bogale . O tla tlala Moya wo Mokgethwa go thoma ge a belegwa ,
42001016	gomme a sokollela Baisraele ba bantši go Morena Modimo wa bona .
42001017	O tla eta Morena pele a sa boife , a le bogale bjalo ka moprofeta Eliya . O tla boelanya bana le botatagobana ; ba ba sa theeletšego o tla ba bušetša tseleng ye e lokilego , gore a lokišetše Morena setšhaba sa gagwe . ”
42001018	Sakaria a re go morongwa : “ Ke tla tseba bjang ge o bolela nnete ? Gape ke mokgalabje , mosadi wa ka le yena o tšofetše . ”
42001019	Morongwa a mo fetola a re : “ Ke nna Gabriele yo a dulago a emetše go hlankela Modimo . Ke romilwe go tlo bolela le wena , go go begela ditaba tše dibotse tše .
42001020	Fela ka ge o se wa dumela se ke go botšago sona , sona se se tlago phethega ka nako ya sona , o tla ba semumu , wa se kgone go bolela , gwa ba gwa fihla letšatši le seo ke go boditšego sona se tlago phethega . ”
42001021	Ge e le lešaba lona le be le letetše Sakaria , mme le makaditšwe ke gore na o diegišitšwe ke eng ka Tempeleng .
42001022	Ge a etšwa o be a sa kgone go bolela , gomme bona ba lemoga gore o bone pono ka Tempeleng . Ka ge a be a mumufetše o ile a bolela le bona ka diatla .
42001023	Ge nako ya gagwe ya go dira modiro wa gagwe ka Tempeleng e fetile , a boela gae .
42001024	Ka morago ga lebakanyana Elisabetha , mosadi wa gagwe , a ima , mme a dula ka gae dikgwedi tše tlhano , a re :
42001025	“ Se ke se ke se diretšwego ke Morena . Bjale ke gona a nkgopotšego , a mphumola go goboga bathong . ”
42001026	Ka kgwedi ya boselela ya ge Elisabetha e le moimana , Modimo a roma morongwa Gabriele motseng wo mongwe wa Galilea wo o bego o bitšwa Nasaretha ,
42001027	go kgarebe ye nngwe ye e bego e beeleditšwe ke monna yo mongwe wa moloko wa Dafida , yo leina la gagwe e bego e le Josefa . Leina la kgarebe yeo e be e le Maria .
42001028	Morongwa a ya go yena , a fihla a mo dumediša a re : “ Dumela , wena mokgahlago Modimo ! Morena o na le wena ! ”
42001029	Maria a tlabega kudu ge morongwa a realo , gomme a ipotšiša gore na tumedišo yeo e ka ba e ra go reng .
42001030	Morongwa a re go yena : “ Se tšhoge , Maria , gobane o kgahlile Modimo .
42001031	O tla ima , wa tla wa belega morwa yo o swanetšego go mo rea leina la Jesu .
42001032	Yena e tla ba yo mogolo , o tla bitšwa Morwa wa Yogodimodimo . Morena Modimo o tla mmea kgoši ya Baisraele bjalo ka Dafida , rakgolokhukhu wa gagwe .
42001033	O tla buša ditlogolo tša Jakobo go ya go ile , gomme bogoši bja gagwe bo ka se fele . ”
42001034	Maria a botšiša morongwa a re : “ Go ka kgonega bjang ke se ka ka ka robala le monna ? ”
42001035	Morongwa a mo fetola a re : “ Moya wo Mokgethwa o tla theogela go wena , gomme maatla a Yogodimodimo a tla go aparela . Ke ka baka leo yo o tlago mmelega a tlago bitšwa yo mokgethwa , a bitšwa Morwa wa Modimo .
42001036	Le Elisabetha , moloko weno , o imile morwa botšofading bja gagwe , gomme yena a tsebjago e le moopa o šetše a na le kgwedi tše di selelago e le moimana .
42001037	Gobane ga go se se ka palelago Modimo . ”
42001038	Maria a re : “ Ke nna mohlanka wa Morena ; tše o di boletšego a di ntiregele . ” Ke moka morongwa a mo tlogela .
42001039	Yona nakong yeo Maria a re go itokiša a itlhaganela a ya motseng wo mongwe nageng ya dithaba ya Judea .
42001040	A fihla a tsena ka ga Sakaria , a dumediša Elisabetha .
42001041	Ya re ge Elisabetha a ekwa Maria a mo dumediša , ngwana yo a mo imilego a itšhikinya . Elisabetha a tlala Moya wo Mokgethwa .
42001042	A goeletša a re : “ O šegofaditšwe go feta basadi ka moka , le ngwana yo o tlago mmelega o šegofaditšwe .
42001043	Go tla bjang gore mmagoMorena wa ka a nketele ?
42001044	Gobane ke rile ge ke ekwa o ntumediša , ngwana yo ke mo imilego yo a itšhikinya ka lethabo .
42001045	Go lehlogonolo wena o dumetšego gore tše Morena a go boditšego tšona di tla phethega . ”
42001046	Maria a re : “ Pelong ya ka ke reta Morena ;
42001047	moyeng wa ka ke hlalalela Modimo , Mophološi wa ka ,
42001048	gobane o ntšheditše , nna , mohlanka wa gagwe yo ke nyatšegago . Go tloga bjale batho bohle ba tla re ke nna yo lehlogonolo ,
42001049	ka ge Ramaatla a ntiretše tše kgolo , mme leina la gagwe e le le lekgethwa .
42001050	O gaugela ba ba mmoifago go tloga molokong wo mongwe go ya go wo mongwe .
42001051	O dirile tše maatla ka letsogo la gagwe , a ba a šwalalanya baikgogomoši ba ba ipotago .
42001052	O wišitše babuši ditulong tša bona , a godiša ba ba nyatšegago .
42001053	Ba ba swerwego ke tlala o ba khorišitše ka dijo tše dibotse , mme bahumi a ba gomiša ba le fela .
42001054	O babaletše bahlanka ba gagwe , Baisraele , a tla a ba šokela , ka gona o ba thušitše .
42001055	Ke sona se a se tshepišitšego borakgolokhukhu ba rena , Abrahama le ditlogolo tša gagwe , gore yeo ke tshepišo ya go ya go ile . ”
42001056	Maria a dula moo ga Elisabetha dikgwedi tše e ka bago tše tharo , a kgona a boela gae .
42001057	Lebaka la Elisabetha la go belega la fihla , mme yena a belega ngwana wa mošemane .
42001058	Baagišani le meloko yabo ge ba ekwa gore Morena o mo gaugetše kudu o mo file ngwana , ba thaba le yena .
42001059	Ka letšatši la seswai la ge ngwana a tswetšwe ba tla go mmolotša ; ba be ba nyaka go mo rea leina la Sakaria , tatagwe .
42001060	Eupša mmagwe a gana a re : “ Aowa ! Leina la gagwe e swanetše go ba Johanese . ”
42001061	Bona ba re go yena : “ Ga ke re mo melokong ya geno ga go na motho yo a nago le leina leo ? ”
42001062	Ba bolela le Sakaria ka diatla ba mmotšiša gore na leina la ngwana e swanetše go ba lefe .
42001063	Yena a kgopela gore ba mo tlišetše letlapa , mme a ngwala mo godimo ga lona a re : “ Leina la gagwe ke Johanese . ” Ba tlabega ka moka .
42001064	Ka yona nako yeo Sakaria a rarologa leleme a kgona go bolela gape , a reta Modimo .
42001065	Baagišani ba gagwe bohle ba welwa ke poifo ; nageng ka moka ya dithaba ya Judea gwa bolelwa ditaba tše ka moka .
42001066	Bohle ba ba di kwago ba di nagana , ba ipotšiša ba re : “ Na ngwana yo e tla ba eng ? ” Gobane go be go bonagala gabotse gore o thekgilwe ke maatla a Modimo .
42001067	Sakaria , tatagoJohanese , a tlala Moya wo Mokgethwa , mme a porofeta a re :
42001068	“ A go retwe Morena Modimo wa Israele , gobane o tlilo phološa setšhaba sa gagwe a se lokolla .
42001069	O re file Mophološi yo maatla , setlogolo sa Dafida , mohlanka wa gagwe .
42001070	O re tshepišitše go tloga kgale ka baprofeta ba gagwe ba bakgethwa
42001071	gore o tla re phološa manabeng a rena , le diatleng tša bohle ba ba re hloilego .
42001072	A re o tla gaugela borakgolokhukhu ba rena , a gopola kgwerano yela ya gagwe ye kgethwa .
42001073	“ O enetše rakgolokhukhu wa rena , Abrahama , gore o tla re hlakodiša manabeng a rena , a re kgontšha go mo hlankela re sa boife ,
42001074	
42001075	re mo kgothaletše , re mo hlompha bophelong bjohle bja rena .
42001076	“ Wena , ngwanaka , o tla bitšwa moprofeta wa Yogodimodimo . O tla sepela pele ga Morena go mo lokišetša tsela ,
42001077	go begela setšhaba sa gagwe gore se tla phološwa ka go swarelwa dibe .
42001078	Modimo wa rena o na le lešoko le kgaugelo . O tla re romela Mophološi yo a tlago re bonegela bjalo ka letšatši le le hlabago la bonega le le godimo .
42001079	O tla bonegela ba ba dutšego leswiswing le moriting wa lehu , rena a re iša tseleng ye e lebilego boiketlong . ”
42001080	Ngwana yoo o ile a gola , a fela a tia le tlhaologanyong , a dula lešokeng gwa ba gwa fihla letšatši le a ilego a iponatša phatlalatša go setšhaba sa Israele .
42002001	Mehleng yeo Kesare Agostose a laela gore batho ka moka ba mmušo wa Roma ba balwe .
42002002	Ge batho ba balwa lekga le la mathomo , mmušiši wa Siria e be e le Kwiriniose .
42002003	Batho ka moka ba ile ba ya go ingwadiša , mongwe le mongwe a ya motseng wa gabo .
42002004	Josefa le yena a tloga motseng wa Nasaretha kua Galilea a ya Betlelehema , mo go tswaletšwego Kgoši Dafida , seleteng sa Judea . Josefa o ile gona ka ge e be e le wa leloko la Dafida .
42002005	A ya a ingwadiša le Maria yo a bego a mmeeleditše , yo e bego e le moimana .
42002006	Ya re ge ba le moo Betlelehema nako ya gore Maria a belege ya fihla .
42002007	A belega morwa wa leitšibolo , a mo phuthela ka mašela , gomme a mo robatša ka legopong , ka gobane go be go se na sekgoba ka ntlong ya baeti .
42002008	Gona seleteng seo go be go na le badiši ba ba bego ba letše merakeng ba letile mehlape ya bona ya dinku .
42002009	Morongwa wa Morena a iponagatša go bona , gomme letago la Morena la taga go ba dikologa . Ba tšhoga kudu ,
42002010	eupša morongwa yoo a re go bona : “ Le se ke la tšhoga ! Ke tlile go le botša taba ye botse ye e tlago thabiša setšhaba ka moka kudu .
42002011	Lehono kua motseng wa Dafida le tswaletšwe Mophološi yo e lego Kriste Morena .
42002012	Gomme se le tlago mmona ka sona sese : Le tla hwetša lesea le phuthetšwe ka mašela le letše ka legopong . ”
42002013	Ya re a sa tšo realo gwa tšwelela lešaba le legolo la madira a barongwa ba legodimo le ema le yena le tumiša Modimo le re :
42002014	“ A go tumišwe Modimo legodimong la godimodimo , gomme khutšo a e be le ba ba mo kgahlago lefaseng ! ”
42002015	E rile ge barongwa bao ba tloga ba boela legodimong , badiši bale ba šala ba botšana ba re : “ A re yeng Betlelehema re yo bona taba ye e diregilego ye Morena a re boditšego yona . ”
42002016	Ba napa ba itlhaganela ba ya , ba hwetša Maria le Josefa le lona lesea le robetše ka legopong .
42002017	Ya re ge ba mmone ba yo anega tše morongwa a ba boditšego tšona mabapi le ngwana yoo .
42002018	Bohle ba ba di kwago ba tlabja ke tše ba di botšwago ke badiši .
42002019	Maria yena ditaba tše ka moka a di lota ka pelong mme a di nagantšhiša .
42002020	Badiši bale ba boela morago ba reta Modimo ba bile ba mo tumiša ka baka la tšohle tše ba bego ba di kwele ba bile ba di bone . Gape go be go le ka wona mokgwa wola morongwa a bego a ba boditše .
42002021	E rile ge go fetile matšatši a seswai , mola e le nako ya gore ngwana a bolotšwe , a thewa leina la Jesu , lona leina lela a bego a ile a le thewa ke morongwa a sešo a ingwa ke mmagwe .
42002022	Ge nako ya go hlwekišwa ga bona go ya ka molao wa Moshe e fetile , batswadi ba ngwana ba mo iša Jerusalema go yo mo neela Morena .
42002023	Gape go ngwadilwe ka molaong wa Morena gwa thwe : “ Leitšibolo le lengwe le le lengwe le letona le neelwe Morena . ”
42002024	Ba ile ba yo dira le sehlabelo ka mekuru ye mebedi goba maeba a mabedi , go ya ka moo go laetšwego ka molaong wa Morena .
42002025	Yona mehleng yeo moo Jerusalema go be go na le monna yo mongwe ba re ke Simeone . E be e le monna wa go loka , wa morapedi , mme a letetše go phološwa ga Baisraele . Moya wo Mokgethwa o be o na le yena ,
42002026	ebile o mo utolletše gore a ka se hwe a se a bona Mesia yo a tshepišitšwego ke Morena .
42002027	Simeone yo a išwa ke Moya Tempeleng . Ya re ge batswadi ba ngwana Jesu ba mo tliša gona Tempeleng go mo phethela se se nyakwago ke molao ,
42002028	Simeone a mo kuka ka matsogo , a reta Modimo a re :
42002029	“ Bjale gona , Morena , o ka no ntesa , nna , mohlanka wa gago , ka itshepelela ke wele pelo , bjalo ka ge o boletše .
42002030	Gobane yo a tlago phološa setšhaba sa gago ke iponetše yena ka mahlo .
42002031	Ke yo o mo tlišitšego go bonwa ke ditšhaba tšohle :
42002032	E le seetša sa go utollela ditšhaba nnete ya gago , sa go tlišetša Baisraele , setšhaba sa gago , tlhomphego . ”
42002033	Tatagwe le mmagwe ba tlabja ke tše Simeone a di bolelago ka yena .
42002034	Simeone a ba šegofatša , gomme a re go Maria , mmagongwana : “ Tseba gore ngwana yo o beetšwe go fedišwa ga ba bantši le go phološwa ga ba bantši mo go Baisraele . E tla ba yena sešupo sa go tšwa go Modimo se se tlago ganetšwa ke batho ba bantši ,
42002035	ya ba gona go utologa ga dikgopolo tša bona . Ge e le wena , mahloko a tla go hlaba pelo bjalo ka tšhoša . ”
42002036	Gona moo go be go na le moprofeta wa mohlologadi , e le mokgekolokgekolo . Leina la gagwe e be e le Anna , morwedi wa Fanuele , wa kgoro ya Asere . O be a rile go nyalwa e sa le kgarebe , a dula le monna wa gagwe mengwaga ye e šupago .
42002037	Bjale o be a na le mengwaga ye masome a seswai le metšo ye mene . O be a sa tloge Tempeleng , bošego le mosegare a khunamela Modimo , a ikona dijo , a rapela .
42002038	Ka yona nako yeo le yena a fihla a reta Modimo , gomme bohle ba ba bego ba letetše gore Modimo a lokolle Jerusalema a bolela le bona ka ngwana yoo .
42002039	E rile ge Maria le Josefa ba phethile tšohle go ya ka molao wa Morena , ba boela Galilea , motseng wa gabobona wa Nasaretha .
42002040	Ngwana yena a gola mme a tia ; o be a kwešiša gabotse se se nyakwago ke Modimo , a bile a šegofaditšwe ke yena .
42002041	Ngwaga wo mongwe le wo mongwe batswadi ba Jesu ba be ba eya Jerusalema Monyanyeng wa Paseka .
42002042	Ge Jesu a na le mengwaga ye lesome le ye mebedi , ba ya monyanyeng bjalo ka mengwageng .
42002043	Ya re ge monyanya o fetile ba boela gae , eupša mošemane Jesu a šala Jerusalema . Batswadi ba gagwe ba be ba sa tsebe .
42002044	Ba be ba gopola gore o mo sehlopheng sa gabobona , ka gona ba hlwa ba sepela leeto la letšatši , ya ba gona ba thomago go mo nyaka melokong le bagwereng ba bona .
42002045	Ba se mo hwetše ; ka gona ba gomela Jerusalema ba mo nyaka .
42002046	E rile ka letšatši la boraro ba mo hwetša Tempeleng , a dutše le dirutegi tša Bajuda , a di theeleditše a bile a di botšiša dipotšišo .
42002047	Bohle ba ba mo kwago ba be ba tlabilwe ke kwešišo ya gagwe le diphetolo .
42002048	Batswadi ba gagwe ge ba mmona ba makala , gomme mmagwe a mmotšiša a re : “ Ngwanaka , o re diretšeng ka mokgwa wo ? Gape nna le tatago re be re go nyaka re tshwenyegile . ”
42002049	Yena a mo fetola a re : “ Le be le nnyakelang ? Kgane le be le sa tsebe gore ke swanetše go ba mo ntlong ya Tate ? ”
42002050	Fela bona ba se kwešiše phetolo yeo ya gagwe .
42002051	Ke moka a gomela le bona Nasaretha , a dula a ba theeletša . Mmagwe yena ditaba tše ka moka a di lota ka pelong .
42002052	Jesu a gola , a hlalefa le go feta , a kgahla Modimo le batho .
42003001	Ka ngwaga wa lesome le metšo ye mehlano wa ge Tiberiose e le Kesare , Pontiose Pilato e le mmušiši wa Judea , Heroda e le mmuši wa Galilea , Filipi , ngwanabo , e le mmuši wa selete sa Iturea le sa Tragonitise , Lisaniase e le mmuši wa Abilene ,
42003002	gomme Hanase le Khayafase e le Baprista ba Bagologolo , Modimo a laela Johanese , morwa wa Sakaria , a le lešokeng gore a yo begela batho molaetša wa gagwe .
42003003	Ka gona a sepela le selete sohle go bapa le noka ya Jordane , a botša batho gore ba sokologe dibeng tša bona mme ba kolobetšwe , gomme Modimo o tla ba swarela tšona .
42003004	Gwa phethega se se ngwadilwego ka pukung ya Jesaya ge a re : “ Segoeledi lešokeng se re : ‘ Lokišetšang Morena tsela ; mo otlolleleng mebila .
42003005	Meedi yohle a e tšheletšwe , dithaba tšohle le meboto yohle di lekanetšwe . Ditsela tša manyokenyoke di otlollwe , le mebila ya dikotikoti e lekanetšwe .
42003006	Ke mo batho bohle ba tlago bona ka mo Modimo a tlago ba phološa ka gona . ’ ”
42003007	Mašaba a batho a be a etla go Johanese gore a ba kolobetše . Yena a re go bona : “ Dinoga tenang , ke mang yo a le boditšego gore le ka phepha kotlo ye Modimo a lego kgauswi le go otla bakgopo ka yona ?
42003008	Go kaone le dire tše di tlago bontšha gore le sokologile . Le se ke la forana la re le ka phepha kotlo ka baka la ge Abrahama e le rakgolokhukhu wa lena . Gobane ke le botša gore Modimo a ka fetoša maswika a gore e be ditlogolo tša Abrahama !
42003009	Selepe se šetše se loketše go rema dihlare medung ; sehlare se sengwe le se sengwe se se sa enywego dikenywa tše dibotse se tla rengwa sa lahlelwa mollong . ”
42003010	Batho ba mmotšiša ba re : “ Bjale re direng ? ”
42003011	Yena a ba fetola a re : “ Yo a nago le diaparo tše pedi , se sengwe a se fe yo a se nago le sona ; yo a nago le dijo le yena a ngwathele yo a di hlokago . ”
42003012	Balekgetho ba bangwe ba tla go kolobetšwa , gomme ba mmotšiša ba re : “ Moruti , rena re direng ? ”
42003013	Yena a ba fetola a re : “ Le se ke la ntšhiša batho go feta ka mo le laetšwego ka gona . ”
42003014	Bahlabani ba bangwe le bona ba mmotšiša ba re : “ Rena ge , re direng ? ” Yena a ba fetola a re : “ Le se ke la tšeela motho tšhelete ka kgang goba ka go mo tšhošetša la re le tla mo phara ka maaka . Le kgotsofale ka se le lefšago ka sona . ”
42003015	Batho ba ile ba thoma go beega dipelo , mme bohle ba nagana gore mohlomong Johanese yo ke yena Mesia .
42003016	Ka gona Johanese a ba botša bohle a re : “ Nna ke le kolobetša ka meetse , eupša go tla yo mongwe yo a mphetago ka maatla , yo ke sego ka swanela le go mmofolla marala a dieta . Yena o tla le kolobetša ka Moya wo Mokgethwa le ka mollo .
42003017	O swere leselo ka seatla , gomme o tla fefera mabele gabotse . O tla a tšhela ka letlolong la gagwe , mooko wona a o tšhuma ka mollo wo o sa timego . ”
42003018	Johanese o be a begela batho Taba ye Botse ya Modimo a bile a ba kgothatša le ka mekgwa ye mentši .
42003019	O kile a kgala Heroda , mmuši , ka ge a be a tšere Herodiase , mosadi wa ngwanabo , a bile a dirile le tše dingwe tše mpe tše dintši .
42003020	Heroda a senya le go feta ka go lahlela Johanese ka kgolegong .
42003021	Mohla batho ka moka ba ba bego ba le moo ba kolobetšwa , Jesu le yena o ile a kolobetšwa . Ya re a sa rapela , legodimo la bulega ,
42003022	gomme Moya wo Mokgethwa wa theogela godimo ga gagwe o le ka sebopego sa leeba . Gwa kwagala lentšu le etšwa legodimong le re : “ O Morwa wa ka yo ke mo ratago . O nkgahla kudu ! ”
42003023	Jesu ge a thoma modiro wa gagwe o be a na le mengwaga ye e ka bago ye masome a mararo . Batho ba be ba re ke morwa wa Josefa , Josefa morwa wa Eli ,
42003024	Eli morwa wa Matate , Matate morwa wa Lefi , Lefi morwa wa Melgi , Melgi morwa wa Janai , Janai morwa wa Josefa ,
42003025	Josefa morwa wa Matatiase , Matatiase morwa wa Amose , Amose morwa wa Nahume , Nahume morwa wa Hesli , Hesli morwa wa Nagai ,
42003026	Nagai morwa wa Mahate , Mahate morwa wa Matatiase , Matatiase morwa wa Shimi , Shimi morwa wa Josege , Josege morwa wa Joda ,
42003027	Joda morwa wa Johanane , Johanane morwa wa Resa , Resa morwa wa Serubabele , Serubabele morwa wa Sealtiele , Sealtiele morwa wa Neri ,
42003028	Neri morwa wa Melgi , Melgi morwa wa Adi , Adi morwa wa Kosamo , Kosamo morwa wa Elmadamo , Elmadamo morwa wa Ere ,
42003029	Ere morwa wa Joshua , Joshua morwa wa Eliesere , Eliesere morwa wa Jorime , Jorime morwa wa Matate , Matate morwa wa Lefi ,
42003030	Lefi morwa wa Simeone , Simeone morwa wa Juda , Juda morwa wa Josefa , Josefa morwa wa Jonamo , Jonamo morwa wa Eliakime ,
42003031	Eliakime morwa wa Melea , Melea morwa wa Mena , Mena morwa wa Matata , Matata morwa wa Nathane , Nathane morwa wa Dafida ,
42003032	Dafida morwa wa Isai , Isai morwa wa Obede , Obede morwa wa Boase , Boase morwa wa Salmone , Salmone morwa wa Nagshone ,
42003033	Nagshone morwa wa Aminadaba , Aminadaba morwa wa Admine , Admine morwa wa Arni , Arni morwa wa Hetserone , Hetserone morwa wa Peretse , Peretse morwa wa Juda ,
42003034	Juda morwa wa Jakobo , Jakobo morwa wa Isaka , Isaka morwa wa Abrahama , Abrahama morwa wa Terage , Terage morwa wa Nahoro ,
42003035	Nahoro morwa wa Seruge , Seruge morwa wa Regu , Regu morwa wa Pelege , Pelege morwa wa Ebere , Ebere morwa wa Shelage ,
42003036	Shelage morwa wa Kenane , Kenane morwa wa Arpakshade , Arpakshade morwa wa Seme , Seme morwa wa Noa , Noa morwa wa Lamege ,
42003037	Lamege morwa wa Metushelage , Metushelage morwa wa Enoko , Enoko morwa wa Jerede , Jerede morwa wa Mahalalele , Mahalalele morwa wa Kenane ,
42003038	Kenane morwa wa Enose , Enose morwa wa Sete , Sete morwa wa Adamo , Adamo morwa wa Modimo .
42004001	Jesu a tloga nokeng ya Jordane a tletše Moya wo Mokgethwa gomme a išwa ke wona lešokeng ,
42004002	moo a fihlilego a lekwa ke Diabolose matšatši a masome a mane . Nakong yeo ka moka o be a sa je selo , ka gona ya re ge e feta ya ba o swerwe ke tlala .
42004003	Diabolose a re go yena : “ Ge o le Morwa wa Modimo , laela leswika le gore le fetoge bogobe . ”
42004004	Jesu a mo fetola a re : “ Mangwalo a Makgethwa a re motho ga a phele ka bogobe fela . ”
42004005	Ke moka Diabolose a mo iša thabeng , gomme ka go gadima fela a mmontšha dinaga ka moka tša lefase ,
42004006	a re go yena : “ Mahumo a dinaga tše ka moka le maatla a go laola ke tla go fa ona , ka gobane a filwe nna , gomme nka no a fa yo ke ratago go mo fa ona .
42004007	Bjale ge , ge o ka nkhunamela , dilo tše ka moka ga tšona e tla ba tša gago . ”
42004008	Jesu a mo fetola a re : “ Mangwalo a Makgethwa a re o khunamele Morena Modimo wa gago , o direle yena a nnoši . ”
42004009	Diabolose a mo iša Jerusalema , a fihla a mo nametša ntlhohlong ya Tempele , a re go yena : “ Ge o le Morwa wa Modimo ikwišetše fase o le fa ,
42004010	gobane Mangwalo a Makgethwa a re : ‘ Modimo o tla laela barongwa ba gagwe gore ba go hlokomele . ’
42004011	A ba a re : ‘ Ba tla go kuka gore o se thetšwe ke maswika . ’ ”
42004012	Jesu a mo fetola a re : “ Mangwalo a Makgethwa a re : ‘ O se ke wa leka Morena Modimo wa gago . ’ ”
42004013	Ge Diabolose a seno leka Jesu ka tšeo ka moka , a mo tlogela lebakanyana .
42004014	Go tloga moo Jesu a boela Galilea a na le maatla a Moya wo Mokgethwa . Setumo sa gagwe sa phatlalala le selete seo ka moka .
42004015	A ruta ka disinagogeng gomme a retwa ke bohle .
42004016	Jesu a boela Nasaretha moo a bego a goletše gona , gomme ka letšatši la Sabatha a ya sinagogeng bjalo ka ge a be a tlwaetše . A ema gore a bale Mangwalo a Makgethwa .
42004017	A newa puku ya moprofeta Jesaya . A e phutholla ka mo go ngwadilwego go re :
42004018	“ Moya wa Morena o mo go nna ; ke ka baka leo a mpeilego gore ke yo begela badiidi Taba ye Botse ya Modimo . O nthomile go begela dibofša gore di tla bofollwa , le difofu gore di tla kgontšhwa go bona , le go lokolla ba ba gateletšwego ,
42004019	le go bega gore nako ya gore Morena a lokolle setšhaba sa gagwe e fihlile . ”
42004020	Ke moka Jesu ge a seno phutha puku yeo , a e bušetša go mohlanka mme a dula fase . Batho ka moka ka sinagogeng ba mo tomolela mahlo .
42004021	Ge a thoma go ba hlalošetša temana yeo a re : “ Lehono temana ye ya Mangwalo a Makgethwa ye le sa tšogo e kwa e phethagetše . ”
42004022	A ba kgahla ka moka mme ba kgotsa ka mo a kgonago polelo ka gona . Ba re : “ Na ga ke re ke yena morwa wa Josefa ? ”
42004023	Yena a re go bona : “ Ke a tseba gore le tla ntlhaba ka seema se se rego ‘ Moreku , ithekole . ’ Le tla mpotša le gore le mono motseng wa gešo ke dire tše le kwelego go thwe ke di dirile kua Kapernaume . ”
42004024	A ba a re : “ Ruri , ke le botša gore moprofeta ga a ke a thabelwa motseng wa gabo .
42004025	“ Ke le botša nnete ge ke re mehleng yela ya Eliya go be go na le bahlologadi ba bantši mo gare ga Baisraele , mola pula e tšere mengwaga ye meraro le seripa e sa ne , mme go wele tlala ye kgolo nageng ka moka .
42004026	Fela Eliya a se ke a rongwa le go o tee wa bona , ge e se go mohlologadi yo a bego a dula Tsarepate kua seleteng sa Sidone .
42004027	Le mehleng ya moprofeta Elisha go be go na le batho ba bantši ba ba bego ba bolawa ke bolwetši bja letlalo bja go ba tšhilafatša mo go Baisraele , fela ga go le o tee wa bona yo a kilego a fodišwa , ka ntle le Naamane yola wa Mosiria . ”
42004028	Ge batho ba ba lego ka sinagogeng ba ekwa a realo , ba galefa .
42004029	Ba emelela , ba mo ntšhetša ka ntle ga motse , ba mo iša legageng la thaba yeo motse wa bona o bego o agilwe godimo ga yona , e le gore ba tle ba mo kgoromeletše fase ,
42004030	eupša yena a ba ngaya a itlogela .
42004031	Ke moka Jesu a ya Kapernaume , motse wo o lego Galilea , a fihla a ruta batho ka matšatši a Sabatha .
42004032	Bohle ba be ba makatšwa ke mokgwa wo a bego a ruta ka wona , gobane o be a bolela e le yo a nago le maatla a go ba ruta .
42004033	Ka moo sinagogeng go be go na le motho yo a tsenwego ke modemone , e lego moya wo mobe . A goeletša kudu a re :
42004034	“ Ao ! O nyakang mo go rena , wena Jesu wa Nasaretha ? A o tlile go re fediša ? Nna ke a go tseba — o Mokgethwa wa Modimo ! ”
42004035	Jesu a laela modemone yoo a re : “ Homola , o tšwe go motho yo ! ” Modemone wa lahlela motho yola fase gare ga bona , wa napa wa tšwa go yena o se wa mo dira selo .
42004036	Batho ka moka ba tlabega mme ba botšišana ba re : “ Ke maatla mang a a lego polelong ya motho yo ? Gape o laela meoya ye mebe ka maatla le ka šiši gore e tšwe , gomme e tšwe ! ”
42004037	Setumo sa gagwe se ile sa phatlalala gohle seleteng seo .
42004038	Jesu a tloga moo sinagogeng a ya ga Simone . Mmatswale wa Simone o be a lwala kudu a bolawa ke letadi , gomme Jesu a kgopelwa gore a mo thuše .
42004039	A ema ka dihlogong tša malao a gagwe , gomme a laela letadi gore le mo tlogele . Letadi la mo tlogela ka bjako , gomme a tsoga , a ba fa dijo .
42004040	Ge letšatši le dikela bohle ba ba nago le balwetši ba mehutahuta ba ba tliša go Jesu ; yena a bea yo mongwe le yo mongwe wa bona diatla , a ba fodiša .
42004041	Le bademone ba tšwa go batho ba bantši ba goeletša ba re : “ Wena o Morwa wa Modimo ! ” Jesu a ba kgalema a ba ganetša go bolela , ka gore ba be ba tseba gore ke yena Mesia .
42004042	Ge go esa Jesu a tloga motseng a ya felo mo go se nago motho . Batho ba thoma go mo nyaka , gomme ya re ge ba mo hweditše ba leka go mo thibela gore a se tloge .
42004043	Eupša a re go bona : “ Le metse ye mengwe ke swanetše go e ruta Taba ye Botse ya mmušo wa Modimo , ka gobane ke sona se Modimo a nthomilego gore ke se dire . ”
42004044	A tšwela pele le go ruta batho ka disinagogeng tša naga ka moka ya Bajuda .
42005001	Ka tšatši le lengwe e rile ge Jesu a eme lebopong la letsha la Genesarete , lešaba la mo pitlaganya , le rata go kwa lentšu la Modimo .
42005002	A bona maselawatle a mabedi a eme lebopong ; barei ba dihlapi ba be ba a tlogetše moo ba hlatswa malokwa a bona .
42005003	Jesu a tsena ka go le lengwe la ona , e le la Simone , gomme a mo kgopela gore a le šuthišetše lebopong go se nene . A dula ka gare ga lona a ruta lešaba leo .
42005004	Ge a feditše go ba ruta , a re go Simone : “ Šuthišetša leselawatle le garenyana kua go išago gomme le theošetše malokwa a lena le sware dihlapi . ”
42005005	Simone a mo fetola a re : “ Mong wa ka , re letše re katana bošego ka moka , fela ra se sware selo . Eupša ge o realo , ke tla no theošetša malokwa . ”
42005006	Ba ile ba a theošetša gomme ba swara dihlapi tše dintšintši , malokwa a ba a nyaka go gagoga .
42005007	Ba kgwathetša bagwera ba bona ba ka leselawatleng lela le lengwe gore ba tle ba ba thuše . Ba tla ba tlatša maselawatle ale ka mabedi a ba a nyaka go sobela .
42005008	Ge Simone Petrose a bona se se diregilego a itahlela fase pele ga Jesu , a re : “ Morena , tloga mo go nna , ka gobane ke nna monna wa modiradibe ! ”
42005009	Gape yena le bohle ba ba bego ba na le yena ba be ba tlabilwe ke bontši bja dihlapi tše ba bego ba di swere .
42005010	Le bagwera ba Simone , e lego Jakobose le Johanese , barwa ba Sebediose , ba be ba tlabegile . Jesu a re go Simone : “ O se tšhoge , go tloga bjale o tla ba morei wa batho . ”
42005011	Ba bušetša maselawatle ale lebopong , ba tlogela tšohle , ba latela Jesu .
42005012	Ka tšatši le lengwe Jesu o be a le motseng wo mongwe moo go bego go na le monna yo a bolawago ke bolwetši bja letlalo bja go mo tšhilafatša . Ya re ge a bona Jesu , a itahlela fase ka sefahlego , a mo kgopela a re : “ Morena , etse ge o rata o ka mphodiša ka hlweka . ”
42005013	Jesu a otlolla letsogo a mo kgwatha a re : “ Ke a rata ; hlweka ! ” Gateetee a fola .
42005014	Jesu a mo laya a re : “ O se ke wa botša motho , eupša eya go moprista a go bone , gomme o dire sehlabelo ka mo go laetšego Moshe , gore e be bohlatse go batho ka moka bja gore o hlwekile . ”
42005015	Setumo sa Jesu sa phatlalala le go feta , gomme mašabašaba a batho a tla a mmokanela go mo kwa , yena a fodiša ba ba lwalago gare ga bona .
42005016	O be a tlwaetše go ngwegela mašokeng , a ye go rapela .
42005017	Ka tšatši le lengwe Jesu o be a ruta batho . Bafarisei ba bangwe le boramangwalo ba ba bego ba etšwa metseng ka moka ya Galilea le Judea ešita le kua Jerusalema le bona ba be ba dutše fase moo . Maatla a Morena a be a le mo go Jesu gore a fodiše balwetši .
42005018	Gwa tla banna ba bangwe ba kukile monna wa go repha ditho ka leako , ba leka go mo tsenya ka ntlong gore ba mmee pele ga Jesu .
42005019	Fela ka baka la bontši bja batho ba palelwa ke go mo tsenya . Ka gona ba namela tlhakeng , ba phula lešoba gona , gomme ba mo theošetša ka gare ka leako , a ba mo pele ga Jesu gare ga batho ba ba bego ba le ka moo .
42005020	Jesu ge a bona ka mo ba nago le tumelo ka gona , a re go monna yoo : “ Motho wa batho , o swaretšwe dibe tša gago . ”
42005021	Boramangwalo le Bafarisei ba botšišana ba re : “ Motho yo o itira mang ge a nyefola Modimo ka mokgwa wo ? Ke mang yo a ka swarelago batho dibe ntle le Modimo ? ”
42005022	Jesu , ge a lemoga tše ba di naganago , a re go bona : “ Le reng le nagana ka mokgwa wo ?
42005023	Se bonolo ke sefe , go re : ‘ O swaretšwe dibe tša gago , ’ goba go re : ‘ Emelela , o sepele ’ ?
42005024	Bjale ge , ke nyaka go le bontšha gore Morwamotho o na le maatla a go swarela batho dibe mo lefaseng . ” Ya ba o re go morephaditho : “ Ke a go botša ke re : Emelela , o rwale leako la gago , o ikele gae ! ”
42005025	Monna yoo a emelela ka ntle le go dikadika bohle ba mmona , a tšea leako le a bego a robetše go lona , a ya gae a reta Modimo .
42005026	Bohle ba tlabega , ba reta Modimo ba tšhogile e le ruri ba re : “ Jo , tše re di bonego lehono di a tlaba ! ”
42005027	Ka morago Jesu ge a tloga moo a bona molekgetho yo leina la gagwe e bego e le Lefi a dutše ngwakong wa lekgetho . A re go yena : “ Ntatele ! ”
42005028	Lefi a emelela , a tlogela tšohle , a mo latela .
42005029	Ka morago a direla Jesu monyanya wo mogolo ka ga gagwe , gomme gare ga bao ba bego ba tlile dijong go be go na le balekgetho ba bantši le batho ba bangwe .
42005030	Bafarisei le boramangwalo ba bangwe bao le bona e bego e le Bafarisei ba ngongoregela barutiwa ba Jesu ba re : “ Le reng le eja le balekgetho le bile le enwa le bona le badiradibe ba bangwe ? ”
42005031	Jesu a ba fetola a re : “ Ngaka ga e nyakwe ke batho ba ba iketlilego , e nyakwa ke ba ba lwalago .
42005032	Nna ga se ka tlela go botša baloki gore ba sokologe , ke tletše go botša badiradibe . ”
42005033	Batho ba bangwe ba kile ba re go Jesu : “ Barutiwa ba Johanese Mokolobetši ba ikona dijo gantši ba rapela , barutiwa ba Bafarisei le bona ba dira bjalo , eupša ba gago bona ba a ja , ba a nwa . ”
42005034	Jesu a ba fetola a re : “ Kgane baeng ba ba tlilego monyanyeng wa lenyalo le ka kgona go ba gapeletša go ikona dijo monyadi a sa na le bona ?
42005035	Fela nako e tla tla yeo ka yona monyadi a tlago tlošwa go bona , ya ba gona ba ikonago . ”
42005036	Jesu a ba botša le ka seswantšho a re : “ Ga go motho yo a segago segaswa seaparong se sefsa go se phara go sa kgale . Ge a ka dira bjalo o tla be a kgeitše seaparo seo se sefsa , gomme segaswa seo sa go tšwa seaparong se sefsa se ka rona sa kgale .
42005037	Le gona ga go motho yo a tšhelago beine ye e sa tšogo hlotlwa ka makukeng a kgale , ka gobane e ka a paleša , beine ya tšhologa , le ona makuka a loba .
42005038	Beine ye e sa tšogo hlotlwa yona e tšhelwa ka makukeng a mafsa .
42005039	Le gona ga go motho yo a nyakago beine ye e sa tšogo hlotlwa a šetše a nwele ye e hlotlilwego kgale . O re : ‘ Ye e hlotlilwego kgale e phala ye e sa tšogo hlotlwa . ’ ”
42006001	Ka tšatši le lengwe la Sabatha Jesu o be a putla ka mašemong a korong . Barutiwa ba gagwe ba tšama ba ekga diako ba di fogohlela ka diatleng , ba eja dithoro .
42006002	Bafarisei ba bangwe ba ba botšiša ba re : “ Le reng le dira se se sego sa dumelelwa ka letšatši la Sabatha ? ”
42006003	Jesu a ba fetola a re : “ Na ga se la bala se Dafida a kilego a se dira mohla wola yena le banna ba ba bego ba na le yena ba swerwe ke tlala —
42006004	ka mo a ilego a tsena ka ngwakong wa Modimo , a tšea dinkgwa tše di bego di abetšwe Modimo , a di ja , a di ngwathela le bao ba bego ba na le yena ? Etse bona ba be ba se ba dumelelwa go di ja ; go be go dumeletšwe baprista fela . ”
42006005	A fetša ka go re : “ Morwamotho o na le tokelo ya go laetša ge eba melao ya Sabatha e swanetše go phethwa . ”
42006006	Ka le lengwe letšatši la Sabatha Jesu a tsena ka sinagogeng a ruta batho . Go be go na le monna wa go repha letsogo la go ja .
42006007	Boramangwalo le Bafarisei ba be ba beile Jesu leihlo gore ba bone ge a ka mo fodiša ka letšatši la Sabatha , gore ba tle ba mmee molato .
42006008	Fela Jesu o be a tseba tše di lego ka dipelong tša bona , gomme a re go morephaletsogo : “ Etla o eme mono pele . ” Monna yoo a emelela a ya go ema ka pele .
42006009	Ke moka Jesu a re go bona : “ Ke a le botšiša ke re ke eng se se dumeletšwego ka tšatši la Sabatha , ke se sebotse goba ke se sebe , ke go phološa motho goba ke go mmolaya ? ”
42006010	A ba gadima bohle , a napa a re go morephaletsogo : “ Otlolla letsogo la gago ! ” A le otlolla , gomme la fola , la swana le lela le lengwe .
42006011	Bona ba galefa mme ba rerišana ka se ba ka se dirago Jesu .
42006012	Matšatšing ona ao Jesu a rotogela thabeng go yo rapela . A lala a rapela Modimo moo bošego ka moka .
42006013	Ge go esa a bitša barutiwa ba gagwe ba tla go yena , gomme a kgetha ba lesome le ba babedi mo go bona a ba bitša baapostola .
42006014	Ke Simone , yo a mo theilego Petrose , le Andrease , ngwanabo , le Jakobose le Johanese , le Filipi le Bartolomeose ,
42006015	le Mateu le Thomase , le Jakobose , morwa wa Alfeose , le Simone , yo a bego a bitšwa Mollelatokologo ,
42006016	le Judase , morwa wa Jakobose , le Judase Iskariote , yo a ilego a tla a mo eka .
42006017	Ge Jesu a seno theoga thabeng le baapostola ba gagwe , o ile a ema mo e lego lebala a na le barutiwa ba gagwe ba bantši . Lešaba le lentši la batho ba go tšwa gohle nageng ya Judea le Jerusalema le seleteng sa lebopong la lewatle , mo go lego Tirose le Sidone , la tla go yena .
42006018	Ba be ba tlile go mo kwa le go fodišwa malwetši a bona . Bao ba bego ba tshwenywa ke meoya ye mebe le bona ba ile ba fodišwa .
42006019	Batho ka moka ba be ba leka go mo kgwatha , ka gobane go yena go be go etšwa maatla mme a ba fodiša bohle .
42006020	Jesu a lebelela barutiwa ba gagwe a re : “ Ba lehlogonolo ke lena le diilago , gobane mmušo wa Modimo ke wa lena .
42006021	Ba lehlogonolo ke lena ba bjale le swerwego ke tlala , gobane le tla khorišwa . Ba lehlogonolo ke lena ba bjale le llago , gobane le tla sega .
42006022	“ Ba lehlogonolo ke lena ge le hloilwe ke batho , ba le tšwa , ba le roga , ba le šišingwa , e le ka baka la Morwamotho .
42006023	Ge tšeo di le hlagela , le bine le thabile , ka gobane moputso wa lena ke wo mogolo legodimong . Gape borakgolokhukhu ba bona le bona ba be ba dira baprofeta tšona tšeo ba le dirago tšona .
42006024	“ Fela ba madimabe ke lena bahumi , gobane bja lena boiketlo le šetše le bo hweditše .
42006025	Ba madimabe ke lena bao bjale le khorago , gobane le tla bolawa ke tlala . Ba madimabe ke lena bao bjale le segago , gobane le tla lla la golola .
42006026	“ Ba madimabe ke lena ge le retwa ke bohle , gobane seo ke sona se borakgolokhukhu ba bona ba bego ba se dira baprofeta ba maaka . ”
42006027	“ Lena ba le nkwago , ke a le botša ke re : Le rate manaba a lena , ba ba le hloilego le ba direle tše di lokilego ,
42006028	ba ba le rogago le ba šegofatše , gomme ba ba le swerego gampe le ba rapelele .
42006029	Ge motho a ka go betha thama , o mo retollele le ye nngwe . Ge motho a ka go amoga seaparo sa ka ntle , o mo lese a tšee le sa ka gare .
42006030	Ge motho a ka go kgopela selo , o mo fe sona , le ge motho a ka tšea selo sa gago , o se ke wa re a se buše .
42006031	Le direle batho tše le lena le ratago gore ba le direle tšona .
42006032	“ Ge le rata fela ba ba le ratago , le tla be le sa tlilo putsetšwang ? Gape seo ke se se dirwago le ke badiradibe .
42006033	Le ge le hola fela ba ba le holago , le tla be le sa tlilo putsetšwang ? Etse seo ke se se dirwago le ke badiradibe .
42006034	Le ge le adima bao le holofelago gore ba tla buša , le tla be le sa tlilo putsetšwang ? Ga ke re le badiradibe ba a adimana , ba tle ba buše sa go lekana le se ba se adimilego ?
42006035	Sa lena a e be go rata manaba a lena le go ba hola , le go adima batho le sa lebelele go bušetšwa . Ke mo Modimo a tlago le putsa kudu , le gona la ba bana ba Modimo yoo Yogodimodimo . Gobane bahlokatebogo le bakgopo le bona o ba loketše .
42006036	Le gaugele bjalo ka ge Tatagolena le yena a gaugela . ”
42006037	“ Le se ke la bona ba bangwe diphošo , gomme le lena Modimo a ka se tlo le bona diphošo ; le se ke la tšwa motho , gomme le lena Modimo a ka se tlo le tšwa ; le swarele ba ba le fošeditšego , gomme Modimo o tla le swarela .
42006038	Le fe ba bangwe , gomme Modimo le yena o tla le fa . Le tla fiwa ka kelo ya mmapaale ye e katetšwego ya ba ya ntšhwa mohlopha . Gape kelo ye le elelago ba bangwe ka yona , ke yona ye Modimo a tlago le elela ka yona . ”
42006039	Jesu a ba botša le ka seswantšho a re : “ Kgane sefofu se ka hlahla se sengwe ? Ga ke re bobedi bja bona ba tla wela ka leopeng ?
42006040	Morutiwa ga a fete morutiši wa gagwe ; morutiwa yo mongwe le yo mongwe ge a feditše dithuto tša gagwe o lekana le morutiši wa gagwe .
42006041	“ O reng o bona phatšana ye e fahlilego ngwaneno , etšwe o sa bone kota ye e fahlilego wena ?
42006042	Na o ka botša ngwaneno wa re : ‘ Ngwanešo , a ke go fahlolle phatšana yeo e go fahlilego , ’ mola wena kota ye e go fahlilego le go e bona o sa e bone ? Moikaketši tena ! Pele iphahlolle kota yeo e go fahlilego , ke mo o tlago bona gabotse , wa kgona o fahlolla ngwaneno phatšana ye e mo fahlilego . ”
42006043	“ Mohlare wo mobotse ga o enywe dikenywa tše e sego tše dibotse , le wo e sego wo mobotse ga o enywe dikenywa tše dibotse .
42006044	Mohlare wo mongwe le wo mongwe o tsebja ka dikenywa tša wona . Motho ga a fule mago mehlareng ya meetlwa , le diterebe ga a di fule monganeng .
42006045	Motho wa go loka o nagana tše di lokilego ka pelong ya gagwe , ka gona o bolela tše di lokilego ; yo mobe le yena o nagana tše mpe , ka fao o bolela tše mpe . Ga ke re se motho a se bolelago ke se se tšwago ka pelong ya gagwe ? ”
42006046	“ Le mpiletšang ‘ Morena , Morena , ’ le sa dire tše ke le botšago tšona ?
42006047	Yo a tlago go nna a kwa tše ke di bolelago mme a di phetha , ke tla le botša gore o swana le mang .
42006048	O swana le monna yo e rilego ge a aga ntlo ya gagwe a epa go iša fase , a aga motheo godimo ga letlapa . Ya re ge lefula le etla mme moela o tšhologela godimo ga yona , meetse a se ke a e šikinya , ka gobane e agilwe gabotse .
42006049	Eupša yo a kwago tše ke di bolelago gomme a se di phethe , yena o swana le monna yo a agilego ntlo ya gagwe mabung a se a e agela motheo ; ya re ge moela o tšhologela godimo ga yona , ya wa le semeetseng — gomme go pšhatlagana ga yona ya ba mo go šiišago . ”
42007001	Ge Jesu a feditše go botša batho ditaba tšeo ka moka , a ya motseng wa Kapernaume .
42007002	Molaolalekgolo yo mongwe moo o be a na le mohlanka yo a bego a mo hola . Mohlanka yo o be a lwala a bile a le makgatheng .
42007003	Ge molaolalekgolo yoo a ekwa ka ga Jesu , a roma bagolo ba Bajuda go yo mo kgopela gore a tle a fodiše mohlanka wa gagwe .
42007004	Ge ba fihla go Jesu ba mo kgopela ba phegeletše ba re : “ Go lebane gore o mo thuše ,
42007005	gobane o rata setšhaba sa gaborena , ebile ke yena a re agetšego sinagoge . ”
42007006	Ka gona Jesu a ya le bona . Ya re a sa le kgojana le lapa la gona , molaolalekgolo yola a roma bagwera ba gagwe gore ba yo botša Jesu ba re : “ Morena , o se itapiše ka go tlo fihla mo . Ga se ka swanela gore o tsene ka lapeng la ka ;
42007007	ke ka baka leo le go tla go wena ka bonna ke bonego go se gwa ntshwanela . Eno bolela lentšu le tee , gomme mohlanka wa ka o tla fola .
42007008	Gobane le nna , ke le motho yo a bušwago , ke na le bahlabani ba ke ba bušago . Ge ke re go mohlabani : ‘ Eya , ’ o a ya ; ge ke re go yo mongwe : ‘ Etla , ’ o a tla ; ge ke re go mohlanka wa ka : ‘ Dira se , ’ o a se dira . ”
42007009	Ge Jesu a ekwa a realo , a mo kgotsa ; a retologa a botša lešaba le le bego le mo latela a re : “ Ke a le botša , ga se ka ka ka hwetša motho yo a nago le tumelo ye kaaka mo go Baisraele . ”
42007010	Ge baromiwa bale ba boela go molaodi yola ba hwetša mohlanka wa gagwe a fodile .
42007011	Ka moragonyana Jesu a ya motseng wo ba rego ke Naine a na le barutiwa ba gagwe le lešaba le lentši .
42007012	Ge a batamela kgorong ya motse a bona go etšwa batho ba rwele mohu go yo mmoloka . Mohu yoo e be e le yena morwa motswalwanoši wa mmagwe , yo e bego e le mohlologadi , gomme lešaba le lentši la batho le be le na le yena .
42007013	Ge Morena a mmona a mo kwela bohloko , a re go yena : “ O se ke wa lla . ”
42007014	Ke moka a batamela , a kgwatha leako la mohu , gomme barwadi ba lona ba ema . Jesu a re : “ Lesogana , ke a go botša ke re : Tsoga ! ”
42007015	Mohu a tsoga mme a thoma go bolela . Jesu a mo iša go mmagwe .
42007016	Bohle ba boifa mme ba tumiša Modimo ba re : “ Re tlišeditšwe moprofeta yo mogolo ! ” Ba bangwe ba re : “ Modimo o tlile go phološa setšhaba sa gagwe ! ”
42007017	Taba ye ya Jesu ya phatlalala le naga yohle ya Bajuda le mathoko a yona .
42007018	E rile ge barutiwa ba Johanese Mokolobetši ba mmotša ditaba tše ka moka , a bitša ba babedi ba bona ,
42007019	a ba roma go Morena gore ba yo mmotšiša ba re : “ Na ke wena yo go lebeletšwego gore o tla tla , goba re letele yo mongwe ? ”
42007020	Ge ba fihla go Jesu ba re : “ Johanese Mokolobetši o re romile gore re tle re go botšiše ge eba ke wena yo go lebeletšwego gore o tla tla , goba re letele yo mongwe . ”
42007021	Yona nakong yeo Jesu o be a fodiša batho ba bantši malwetši le mafokodi a bona , a ntšha le meoya ye mebe , a fodiša le ba bantši ba ba foufetšego .
42007022	A araba baromiwa ba Johanese ka go re : “ Eyang le botše Johanese tše le di bonago le tše le di kwago : difofu bjale di a bona , digole di a sepela , ba ba swerwego ke malwetši a letlalo a go ba tšhilafatša ba a fodišwa , ditholo di a kwa , bahu ba a tsošwa , le badiidi ba begelwa Taba ye Botse ya mmušo wa Modimo .
42007023	Go lehlogonolo yo a sa kgopišegego ka nna ! ”
42007024	Ge baromiwa ba Johanese ba seno tloga , Jesu a šala a botšiša lešaba mabapi le Johanese a re : “ Mola le etšwa motseng le eya lešokeng le be le yo bonang ? Kgane le be le yo bona lehlaka le le tšokotšwago ke phefo ?
42007025	Ke re le be le tšwetše go yo bonang ? Afa le be le sa re le tla bona monna yo a aparago diaparo tše dibotse ? Etse ba ba aparago diaparo tša botšhephi ba bile ba ipshina ka mahumo ba dula ka dintlong tša mošate .
42007026	Ke re le be le tšwetše go yo bonang ? Afa le be le se la yo bona moprofeta ? Ruri , ke le botša gore le bone wa go feta le moprofeta .
42007027	Gobane Johanese ke yena yo Mangwalo a Makgethwa a mmolelago a re : ‘ Ke tla roma motseta wa ka a go eta pele a go kgorela tsela . ’
42007028	Ke le botša gore ga se gwa ka gwa tswalwa motho wa go feta Johanese . Eupša yo e lego yo monnyane mmušong wa Modimo o a mo feta . ”
42007029	Batho ka moka gotee le balekgetho ge ba seno kwa Johanese , ba phetha tše di nyakwago ke Modimo , ba ba ba mo kgopela gore a ba kolobetše .
42007030	Bafarisei le boramangwalo bona ka go gana go kolobetšwa ke yena , ba ganne go dira se Modimo a bego a re ba se dire .
42007031	Jesu a tšwela pele a re : “ Na batho ba mehleng yeno nka ba swantšha le eng ? Ba etšang ?
42007032	Ba swana le bana ba ba dutšego lepatlelong la motse , ba goelelana ba re : ‘ Re le leleditše dinaka , la se bine ! Ra le retela sereto sa mahloko , la se lle ! ’
42007033	Johanese Mokolobetši o be a ikona dijo a bile a sa nwe beine , eupša la re : ‘ O na le modemone . ’
42007034	Gwa tla Morwamotho a eja , a bile a enwa , gomme la re : ‘ Bonang motho wa sejagobe , wa go nwa kudu , mogwera wa balekgetho le badiradibekabona ! ’
42007035	Bohlale bja Modimo bjona bo hlatselwa ke bana ba bjona . ”
42007036	Mofarisei yo mongwe o kile a laletša Jesu gore a tle a je le yena . Ka fao Jesu a ya ga Mofarisei yoo , a fihla a dula le yena dijong .
42007037	Gona moo motseng woo go be go na le mosadi yo mongwe wa modiradibe . O ile a kwa gore Jesu o ka lapeng la Mofarisei yoo o a ja . A napa a tla le sedibelo sa leswika le le bitšwago alapastere , se swere senkgabose ,
42007038	a ema ka morago ga Jesu , kgauswi le maoto a gagwe , a lla , mme a kolobiša Jesu maoto ka meokgo . A mo phumola ka moriri , a mo atla maoto , a napa a mo tšhela ona ka senkgabose sela .
42007039	Ge Mofarisei yola a di bona , a re ka pelong : “ Etse monna yo ge e ka be e le moprofeta , a ka be a tseba gore mosadi yo a mo kgomago yo ke mang , le gore ke motho wa mohuta mang , a ka be a tseba gore ke modiradibe . ”
42007040	Jesu a re go yena : “ Simone , ke na le taba ye ke nyakago go go botša yona . ” Simone a re : “ Go lokile , Moruti , mpotše . ”
42007041	Jesu a re : “ Go be go na le banna ba babedi ba ba bego ba adimilwe tšhelete ke moadimiši . Yo mongwe o be a adimilwe dipapetlana tše makgolo a mahlano tša silibera , mongwe a adimilwe tše masome a mahlano .
42007042	Ya re ge ba palelwa ke go buša tšhelete ye ba e adimilwego , a ba phumolela molato wa bona ka babedi . Bjale ge , ke ofe mo go bona yo a ilego a mo leboga le go feta ? ”
42007043	Simone a mo fetola a re : “ Ke bona gore ke yo a phumoletšwego molato wo mogolo go feta yola yo mongwe . ” Jesu a re : “ O nepile . ”
42007044	Ke moka a retologela go mosadi yola , a re go Simone : “ Mosadi yo o a mmona ? Ke tlile ka mo go gago , wa se mphe meetse a go hlapa maoto , eupša yena o nthapišitše maoto ka meokgo ya gagwe , a mphumola ona ka moriri .
42007045	Wena ga se wa nkganela ka go nkatla , eupša yena e sa le a tsena ka mo ga se a lesa go nkatla maoto .
42007046	Ga se wa ntlotša hlogo ka makhura a mohlware , eupša yena o ntšhetše ka senkgabose maotong .
42007047	Bjale ge , a ke go botše : Yena o bontšhitše gore o na le lerato le legolo ka gobane o swaretšwe dibe tša gagwe tše e bego e le tše dintši . Yo a swaretšwego sebe se senyenyane fela , le lerato la gagwe ke le lenyenyane . ”
42007048	Ya ba o botša mosadi yola a re : “ O swaretšwe dibe tša gago . ”
42007049	Ba ba bego ba eja le yena ba botšišana ba re : “ Ke mang yena yo a bilego a swarela batho dibe ? ”
42007050	Jesu yena a re go mosadi yola : “ Tumelo ya gago e go phološitše ; sepela gabotse . ”
42008001	Go tloga moo Jesu a sepela le metse le metsana a begela batho Taba ye Botse ya mmušo wa Modimo a bile a ba ruta yona , a na le barutiwa bale ba gagwe ba lesome le metšo ye mebedi .
42008002	Basadi ba bangwe ba a bego a ba ntšhitše meoya ye mebe a bile a ba fodišitše malwetši le bona ba be ba na le yena . Bona e be e le Maria , yo a bego a tsebja ka la Magadalena , yola wa go ka a ntšhwa bademone ba ba šupago ,
42008003	le Johana , yola monna wa gagwe e bego e le Gusa , mohlankedi wa Heroda , le Susana , le ba bangwe basadi ba bantši ba ba bego ba thuša Jesu le barutiwa ba gagwe ka tše ba bego ba na le tšona .
42008004	Batho ba ile ba fela ba etla go Jesu ba etšwa metseng ye e fapanego ; ya re ge ba kgobokane e le lešaba le legolo , a ba botša seswantšho a re :
42008005	“ Monna yo mongwe o kile a tšwa a yo bjala peu . Ge a dutše a e gaša , ye nngwe ya wela tseleng , gomme ya gatwa , le dinonyana tša e ja .
42008006	Ye nngwe ya wela lekgwareng , gomme ge e seno mela , dimelana tšeo tša pona , ka ge mobu woo o be o se na monola .
42008007	Ye nngwe ya wela ka mehlašaneng ya meetlwa , gomme mehlašana yeo ya gola le dimelana tšela , ya di pipetša .
42008008	Ye nngwe yona ya wela mobung wo mobotse ; mabele a gona a gola a tswala . Lebele le lengwe le le lengwe la tšwa dithoro tše lekgolo . ” Jesu a goeletša a re : “ Yo a nago le tsebe a a kwe ! ”
42008009	Barutiwa ba Jesu ba mmotšiša gore na seswantšho se se šupang ,
42008010	gomme a ba fetola a re : “ Lena le utolletšwe diphiri tša mmušo wa Modimo , fela ba bangwe ba di kwa ka diswantšho gore ba lebelele , eupša ba se ke ba bona selo ; ba kwe , eupša ba se ke ba kwešiša selo . ”
42008011	“ Seswantšho sa mobjadi se hlalošwa ka mokgwa wo : Peu ke lentšu la Modimo .
42008012	Peu ya go wela tseleng e šupa bao ba rego go kwa lentšu la Modimo , Sathane a tle a tloše molaetša wo ka dipelong tša bona gore ba se ke ba dumela , ba phološwa .
42008013	Peu ya go wela lekgwareng e šupa bao ba rego go kwa molaetša ba o amogela ka thabo . Eupša wa se dule sebaka ka dipelong tša bona ; ba dumela lebakanyana fela , gomme ya re ge ba lekwa , ba kgeloga .
42008014	Peu ya go wela mehlašaneng ya meetlwa e šupa bao ba rego go kwa molaetša wa Modimo , go balabala le mahumo le maipshino a bophelo tša ba šitiša go bontšha tumelo ya bona ka mediro .
42008015	Peu ya go wela mobung o mobotse e šupa bao e rego ge ba ekwa molaetša wa Modimo , ba ikemišetša go o phetha , mme ba o phetha , ba bontšha tumelo ya bona ka go kgotlelela melekong . ”
42008016	“ Ga go motho yo a rego go thumaša lebone a le khurumela ka seroto , goba a le bea ka fase ga malao . O le hloma sehlomong sa lona gore ba ba tsenago ba bonegelwe .
42008017	“ Ga go sephiri se se ka se kego sa tsebja , le gona ga go selo se se utilwego se se ka se kego sa utollwa sa tsebja .
42008018	“ Ka gona le hlokomele gore na le kwa lentšu la Modimo bjang ; gobane yo a nago le sa gagwe o tla okeletšwa , mme yo a se nago le sa gagwe , le se a gopolago gore ke sa gagwe o tla se amogwa . ”
42008019	MmagoJesu le bana ba boJesu ba kile ba re ba tlile go yena , ba palelwa ke go mmatamela ka baka la lešaba .
42008020	Motho yo mongwe a re go yena : “ Mmago le banabeno šebale ka kua ntle ba a go nyaka . ”
42008021	Jesu a botša lešaba a re : “ Mma le banabešo ke ba ba rego go kwa tše Modimo a di laelago ba di phetha . ”
42008022	Ka tšatši le lengwe Jesu a namela leselawatle le barutiwa ba gagwe , a re go bona : “ A re seleleng ka mošola wa letsha . ” Ba napa ba tloga .
42008023	Ge ba le gare ba sesa ka leselawatle , Jesu a swarwa ke boroko . Gateetee gwa tsoga ledimo ka letsheng , leselawatle leo la thoma go tlala meetse , mme ba ba kotsing .
42008024	Barutiwa ba Jesu ba ya go yena , ba mo tsoša ba re : “ Mong wa rena , Mong wa rena ! Re a hwa ! ” Jesu a tsoga , a kgalema ledimo le maphoto a re di homole ; gwa homola gwa re tuu .
42008025	Ke moka a re go barutiwa bale ba gagwe : “ Le reng le hloka tumelo ? ” Bona ba be ba tšhogile , ba tlabegile , gomme ba botšišana ba re : “ Etse motho yo wa go laela le diphefo le maphoto , mme tša mo theeletša , ke mang ? ”
42008026	Jesu le barutiwa ba gagwe ba selela ka seleteng sa Bagerasa ka mošola wa letsha la Galilea ka leselawatle .
42008027	Ya re ge Jesu a fologa a gahlanetšwa ke monna yo mongwe yo a tsenwego ke bademone a etšwa motseng . E be e šetše e le go tloga kgale a sepela a itlhobotše , a sa dule ka gae , a dula mabitleng .
42008028	A re go bona Jesu a hlaba mokgoši , a itahlela fase pele ga gagwe , a goeletša a re : “ Na o nyakang mo go nna , wena Jesu , Morwa wa Modimo Yogodimodimo ? Hle , o se ke wa nkotla ! ”
42008029	Ge a realo e be e le ka gobane Jesu o be a laetše moya wo mobe a re o tšwe mo go yena . E be e šetše e bile gantši o mo utlautla , gomme le ge a be a kgokwa maoto le matsogo ka diketane bjalo ka sebofša , o be a di kgaola mme a išwe ke modemone yoo lešokeng .
42008030	Jesu a mmotšiša a re : “ Ke wena mang ? ” Yena a mo fetola a re : “ Ke nna ‘ Lekoko ’ , ” gobane o be a tsenwe ke bademone ba bantši .
42008031	Bademone bao ba kgopela Jesu gore a se ke a ba rakela ka moleteng wa go iša fasefase .
42008032	Mola kgauswinyana go be go na le mohlape wo mogolo wa dikolobe o fula motheogeng wa thaba . Bademone ba kgopela Jesu gore a ba dumelele go tsena dikolobe tšeo , gomme a ba dumelela .
42008033	Ba tšwa go monna yoo ba yo tsena dikolobe tšela . Mohlape ka moka wa thetheoga motheogeng wa wela ka letsheng , wa betwa .
42008034	Badiša ba tšona ge ba bona tše di diregilego ba tšhaba ba yo tsebiša batho ba ba lego motseng le ba ba lego mašemong .
42008035	Batho ba ya go bona se se diregilego . Ge ba fihla go Jesu ba bona monna yola bademone ba bego ba lelekilwe go yena a dutše pele ga Jesu , a apere , le tlhaologanyo ya gagwe e boetše sekeng , gomme ba šia .
42008036	Ba ba di bonego ba anegela batho ka moo monna yola wa bademone a fodišitšwego ka gona .
42008037	Ke moka batho ba selete seo sa Bagerasa ba kgopela Jesu gore a tšwe ka nageng ya bona , gobane ba be ba boifa kudu . Ka gona Jesu a namela leselawatle a tloga .
42008038	Monna yola bademone ba bego ba lelekilwe go yena a mo kgopela gore a sepele le yena . Eupša Jesu a mo gomiša a re :
42008039	“ Boela gae o fihle o anege tše dikgolo tše Modimo a go diretšego tšona . ” A fihla a sepela le motse , a tšama a bega tše Jesu a mo diretšego tšona .
42008040	E rile ge Jesu a boela ka mošola wa letsha , a gahlanetšwa ke lešaba la batho , ka gobane ba be ba ntše ba mo letetše .
42008041	Gwa tla le monna yo mongwe yo leina la gagwe e bego e le Jairose . Yena e be e le mookamedi wa sinagoge ya moo . A itahlela fase pele ga Jesu , a mo kgopela gore a ye ga gagwe ,
42008042	ka gobane morwedi wa gagwe yo e bego e le motswalwanoši wa mengwaga ye lesome le ye mebedi o be a le makgatheng . Ya re ge Jesu a eya naye , a tšama a pitlaganywa ke lešaba .
42008043	Mo go bona go be go na le mosadi yo mongwe yo a bego a feditše mengwaga ye lesome le ye mebedi a bolawa ke bolwetši bja ngope . O be a lobile tšohle ka go ikalafiša dingakeng , eupša bohle ba be ba paletšwe .
42008044	A tla ka morago ga Jesu gare ga lešaba , a kgwatha morumo wa seaparo sa gagwe , gomme gateetee a fola bolwetši bjola bja go tšwa madi .
42008045	Jesu a botšiša a re : “ Ke mang yo a nkgwathilego ? ” Bohle ba itatola , gomme Petrose a re : “ Mong wa ka , ga ke re batho ba ikgohla ka wena ebile ba a go pitlaganya ? ”
42008046	Jesu a re : “ O gona yo a nkgwathilego , gobane ke kwele go etšwa maatla mo go nna . ”
42008047	Mosadi yola ge a bona gore o lemogilwe , a tla a thothomela , a itahlela fase pele ga Jesu . A mmotša a kwewa ke bohle gore ke ka baka la eng a mo kgwathile , le ka mo a fodilego ka gona le semeetseng .
42008048	Jesu a re go yena : “ Morwedi wa ka , tumelo ya gago e go fodišitše . Sepela gabotse . ”
42008049	Ya re a sa bolela , gwa fihla moromiwa wa go tšwa ga Jairose , a re go Jairose : “ Morwedi wa gago ga a sa phela , o se sa tshwenya Moruti . ”
42008050	Jesu a kwa se ba se bolelago , gomme a re go Jairose : “ Se tšhoge , sa gago a e be go dumela , gomme ngwana o tla tsoga . ”
42008051	Ge a fihla ga Jairose , a se dumelele motho yo mongwe go tsena naye , ge e se Petrose le Johanese le Jakobose le tatagongwana le mmagongwana .
42008052	Ka moka ba be ba lla ba iletše ngwana . Jesu a re : “ Le se ke la lla ; ngwana yo ga se a hwa , o ithobaletše . ”
42008053	Bona ba mo sega , ka gobane ba be ba tseba gore ngwana o hwile .
42008054	Jesu a mo swara ka seatla , a mmitša a re : “ Ngwanaka , tsoga ! ”
42008055	Moya wa gagwe wa boa , gomme a tsoga ka bjako . Jesu a laela gore a fiwe tša go ja .
42008056	Batswadi ba ngwana ba tlabega , gomme Jesu a ba laya gore ba se ke ba di botša motho .
42009001	Jesu a bitša barutiwa ba gagwe ba lesome le ba babedi , a ba fa maatla a go leleka bademone bathong , le go ba fodiša malwetši .
42009002	Ke moka a ba roma go yo bega molaetša mabapi le mmušo wa Modimo le go fodiša balwetši ,
42009003	a re go bona : “ Ge le tloga le se ke la tšea selo , e ka ba lehlotlo , goba mokotlana wa mokgopedi , goba dijo , goba tšhelete , le ge e le seaparo sa bobedi .
42009004	Ge le fihla motseng wo mongwe mme la amogelwa ka lapeng le lengwe , le dule go lona go fihlela le tloga motseng woo .
42009005	Ge le ka re le fihla felo batho ba gona ba se le amogele , le tloge moo le hlohlora marole dinaong tša lena , e be go ba lemoša gore ba tla otlwa ke Modimo . ”
42009006	Ba ile ba tloga ba sepela le metse ka moka , ba begela batho Taba ye Botse ya mmušo wa Modimo , ba bile ba fodiša balwetši mo gohle .
42009007	Ge Heroda , mmuši wa Galilea , a ekwa tšeo ka moka tše di bego di direga , a gakanega kudu , gobane batho ba bangwe ba be ba re go tsogile Johanese Mokolobetši bahung .
42009008	Ba bangwe ba be ba re ke Eliya o boile , mola ba bangwe ba re go tsogile yo mongwe wa baprofeta bale ba kgale .
42009009	Heroda yena a re : “ Johanese ke mo kgaotše hlogo , bjale yo yena ke mang yo ke kwago ditaba tše tša gagwe ? ” Gomme a fela a leka go bona Jesu .
42009010	Baapostola ba boela go Jesu , ba mo anegela tšohle tše ba di dirilego . A tloga le bona fela , ba ya motseng wo o bitšwago Betsaida .
42009011	Ge batho ba ekwa gore o fao ba mo latela . Yena a ba gahlanetša , a ba botša tša mmušo wa Modimo , a fodiša ba ba tletšego go fodišwa .
42009012	Ya re ge e šetše e le mathapama , barutiwa bale ba gagwe ba lesome le ba babedi ba tla go yena ba re : “ Botša batho ba ba sepele , gore ba yo inyakela dijo le marobalo mo metseng le metsaneng ya kgauswi , gobane mo ke lešokeng . ”
42009013	Jesu a ba fetola a re : “ Lena ba feng tša go ja . ” Bona ba re : “ Ga re na selo , ge e se dinkgwa tše tlhano le dihlapi tše pedi . Kgane o ra gore re ye go rekela lešaba le lekaaka dijo ? ”
42009014	Gape banna ba ba bego ba le moo e be e ka ba ba dikete tše tlhano . Jesu a botša barutiwa ba gagwe a re : “ Ba dudišeng ka dihlopha tša ba e ka bago ba masome a mahlano . ”
42009015	Ge ba seno ba dudiša bjalo ,
42009016	Jesu a tšea dinkgwa tšela tše tlhano le dihlapi tšela tše pedi , a lebelela legodimong , a di šegofatša , a di ngwathaganya , a di neela barutiwa ba gagwe gore ba di abele batho .
42009017	Bohle ba ja ba khora . Barutiwa ba Jesu ba kgoboketša mašaledi , a tlala diroto tše lesome le tše pedi .
42009018	Ka tšatši le lengwe e rile ge Jesu a ile go rapela a nnoši , barutiwa ba gagwe ba tla go yena . A ba botšiša a re : “ Na batho ba re ke nna mang ? ”
42009019	Ba mo fetola ba re : “ Ba bangwe ba re ke wena Johanese Mokolobetši , ba bangwe ba re o Eliya , mola bangwe ba re yo mongwe wa baprofeta bale ba kgale o tsogile bahung . ”
42009020	Yena a ba botšiša a re : “ Lena le re ke nna mang ? ” Gwa fetola Petrose a re : “ Ke wena Mesia wa Modimo . ”
42009021	Jesu a ba laya tsebegokwa gore seo ba se ke ba se botša motho .
42009022	A ba a ba botša a re : “ Morwamotho o swanetše go tlaišwa kudu le go lahlwa ke bagolo ba setšhaba , le baprista ba bagolo , le boramangwalo . O tla bolawa , eupša ka letšatši la boraro a tsoga bahung . ”
42009023	A botša bohle a re : “ Ge motho a nyaka go ba molatedi wa ka , a ikone , a ikemišetše go tlo tlaišwa bjalo ka nna , mme a ntatele .
42009024	Gobane yo a ipabalelago o tla lahlega ; eupša yo a itatolago ka baka la ka o tla phelela sa ruri .
42009025	Etse motho go tla mo holang go rua lefase lohle , ge yena mong a lahlega goba a otlwa go ya go ile ?
42009026	Ge motho a se na sebete sa go bolela gore ke yena morutiwa wa ka , goba a se bege tše ke di rutago batho , gona Morwamotho le yena a ka se be le sebete sa go bolela gore motho yoo ke morutiwa wa gagwe , mohla a etla ka letago la gagwe le la Tatagwe le la barongwa ba bakgethwa .
42009027	Ruri , ke le botša gore go na le ba bangwe mo , ba ba ka se kego ba hwa ba se ba bona Modimo a buša . ”
42009028	Ge go fetile matšatši a seswai go ba Jesu a bolela ditaba tše , a tloga le Petrose le Johanese le Jakobose , a rotogela thabeng go yo rapela .
42009029	Ya re ge a rapela sefahlego sa gagwe sa fetoga , le diaparo tša gagwe tša taga bošweu bja go re pšoo !
42009030	Gateetee ba bona banna ba babedi ba bolela le yena . E be e le Moshe le Eliya ,
42009031	ba be ba tšweletše ka letago mme ba bolela le Jesu ka mokgwa wo a bego a swanetše go hwa ka wona Jerusalema .
42009032	Petrose le ba ba bego ba na le yena ke ge ba ile ka boroko , eupša ba re go phaphama ba bona Jesu a taga , ba bona le banna bao ba babedi ba bego ba eme le yena .
42009033	Ge banna bao ba tloga , Petrose a re go yena : “ Mong wa ka , ke mo gobotse bjang ge re le fa ! A re hlomeng mešaša ye meraro , wo mongwe e be wa gago , mongwe e be wa Moshe , mongwe e be wa Eliya . ” Gape o be a sa tsebe se a se bolelago .
42009034	Ya re a sa bolela gwa tšwelela leru la ba pipetša , gomme ba boifa .
42009035	Gwa kwagala lentšu le etšwa lerung leo le re : “ Yo ke yena Morwa wa ka yo ke mo ratago ; le mo theeletše ! ”
42009036	Ge lentšu leo le homola ba bona go šetše Jesu fela . Barutiwa bao ba Jesu ditaba tše ba di homolela ; tše ba di bonego mohlang woo ba se di botše motho .
42009037	Ka tšatši le le latelago ge Jesu le barutiwa bale ba gagwe ba bararo ba theoga thabeng , a gahlanetšwa ke lešaba le legolo .
42009038	Monna yo mongwe a goeletša a le gare ga lešaba a re : “ Moruti , ke a go rapela , nke o šetše ngwanaka , gobane ke yena morwa wa ka a nnoši !
42009039	Moya wo mobe o fela o mo utlautla , a goeletše , a akgege , a ntšhe maphilo ka molomo ; o dula o mo kweša bohloko , gomme o mo tlogela ka sewelo .
42009040	Ke ile ka kgopela barutiwa ba gago gore ba o leleke , eupša ba palelwa . ”
42009041	Jesu a mo fetola a re : “ Aowii , lena moloko wa go hloka tumelo , wo mokgopo ! Ke dule le lena go fihlela neng ke le kgotleletše ? ” Ke moka a re go monna yola : “ Tliša morwago yoo mo . ”
42009042	Ya re ge mošemane yoo a etla , modemone yola wa mo utlautla a ba a akgega . Jesu a kgalema moya wo mobe woo a fodiša mošemane , a mmušetša go tatagwe .
42009043	Batho ka moka ba kgotsa maatla a Modimo . E rile ge batho ba sa kgotsa tšohle tše Jesu a bego a di dira , yena a re go barutiwa ba gagwe :
42009044	“ Se ke tlilogo le botša sona le se ke la se lebala : Morwamotho o tlilo gafelwa diatleng tša batho . ”
42009045	Fela barutiwa ba gagwe ba se kwešiše se a se bolelago . Se be se ba utagetše ba sa se kwešiše , eupša ba šia go mmotšiša taba yeo .
42009046	Barutiwa ba Jesu ba kile ba tšea kgang ka go re yo mogolo gare ga bona ke mang .
42009047	Jesu a lemoga se ba se naganago , gomme a tšea ngwana a mo emiša ka thoko ga gagwe ,
42009048	gomme a re go bona : “ Mang le mang yo a amogelago ngwana wa go etša yo ka ge e le se ke le laetšego sona , o amogela nna , le yo a amogelago nna o amogela le yo a nthomilego . Gobane yo e lego yo monyenyane go lena ka moka ke yena yo mogolo . ”
42009049	Johanese a re go Jesu : “ Mong wa ka , re bone motho yo mongwe a leleka bademone ka go bolela leina la gago , mme ra mo iletša , ka ge e se wa rena . ”
42009050	Jesu a re go yena le barutiwa bale ba bangwe : “ Le se ke la mo iletša , ka gobane mang le mang yo a sa lwego le lena o ema le lena . ”
42009051	E rile ge nako ya gore Jesu a rotogele legodimong e batametše , a ikemišetša go ya Jerusalema gomme a wela tsela a ya gona .
42009052	A roma batseta ba mo eta pele , ba fihla ba tsena motseng wo mongwe ka nageng ya Samaria go mo kgopelela marobalo gona .
42009053	Eupša batho ba gona ba se ke ba mo amogela , ka ge ba be ba bona gore o fetela Jerusalema .
42009054	Ge barutiwa ba gagwe , Jakobose le Johanese , ba di bona , ba re : “ Morena , na ga o rate ge re ka ba biletša mollo wa go tšwa legodimong gore o ba fediše ? ”
42009055	Jesu a retologa a ba kgala .
42009056	Ke moka yena le barutiwa ba gagwe ba fetela go wo mongwe motse .
42009057	Ge ba ntše ba sepela , monna yo mongwe a re go Jesu : “ Nna ke tla go latela gohle mo o yago gona . ”
42009058	Jesu a re go yena : “ Diphukubje di na le ditšaba , le dinonyana di na le dihlaga ; Morwamotho yena ga a na mo a fihlago hlogo gona . ”
42009059	A napa a re go monna yo mongwe : “ Ntatele . ” Eupša yena a mo araba ka go re : “ Morena , ntumelele ke yo boloka tate pele . ”
42009060	Jesu ge a mo fetola a re : “ Lesa bahu ba boloke bahu ba bobona . Wena eya o bege molaetša mabapi le mmušo wa Modimo . ”
42009061	Yo mongwe monna a re : “ Nna ke tla go latela , Morena , fela ntumelele gore ke yo laela bešo pele . ”
42009062	Jesu a re go yena : “ Yo a lebelelago morago a swere mogoma a lema , ga se a swanela mmušo wa Modimo . ”
42010001	Ka morago ga moo Morena a kgetha ba bangwe banna ba masome a a šupago le ba babedi , a ba roma ka babedi ka babedi , ba mo eta pele ba ya metseng le metsaneng yohle ye a bego a ikemišeditše go e etela .
42010002	A re go bona : “ Puno ga e kaaka , fela babuni ga ba nene . Rapelang Rapuno gore a rome babuni ba ye go buna .
42010003	Sepelang ! Ke le roma bjalo ka dikwanyana diphiring .
42010004	Le se ke la tloga le sekhwama , goba mokotlana wa mokgopedi , goba dieta ; le se ke la senya sebaka ka go dumediša motho mo tseleng .
42010005	Ge le tsena ka lapeng la motho , sa mathomo le dumediše le re : ‘ Ka lapeng le a go be le khutšo ! ’
42010006	Ge go na le moratakhutšo ka lapeng leo , o tla ba le khutšo ; ge a se gona , madume a lena a khutšo a tla boela go lena .
42010007	Le dule gona ka moo lapeng leo , le eja le bile le enwa se ba le fago sona , ka gobane mošomi mogolo wa gagwe o mo lebane . Le se ke la tobatoba le malapa .
42010008	Ge le ka re le tsena motseng la amogelwa , le je se ba le fago sona ,
42010009	le fodiše balwetši ba gona mme le botše batho ba moo le re : ‘ Nako ya gore Modimo a le buše e batametše . ’
42010010	Fela ge le ka re le tsena motseng batho ba gona ba se le amogele , le tšwele ka ntle mekgotheng le re :
42010011	‘ Le marole a motse wa gabolena a a re kgomaretšego maoto re a thinthela go lena . Fela le tsebe gore nako ya gore Modimo a le buše e batametše . ’
42010012	Ke le botša gore ka Letšatši la Kahlolo Modimo o tla otla batho ba motse woo gagolo go feta ba Sodoma . ”
42010013	“ Go madimabe lena badudi ba Gorasine ! Go madimabe le lena badudi ba Betsaida ! Ge nkabe mehlolo ye e dirilwego mo go lena e dirilwe Tirose le Sidone , batho ba gona nkabe e le kgale ba dutše fase ba apere diaparo tša go ilela , ba itšhetše ka melora go bontšha gore ba sokologile !
42010014	Mohla Modimo a ahlola batho o tla le otla gagolo go feta batho ba Tirose le ba Sidone .
42010015	Ge e le lena badudi ba Kapernaume , kgane le gopola gore le tla rotošetšwa legodimong ? Gape sa lena e dio ba go theošetšwa fasefase bodulabahu . ”
42010016	A botša barutiwa ba gagwe a re : “ Yo a theeletšago lena o theeletša nna ; yo a ganago lena o gana nna ; le yo a ganago nna o gana yo a nthomilego . ”
42010017	Banna bale ba masome a a šupago le ba babedi ba ile ba boa ba thabile kudu . Ba re : “ Morena , le bademone ba be ba re theeletša ge re ba laya ka go bolela leina la gago ! ”
42010018	Jesu a re : “ Ke bone Sathane a ewa leratadimeng bjalo ka legadima le ratha .
42010019	Theeletšang ! Ke le fa maatla a gore le gate dinoga le diphepheng , le a gore le fenyetše Sathane sa ruri ; gomme ga go se se tla tsogago se le dirile selo .
42010020	Fela gagolo le se ke la kgahlwa ke ge meoya ye mebe e le theeletša , le upše le kgahlwe ke ge maina a lena a ngwadilwe legodimong . ”
42010021	Yona nakong yeo Jesu a thabišwa ke Moya wo Mokgethwa , gomme a re : “ Tate , wena Morena wa legodimo le lefase , ke a go reta ka ge o bontšhitše ba ba hlalefetšegago gabonolo boka bana tše o di utetšego ba bohlale le ba go rutega . Ee , Tate , ke ka mo o nyakilego gore go be ka gona .
42010022	“ Dilo ka moka ke di filwe ke Tate . Ga go yo a tsebago gore Morwa ke mang , ge e se Tate ; le yo a tsebago gore Tate ke mang ga a gona , ge e se Morwa le yo Morwa a ratago go mo utollela yena . ”
42010023	A retologela go barutiwa ba gagwe a ba boletša thoko a re : “ Go lehlogonolo lena le bonago tše .
42010024	Ke le botša gore baprofeta ba bantši le dikgoši ba be ba duma go bona tše lena le di bonago , eupša ba se di bone , le go kwa tše le di kwago , eupša ba se di kwe . ”
42010025	Ramangwalo yo mongwe a ema , a leka go thea Jesu , a mmotšiša a re : “ Moruti , na ge ke nyaka go ba le bophelo bjo bo sa felego ke dire eng ? ”
42010026	Jesu a mmotšiša a re : “ Etse Mangwalo a Makgethwa a reng ? Wena o a kwešiša bjang ? ”
42010027	Yena a fetola ka go re : “ ‘ O rate Morena Modimo wa gago ka pelo ya gago ka moka , le ka moya wa gago ka moka , le ka maatla a gago ka moka , le ka tlhaologanyo ya gago ka moka , ’ le ‘ bangwekawena o ba rate bjalo ka ge o ithata . ’ ”
42010028	Jesu a mo fetola a re : “ O fetotše gabotse ; dira bjalo , gomme o tla phela . ”
42010029	Yena , ka go rata go ikemelela , a botšiša Jesu a re : “ Mongwekanna etse ke mang ? ”
42010030	Jesu a mo fetola a re : “ Motho yo mongwe o kile a re a etšwa Jerusalema a eya Jeriko a kopana le bahlakodi ; ba mo hlobodiša , ba mo keketa , ba sepela , ba mo tlogela a le makgatheng .
42010031	Moprista yo mongwe a tšhoga a tšere ka tsela yeo . Ya re ge a mmona , a iphetela ka thoko .
42010032	Molefi yo mongwe le yena a tšwelela ; ge a fihla felo fao , a re go mmona , a iphetela ka thoko .
42010033	Mosamaria yo mongwe , yo le yena a bego a tšea ka tsela yeo , a mo wela . Yena ge a mmona a mo hlomogela pelo .
42010034	A mmatamela , a mo tšhatšha dintho ka makhura a mohlware le beine , a mmofa tšona . Ke moka a mo nametša pokolo ya gagwe , a mo iša ntlong ya baeti , a fihla a mo oka gona .
42010035	Ka le le latelago a ntšha dipapetlana tše pedi tša silibera , a di fa mong wa ntlo ya baeti . A re go yena : ‘ O mo oke , gomme ge ke boa ke tla go bušetša tše o mo lefetšego tšona ntle le tšeo . ’
42010036	“ Bjale wena ge o bona , ke ofe mo go ba bararo bao yo a diretšego motho yola wa go keketwa ke bahlakodi se motho a swanetšego go se direla mongwekayena ? ”
42010037	Ramangwalo yola a mo fetola a re : “ Ke yola wa go mo hlomogela pelo . ” Jesu a re : “ Agaa , le wena sepela o yo dira bjalo . ”
42010038	Jesu a re go tloga le barutiwa ba gagwe a yo fihla motsaneng wo mongwe moo mosadi yo mongwe yo a bitšwago Marta a ilego a mo amogela ka ga gagwe .
42010039	O be a na le ngwanabo yo leina la gagwe e bego e le Maria . Yena yo o ile a tla a dula fase pele ga Jesu , a theeletša tše Jesu a mo rutago tšona .
42010040	Marta yena o be a patlwa ke mošomo wa go apea . A ba a tla go Jesu a re : “ Morena , na kgane ga o na taba le ge yo ngwanešo a ntlogetše ke šoma e le noši ? Gape mmotše a tle a nthuše ! ”
42010041	Morena a mo fetola a re : “ Marta , Marta ! Etse o balabala o tshwenyegile ka tše dintši ,
42010042	kganthe se se nyakegago ke se setee . Maria o ikgethetše se sekaone , gomme a ka se se amogwe . ”
42011001	Jesu o be a le felwanatsoko a rapela , gomme a re go fetša , yo mongwe wa barutiwa ba gagwe a re go yena : “ Morena , nke o re rute go rapela , go swana le Johanese ge a rutile ba gagwe barutiwa . ”
42011002	Jesu a re : “ Ge le rapela le re : “ ‘ Tatewešo , leina la gago a le kgethwe ; mmušo wa gago a o tle .
42011003	Tšatši le lengwe le le lengwe o re fe bogobe bjo re bo hlokago .
42011004	O re lebalele dibe tša rena , ka gore le rena re lebalela ba ba re fošetšago . O se re iše melekong . ’ ”
42011005	A re go bona : “ Ge o ka ya ka ga mogwerago gare ga bošego wa fihla wa re : ‘ Mogwera , nke o nthuše ka molatšana .
42011006	Ke tletšwe ke mogwera wa ka ebile o a feta , gomme ga ke na le ka sejonyana sa go mo fa , ’
42011007	na mogwerago a ka nama a araba a le ka ngwakong a re : ‘ O se ke wa ntshwenya ; ke šetše ke tswaletše , gomme nna le bana ba ka re robetše ; nka se tsoge ka go fa ’ — a ka realo ?
42011008	Nna ke le botša gore le ge a be a ka se tsogele go go fa ka ge o le mogweragwe , go tsoga gona o tla tsoga a go fa se o se nyakago , e le ka baka la ge o mo phegeletše .
42011009	“ Ka gona ke re go lena : Kgopelang , le tla fiwa ; nyakang , le tla hwetša ; kokotang , le tla bulelwa .
42011010	Gobane mang le mang yo a kgopelago o a fiwa , yo a nyakago o a hwetša , le yo a kokotago o a bulelwa .
42011011	Tatagobana ke ofe mo go lena yo e ka rego ge morwagwe a mo kgopela hlapi a mo fa noga ?
42011012	Goba ya re ge a mo kgopela lee a mo fa phepheng ?
42011013	Ge ešita lena le lego ba babe le tseba go fa bana ba lena tše dibotse , Tatagolena wa legodimong yena a ka nama a se le phale ka go fa bao ba mo kgopelago Moya wo Mokgethwa ? ”
42011014	Jesu o kile a leleka modemone mothong wa semumu , gomme wa re go tšwa , semumu sela sa bolela . Batho ba tlabega ,
42011015	gomme ba bangwe ba bona ba re : “ O leleka bademone ka maatla a Beeltsebulo , yena mmuši wa bona ! ”
42011016	Ba bangwe ba mo leka ba re a ba direle mohlolo go bontšha gore ka nnete o romilwe ke Modimo .
42011017	Fela Jesu , ka go tseba se ba se gopolago , a re go bona : “ Mmušo wo mongwe le wo mongwe wo o ikarolago dihlopha tše di lwago seng sa tšona o tla wa . Le lapa leo batho ba lona ba ikarolago dihlopha tše di lwago seng sa tšona le tla thubega .
42011018	Sathane le yena ge a ka ikarola dihlopha , mmušo wa gagwe o ka se we bjang ? Etse le re nna ke leleka bademone ka maatla a Beeltsebulo .
42011019	Ge eba go bjalo , balatedi ba lena bona ba ba leleka ka a mang maatla ? Ka ge ba ba leleka ka maatla a Modimo , gona ba laetša gore le mphara ka maaka .
42011020	Ka ge nna ke leleka bademone ka maatla a Modimo , se se laetša gore Modimo o šetše a thomile go hloma mmušo wa gagwe mo go lena .
42011021	“ Ge monna wa senatla yo a itlhamilego ka dibetša a letile motse wa gagwe , thoto ya gagwe e lotegile .
42011022	Fela ge a ka hlaselwa ke senatla sa go mo feta mme sa mo fenya , se tla mo thopela dibetša tšeo a bego a di botile , gomme sa abaganya dithebola tša gagwe .
42011023	“ Yo a sa emego le nna o lwa le nna ; yo a sa tlišego batho go nna o a ba phatlalatša . ”
42011024	“ Ge moya wo mobe o tšwele mo mothong , o ralala le mafelo a a se nago meetse , o nyaka mo o ka khutšago gona . Ge o sa go hwetše , o re : ‘ Ke tla boela ngwakong wa ka . ’
42011025	Ge o fihla o hwetše ngwako wola o fietšwe mme tšohle di beakantšwe gabotse .
42011026	Ke moka o ye go tšea meoya ye mengwe ye e šupago , ye mebe go o feta , gomme e tle e dule ka moo . Seemo sa mafelelo sa motho yoo e be se sebe le go feta sela sa pele . ”
42011027	E rile ge Jesu a sa bolela bjalo , mosadi yo mongwe a goeletša a le ka gare ga lešaba a re go yena : “ Go lehlogonolo mosadi yo a go belegego a ba a go nyantšha ! ”
42011028	Jesu a mo fetola ka go re : “ Ee , fela gagolo go lehlogonolo bao ba kwago molaetša wa Modimo , ba o phetha ! ”
42011029	E rile ge batho ba ntše ba mmokanela , yena a ba botša a re : “ Batho ba mehleng yeno ga se ka ge e le ba babe . Ba nyaka go bontšhwa mohlolo wa go tšwa go Modimo , fela wo mongwe mohlolo ba ka se o bontšhwe , ge e se wola wa moprofeta Jona .
42011030	Bjalo ka ge moprofeta Jona e ile ya ba sešupo go batho ba Ninibe , Morwamotho le yena e tla ba sešupo go batho ba mehleng yeno .
42011031	Ka Letšatši la Kahlolo Kgošigadi ya Borwa o tla tsoga bahung gotee le batho ba mehleng yeno mme a ba tšwa , gobane yena o ile a tla a etšwa kgolekgole go tlo kwa tša bohlale bja Kgoši Solomone ; gomme tsebang — mo go na le bja go feta bja Solomone !
42011032	Ka Letšatši la Kahlolo batho ba Ninibe ba tla tsoga bahung gotee le batho ba mehleng yeno mme ba ba tšwa , ka gobane bona ba rile go kwa molaetša wa Jona ba sokologa dibeng tša bona ; gomme tsebang — mo go na le wa go feta Jona ! ”
42011033	“ Motho ga a re go thumaša lebone a le fihla goba a le khurumela ka seroto . O le hloma sehlomong sa lona gore ba ba tsenago ba bonegelwe .
42011034	Mahlo ke lebone la motho . Ge mahlo a motho a lokile , motho o ba seetšeng ; eupša ge mahlo a gagwe a se a loka , o ba leswiswing .
42011035	Ka gona , hlokomela gore seetša se se lego mo go wena e se be leswiswi .
42011036	Ge mmele wohle wa gago o le seetšeng o se na karolo ye e lego leswiswing , o bonegelwa gohle go swana le ge o bonegelwa ke lebone ka seetša sa lona . ”
42011037	Ge Jesu a fetša go bolela , Mofarisei yo mongwe a mo mema gore a yo ja naye ka ga gagwe . Jesu a fihla a tsena , a dula bojelong .
42011038	Mofarisei yola a makatšwa ke ge a bona Jesu a se a hlapa diatla pele a eja .
42011039	Morena a re go yena : “ Etse lena Bafarisei le hlatswa senwelo le mogopo ka ntle , mola ka dipelong tša lena le tletše šiši le bokgopo .
42011040	Ditlaela tenang , na kgane yo a bopilego bokantle ga se yena a bopilego le bokagare ?
42011041	Ka gona , efang bahloki tša ka dinwelong le tša ka megopong ya lena , ke mo tšohle tše le nago le tšona e tlago ba tše di hlwekilego .
42011042	“ Ba madimabe ke lena Bafarisei , gobane le abela Modimo karolo ya lesome ya dikhonofolo le dipherefere le dinoko tše dingwe , etšwe toka le lerato la Modimo tšona le di hlokomologa . Tše ke tšona tše le swanetšego go di phetha , le sa hlokomologe tše dingwe tšeo .
42011043	“ Ba madimabe ke lena Bafarisei , le ratago madulo a ka pele ka disinagogeng , le go dumedišwa ka tlhompho kua mapatlelong a motse .
42011044	Le ba madimabe , gobane le swana le mabitla ao a khupeditšwego , ao batho ba a gatago ba sa tsebe . ”
42011045	Ke moo yo mongwe wa boramangwalo a mo fetotšego a re : “ Moruti , gape ge o realo , le rena o a re roga ! ”
42011046	Jesu a mo fetola a re : “ Le lena , boramangwalo , le ba madimabe , gobane le rweša batho merwalo ye boima , mola lena le go e kgwatha ka monwana le sa e kgwathe .
42011047	Le ba madimabe , gobane le beela mabitla a baprofeta maswika a segopotšo — bona baprofeta bale borakgolokhukhu ba lena ba ba bolailego .
42011048	Ka tsela ye le bontšha gore le kwana le tše borakgolokhukhu ba lena ba bego ba di dira — bona ba be ba bolaya baprofeta , gomme lena le beela mabitla a bona maswika a segopotšo .
42011049	Ke ka baka leo yo a bitšwago Bohlale bja Modimo a rilego : ‘ Ke tla ba romela baprofeta le baapostola bao bangwe ba bona ba tlago bolawa , mola bangwe ba hlomarwa . ’
42011050	Ka gona , batho ba mehleng ye ba tla bonwa molato wa go bolaya baprofeta bohle ba ba bolailwego go tloga mola lefase la hlolwago ,
42011051	go tloga ka polao ya Abele go fihla go ya Sakaria yo a ilego a bolawa gare ga aletare le Tempele . Ruri , ke le botša gore batho ba mehleng yeno ba tla bonwa molato wa go bolaya batho bao ka moka .
42011052	“ Ba madimabe ke lena boramangwalo , gobane le tšere sekgonyo sa ntlo ya tsebo ; lena beng ga le nyake go tsena ka gare , gomme le bao ba nyakago go tsena le a ba thibela . ”
42011053	Ge Jesu a tloga moo ga Mofarisei , o be a šetše a thomile go tena boramangwalo le Bafarisei kudu le go botšišwa ke bona ditaba tše dintši ,
42011054	e le go mo thea ka diphošo tše a ka tšhogago a di boletše .
42012001	E rile ge batho ba bantšintši ba bothegile ebile ba gatana godimo , Jesu a botša barutiwa ba gagwe pele a re : “ Le hlokomele komelo ya Bafarisei , ke ra boikaketši bja bona .
42012002	Ga go se se bipilwego se se ka se kego sa bipollwa , le sephiri se se ka se kego sa tsebja ga se gona .
42012003	Ka gona , se le se boletšego sephiring se tla kwagala phatlalatša ; le se le se sebetšego motho ka phapošing se tla goeletšwa godimo ga dintlo . ”
42012004	“ Bagwera ba ka , ke le botša gore le se ke la boifa bao ba rego go bolaya mmele , gwa se be le se sengwe se ba se kgonago .
42012005	A ke le botše gore le boife mang : le boife Modimo yo a rego go bolaya motho a ba a ba le maatla a go mo lahlela heleng . Agaa , ke yena yo ke rego le mmoife !
42012006	“ Ga ke re diphorogohlo tše tlhano di rekwa ka disente tše pedi ? Fela ga go le e tee ya tšona ye e lebalwago ke Modimo .
42012007	Ešita le meriri yohle ya lena e badilwe . Ka gona le se ke la boifa ; lena le ba bohlokwa go feta diphorogohlo tše dintši . ”
42012008	“ Ke le botša gore mang le mang yo a ipegago phatlalatša gore ke wa ka , le nna , Morwamotho , ke tla begela barongwa ba Modimo gore ke wa ka .
42012009	Eupša yo a ntatolago phatlalatša , le nna , Morwamotho , ke tla mo latola go barongwa ba Modimo .
42012010	“ Mang le mang yo a bolelago Morwamotho gampe a ka lebalelwa ; eupša yo a nyefolago Moya wo Mokgethwa yena a ka se lebalelwe .
42012011	“ Ge ba le iša ka disinagogeng goba go babuši goba balaodi go sekišwa , le se ke la tshwenyega gore le tla iphetolela bjang goba le tla bolelang .
42012012	Gobane tše le swanetšego go di bolela le tla di rutwa ke Moya wo Mokgethwa ka yona nako yeo . ”
42012013	Monna yo mongwe mo lešabeng leo a re go yena : “ Moruti , nke o botše yo morwarre gore a abelane le nna lefa la rena . ”
42012014	Jesu a mo fetola a re : “ Warra , etse ke mang yo a mpeilego moahlodi wa go le abaganyetša lefa la lena ? ”
42012015	Ya ba o laya batho bao ka moka o re : “ Le hlokomele , le itote gore le se goketšwe ke megabaru ya mehutahuta ; gobane bophelo bja nnete bja motho ga bo laolwe ke thoto ye a nago le yona , le ge a humile bjang goba bjang . ”
42012016	Ya ba o ba botša seswantšho o re : “ Monna yo mongwe wa mohumi o kile a dika a bolaile mabele ka mašemong a gagwe .
42012017	A bolela ka pelong a re : ‘ Ke direng , ka ge ke se na bobeo bja go lekana mabele a ka ? ’
42012018	A phetha ka go re : ‘ Se ke tlago se dira sese : Ke tla kgereša matlolo a ka , ka aga a magolo a go bolokela mabele a ka ka moka le tše dingwe tše ke nago le tšona .
42012019	Ka napa ka re ka pelong : Ekwa nna ! Tše ke nago le tšona ke tše dintši tše di kgobokeleditšwego mengwagangwaga . Bjale ge , a ke iketle , ke je , ke nwe , ke ipshine ! ’
42012020	Eupša Modimo a re go yena : ‘ Setlaela towe , bjona bošegong bjo o tlile go hwa , gomme tše o di bolokilego tše e tla ba tša mang ? ’ ”
42012021	Jesu a fetša ka go re : “ Agaa , seo ke se se hlagelago bao ba ikgobelelago mahumo , eupša go tša Modimo ba se na selo . ”
42012022	Ya ba Jesu o re go barutiwa ba gagwe : “ Ke ka baka leo ke le botšago gore le se ke la balabala ka dijo le diaparo tše le di hlokago bophelong .
42012023	Bophelo bo bohlokwa go phala dijo , mmele le wona o bohlokwa go phala diaparo .
42012024	Lebelelang magokobu : ga a bjale , ga a bune , ga a na difala goba matlolo , le ge go le bjalo Modimo o a a otla . Bjale ga ke re lena le bohlokwa kudu go feta dinonyana ?
42012025	Kgane ke mang mo go lena yo a ka ikokeletšago bophelo ka go bo balabalela ?
42012026	Bjale ge tše dinyenyane ka mokgwa wo di le palela , tše dingwe tšona le tshwenyegelang ka tšona ?
42012027	Lebelelang ka mo matšoba a naga a melago ka gona : ga a šome , ga a ithokele diaparo . Eupša ke le botša gore le Kgoši Solomone , le ge a be a humile le dinala , o be a sa tšhephe bjalo ka le lengwe la ona .
42012028	Bjale ge ešita le bjang bja naga , bjo bo bago gona lehono , ka moswane bo tsoge bo lahletšwe sebešong , Modimo a bo apeša ka mokgwa wo , na lena a ka nama a se le apeše le go feta , lena ba tumelo ye nnyane ?
42012029	“ Ka gona le se ke la tshwenyega , la dula le balabala go re le tla ja eng , la nwa eng .
42012030	Tšeo ke tše baditšhaba ka moka ba lefase le ba dulago ba balabala ka tšona . Tate wa lena o a tseba gore le phela ka tšona .
42012031	Lena le šomele mmušo wa Modimo , gomme tše dingwe tšeo Modimo o tla le okeletša ka tšona . ”
42012032	“ Le se ke la boifa , lena mohlapenyana wa ka , gobane Tate wa lena o thabela go tlo buša le lena mmušong wa gagwe .
42012033	Le rekiše tše le nago le tšona , gomme tšhelete ya gona le e fe bahloki . Lena dikhwama le ipeele tše di sa felego tšhelete , e lego lehumo le le sa fokotšegego legodimong , le le sa batamelwego ke lehodu , le le sa lewego ke ditšhwele .
42012034	Gobane mo go lego lehumo la motho ke mo go bago pelo ya gagwe . ”
42012035	“ Dulang le itokišitše , le mabone a lena a tuka ,
42012036	le etše bahlanka ba ba letetšego mong wa bona gore a boe monyanyeng wa lenyalo . E re ge a fihla a kokota , ba akgofe ba mmulele mojako .
42012037	Go lehlogonolo bahlanka bao mong wa bona a rego ge a boa a ba hwetša ba phafogile . Ruri , ke a le botša , o tla itokiša , a ba dudiša fase , a ba thota ka dijo .
42012038	Ba tla ba lehlogonolo , ge a ka re a etla le ge e le bošegogare goba ka masa a ba hwetša ba phafogile .
42012039	Ruri , ke a le botša , ge monglapa a ka be a ka tseba gore lehodu le tla tla neng , o be a ka se dumelele lapa la gagwe le šwahlelwa .
42012040	Le lena le dule le itokišitše , ka gobane Morwamotho o tla tla ka nako ye le sa mo naganego ka yona . ”
42012041	Petrose a mmotšiša a re : “ Morena , na e ka ba o botša rena fela ka seswantšho se , goba o botša batho ka moka ? ”
42012042	Morena a mo fetola a re : “ Bjale mohlanka yo a tshepegago , yo bohlale , ke mang ? Gape ke yo mong wa gagwe a tlago mmea mohlokomedi wa bahlanka ba gagwe , a ba fa tša bona dijo ka nako ya gona .
42012043	Go lehlogonolo mohlanka yo mong wa gagwe a tlago mo hwetša a dira bjalo ge a boa .
42012044	Ruri , ke le botša gore mong wa gagwe o tla mmea mohlokomedi wa tšohle tše a nago le tšona .
42012045	Fela ge mohlanka yoo a ka re ka pelong : ‘ Mong wa ka o diegile go boa , ’ gomme a thoma go betha bahlankakayena ba banna le ba basadi , le go dulela go ja le go nwa le go tagwa ,
42012046	mong wa gagwe a ka boa ka tšatši le lengwe le a sa mo naganego , le ka nako ye a sa e tsebego . O tla mo kgaola ditho a ba a mo dira se se dirwago ba ba sa botegelego mong wa bona .
42012047	“ Mohlanka yo a rego a tseba thato ya mong wa gagwe a se itokišetše go e phetha , o tla otlwa gabohloko .
42012048	Eupša yo e rego a sa tsebe thato ya mong wa gagwe a dira tše di swanelago kotlo , o tla otlwa gannyane . Gape yo mongwe le yo mongwe yo a filwego tše dintši , go yena go tla nyakwa tše dintši ; le yo a filwego go hlokomela tše dintšintši , go yena go tla nyakwa tše dintšintši . ”
42012049	“ Ke tletše go tšhuma lefase ka mollo , gomme nke nkabe mollo wo o šetše o tuka !
42012050	Fela ke sa lebanwe ke go tlaišwa kudu , gomme ke tla no dula ke tshwenyegile ka wona mokgwa wo go fihlela matshwenyego a a feta .
42012051	Na kgane le re ke tlišitše boiketlo lefaseng ? Ga go bjalo ; nka re ke tlišitše phapano .
42012052	Go tloga bjale ba e lego ba bahlano ka lapeng ba tla dula ba elwa . Ba bararo ba tla dula ba elwa le ba babedi , ba babedi ba elwa le ba bararo .
42012053	Tatagomotho o tla dula a elwa le morwagwe , le morwa wa motho a dula a elwa le tatagwe ; mmagomotho o tla dula a elwa le morwediagwe , le morwedi wa motho a dula a elwa le mmagwe ; mmatswale wa motho o tla dula a elwa le ngwetši ya gagwe , le ngwetši a dula a elwa le mmatswalagwe . ”
42012054	Jesu a tšwela pele a botša lešaba leo a re : “ Ge le bona leru le rotoga ka bodikela le akgofa go re pula e tla na , gomme e ne .
42012055	Le ge le ekwa phefo ya ka borwa e foka , le re go tla fiša , gomme go fiše .
42012056	Baikaketši tenang ! Le kgonetše go tseba seemo sa boso ka go lebelela lefase le leratadima ; bjale le reng le sa kgone go tseba gore mehla yeno e šupang ? ”
42012057	“ Le reng le sa ikgethele ka bolena se se lokilego ?
42012058	Ge motho a ka re o go iša kgorong ya tseko , o leke go boelana naye le sa le tseleng . Ge o ka se dire bjalo o tla go iša go moahlodi ka kgang , moahlodi a go gafela maphodisa , maphodisa a go lahlela ka kgolegong .
42012059	Ke go botša gore o ka se tšwe gona o sešo wa lefa tšheletenyana ya mafelelo ya kotlo ya gago . ”
42013001	Ka tšona nako tšeo gwa tla batho ba bangwe ba botša Jesu tša Bagalilea bale Pilato a bego a ba bolaile ba direla Modimo dihlabelo .
42013002	Jesu a ba fetola a re : “ Ka ge Bagalilea bao ba bolailwe ka tsela ye , na kgane le gopola gore bona e be e le badiradibe ba bagolo go feta Bagalilea bohle ?
42013003	Le gatee ! Gomme nna ke le botša gore ge le sa sokologe le tla bolawa go etša bona .
42013004	Bale ba lesome le metšo ye seswai ba go welwa ke tora ya Siloamo ya ba bolaya , bona kgane le re e be e le badiradibe ba bagolo go feta batho ka moka ba ba agilego Jerusalema ?
42013005	Le gatee ! Gomme nna ke le botša gore ge le sa sokologe le tla bolawa bjalo ka bona . ”
42013006	Jesu a ba botša seswantšho a re : “ Go be go na le monna yo mongwe yo a bego a na le mogo ka serapeng sa gagwe sa merara . A re ge a re ke yo fula mago go wona a hwetša a se gona .
42013007	Ke moka a re go molemi wa serokolo : ‘ Bona , bjale ke mengwaga ye meraro ke etla mo ke nyaka mago mo mogong wo , fela ke a hloka . O reme . O hlagaletšang mobu ? ’
42013008	Molemi a mo fetola a re : ‘ Morena , o lese lenyaga fela . Ke tla o hlagolela ka ba ka o tšhelela mmutedi .
42013009	Gomme ge ngwaga wo o tlago o ka enywa , go tla loka ; ge o ka pala , ke gona o ka o remago . ’ ”
42013010	Ka tšatši le lengwe la Sabatha Jesu o be a ruta batho ka sinagogeng .
42013011	Gona moo go be go na le mosadi yo a tsenwego ke moya wo mobe , mme o mo lwaditše mengwaga ye lesome le metšo ye seswai . O be a kokoropane , a sa kgone go hlophologa le go se nene .
42013012	Jesu ge a mmona a mmitša a re a tle go yena . Ge a fihla a re go yena : “ Mmagobatho , o imolotšwe bolwetšing bja gago ! ”
42013013	A mmea diatla , mosadi yoo a nama a hlophologa le semeetseng , gomme a reta Modimo .
42013014	Mookamedi wa sinagoge yeo a galefa ka gobane Jesu a fodišitše motho ka tšatši la Sabatha , gomme a botša batho bao a re : “ Matšatši a go šoma a a selela . Etlang ka ona matšatši ao go fodišwa , e sego ka Sabatha . ”
42013015	Morena a mo fetola a re : “ Baikaketši tenang , na kgane ka tšatši la Sabatha motho mang le mang wa lena ga a ke a bofolla kgomo goba pokolo ya gagwe ka lešakeng a yo e noša ?
42013016	Bjale le ra gore mosadi yo e lego setlogolo sa Abrahama yo , yo a feditšego mengwaga ye lesome le ye seswai a bofilwe ke Sathane , yena a se ke a bofollwa ditlemong tša gagwe ka tšatši la Sabatha ? ”
42013017	Ge a realo , bale ba bego ba mo ganetša ba inyatša , mola lešaba ka moka lona le thabela dilo tše di makatšago tše a di dirago .
42013018	Jesu a ba botšiša a re : “ Na mmušo wa Modimo o ka swantšhwa ka eng ? Nka o bapiša le eng ?
42013019	O bjalo ka thorwana ya peu ya mohloko ye motho a e tšeago a e bjala ka serokolong sa gagwe , ya mela ya ba sehlare seo dinonyana di agelago dihlaga makaleng a sona . ”
42013020	Jesu a ba botšiša gape a re : “ Mmušo wa Modimo nka o swantšha le eng ?
42013021	O ka swantšhwa ka komelo ye mosadi a e tšeago a e tswakanya le bupi bja dikelo tše tharo go fihlela motswako wohle o omelega . ”
42013022	Jesu a theta le metse le metsana a ntše a ruta batho , a lebile Jerusalema .
42013023	Motho yo mongwe a mmotšiša a re : “ Morena , na kgane ba ba tlago phološwa ke ba mmalwa fela ? ” Jesu a re go bona ka moka :
42013024	“ Le leke ka maatla go tsena ka mojako wo o pitlaganego , gobane ke a le botša , ke ba bantši ba ba tlago leka go tsena , eupša ba tla palelwa .
42013025	Nako e etla mo monglapa a tlago tsoga a tswalela lebati . La re le eme ka ntle le kokota mojako le re Morena a le bulele , yena a le araba a re : ‘ Nna ga ke le tsebe . ’
42013026	Ke mo le tlago mo fetola la re : ‘ Re be re eja re bile re enwa le wena ; le gona o be o ruta mekgotheng ya motse wa gaborena . ’
42013027	Yena o tla boeletša a re : ‘ Ke re ga ke le tsebe . Ntlogeleng , lena bakgopo bohle ! ’
42013028	Ya ba le lla le lomanya meno ge le bona Abrahama le Isaka le Jakobo le baprofeta ka moka legodimong , mola lena le ntšhetšwa ka ntle .
42013029	Batho ba tla tla monyanyeng legodimong ba etšwa bohlabela le bodikela le leboa le borwa , ke go re mo gohle lefaseng .
42013030	Ke mo bao bjale e sego ba maemo e tlago ba ba maemo , mme bao bjale e lego ba maemo e tlago ba ba ba se nago maemo . ”
42013031	Ka yona nako yeo Bafarisei ba bangwe ba tla go Jesu ba fihla ba mo sebotša ba re : “ Tloga mo o tšhabe , ka gobane Heroda o nyaka go go bolaya . ”
42013032	Jesu a ba fetola ka go re : “ Sepelang le yo botša mokadikadi yola le re : ‘ Tseba gore ke leleka bademone ebile ke fodiša batho lehono le gosasa , gomme go hlwa gosasa ke tla be ke feleletša mošomo wo wa ka . ’
42013033	Fela lehono le gosasa le go hlwa gosasa ke swanetše go ba ke sepela , ka gobane ke taba ye e sa gopolwego gore moprofeta a ka bolaelwa mo gongwe ntle le Jerusalema .
42013034	“ Joo , Jerusalema , joo , Jerusalema , wena o bolayago baprofeta gape o keketago ka maswika bao Modimo a ba romilego go wena ! Ke gakae ke ratile go phutha badudi ba gago bjalo ka kgogo ge e phutha matswiana a yona ka diphego tša yona , eupša o gana ?
42013035	Ka gona Modimo o tla ngala Tempele ya gago ya šala e le lešope . Ke go botša gore o ka se sa mpona , go fihlela go etla nako yeo ka yona o tlago re : ‘ A go retwe yo a tlago a romilwe ke Morena ! ’ ”
42014001	Ka tšatši le lengwe la Sabatha Jesu a ya go ja ka ga yo mongwe wa bagolo ba Bafarisei . Batho ba be ba tloga ba mmeile leihlo .
42014002	A bona a lebane le monna yo mongwe wa go ruruga maoto le matsogo .
42014003	A botšiša boramangwalo le Bafarisei a re : “ Na go fodiša motho ka tšatši la Sabatha go dumeletšwe ? ”
42014004	Bona ba homola . Ke ge Jesu a tšea molwetši yola a mo fodiša , mme a mo lesa a itshepelela .
42014005	Ke moka a re go bona : “ Ke mang mo go lena yo e ka rego morwagwe a wetše ka sedibeng goba go wetše kgomo ya gagwe , a se e ntšhe le semeetseng le ge e le ka lona tšatši la Sabatha ? ”
42014006	Bona ba se kgone go mo fetola mo tabeng yeo .
42014007	Jesu ge a bona balaletšwa ba bangwe ba ipea madulong a ka pele a ba botša ka go swantšha a re :
42014008	“ Ge motho a go laleditše monyanyeng wa lenyalo , o se ke wa fihla wa ipea madulong a bohlomphegi , ka gore e ka no ba e le gore go laleditšwe le yo mongwe yo a hlomphegago kudu go feta wena ,
42014009	gomme yo a le laleditšego ka babedi a tla a re go wena : ‘ Šutelela yo . ’ Gomme ya ba gona o yago go dula madulong a ka moragorago ka dihlong .
42014010	Wena ge o laleditšwe o fihle o ipee madulong a ka moragorago , gore ge molaletši wa gago a etla a re go wena : ‘ Mogwera , fetela kua madulong a makaone ! ’ Gomme o tla godišwa ke ba ba laleditšwego le wena .
42014011	Gobane mang le mang yo a ikgodišago o tla kokobetšwa , gwa re yo a ikokobetšago a godišwa . ”
42014012	A botša le yola molaletši wa gagwe a re : “ Ge o laletša batho go tlo ja le wena dijo tša mosegare le ge e le tša mantšiboa , o se ke wa laletša ba e lego bagwera ba gago , goba banabeno , goba meloko yeno , goba baagišani ba gago ba bahumi , gobane le bona ba ka tla ba go laletša , gomme ya ba ge o boelwa ke tše o kilego wa ba direla tšona .
42014013	Wena ge o dira monyanya , o laletše badiidi le dihlotša le digole le difofu ,
42014014	gomme o tla ba le mahlogonolo , gobane bao ga ba na se ba ka go bušetšago ka sona . O tla bušetšwa ke Modimo mohla a tsoša baloki bahung . ”
42014015	Yo mongwe wa balaletšwa ba ba bego ba le dijong , ge a ekwa Jesu a realo , a re go yena : “ Go lehlogonolo bao ba tlago tla dijong mmušong wa Modimo ! ”
42014016	Jesu a re go yena : “ Motho yo mongwe o kile a dira monyanya wo mogolo , mme a laletša batho ba bantši .
42014017	Ge nako ya go keteka e fihla a roma mohlanka wa gagwe gore a yo botša balaletšwa a re : ‘ Etlang , tšohle di lokišitšwe ! ’
42014018	Eupša bona ka moka ba itatola ka o tee ka o tee . Wa mathomo a re go mohlanka yoo : ‘ Ke rekile tšhemo , gomme ke swanetše go yo e bona . Hle , o mpolelele gore ke swaregile . ’
42014019	Yo mongwe a re : ‘ Ke rekile dipholo tše lesome , gomme ke a ya go bona ge eba di tla goga gabotse . Hle , o mpolelele gore nka se kgone go tla . ’
42014020	Yo mongwe a re : ‘ Ke sa tšo nyala mosadi , gomme ke sona se se ntšhitišago go tla . ’
42014021	“ Mohlanka yola a boela morago a yo di botša mong wa gagwe . Yena a galefa , a botša mohlanka yoo a re : ‘ Itlhaganele o ye mekgotheng le mekgothaneng ya motse , o boe le badiidi le dihlotša le digole le difofu . ’
42014022	Ka morago mohlanka yoo a boa , a re : ‘ Ke phethile se o rilego ke se dire , morena , fela go sa na le madulo . ’
42014023	Monglapa a re go yena : ‘ Eya ditseleng le mebileng o yo gapeletša batho go tlo tsena , gore ntlo ya ka e tle e tlale .
42014024	Gomme ke le botša gore le o tee wa banna ba ba bego ba laleditšwe a ka se latswe dijo tša ka . ’ ”
42014025	Ya re ge batho ba bantšintši ba ntše ba sepela le yena , a retologa , a re go bona :
42014026	“ Yo a tlago go nna a sa nthate go feta ka mo a ratago tatagwe , le mmagwe , le mosadiagwe , le bana ba gagwe , le bomorwarragwe , le dikgaetšedi tša gagwe , ešita le yena mong , a ka se kgone go ba morutiwa wa ka .
42014027	Yo a sego a ikemisetša go tlaišwa bjalo ka nna mme a ntatela , a ka se kgone go ba morutiwa wa ka .
42014028	“ Ga ke re ge o nyaka go aga tora o thoma ka go dula fase wa akanya tshenyegelo ya gona , gore o bone ge eba o na le tšhelete ye e lekanego go phetha modiro woo ?
42014029	Gape ge o ka se dire bjalo , o tla re o beile motheo wa tla palelwa ke go phetha tora yeo , gomme wa kwerwa ke bohle ba ba di bonago .
42014030	Ba re : ‘ Moisa yo o kgonne go thoma go aga , fela go phetha go mo paletše . ’
42014031	“ Kgoši yona ke efe ye e ka rego e eya go lwa le ye nngwe ya se dule fase ya lebeledišiša ge eba e tla kgona ka bahlabani ba dikete tše lesome go lwa le yo a tšwilego ka bahlabani ba dikete tše masome a mabedi ?
42014032	Ge a bona gore a ka se kgone , o tla roma batseta ba yo loba yola a sa le kgole . ”
42014033	Jesu a fetša ka go re : “ Ka wona mokgwa woo , yo a sa tlogelego tšohle tše a nago le tšona a ka se kgone go ba morutiwa wa ka . ”
42014034	“ Letswai ke selo se sebotse , fela ge le ka tapa , le ka hlwa le sa tswailošwa ka eng ?
42014035	Ga le sa hola mobu ka selo ešita le wona mmutedi ; sa lona ke go dio tšhollwa . Yo a nago le tsebe a a kwe ! ”
42015001	Balekgetho le badiradibe ka moka ba be ba hlwa ba etla go Jesu gore ba mo kwe .
42015002	Gomme Bafarisei le boramangwalo ba tsoša tshele ba re : “ Moisa yo o amogela badiradibe , ebile o ja nabo ! ”
42015003	Ke moka Jesu a ba swantšhetša ka go re :
42015004	“ Ga ke re ge o ka re o na le dinku tše lekgolo , wa timelelwa ke e tee ya tšona , o tlogela tšela tše masome a senyane a metšo ye senyane madišong , wa yo nyaka yela e timetšego go fihlela o e hwetša ?
42015005	Etse ge o e hweditše o e atha magetleng o thabile .
42015006	Ge o fihla gae o bitša bagwera ba gago le baagišani wa re : ‘ Thabang le nna , ka gobane ke bone nku ya ka ye e bego e timetše ! ’
42015007	Ke a le botša , ka wona mokgwa wo mobjalo kua legodimong modiradibe o tee yo a sokologago dibeng tša gagwe o tla thabelwa go feta batho ba masome a senyane le metšo ye senyane ba go loka ba ba sa hlokego go sokologa . ”
42015008	“ Ga ke re ge mosadi a ka re a na le dipapetlana tše lesome tša silibera , a timelelwa ke e tee ya tšona , o thumaša lebone a fiela ntlo ya gagwe , a e nyakišiša go fihlela a e bona ?
42015009	Gomme ge a e bone , o bitša bagwera ba gagwe le baagišani a re : ‘ Thabang le nna , ka gobane ke bone papetlana ya ka ye e bego e timetše ! ’
42015010	Ka wona mokgwa wo mobjalo ke le botša gore kua legodimong barongwa ba Modimo ba thabela modiradibe o tee yo a sokologago . ”
42015011	Jesu a tšwela pele a re : “ Go kile gwa ba le motho yo mongwe a na le barwa ba babedi .
42015012	Yo monyenyane a re go yena : ‘ Tate , mphe kabelo ye e ntebanego ya lefa la gago . ’ Ke moka monna yola a abaganyetša barwa ba gagwe ka babedi lefa .
42015013	Ge go fetile matšatši a se makae morwagwe yo monyenyane a rekiša kabelo yohle ya gagwe , gomme a tloga . A ya nageng ya kgole moo a fihlilego a senya tšhelete ya gagwe ka bohlaswa ,
42015014	a e fetša taa . Ke ge naga yeo e welwa ke tlala ye kgolo , mme a thoma go hloka .
42015015	A ba a yo šomela yo mongwe wa badudi ba naga yeo , gomme yena a mo roma go yo diša dikolobe tša gagwe kua merakeng .
42015016	A duma go intšha tlala ka matlakala a photla a a lewago ke dikolobe , fela le ona gwa se be le yo a mo fago ona .
42015017	Mafelelong a rarologelwa mme a re : ‘ Etse bathwalwa ba tate ke ba bantši , fela tša go ja di a ba patla , mme nna šemo , ke hwa ka tlala .
42015018	Ke tla tloga ka ya go tate ka fihla ka re go yena : Tate , ke fošeditše Modimo le wena .
42015019	Ga ke sa swanelwa ke go bitšwa morwago ; hle , ntshware bjalo ka yo mongwe wa bathwalwa ba gago . ’
42015020	Ke moka a tloga a boela go tatagwe . “ O rile a sa le kgole tatagwe a mmona ; a mo hlomogela pelo , a mo kitimela , a mo gokarela , a mo atla .
42015021	Morwagwe a re go yena : ‘ Tate , ke fošeditše Modimo le wena . Ga ke sa swanelwa ke go bitšwa morwago . ’
42015022	Tatagwe a bitša bahlanka ba gagwe a re : ‘ Itlhaganeleng , le tliše kobo ye botsebotse le mo apeše . Le mo apeše le palamonwana le dieta .
42015023	Le nape le yo tšea namane ye e nonnego le e hlabe , gomme re ketekeng !
42015024	Gobane yo morwa wa ka o be a hwile , eupša bjale šo o a phela ; o be a timetše , eupša šo o hweditšwe . ’ Ke moka ba thoma go keteka .
42015025	“ Morwagwe yo mogolo o be a sa ile mašemong . E rile ge a boa a le kgauswi le ka gae , a kwa go opelwa , go binwa .
42015026	Ke ge a bitša yo mongwe wa bahlanka a mmotšiša a re : ‘ Go diregang ? ’
42015027	Mohlanka yoo a mo fetola a re : ‘ Gape morathoago o boile , gomme tatago o hlabile namane yela ya go nona ka ge a mmone a sa phela gabotse . ’
42015028	“ Morwa yo mogolo a befelwa kudu mo a ilego a ba a gana le go tsena ka gae . Tatagwe a ba a tšwa a yo mo rapela gore a tsene .
42015029	Yena a re go tatagwe : ‘ Bona , nna ke go šometše mengwagangwaga bjalo ka lekgoba ; ga se ka ka ka nyatša taelo ya gago ; fela ga se wa ka wa mpha le ge e le putšane gore ke ithabiše le bagwera ba ka .
42015030	Eupša bjale ge yo morwago a etla a meditše lefa lela la gago le digwebakathobalo , o mo hlabela namane ye e nonnego . ’
42015031	Tatagwe a mo fetola a re : ‘ Ngwanaka , wena o na le nna ka mehla , gomme sengwe le sengwe se ke nago le sona ke sa gago .
42015032	Go lebane ge re keteka , ka gobane yo ngwaneno o be a hwile , gomme bjale o a phela ; o be a timetše , gomme bjalo o hweditšwe . ’ ”
42016001	Jesu a ba a botša barutiwa ba gagwe taba ye nngwe a re : “ Go kile gwa ba le monna yo mongwe wa mohumi a na le molaodi wa thoto ya gagwe . Molaodi yoo a tla a pharwa ka taba ya go re o senya thoto ya mong wa gagwe .
42016002	Ka gona mohumi yoo a mmitša a mmotšiša a re : ‘ Ke dilo mang tše ke di kwago di bolelwa ka wena ? Nke o ntaodišetše tša bolaodi bja gago , ka gobane ga o sa tlo ba molaodi wa thoto ya ka . ’
42016003	Molaodi yoo a re ka pelong : ‘ Bjale ge mong wa ka a nthakile modirong ke tla dirang ? Etse go lema go a mpalela , go kgopela le gona go nteša dihlong .
42016004	Bjale gona ke gopotše se ke tlago se dira , gore ge ke seno senyegelwa ke modiro , go be le batho ba ba tlago nkamogela ka malapeng a bona . ’
42016005	“ A bitša ba ba nago le molato go mong wa gagwe , ba tla ka o tee ka o tee . A botšiša wa mathomo a re : ‘ Molato wo o o tšerego go mong wa ka ke bokae ? ’
42016006	Yena a mo fetola a re : ‘ Ke metšega ye lekgolo ya makhura a mohlware . ’ Molaodi a re : ‘ Tšea lengwalo la gago la molato , o dule fase o phakiše o ngwale masome a mahlano . ’
42016007	Ke moka a botšiša yo mongwe a re : ‘ Wena o tšere bokae ? ’ Yena a mo fetola a re : ‘ Ke mekotla ye lekgolo ya korong . ’ Molaodi a re : ‘ Tšea lengwalo la gago la molato o ngwale masome a seswai . ’
42016008	“ Mong wa molaodi yoo wa senokwane a mo reta ka baka la bonokwane bjo bja gagwe . Gape batho ba lefase le ka bonokwane bjo ba diranago ka bjona seng sa bona , ba feta batho ba seetša . ”
42016009	Jesu a iša pele a re : “ Le nna ke le botša ke re : Itireleng bagwera ka mahumo a lefase le lebe le , gore mola mahumo a se sa le hola ka selo , ba tle ba le amogele legaeng le le sa felego .
42016010	Yo a botegago go tše dinyenyane , le go tše dikgolo o tla botega ; yo a sa botegego go tše dinyenyane , le go tše dikgolo a ka se botege .
42016011	Ge le sa botege mahumong a lefaseng , mahumong a mmannete gona ke mang yo a ka le botago ?
42016012	Ge le sa botege go se e lego sa yo mongwe , ke mang yo a ka le fago selo gore e be sa lena ?
42016013	“ Ga go mohlanka yo a ka hlankelago marena a mabedi ; o tla hloya yo mongwe a rata yo mongwe ; a botegela yo mongwe a nyatša yo mongwe . Le ka se hlankele Modimo le mahumo ka nako e tee . ”
42016014	Bafarisei ge ba ekwa ditaba tšeo ka moka ba mo kodutla ka gobane tšhelete yona ba be ba e rata .
42016015	Jesu a re go bona : “ Etse ke lena bale le dirago gore batho ba bone nke le lokile , etšwe yo a tsebago se le lego sona e le Modimo . Gobane tše batho ba bonago e le tše bohlokwa , Modimo yena o bona di šišimiša .
42016016	“ Melao ya Moshe le mangwalo a baprofeta di feleletše ka Johanese Mokolobetši . Go tloga moo go begwa Taba ye Botse ya mmušo wa Modimo , gomme mang le mang o leka ka maatla go tsena ka mmušong wo .
42016017	Fela go timelela ga legodimo le lefase go boleta go feta go hlahlamoga ga tabanyana ye nyenyane mo melaong ya Moshe .
42016018	“ Motho yo a ka hlalago mosadi wa gagwe a nyala yo mongwe , o a otswa , le yena monna yo a ka nyalago mosadi yo a hladilwego , o a otswa . ”
42016019	“ Go kile gwa ba le monna yo mongwe wa mohumi a apara diaparo tše dibotse , le gona a dula a ipshina ka tša matsaka .
42016020	Lesorong la gagwe go be go hlwa go tlišwa monna yo mongwe wa modiidi wa go tlala dišo , yo leina la gagwe e bego e le Lasarose .
42016021	Yena o be a duma go iphepa ka marathana a a wago tafoleng ya mohumi yoo . Dimpša le tšona di be di fela di etla di mo latswa dišo .
42016022	“ Monna yola wa modiidi a ikhwela , gomme barongwa ba mo kuka ba yo mmea madulong a a hlomphegago kgauswi le Abrahama legodimong . Mohumi yola le yena a tla a hwa , a bolokwa .
42016023	Ya re ge a le kua bodulabahu a ekwa bohloko bjo bogolo , a lelala gomme a bona Abrahama a le kgole , a dutše le Lasarose .
42016024	Ke moka a goeletša a re : ‘ Tate Abrahama , nke o ntšhokele , hle ! Roma Lasarose a ine ntlha ya monwana ka meetseng , a tle a ntimole mo lelemeng , gobane ke kwa bohloko e le ruri ka mo mollong wo ! ’
42016025	“ Abrahama a mo fetola a re : ‘ Ngwanaka , gopola gore mola o sa phela lefaseng o be o atlegile , kganthe Lasarose yena o be a tlaišegile . Bjale yena mo o iketlile , wena o kwa bohloko .
42016026	Le gona go na le legaga le legolo mo mokgahlo wa rena le lena , gomme ba ba lego ka mono ge ba rata go tshelela ka moo ga ba kgone , le bona ba ba lego ka moo go lena ga ba kgone go tshelela ka mono go rena . ’
42016027	Mohumi yola a re : ‘ Gona tate , ke a go rapela , mo rome a ye kua ga gešo ,
42016028	gobane moo go na le banabešo ba bahlano . A yo ba sebotša gore bona ba se tlo tla felo mono ga masetlapelo . ’
42016029	“ Abrahama a re : ‘ Ba na le Moshe le baprofeta . A ba theeletše bona . ’
42016030	Mohumi yola a re : ‘ Aowii , tate Abrahama ! Ge ba ka tlelwa ke yo mongwe wa ba ba hwilego ba ka sokologa . ’
42016031	Abrahama yena a re : ‘ Ge ba sa theeletše Moshe le baprofeta , le ge yo mongwe wa ba ba hwilego a ka tsoga ba ka se kgolwe . ’ ”
42017001	Jesu a re go barutiwa ba gagwe : “ Dilo tše di dirišago batho dibe tšona di swanetše go no ba gona , fela go madimabe yo di tlago ka yena .
42017002	Go ka ba kaone ge a ka kgokelelwa lwala molaleng a lahlelwa ka lewatleng , go na le gore a kgeloše yo mongwe wa ba banyenyane ba .
42017003	Ka gona le itlhokomele go tše le di dirago . “ Ge ngwaneno a dira phošo o mo kgale ; ge a ka itshola , o mo swarele .
42017004	Ge a ka go fošetša gašupa ka tšatši le tee , mme nako le nako a tla go wena a re : ‘ Ntshwarele , ’ o mo swarele . ”
42017005	Baapostola ba re go Morena : “ Re okeletše tumelo . ”
42017006	Yena a ba fetola a re : “ Ge le ka be le na le tumelo ye nyenyane ya go lekana le thorwana ya mphogo , le be le ka botša sehlare se la re : ‘ Tomoga , o yo ipšala ka kua lewatleng ! ’ Gomme se be se tla phetha taelo yeo . ”
42017007	“ Na kgane ge o na le mohlanka yo a go lemelago goba a go dišetšago , e ka re e le gona a boago mašemong wa mo kgareeletša go ja ?
42017008	Ga ke re o re go yena : ‘ Nkapeele tša go lalela , o ntsholele ke je , ke nwe , o kgone o eja , o enwa ’ ?
42017009	Kgane mohlanka o tle a retelwe go phetha taelo ya mong wa gagwe ?
42017010	Agaa , le lena ge le phethile tšohle tše le bego le laetšwe go di dira , le swanetše le re : ‘ Aowii , rena ga re bahlanka ba selo ; sa rena e bile go dio phetha modiro wo o bego o re lebane . ’ ”
42017011	Jesu ge a eya Jerusalema , o ile a šika le mollwane wa Samaria le Galilea .
42017012	Ya re ge a tsena motsaneng wo mongwe , a gahlana le banna ba lesome ba ba bolawago ke bolwetši bja letlalo bja go ba tšhilafatša . Ba emela kgojana ,
42017013	ba mo goelela ba re : “ Jesu , Mong wa rena , hle , nke o re šokele ! ”
42017014	Jesu ge a ba bona a re go bona : “ Eyang go baprista ba le bone . ” Ba rile ba sa ya ba ipona ba fodile ba hlwekile .
42017015	Yo mongwe wa bona ge a ipona a fodile , a boa a goeletša a tumiša Modimo .
42017016	A itahlela fase ka sefahlego pele ga Jesu , a mo leboga . Yena e be e le Mosamaria .
42017017	Jesu a re : “ Ga ke re go fodišitšwe banna ba lesome , bjale bale ba bangwe ba senyane ba kae ?
42017018	Go reng go boile fela yo e sego Moisraele yo go tlo leboga Modimo ? ”
42017019	Ke moka a re go monna yoo : “ Emelela o sepele ; tumelo ya gago e go fodišitše . ”
42017020	E rile ge Bafarisei ba bangwe ba botšiša Jesu gore na mmušo wa Modimo o tlilo hlongwa neng , yena a ba fetola ka go re : “ Mmušo wa Modimo ga o hlongwe ka mokgwa wo o bonagalago .
42017021	Ga go yo a tlago re : ‘ Bonang , šo ! ’ goba a re : ‘ Šolee ! ’ gobane mmušo wa Modimo o ka mo gare ga lena . ”
42017022	A botša burutiwa ba gagwe a re : “ Go tla tla nako ye le tlago duma go bona le lengwe la matšatši a Morwamotho , eupša le ka se le bone .
42017023	Ba bangwe ba tla le botša ba re : ‘ Bonang , šo ! ’ goba ba re : ‘ Šolee ! ’ Le se ke la ya goba la ba šala morago .
42017024	Ge nako ya gore Morwamotho a tle e fihla , o tla tla bjalo ka legadima ge le gadima go putla leratadima , le le bonega ka gohle .
42017025	Fela pele ga ge a etla o swanetše go tlaišwa kudu le go tšwiwa ke batho ba mehleng yeno .
42017026	Pele ga ge Morwamotho a etla go tla no ba go swana le nakong yela ya Noa .
42017027	Etse batho ba be ba eja , ba enwa , ba nyala goba ba nyalwa , gwa ba gwa fihla letšatši le Noa a tsenego ka lona ka leselawatleng , gomme meetsefula a tla a gogola batho ka moka .
42017028	Gapegape go tla no ba bjalo ka nakong yela ya Lota . Batho ka moka ba be ba dulela go ja , le go nwa , le go reka , le go rekiša , le go bjala , le go aga .
42017029	E rile tšatši le Lota a tšwilego motseng wa Sodoma ka lona , gwa tšhologa mollo le tshebela di etšwa legodimong , tša ba swielela taa .
42017030	Le mohla Morwamotho a tšwelela go tla ba bjalo .
42017031	“ Mohlang woo yo a tlago be a le godimo ga ntlo ya gagwe , a se ke a fologela ka ntlong go yo tšea thoto ya gagwe ; le yo a tlago be a le mašemong a se hlwe a sa boela gae .
42017032	Gopolang se se ilego sa hlagela mosadi wa Lota !
42017033	Yo a ipabalelago o tla lahlega , eupša yo a itatolago o tla phelela sa ruri .
42017034	Ke le botša gore bošegong bjoo batho ba babedi ba tla re ba robetše malaong a tee , gwa tšewa yo mongwe , gwa šadišwa yo mongwe .
42017035	Basadi ba babedi ba tla re ba šila mmogo , gwa tšewa yo mongwe , gwa šadišwa yo mongwe . ”
42017037	Barutiwa ba gagwe ba mmotšiša ba re : “ Tšeo di tla direga kae , Morena ? ” Yena a ba fetola a re : “ Manong a kgobokana mo go lego setoto . ”
42018001	Jesu a botša barutiwa ba gagwe seswantšho , a ba ruta gore motho o swanetše go dula a rapela le gona a sa fele pelo ,
42018002	a re : “ Motseng wo mongwe go kile gwa ba le moahlodi wa go se hlomphe Modimo , le gona wa go nyatša batho .
42018003	Gona motseng woo go be go dula mohlologadi yo mongwe yo a bego a fela a etla go yena a re : ‘ Hle , nke o ntamolele go motho yola a mpharago molato ! ’
42018004	Moahlodi yoo o ile a dika a gana go mo theeletša , fela ka morago a ithetolla a re : ‘ Le ge Modimo ke sa mo hlomphe le batho ke ba nyatša ,
42018005	mohlologadi yo ke tla no mo lamolela , ka gobane šo o a nngamola . Etse ge ke sa mo lamolele o tla no boaboa mo a ba a tla a ntena . ’ ”
42018006	Morena a iša pele a re : “ Ekwang se moahlodi yoo wa go hloka toka a se boletšego .
42018007	Na bjale Modimo yena a ka napa a se lamolele bao a ba kgethilego , ba ba mo llelago bošego le mosegare ? A ka napa a diega go ba thuša ?
42018008	Ke le botša gore o tla ba lamolela ka pela . Fela Morwamotho mohla a etla afa le re o tla hwetša go sa na le ba ba nago le tumelo mo lefaseng ? ”
42018009	Ba ba ipotšago gore ba lokile mme ba nyatša ba bangwe Jesu a ba botša ka go swantšha a re :
42018010	“ Batho ba babedi ba kile ba ya Tempeleng go rapela . Yo mongwe e be e le Mofarisei , mongwe e le molekgetho .
42018011	“ Mofarisei yoo a fihla a emelela a rapela ka pelong a re : ‘ Ke a go leboga , Modimo , ge ke sa swane le batho ba bangwe ba bahlalefetši , ba baradia , ba diotswa ; ebile ga ke swane le molekgetho yo .
42018012	Nna ke itima dijo gabedi ka beke , le gona ke ntšha karolo ya lesome go tšohle tše ke bago le tšona . ’
42018013	“ Ge e le molekgetho yola yena a ema kgole , a šia le go lebelela legodimong , a ikgonara a re : ‘ Hle , Modimo , nkgaugele , nna , modiradibe ! ’
42018014	Ke a le botša , yena o boetše gae a boelane le Modimo , e sego Mofarisei yola . Gobane mang le mang yo a ikgodišago o tla kokobetšwa , gwa re yo a ikokobetšago a godišwa . ”
42018015	Batho ba bangwe ba tliša bana go Jesu gore a ba bee diatla . Barutiwa ba gagwe ge ba di bona ba kgalema batho bao ,
42018016	fela Jesu a bitša bana bao , gomme go barutiwa ba gagwe a re : “ Lesang bana bao ba tle go nna , le se ke la ba thibela , gobane mmušo wa Modimo ke wa ba babjalo .
42018017	Ruri , ke le botša gore yo a sa dumelego go bušwa ke Modimo , a sa etšego ngwana , a ka se tsoge a tsene legodimong . ”
42018018	Monna yo mongwe wa maemo a tla a botšiša Jesu a re : “ Moruti wa go loka , ke direng gore ke tle ke be le bophelo bjo bo sa felego ? ”
42018019	Jesu a mo fetola a re : “ O reng o mpitša wa go loka ? Ga go yo a lokilego ge e se Modimo fela .
42018020	Melao o a e tseba , e re : ‘ O se ke wa otswa ; o se ke wa bolaya ; o se ke wa utswa ; o se ke wa bolela bohlatse bja maaka ; o hlomphe tatago le mmago . ’ ”
42018021	Yena a re : “ Melao yeo ka moka e sa le ke e phetha go tloga bjaneng bja ka . ”
42018022	Jesu ge a ekwa a realo a re go yena : “ O sa hlaelelwa ke se sengwe . Eyo rekiša tšohle tše o nago le tšona , o tšee tšhelete ya gona o e abele badiidi , gomme o tla ba le lehumo legodimong . Ka morago ga moo o tle o ntatele . ”
42018023	Ge monna yoo a ekwa Jesu a realo , a nyama kudu , ka gobane o be a humile e le ruri .
42018024	Jesu ge a mmona a nyamile bjalo a re : “ Go bothata bjang gore mohumi a tsene legodimong !
42018025	Ebile go bonolo gore kamela e tsene ka lešobana la nalete , go na le gore mohumi a tsene legodimong . ”
42018026	Ba ba mo kwelego ge a realo ba re : “ Ge go le bjalo , ke mang yo a ka phologago ? ”
42018027	Jesu a ba fetola a re : “ Tše di palelago batho Modimo yena ga di mo palele . ”
42018028	Ke moka Petrose a re : “ Bona , rena re tlogetše tšohle tše e lego tša rena ra go latela . ”
42018029	Jesu a re go bona : “ Ruri , ke le botša gore mang le mang yo a tlogetšego legae , goba mosadi , goba banababo , goba batswadi , goba bana ka baka la mmušo wa Modimo ,
42018030	o tla boelwa kudu mehleng yeno , gomme mehleng ye e tlago o tla ba le bophelo bjo bo sa felego . ”
42018031	Jesu a biletša barutiwa ba gagwe ba lesome le ba babedi thoko , a re go bona : “ Theeletšang mo , re rotogela Jerusalema , mo go yogo phethega tšohle tše di ngwadilwego ke baprofeta mabapi le Morwamotho .
42018032	O tla gafelwa baditšhaba ; bona ba mo kwera , ba mo tlaiša , ba mo tshwela ka mare .
42018033	Ba tla mo otla ka tshelane , ba mmolaya , eupša ka letšatši la boraro a tsoga bahung . ”
42018034	Fela barutiwa ba Jesu ba ile ba se kwešiše selo ; polelo ya gagwe ya ba širela , gomme ba se tsebe gore o ra go reng .
42018035	E rile ge Jesu a batamela motse wa Jeriko , gwa ba go na le monna yo mongwe wa sefofu a dutše ka thoko ga tsela a kgopela .
42018036	Ge a ekwa lešaba la batho le feta , a botšiša a re : “ Go diregang ? ”
42018037	Ba mmotša ba re : “ Ke Jesu wa Nasaretha o a feta . ”
42018038	Ke moka a goelela a re : “ Jesu , Morwa wa Dafida , nke o ntšhokele ! ”
42018039	Batho ba ba etilego pele ba mo kgalema ba re a homole . Eupša yena a goelela le go feta a re : “ Morwa wa Dafida , nke o ntšhokele ! ”
42018040	Jesu a ema , a re sefofu seo se tlišwe go yena . Ge se batametše , a se botšiša a re :
42018041	“ O rata gore ke go direle eng ? ” Sona sa mo fetola sa re : “ Morena , ke nyaka gore ke boele ke bone . ”
42018042	Jesu a re go sona : “ Gona bona ! Tumelo ya gago e go fodišitše . ”
42018043	A boela a bona le semeetseng , gomme a latela Jesu a reta Modimo . Lešaba ge le di bona la tumiša Modimo .
42019001	Jesu a re go fihla motseng wa Jeriko a o putla ka bogare .
42019002	Gona moo go be go na le molekgetho yo mogolo wa mohumi ba re ke Sakiose .
42019003	Yena o be a nyaka go bona gore na Jesu ke ofe , eupša ka ge e be e le kgopana , o be a širwa ke lešaba la batho .
42019004	Ka gona a kitimela kua pele , a fihla a namela mohlare wa mogo gore a bone Jesu , gobane Jesu o be a ilo feta moo .
42019005	Ge Jesu a fihla moo , ge a lelala a mmona gomme a re go yena : “ Sakiose , fologa ka pela , gobane lehono ke swanetše go yo hlwa ka ga gago . ”
42019006	Sakiose a itlhaganela , a fologa gomme a mo iša ga gagwe a thabile .
42019007	Bohle ba ba di bonago ba ngongorega ba re : “ Šolee , o etetše ga monna wa modiradibe ! ”
42019008	Sakiose a emelela a re go Morena : “ Morena , bona ! Thoto ya ka ke e arolela bahloki ka bogare , gomme ge eba nkile ka tšeela motho selo ka šiši , ke tla mo lefa gane se ke se tšerego . ”
42019009	Jesu a re go yena : “ Lehono lapa le le phološitšwe ke Modimo , gobane monna yo le yena ke setlogolo sa Abrahama .
42019010	Gape Morwamotho o tletše go nyaka le go phološa ba ba timetšego . ”
42019011	E rile ge batho ba sa theeleditše tše Jesu a di bolelago , yena a iša pele a ba botša seswantšho se sengwe . Ke ge a šetše a le kgauswi le Jerusalema , gomme ba gopola gore mmušo wa Modimo o kgauswikgauswi le go hlongwa .
42019012	Ka gona a ba swantšhetša a re : “ Mokgomana yo mongwe o kile a ya nageng ya kgole gore a yo bewa kgoši , a kgone a boela gae .
42019013	A bitša ba lesome ba bahlanka ba gagwe , a fa yo mongwe le yo mongwe papetlana ya gauta , a ba laya a re : ‘ Le gwebe ka tšhelete ye go fihlela ke boa . ’
42019014	Fela batho ba naga ya gabo ba be ba mo hloile ; ka gona , ge a seno tloga ba roma batseta gore ba yo botša kgošikgolo ba re : ‘ Ga re nyake go bušwa ke motho yoo . ’
42019015	“ Le ge go le bjalo monna yola a boa a beilwe kgoši . A laela gore bahlanka bale a ba filego tšhelete ba bitšwe , ba mmotše gore ba dirile bokae ka yona .
42019016	Wa mathomo a tla a re : ‘ Morena , papetlana yela ya gauta o mphilego yona ke e tswadišitše tše lesome . ’
42019017	Yena a re : ‘ O dirile gabotse , mohlanka yo a lokilego ! Ka ge o ile wa botega selong se senyenyane kudu , ke tla go bea mmuši wa metse ye lesome . ’
42019018	Gwa tla wa bobedi a re : ‘ Morena , papetlana yela ya gago ya gauta ke e tswadišitše tše tlhano . ’
42019019	Yena a re : ‘ Le wena ke tla go bea mmuši wa metse ye mehlano . ’
42019020	“ Gwa tla yo mongwe a re : ‘ Morena , papetlana yela ya gago še ; ke be ke e phuthetše ka lešela ke e bolokile .
42019021	Ke be ke go boifa ka ge o le motho yo bogale ; o tšea se e sego sa gago , le gona o buna mo o sego wa bjala gona . ’
42019022	Kgoši a re : ‘ Mohlanka yo mobe towe ! Ke tla go ahlola ka tše o di boletšego ka wa gago molomo . O ntseba ke le motho yo bogale , ke tšea se e sego sa ka , ke bile ke buna mo ke sego ka bjala gona .
42019023	Bjale o reng o se wa bea tšhelete yeo ya ka ka polokelong ? Ke mo nka bego ke rile ge ke boa ka e hwetša e tswetše . ’
42019024	“ A napa a re go ba ba emego moo : ‘ Mo tšeeleng papetlana yeo ya gauta le e fe yola wa go ba le tše lesome . ’
42019025	Bona ba re : ‘ Ga ke re o šetše a na le tše lesome , morena ? ’
42019026	Yena a ba fetola a re : ‘ Gape ke le botša gore mang le mang yo a nago le sa gagwe o tla okeletšwa ; eupša yo a se nago le sa gagwe , le bonyenyane bjo a nago le bjona o tla bo amogwa .
42019027	Ge e le manaba ale a ka , bale ba bego ba sa nyake gore ke be kgoši ya bona , ba tlišeng mo le ba bolaye mo pele ga ka ! ’ ”
42019028	Jesu ge a fetša go ba swantšhetša bjalo , a ba etelela pele a ya Jerusalema .
42019029	E rile ge a batamela Betfage le Bethania mo Thabeng ya Mehlware , a roma barutiwa ba gagwe ba babedi ,
42019030	a ba laela a re : “ Eyang motseng wola le lebanego le wona , gomme ge le fihla le tla hwetša pokolwana ye e kgokilwego , ye e sego ya ka ya namelwa ke motho . Le e kgokolle , le e tliše mo .
42019031	Ge motho a ka le botšiša gore le e kgokollelang , le mmotše le re : ‘ Morena o a e nyaka . ’ ”
42019032	Ba ile ba ya , ba fihla ba hwetša go le ka wona mokgwa wola Jesu a bego a ba boditše .
42019033	Ya re ge ba sa e kgokolla , beng ba yona ba ba botšiša ba re : “ Le reng le kgokolla pokolwana ye ? ”
42019034	Bona ba ba fetola ba re : “ Morena o a e nyaka . ”
42019035	Ba e iša go Jesu , ba bea diaparo tša bona godimo ga yona , mme ba mo nametša yona .
42019036	Ge a sepela ka yona bjalo batho ba tšama ba ala diaparo tša bona mo tseleng .
42019037	Ge ba batamela Jerusalema , ba etla motheogeng wa Thaba ya Mehlware , lešaba ka moka la barutiwa ba gagwe la thoma go tumiša Modimo le hlaboša mantšu le thabile ka baka la mehlolo ka moka ye ba e bonego .
42019038	Ba re : “ A go retwe kgoši ye e tlago e romilwe ke Morena ! Legodimong go be le khutšo ; Modimo a tumišwe legodimong la godimodimo ! ”
42019039	Bafarisei ba bangwe moo lešabeng ba botša Jesu ba re : “ Moruti , kgalema barutiwa ba gago gore ba homole ! ”
42019040	Jesu a ba fetola a re : “ Ke le botša gore ge ba ka homola , go tla goelela maswika . ”
42019041	E rile ge a batamela motse mme a o bona , a o llela
42019042	a re : “ Joo ! Nke nkabe lehono o ka lemoga tše di nyakegago gore o tle o iketle ! Fela šemo ga o di bone .
42019043	Nako e etla ye ka yona manaba a gago a tlago go dikanetša ka ntotoma ya mobu , a go rakelela , a go pitlaganya ka mathoko ohle .
42019044	Ba tla go fediša taa , wena le badudi ba gago ; ba ka se tlogele leswika le sa hlatlagane le le lengwe , ka ge o se wa lemoga nako ye Modimo a bego a tletše go go phološa ka yona . ”
42019045	Jesu a ya Tempeleng a fihla a raka bagwebi ,
42019046	a re go bona : “ Mangwalo a Makgethwa a re : ‘ Ngwako wa ka e tla ba ngwako wa thapelo . ’ Eupša lena le o dira legolo la bahlakodi ! ”
42019047	Tšatši le lengwe le le lengwe Jesu o be a ruta Tempeleng . Baprista ba bagolo le boramangwalo le baetapele ba setšhaba ba be ba rera go mmolaya ,
42019048	eupša ba sa tsebe gore ba ka mmolaya bjang , ka gobane batho ka moka ba be ba mo hlwaela tsebe , ba fišegela go mo kwa .
42020001	Ka letšatši le lengwe ge Jesu a le Tempeleng a ruta batho a bile a ba begela Taba ye Botse , baprista ba bagolo le boramangwalo le bagolo ba setšhaba ba tla go yena ,
42020002	ba mmotšiša ba re : “ Nke o re botše mo : O romilwe ke mang go dira dilo tše ? Gona ke mang yo a go boditšego gore o di dire ? ”
42020003	Jesu ge a ba fetola a re : “ Le nna ke tla le botšiša taba e tee , še :
42020004	Johanese o be a laetšwe ke mang go kolobetša — ke Modimo goba ke batho ? ”
42020005	Ba rerišana ba re : “ Etse ge re ka re : ‘ O be a laetšwe ke Modimo , ’ o tla re : ‘ Bjale le be le reng le sa mo dumele ? ’
42020006	Gomme ge re ka re : ‘ O be a laetšwe ke batho , ’ setšhaba ka moka se tla re bolaya ka maswika , gobane ba kgolwa gore Johanese e be e le moprofeta . ”
42020007	Ka gona ba fetola Jesu ba re ga ba tsebe gore o be a laetšwe ke mang .
42020008	Gomme yena a re go bona : “ Gona le nna nka se le botše gore ke romilwe ke mang go dira dilo tše . ”
42020009	Jesu a anegela batho seswantšho , a re : “ Go be go na le monna yo mongwe yo a bego a bjetše merara , a e hirišetša balemi , ke moka a tloga gae nako ye telele .
42020010	Ge nako ya go fula diterebe e fihla , a roma mohlanka go balemi bale gore a yo mo tšeela diterebe tše e swanetšego go ba tša gagwe . Bona ba mmetha , ba mo gomiša a se na selo .
42020011	Mongserapa a buša a roma mohlanka yo mongwe ; le yena ba mmetha , ba mo roga , ba mo gomiša a se na selo .
42020012	A buša a roma wa boraro ; le yena ba mo gobatša , ba mo kgoromeletša ka ntle .
42020013	Ke mo mongserapa a ipotšišitšego a re : ‘ Bjale ke direng ? Ke tla roma morwa wa ka yo ke mo ratago ; mohlomong yena ba tla mo hlompha . ’
42020014	Eupša balemi bale ge ba bona morwagwe ba lakana ba re : ‘ Mojalefa šo . Etlang re mmolayeng gore lefa la gagwe e tle e be la rena ! ’
42020015	Ke moka ba mo kgoromeletša ka ntle ga serapa , ba mmolaya . “ Na mongserapa balemi bao o tla ba dirang ?
42020016	Ga ke re o tla tla a ba bolaya , gomme serapa seo a se hirišetša ba bangwe ? ” Ge ba ekwa a realo ba re : “ A go se ke gwa ba bjalo ! ”
42020017	Jesu a ba lebelela , a ba botšiša a re : “ Bjale Mangwalo a Makgethwa a ra go reng ge a re : “ ‘ Leswika le baagi ba le nyaditšego e bile lona la sekhutlo ’ ?
42020018	“ Yo a ka welago leswika leo godimo o tla pšhatlagana ; le yo leswika leo le ka mo welago godimo le tla mo šila . ”
42020019	Boramangwalo le baprista ba bagolo ba be ba nyaka go swara Jesu le semeetseng , ka gobane ba be ba lemogile gore ka seswantšho seo o ra bona . Fela ba be ba boifa setšhaba .
42020020	Ka gona ba dula ba mmeile leihlo , ba mmeela balaledi ba go ikgakantšha ba go itira tše nkego ba gabile go phetha melao ya Moshe , gore ba mo tanye ka diphošo tše a ka tšhogago a di boletše , ba tle ba kgone go mo gafela mmušiši wa Moroma .
42020021	Bona bao ba tla go Jesu ba re : “ Moruti , re a tseba gore tše o di bolelago le tše o di rutago batho ke tšona , le gore ga o kgetholle batho , eupša o rata therešo mabapi le tšeo Modimo a nyakago gore motho a di dire .
42020022	Na go lebane ge re ntšhetša Kesare metšhelo , goba ga se gwa lebana ? ”
42020023	Jesu a lemoga boradia bja bona , gomme a re go bona :
42020024	“ Mpontšheng papetlana ya tšhelete . Seswantšho se ke sa mang le leina le ? ” Ba mo fetola ba re : “ Ke tša Kesare . ”
42020025	Ke ge a re go bona : “ Gona ntšhetšang Kesare tše e lego tša Kesare , le Modimo le mo ntšhetše tše e lego tša Modimo . ”
42020026	Ba palelwa ke go mo tanya ka selo moo pele ga batho , gomme ba homola ba tlabilwe ke phetolo ya gagwe .
42020027	Basadusei ba bangwe ba tla go Jesu . Gape ke bona bale ba rego bahu ba ka se tsoge . Ba re go yena :
42020028	“ Moruti , Moshe o re ngwaletše molao wo o rego : ‘ Ge monna a ka hwa a se na bana a tlogela mosadi , morathwagwe a tsenele mosadi yoo wa mohu , a tsošetše mogolwagwe lapa . ’
42020029	Go kile gwa ba le barwa ba motho ba ba šupago . Wa mathomo a tšea mosadi , eupša a hwa a se na bana .
42020030	Wa bobedi a tsenela mosadi yoo wa mohu , le yena a hwa a se na bana .
42020031	Le wa boraro a mo tsenela . Ka bošupa ga bona ba mo tsenela , eupša bohle ba hwa ba se na bana .
42020032	Mafelelong mosadi yola le yena a hwa .
42020033	Bjale mohla bahu ba tsoga , mosadi yoo e tla ba wa ofe , ka ge ka bošupa ba be ba mo tsenetše ? ”
42020034	Jesu a ba fetola ka go re : “ Batho ba mehleng yeno ba a nyala , ba a nyalwa ,
42020035	eupša ba ba loketšego go tsoga bahung ba phela mehleng ye e tlago ba ka se nyale , ba ka se nyalwe .
42020036	Ba ka se sa hwa , ka gobane ba tla be ba swana le barongwa . Ke bana ba Modimo , ka gobane ba tsogile bahung .
42020037	Le Moshe o šupa taba ye ya go re bahu ba tla tsoga mo temaneng yela ya go bolela ka mošwana wola wa go tuka mollo , ge a era Morena a re ke Modimo wa Abrahama , Modimo wa Isaka , Modimo wa Jakobo .
42020038	Ke Modimo wa ba ba phelago , e sego wa ba ba hwilego , gobane yena o bona bohle e le ba ba phelago . ”
42020039	Ke mo ba bangwe boramangwalo ba rilego : “ O fetotše gabotse , Moruti ! ”
42020040	Ba nama ba se sa ba le sebete sa go mmotšiša selo .
42020041	Jesu a ba botšiša a re : “ Go tla bjang gore ba re Mesia ke setlogolo sa Dafida ?
42020042	Gobane Dafida ka boyena ka pukung ya Dipesalome o re : “ ‘ Morena o rile go Morena wa ka : Dula ka mo letsogong la ka la go ja ,
42020043	ke be ke tle ke go fenyetše manaba a gago . ’
42020044	“ Bjale ge Dafida a bitša Mesia ‘ Morena ’ , Mesia e ka ba setlogolo sa gagwe bjang ? ”
42020045	E rile ge batho ka moka ba ntše ba mo theeleditše , a botša barutiwa ba gagwe a re :
42020046	“ Le hlokomeleng boramangwalo ba ba ratago go hlwa ba sepela ba apere diaparo tše ditelele , le go dumedišwa ka tlhompho mapatlelong a motse , le go rata madulo a ka pele ka disinagogeng le menyanyeng .
42020047	Ba tšeela bahlologadi dintlo tša bona , mme ba ikaketše ka go rapela dithapelo tše ditelele . Ba ikobela molato le go feta . ”
42021001	Jesu ge a lebelediša , a bona bahumi ba lokela ditšhelete tša bona ka polokelong ya Tempele ;
42021002	a bona le mohlologadi yo mongwe wa modiitšana a lokela dipapetlana tše pedi tše dinyenyane tša mphiri .
42021003	A re : “ Ruri , ke le botša gore mohlologadi yo wa modiitšana o tšhetše tšhelete ye ntši go feta bohle .
42021004	Gobane ba bangwe ka moka ba tsopotše fela mahumong a bona ba lokela ka polokelong ya Tempele ; eupša mosadi yo wa modiidi yena , o tšhetše tšohle tše a bego a tla phela ka tšona . ”
42021005	Ba bangwe ba barutiwa ba Jesu ba rile ba sa bolela ka Tempele gore e thakgilwe bjang ka maswika a mabotse le dikgabišo tšeo di neelwago Modimo , Jesu a re :
42021006	“ Tšohle tše le di bonago tše — nako e etla mohlang go ka se sa šalago leswika le le sa hlatlaganego le le lengwe la se kgerešwe . ”
42021007	Bona ba mmotšiša ba re : “ Moruti , dilo tše di tla direga neng ? Gomme re tla bona ka eng gore di tlilo direga ? ”
42021008	Jesu a ba fetola a re : “ Le hlokomele gore le se forwe ke motho , gobane batho ba bantši ba tla tla ba re ba bolelela nna , motho a re : ‘ Ke nna Mesia ! ’ mongwe a re : ‘ Nako e fihlile ! ’ Le se ke la ba šala morago .
42021009	Le se tšhošwe ke ge le ekwa go bolelwa ka dintwa le meferefere ; gobane pelepele go swanetše go hlaga tšona , fela e tla be e se go re mafelelo a batametše . ”
42021010	A iša pele a re : “ Ditšhaba di tla hlaselana , le mebušo e tla tsogelana maatla .
42021011	Go tla ba le ditšhikinyego tše dikgolo tša lefase , le ditlala , le mauba kua le kua , le dimaka tše di šiišago , le dipšhešamare tše dikgolo leratadimeng .
42021012	Fela pele ga ge tšohle tšeo di hlaga , lena le tla hlomarwa la swarwa ; le tla gafelwa baetapele ba disinagoge , la ba la išwa kgolegong . Le tla gafelwa le magoši le babušiši e le ka baka la ka .
42021013	Ya ba gona ge le hweditše sebaka sa go ba begela gore le dumela go nna .
42021014	Le fetše le pelo gore le ka se lakalele gore na le tla iphetolela bjang ,
42021015	ka gobane ke nna ke tlago le kgontšha go bolela ka bohlale mo manaba ohle a lena a ka se kgonego go le phala ka dipolelo le go le phegiša .
42021016	Le tla ekwa le ke batswadi ba lena , le bana ba bolena , le meloko ya bolena , le bagwera ba lena , gomme ba bangwe ba lena ba tla bolawa .
42021017	Le tla hloiwa ke batho ka moka ka baka la ka .
42021018	Eupša bohle le tla bolokega , ešita le meriri yohle ya lena .
42021019	Le kgotlelele , gomme le tla phelela ruri . ”
42021020	“ Mohla le bona motse wa Jerusalema o dikanetšwa ke madira , le nape le tsebe gore o kgauswi le go pšhatlwa .
42021021	Ke moka bao ba tlago be ba le nageng ya Judea ba tšhabele dithabeng ; bao ba tlago be ba le motseng ba tloge , gomme bao ba tlago be ba le nageng ba se ke ba ya motseng .
42021022	Gobane matšatši ao e tla be e le a Modimo a go otla , gore go phethege tšohle tše di bolelwago ke Mangwalo a Makgethwa .
42021023	Ba madimabe mehleng yeo ke bao e tlago be e le baimana le batswetši , gobane naga ye e tla welwa ke masetlapelo a a šiišago , gomme Modimo o tla otla setšhaba se .
42021024	Ba bangwe ba tla bolawa ka tšhoša , bangwe ba thopelwa ditšhabeng di šele , gomme motse wa Jerusalema o tla gatakelwa ke baditšhaba go fihlela pušo ya bona e fela . ”
42021025	“ Go tla ba le dimaka letšatšing le ngweding le dinaleding . Lefaseng gona ditšhaba di tla tlalelwa tša tšhošwa ke modumo wa lewatle le maphoto a lona .
42021026	Batho ba tla idibatšwa ke go boifa ba lakaleletše tše di tlago hlaga lefaseng , gobane dinaledi tše di lego kua leratadimeng di tla arošwa tseleng ya tšona .
42021027	Ya ba gona batho ba bonago Morwamotho a etla ka leru a na le maatla a magolo le letago le legolo .
42021028	Ge dilo tše di thoma go hlaga , le emelele le inamologe , gobane le tla be le le kgauswi le go phološwa . ”
42021029	Jesu a ba anegela seswantšho a re : “ Bonang mogo le dihlare tše dingwe ka moka .
42021030	Ge le bona di hloga , le a tseba le lena gore selemo se šetše se le kgauswi .
42021031	Le dilo tšeo ge le bona di direga , le tsebe gore mmušo wa Modimo o kgauswi .
42021032	“ Ruri , ke le botša gore tšohle di tla hlaga batho ba ba phelago gonabjale ba sešo ba hwa ka moka .
42021033	Legodimo le lefase di tla fela , eupša tše ke di boletšego tšona e tla no fela e le nnete . ”
42021034	“ Le itlhokomele ! Le se lakwe ke menyakalalo le botagwa le ge e le go balabala ka tša bophelo , gore le se tlo welwa ke Letšatši la Kahlolo ,
42021035	go etša sefu . La khukhunetša bohle ba ba phelago lefaseng ka moka .
42021036	Dulang le phakgame le rapela ka mehla gore le tle le kgone go kgotlelela mathata ka moka a a tlago hlaga , le go ema pele ga Morwamotho gore a le sekiše . ”
42021037	Jesu o be a hlwa a ruta Tempeleng mosegare , gomme bošego a tšwe motseng a ye go lala Thabeng ya Mehlware .
42021038	Mosong batho ka moka ba be ba tsogela Tempeleng go yo mo kwa .
42022001	Monyanya wa Dinkgwa tše di se nago komelo , wo ba rego ke Paseka , o be o šetše o batametše .
42022002	Baprista ba bagolo le boramangwalo ba be ba nyaka ka mo ba ka bolayago Jesu ka gona , ka gobane ba be ba tšhaba setšhaba .
42022003	Ke moka Sathane a tsena Judase yo ba rego ke Iskariote , yo e bego e le yo mongwe wa barutiwa bale ba lesome le ba babedi .
42022004	Yena a tloga a ya go baprista ba bagolo le go mantona a baleti ba Tempele , a fihla a lakana nabo ka mo a ka ba gafelago Jesu ka gona .
42022005	Bona ba thaba , gomme ba kwana naye gore ba tla mo lefa ka tšhelete .
42022006	Judase a dumela , gomme a thoma go nyaka nako ye e lebanego ya go ba gafela yena batho ba sa tsebe .
42022007	Letšatši la fihla la Monyanya wa Dinkgwa tše di se nago komelo ge dikwanyana tša Paseka di swanetše go hlabja .
42022008	Jesu a roma Petrose le Johanese a re : “ Sepelang le yo re lokišetša dijo tša Paseka . ”
42022009	Bona ba mmotšiša ba re : “ O nyaka gore re yo go lokišetša tšona kae ? ”
42022010	A ba fetola a re : “ E tla re ge le tsena motseng la gahlanetšwa ke monna yo mongwe a rwele motšega wa meetse . Le mo latele le tsene ka lapeng le a tsenago ka go lona ,
42022011	gomme le botše monglapa leo le re : ‘ Moruti o rile re tle re botšiše gore na phapoši yeo yena le barutiwa ba gagwe ba ka jelago Paseka ka go yona e kae . ’
42022012	O tla le bontšha phapoši ye kgolo ya ka godimo , ye e lokišeditšwego go jela . Le lokiše dijo tša Paseka ka go yona . ”
42022013	Barutiwa bale ba tloga , ba fihla ba hwetša go le bjalo ka ge Jesu a be a ba boditše , gomme ba lokiša dijo tšeo tša Paseka .
42022014	Ge nako e fihla , Jesu a dula dijong le baapostola ba gagwe .
42022015	A re go bona : “ Ke dumile kudu go ja Paseka ye le lena pele ke hlokofatšwa .
42022016	Gobane ke le botša gore nka se sa e ja go fihlela e phethagatšwa mmušong wa Modimo . ”
42022017	Ya ba o tšea senwelo , o leboga Modimo o re : “ Tšeang senwelo se le se nweng ka go šielana .
42022018	Ke le botša gore nka se sa nwa beine go fihlela mohla mmušo wa Modimo o hlongwa . ”
42022019	A tšea senkgwa , a leboga Modimo , a se ngwathaganya , a ba neela sona a re : “ Se ke mmele wa ka wo o gafiwago ka baka la lena . Le dire bjalo gore e be gona go nkgopola . ”
42022020	Ka wona mokgwa woo a ba neela le senwelo ge ba seno lalela a re : “ Senwelo se ke kgwerano ye mpsha ya Modimo ye e tiišitšwego ka madi a ka ao a tšhollelwago lena . ”
42022021	“ Fela tsebang , yo a nkekago o na le nna gona mo tafoleng .
42022022	Morwamotho go tloga gona o tla tloga , bjalo ka ge Modimo a beakantše , eupša yo madimabe ke motho yo a tlago mo eka ! ”
42022023	Ba nama ba thoma go botšišana seng gore na e ka ba ke mang mo go bona yo a tlilogo dira taba ye .
42022024	Gwa tsoga kgang mo go barutiwa ba Jesu ya gore na ke ofe mo go bona yo a swanetšwego ke bogolo .
42022025	Jesu a re go bona : “ Magoši a baditšhaba a gatelela ditšhaba tša ona , le babuši ba tšona go thwe ke ‘ Bomothušabatho ’ .
42022026	Fela go lena go se ke gwa ba bjalo ; go upše go re yo mogolo mo go lena e be yena yo monyenyane , le moetapele a be bjalo ka mohlanka wa lena .
42022027	Kgane yo mogolo ke ofe ? Ke yo a dutšego dijong goba ke yo a mo hlankelago ? Ga ke re ke yo a dutšego dijong ? Eupša nna mo go lena ke etša yo e lego mohlanka .
42022028	“ Lena le bile le nna ka mehla melekong ya ka ,
42022029	ka gona , bjalo ka ge Tate a mpeile mmuši , le nna ke tla le bea babuši .
42022030	Le tla ja , la nwa le nna mmušong wa ka , la dula ditulong tša bogoši la buša dikgoro tša Israele tše lesome le metšo ye mebedi . ”
42022031	Morena a re go Simone : “ Simone , Simone ! Tseba gore Sathane o inyaketše go le leka a le fefera bjalo ka mabele ; gomme Modimo a mo dumelela .
42022032	Eupša wena ke go rapeletše gore o se felelwe ke tumelo , gomme ge o šetše o boetše o mpotegela , o thuše badumedikawena go tielela tumelong . ”
42022033	Petrose a mo fetola a re : “ Morena , nnaena ke ikemišeditše le go ya le wena kgolegong , ešita le gona go hwa le wena ! ”
42022034	Jesu a re go yena : “ Petrose , ke a go botša , gona bošegong bjo mokoko o tla re o sešo wa lla , wa be o ntatotše gararo . ”
42022035	A ba botšiša a re : “ Na nako yela ke le romile le se na sekhwama , le se na mokotla wa mokgopedi , le se na dieta , le kile la hloka selo ? ” Ba mo fetola ba re : “ Aowa , le gatee . ”
42022036	Yena a re : “ Fela bjale yo a nago le sekhwama a se tšee , le yo a nago le mokotla wa mokgopedi a o tšee ; yo a se nago tšhoša a rekiše kobo ya gagwe a e reke .
42022037	Gobane ke le botša gore Mangwalo a Makgethwa a a mpolelago a re : ‘ O badilwe le dikebeka , ’ a swanetše go phethega , gobane tše di ngwadilwego ka nna di a phethega . ”
42022038	Bona ba re : “ Tše pedi ditšhoša šedi , Morena ! ” Yena a ba fetola a re : “ Taba ye e tlogeleng . ”
42022039	Jesu a tloga motseng , a ya Thabeng ya Mehlware bjalo ka mehleng ; barutiwa ba gagwe ba mo latela .
42022040	Ge a fihla fao a re go bona : “ Rapelang gore le se lekwe . ”
42022041	Ke ge a fetela pejana mo go fihlago leswika ge le fošwa ke motho , a fihla a khunama , a rapela a re :
42022042	“ Tate , ge o rata , tloša senwelo se sa tlaišego mo go nna ; fela go se phethege ya ka thato , go upše go phethege ya gago . ”
42022043	Morongwa wa go tšwa legodimong a itšweletša go yena , a mo tiiša .
42022044	Jesu a tiiša go rapela a tlaletšwe a etšwa kudumela ye nkego ke madi a rotha .
42022045	Ge a emelela moo thapelong ya gagwe , a boela go barutiwa bale ba gagwe gomme a ba hwetša ba robetše , ba lapišitšwe ke manyami .
42022046	A re go bona : “ Ao ! Le robetše ? Tsogang le rapele , gore le se lekwe . ”
42022047	E rile ge Jesu a sa bolela gwa fihla lekoko le etilwe pele ke Judase , e lego yo mongwe wa barutiwa bale ba lesome le ba babedi . A ya go Jesu gore a mo atle .
42022048	Jesu a mmotšiša a re : “ Judase , na o ka napa wa eka Morwamotho ka go mo atla ? ”
42022049	Bao ba bego ba na le Jesu ge ba bona se se tlago direga , ba mmotšiša ba re : “ Morena , re ba hlasele ka ditšhoša ? ”
42022050	Ke ge yo mongwe wa bona a rema mohlanka wa Moprista yo Mogologolo a mo kgaola tsebe ya la go ja .
42022051	Jesu a re : “ Lesang ! Le se sa boeletša ! ” A napa a kgwatha tsebe ya mohlanka yoo , a mo fodiša .
42022052	A re go baprista ba bagolo le mantona a baleti ba Tempele le bagolo ba setšhaba ba ba bego ba tletše go mo swara : “ Le reng le tlile ka ditšhoša le dithoka mo nkego ke nna mohlakodi ?
42022053	Ke be ke ehlwa le lena Tempeleng tšatši le lengwe le le lengwe , le sa ntshware . Eupša bjale ye ke yona nako ya lena , nako ye e laolwago ke Sathane , molaodi wa mmušo wa leswiswi . ”
42022054	Ba re go swara Jesu ba tloga naye , ba mo iša ga Moprista yo Mogologolo ; Petrose le yena a ba latela a le kgojana .
42022055	Go be go goditšwe mollo mo gare ga lapa , gomme a ya a dula le ba ba bego ba oretše mollo woo .
42022056	Ngwanenyana yo mongwe a mmona a dutše moo mollong , a mo lebelela ka mahlong a re : “ Monna yo le yena o be a na le Jesu ! ”
42022057	Petrose a latola a re : “ Kgarebe , nna le go mo tseba ga ke mo tsebe ! ”
42022058	Ka moragonyana monna yo mongwe le yena a mmona a re : “ Etse le wena o yo mongwe wa bona ! ” Petrose a mo fetola a re : “ Monna , ga go bjalo ! ”
42022059	Gwa feta nako ye e ka bago iri e tee gomme yo mongwe monna a bolela a tiišitše a re : “ Ka nnete , monna yo le yena o be a na le Jesu ! Ebile ke Mogalilea ! ”
42022060	Petrose a mo fetola a re : “ Monna , se o se bolelago nna ga ke se tsebe ! ” A sa realo , gateetee ke ge mokoko o lla .
42022061	Morena a retologa , a hlaba Petrose ka leihlo ya ba gona Petrose a elelwago se Morena a mmoditšego sona mola a re : “ Gona bošegong bjo , pele mokoko o lla , o tla be o ntatotše gararo . ”
42022062	Ke ge a tšwela ka ntle a lla gabohloko .
42022063	Banna ba ba bego ba letile Jesu ba be ba mo kwera ba bile ba mmetha .
42022064	Ba mo khupetša mahlo , ba mmotšiša ba re : “ Ka ge o moprofeta , re botše gore o bethilwe ke mang ! ”
42022065	Ba mo nyefola le ka tše dingwe tše dintši .
42022066	Ge go esa , bagolo ba setšhaba le baprista ba bagolo le boramangwalo ba kgobokana mme ba tliša Jesu kgorong ya bona .
42022067	Ba re : “ Ge eba ke wena Mesia , re botše . ” Yena a ba fetola a re : “ Le ge nka le botša le ka se nkgolwe ,
42022068	le ge nka le botšiša taba le ka se mphetole .
42022069	Fela go thoma gonabjale Morwamotho o tla dula ka letsogong la go ja la maatla a Modimo . ”
42022070	Ka moka ga bona ba napa ba mmotšiša ba re : “ Kgane ke wena Morwa wa Modimo ? ” Yena a ba fetola ka go re : “ Le a bolela . ”
42022071	Bona ba re : “ Dihlatse re sa di iša kae ? Rena beng re a ikwela ge a bolela ka wa gagwe molomo ! ”
42023001	Kgoro yela ka moka ya emelela ya iša Jesu go Pilato ,
42023002	ba fihla ba mmega ba re : “ Motho yo re mo hweditše a timetša setšhaba sa gaborena , a re ba se ke ba ntšhetša Kesare metšhelo , a bile a re ke yena Mesia , ke yena kgoši . ”
42023003	Pilato a mmotšiša a re : “ Kgane ke wena kgoši ya Bajuda ? ” Jesu a mo fetola ka go re : “ O a bolela . ”
42023004	Pilato a botša baprista ba bagolo le lešaba la batho a re : “ Nna motho yo ga ke mmone molato . ”
42023005	Ya ba gona ba phegelelago le go feta ba re : “ O ferekanya setšhaba nageng yohle ya Bajuda . O thomile kua Galilea gomme bjale o tlile mo . ”
42023006	Pilato ge a ekwa ba bolela ka Galilea , a ba botšiša gore na kgane ke Mogalilea .
42023007	Ge a ekwa gore ke wa selete se se bušwago ke Heroda , a mo romela go Heroda yo le yena mehleng yeo a bego a le Jerusalema .
42023008	Heroda ge a bona Jesu a thaba kudu , ka gobane o be a šetše a kwele ka ga yena gomme e le kgale a nyaka go mmona . O be a holofetše gore o tla bona Jesu a dira mohlolo .
42023009	A mmotšiša ditaba tše dintši , fela Jesu a se fetole selo .
42023010	Baprista ba bagolo le boramangwalo ba ema ba mmega ba gaketše .
42023011	Heroda le bahlabani ba gagwe ba mo gegea ba mo kwera . Ba mo apeša kobo ya mabaibai , ba mmušetša go Pilato .
42023012	Go tloga ka lona tšatši leo Heroda le Pilato ya ba bagwera , etšwe pele ga moo ba be ba sa kwane .
42023013	Pilato a kgoboketša baprista ba bagolo le a mangwe maloko a Kgorokgolo ya Bajuda le lona lešaba ,
42023014	a re go bona : “ Le tlišitše motho yo mo go nna la re o timetša setšhaba . Ke mo sekišitše mo pele ga lena , gomme le e tee ya tše le mmegago ka tšona ka se e hwetše .
42023015	Heroda le yena ga se a mmona molato , ka gore o mmušeditše mo go rena . Ruri , ga go se motho yo a se dirilego se se mo dirago gore a lebanwe ke go bolawa .
42023016	Ka gona ke tla laela gore a re go bethwa ka tshelane a lokollwe . ”
42023018	Lekoko lela la goa mmogo la re : “ Mmolaye ! O re lokollele Barabase ! ”
42023019	Gape Barabase yo o be a lahletšwe kgolegong ka ge a be a badilwe le bahlolampherefere motseng wa Jerusalema , e le mpherefere woo go wona go bego go bolailwe motho .
42023020	Pilato , ka ge a be a nyaka go lokolla Jesu , a hlaboša lentšu a ba kgopela gape .
42023021	Eupša bona ba fela ba goeletša ba re : “ Mmapole sefapanong ! Mmapole sefapanong ! ”
42023022	A ba botšiša la boraro a re : “ E le gore o sentšeng ? Gape nna ga se ka hwetša a dirile se go lebanego gore a ka se bolaelwa . Ka gona ke tla laela gore a re go bethwa ka tshelane a lokollwe . ”
42023023	Bona ba fela ba goeletša ba re a bapolwe sefapanong ba ba ba tšwelela .
42023024	Pilato a ahlola Jesu ka mo ba kgopelago ka gona .
42023025	A lokolla motho yo ba mo nyakago , yena yola a bego a lahletšwe kgolegong ka baka la mpherefere le polao , gomme a ba gafela Jesu gore ba dire ka yena se ba se nyakago .
42023026	Ya re ge ba tloga le Jesu , ba swara monna yo mongwe wa Sirene yo leina la gagwe e bego e le Simone , a etšwa mašemong a eya motseng . Ba mo athiša sefapano sa Jesu , ba re a mo šale morago .
42023027	Jesu a ya a latetšwe ke lešaba le lentši la batho , leo gare ga lona go bego go na le basadi ba ba bego ba ithwele megono ba mo llela .
42023028	A retologela go bona , a re go bona : “ Lena basadi ba Jerusalema , se lleleng nna ; iteleleng , le llele le bana ba lena !
42023029	Gobane matšatši a etla ao ka ona batho ba tlago re : ‘ Ba mahlatse ke basadi ba baopa , le ba ba sego ba ka ba belega , goba ba nyantšha ! ’
42023030	Ke mohla batho ba tlago botša dithaba ba re : ‘ Re weleng godimo ! ’ ba botša meboto ba re : ‘ Re khupetšeng ! ’
42023031	Gobane ge legong la moketla ba le dira tše , le le omilego lona ba tla le dirang ? ”
42023032	Le ba bangwe banna ba babedi ba dikebeka ba gapša gore ba yo bolawa le Jesu .
42023033	Ge go fihlwa felo mo go bitšwago “ Legateng ” , ba bapola Jesu sefapanong . Ba bapola le dikebeka tšela tše pedi , se sengwe sa ba ka letsogong la go ja , se sengwe ka go la nngele .
42023034	Jesu a re : “ Tate , ba lebalele , gobane ga ba tsebe se ba se dirago ! ” Ba abelana diaparo tša gagwe ka go tema .
42023035	Batho ba be ba eme moo ba lebeletše ge maloko a Kgorokgolo ya Bajuda le ona a mo kodutla a re : “ O hlakodišitše ba bangwe ; a a itlhakodiše ge , ge eba ke Mesia yo Modimo a mo kgethilego ! ”
42023036	Bahlabani le bona ba mo kwera ba mmatamela , ba mo fa beine ye bodila ,
42023037	ba re : “ Ge o le kgoši ya Bajuda , itlhakodiše ! ”
42023038	Ka godimo ga hlogo ya gagwe go be go ngwadilwe go re : “ Yo ke Kgoši ya Bajuda . ”
42023039	Yo mongwe wa dikebeka tšela di bego di bapotšwe moo a mo nyefola a re : “ Ge o le Mesia , itlhakodiše , le rena o re hlakodiše ! ”
42023040	Yola yo mongwe a mo kgala a re : “ Kganthe ga o tšhabe Modimo , le ge o otlwa bjalo ka yena ?
42023041	Rena go re lebane , ka gobane re otlelwa se se swanelago tše re di dirilego , eupša yo yena ga go phošo ye a e dirilego . ”
42023042	Ke moka a re go Jesu : “ Morena , o nkgopole mohla o thoma go buša . ”
42023043	Jesu a mo fetola a re : “ Ruri , ke go botša gore lehono o tla ba le nna paradeising . ”
42023044	E rile ka nako ya mosegare wo mogolo letšatši la fifala , naga ka moka ya aparelwa ke leswiswi go fihla ka nako ya boraro mathapama . Seširo sa ka Tempeleng sa gagoga ka bogare .
42023045	
42023046	Jesu a goelela kudu a re : “ Tate , ke gafela moya wa ka diatleng tša gago ! ” A re go realo a ikhwela .
42023047	Molaodi wa bahlabani ba lekgolo ge a bona tše di diregilego a re : “ Ka nnete motho yo e be e le moloki ! ” Go realo ya ba gore o tumiša Modimo .
42023048	Batho ka moka ba ba bego ba kgobokane moo go tlo bogela , ba rile go di bona ba boela magae ba hlomogile pelo .
42023049	Bohle ba ba bego ba tsebana le Jesu , gotee le basadi bale ba go tla le yena ge a etšwa Galilea , ba be ba eme kgojana ba lebeletše .
42023050	Go be go na le monna yo mongwe yo leina la gagwe e bego e le Josefa wa go tšwa Arimathea , e lego motse wo mongwe wa Bajuda . Yena e be e le monna wa go loka , wa morapedi , yo a bego a letetše go bona mmušo wa Modimo o hlongwa . Le ge e be e le wa Kgorokgolo ya Bajuda , o be a se a kwana le bona morerong woo wa bona le go tšeo ba bego ba di dirile .
42023051	
42023052	O ile a ya go Pilato , a fihla a mo kgopela setopo sa Jesu .
42023053	A se fološa , a se phuthela ka lešela , a se bea ka lebitleng le le bego le gwailwe leswikeng , lebitla leo ka go lona go bego go se gwa ka gwa bolokwa motho .
42023054	E be e le Labohlano , gomme Sabatha e šetše e le kgauswi .
42023055	Basadi bale ba go tla le Jesu ge a etšwa Galilea ba ile ba latela Josefa , gomme ba bona lebitla la gona , le ka mo setopo sa Jesu se beilwego ka go lona ka gona .
42023056	Ke moka ba boela gae ba yo lokiša dinoko le dinkgabose tša go tlotša setopo . Ka tšatši la Sabatha ba se šome , e le gona go phetha molao wa Moshe .
42024001	E rile ka masa a letšatši la Sontaga basadi bale ba ya lebitleng ba swere dinoko tše ba bego ba di lokišitše .
42024002	Ba hwetša leswika la go tswalela lebitla le kgokološitšwe le tlošitšwe lebitleng ,
42024003	ka gona ba tsena , fela ba se hwetše setopo sela sa Morena Jesu .
42024004	Ba re ba sa tlabegile , gateetee ba bona banna ba babedi ba eme kgauswi le bona ba apere diaparo tša mabaibai .
42024005	Ba rile ba sa tšhogile mme ba inametše fase ka difahlego , banna bao ba re go bona : “ Yo a phelago le reng le mo nyaka go ba ba hwilego ?
42024006	Mo ga a gona , o tsogile bahung . Gopolang tšela a le boditšego tšona mola a sa le Galilea a re :
42024007	‘ Morwamotho o swanetše go gafelwa diatleng tša batho ba badiradibe , a bapolwe sefapanong , gomme ge go fetile matšatši a mararo a tsoge bahung . ’ ”
42024008	Ke mo ba eletšwego tše Jesu a ilego a di bolela .
42024009	Ba tloga moo lebitleng , ba yo botša barutiwa ba Jesu ba lesome le o tee le balatedi ba bangwe bohle ditaba tšeo ka moka .
42024010	Basadi bao e be e le Maria Magadalena , le Johana , le Maria , mmagoJakobose , le ba bangwe basadi ba ba bego ba na le bona . Ke bona ba go botša baapostola ditaba tšeo .
42024011	Eupša baapostola ba gopola gore basadi bao ba bolela ditšiebadimo , gomme ba se ba kgolwe .
42024012	Petrose a nanoga a kitimela lebitleng ; a fihla a okamela , a se bone selo ge e se mašela ale . Ke moka a boela gae a tlabilwe ke se se diregilego .
42024013	Ka lona tšatši leo balatedi ba Jesu ba babedi ba be ba le leetong la go ya Emause , motse wo o lego dikilometara tše e ka bago tše lesome le metšo ye mebedi go tloga Jerusalema ,
42024014	gomme ba boledišana ka tšohle tše di diregilego .
42024015	Ge ba ntše ba bolela ba anegelana bjalo , yena Jesu ka nama a ba batamela , a sepela le bona .
42024016	Ba se mo tsebe ka gobane ba be ba širegile .
42024017	A ba botšiša a re : “ Ke ditaba mang tše le tšamago le boledišana ka tšona tše ? ” Ba ema , ba bonala ba nyamile .
42024018	Gwa fetola yo mongwe wa bona yo ba rego ke Kleopase a re : “ Afa ga se wena mofaladi wa Jerusalema o nnoši yo a sa tsebego tše di diregilego kua ona matšatšing a ? ”
42024019	Jesu a ba botšiša a re : “ Dife ? ” Bona ba re : “ Tša Jesu wa Nasaretha . Yena e be e le moprofeta yo Modimo le setšhaba ka moka ba bego ba mmona e le yo maatla go tše a di bolelago le tše a di dirago .
42024020	Baprista ba bagolo le a mangwe maloko a Kgorokgolo ya rena ba ile ba mo gafela go ahlolelwa lehu , ba ba ba dira gore a bapolwe sefapanong .
42024021	Rena re be re holofetše gore ke yena a tlago phološa setšhaba sa Israele . Lehono e bile ke tšatši la boraro ditaba tše di diregile .
42024022	Fela re tlabilwe kudu ke basadi ba bangwe ba gaborena ; ba tsogile ba ile lebitleng e sa le ka meso ,
42024023	gomme ba hwetša setopo sela sa gagwe se se gona . Ba boa ba re botša gore barongwa ba iponagaditše go bona ba ba botša gore o a phela .
42024024	Ba bangwe ba rena ba ile ba ya lebitleng , gomme ba hwetša go le ka mo basadi bale ba boletšego ka gona , fela yena ba se mmone . ”
42024025	Ke mo Jesu a rilego go bona : “ Aowii , lena ! Ga se ka ge le hloka kelelo ! Le diega bjang go dumela tšohle tše di boletšwego ke baprofeta !
42024026	Na kgane e be e se tshwanelo gore Mesia a tlaišwe ka dilo tše , a kgone a yo ba letagong la gagwe legodimong ? ”
42024027	A ba hlalošetša tše di boletšwego ka Mangwalong ohle a Makgethwa mabapi le yena go thoma dipukung tša Moshe le tša baprofeta ka moka .
42024028	Ya re ge ba batamela motsana wo ba bego ba eya go wona , Jesu a dira tše nkego o fetela pele ;
42024029	eupša bona ba mo tutuetša ba re : “ Lala le rena ; tšatši le šetše le diketše , leswiswi le lona le šetše le swara . ” Ka gona a tsena le bona gore a dule nabo .
42024030	Ya re ge a le dijong le bona , a tšea senkgwa , a tumiša Modimo , a mo leboga , a se ngwathaganya , a ba fa sona .
42024031	Ke mo ba bulegilego mahlo , ba napa ba mo tseba , eupša yena a timelela ba mo lebeletše .
42024032	Ba šala ba botšišana ba re : “ Afa ga se sona se se dirilego gore re ikwe re kukega mola a bolela le rena kua tseleng a re phuthollela Mangwalo a Makgethwa ? ”
42024033	Ba emelela le semeetseng ba boela Jerusalema , ba hwetša barutiwa bale ba Jesu ba lesome le o tee ba kgobokane le balatedi ba gagwe ba bangwe
42024034	ba re : “ Ka nnete Morena o tsogile bahung , o bonwe ke Simone ! ”
42024035	Ke moka bale ba babedi ba ba anegela tše di ba hlagetšego mo tseleng , le ka mo ba tsebilego Morena ge a ngwathaganya senkgwa .
42024036	Bale ba babedi ba rile ba sa ba anegela , Jesu a be a eme gare ga bona , a ba dumediša a re : “ Khutšo a e be le lena ! ”
42024037	Bona ba tšhoga kudu ba boifa , ba gopola gore ba bona seriti .
42024038	Fela yena a ba botšiša a re : “ Le reng le tšhogile le bile le belaela ?
42024039	Bonang diatla tša ka le maoto — ke nna ka sebele . Mphopholeng , le tla iponela ka bolena , gobane seriti ga se na nama le marapo bjalo ka nna ge le mpona . ”
42024040	Ge a realo a ba bontšha diatla tša gagwe le maoto .
42024041	Ba be ba thabile ba bile ba maketše mo ba ilego ba no se mo dumele ; ka gona a ba botšiša a re : “ Na ga le na sa go ja mo ? ”
42024042	Ke ge ba mo fa seripana sa hlapi ye e apeilwego ,
42024043	gomme a se tšea a se ja ba mmona .
42024044	Ke moka a re go bona : “ Tše ke ilego ka le botša tšona mola ke sa na le lena šedi ; tšohle tše di ngwadilwego ka melaong ya Moshe le ka dipukung tša baprofeta le ka dipesalomeng mabapi le nna di swanetše go phethega . ”
42024045	Ya ba gona a ba sedimošago ditlhaologanyo gore ba kwešiše Mangwalo a Makgethwa ,
42024046	gomme a re go bona : “ Go ngwadilwe gwa thwe : Mesia o swanetše go hlokofatšwa le go bolawa , gomme ka morago ga matšatši a mararo a tsoge bahung ;
42024047	gwa ba gwa thwe ka taelo ya gagwe ditšhaba tšohle , go thoma Jerusalema , di swanetše go begelwa tshokologo le tshwarelo ya dibe .
42024048	Lena le dihlatse tša ditaba tše ka moka .
42024049	Gomme nna ka noši ke tla le romela se le se holofeditšwego ke Tate . Fela le letele gona mo motseng go fihlela le hlangwa ka maatla a go tšwa legodimong . ”
42024050	A ba ntšhetša ka ntle ga motse ba ya Bethania , moo a fihlilego a emiša diatla a ba šegofatša .
42024051	Ya re a ntše a ba šegofatša bjalo , a tloga mo go bona a rotošetšwa legodimong .
42024052	Bona ba mo khunamela , ya ba ba boela Jerusalema ba thabile e le ruri ,
42024053	gomme ba dula ba le Tempeleng ba tumiša Modimo .
43001001	Pele ga ge lefase le hlolwa , Lentšu o be a ntše a le gona , a le go Modimo , ebile ka boyena e le Modimo .
43001002	E sa le a eba go Modimo go tloga le go tloga .
43001003	Tšohle di hlodilwe ka yena , gomme go tše di hlodilwego ga go le se tee se se sego sa hlolwa ka yena .
43001004	Dihlolwa tšohle di hweditše bophelo ka yena , bophelo bjo e bilego seetša sa batho .
43001005	Seetša seo se bonega leswiswing , gomme leswiswi ga se la kgona go se fenya .
43001006	Modimo o kile a roma monna yo mongwe yo leina la gagwe e bego e le Johanese .
43001007	O be a tlile go begela batho seetša , gore bohle ba kwe se a se begago gomme ba se dumele .
43001008	Yena ka boyena e be e se seetša ; se a bego a se tletše e be e le go bega seetša .
43001009	Seetšaetša sa go bonegela batho bohle se be se etla lefaseng .
43001010	Lentšu o be a le lefaseng , gomme le ge Modimo a hlodile lefase ka yena , batho ba lona ga se ba mo amogela .
43001011	O be a tlile ga gabo , fela ba gabo ba se mo amogele .
43001012	Eupša ba ba ilego ba mo amogela mme ba dumela go yena , bona a ba fa tokelo ya go ba bana ba Modimo .
43001013	Ya ba bana ba Modimo , e sego ka go tswalwa bjalo ka bana ba bangwe , e sego ka go tswalwa ka tumo ya nama , goba ka thato ya monna , eupša ka go tswalwa ke Modimo ka boyena .
43001014	Yena Lentšu e bile motho , a dula le rena e le yo botho kudu go rena , a re utollela ka botlalo se Modimo a lego sona . Ra bogela letago la gagwe , letago le a le filwego ke Tatagwe , e le yena Morwa a nnoši wa Tatagwe .
43001015	Johanese o be a bolela ka yena mola a goeletša a re : “ Ke be ke era yena yo ge ke be ke re : ‘ Yo a ntlhatlamago o mpheta ka maemo , ka gobane o be a le gona pele nna ke tswalwa . ’ ”
43001016	Ka ge a re loketše kudu , o re šegofaditše bohle , a re šegofatša leboelela .
43001017	Melao Modimo o re file yona ka Moshe , gomme ka Jesu Kriste a re utollela ka mo e lego yo botho go rena ka gona , a ba a re utollela se a lego sona .
43001018	Ga go motho yo a kilego a bona Modimo . Batho ba mo tseba ka go mo utollelwa ke Morwagwe , Motswalwanoši , yo ka boyena e lego Modimo , yo a lego kgauswi le Tatagwe .
43001019	Mola baetapele ba Bajuda Jerusalema ba romile baprista le Balefi go Johanese gore ba ye go mmotšiša gore ke yena mang , yena o ile a ipega ,
43001020	a se gane go ba fetola , a bolela phaa a sa iphihle a re : “ Ga se nna Mesia . ”
43001021	Ba mmotšiša ba re : “ Bjale o mang ? Kgane ke wena Eliya ? ” Yena a re : “ Aowa , ga ke yena . ” Ba re : “ Kgane e ka ba o yena Moprofeta ? ” A ba fetola a re : “ Aowa . ”
43001022	Ba napa ba re : “ Gona re botše gore o mang , gore re yo botša ba ba re romilego . O reng ge o ipega ? ”
43001023	Johanese a ba fetola ka go tsopola se se boletšwego ke moprofeta Jesaya a re : “ ‘ Ke nna segoeledi lešokeng se se rego : Otlollelang Morena tsela ! ’ ”
43001024	Baromiwa bao ba bego ba romilwe ke Bafarisei
43001025	ba botšiša Johanese ba re : “ Bjale ge eba ga o Mesia , ga o Eliya , ebile ga o yena Moprofeta , o reng o kolobetša ? ”
43001026	Johanese a ba fetola ka go re : “ Nna ke kolobetša ka meetse , fela mo gare ga lena go na le yo le sa mo tsebego .
43001027	Ke yena yo a ntlhatlamago , eupša nna le go mmofolla marala a dieta ga se gwa ntshwanela . ”
43001028	Ditaba tšeo ka moka di diregile Bethania ka mošola wa noka ya Jordane , moo Johanese a bego a kolobetša gona .
43001029	Ka tšatši le le latelago Johanese a bona Jesu a etla go yena . A re : “ Bonang Kwanyana ya Modimo ye e tlošago dibe tša lefase !
43001030	Ke yena yo ke bego ke bolela ka yena mola ke re : ‘ Monna yo a ntlhatlamago o mpheta ka maemo , ka gobane o be a le gona pele nna ke tswalwa . ’
43001031	Le nna ke be ke sa tsebe gore ke ofe , etšwe ke tšwetše ke kolobetša ka meetse gore a tle a utollelwe setšhaba sa Israele . ”
43001032	Johanese o hlatsetše ka go re : “ Ke bone Moya o theoga legodimong nke ke leeba , wa fihla wa dula godimo ga gagwe .
43001033	Nna ke be ke sa tsebe gore ke yena , fela Modimo yo a nthomilego go yo kolobetša ka meetse o be a rile go nna : ‘ Yo o bonago Moya o theogela go yena o dula godimo ga gagwe , ke yena yo a kolobetšago ka Moya wo Mokgethwa . ’
43001034	Bjale ke bone , gomme ke hlatsela gore ke yena Morwa wa Modimo . ”
43001035	Ka tšatši le le latelago Johanese o be a le moo gape a na le ba babedi ba barutiwa ba gagwe .
43001036	Ya re ge a bona Jesu a feta , a re : “ Bonang Kwanyana ya Modimo ! ”
43001037	Barutiwa bao ba babedi ba mo kwa ge a realo , gomme ba latela Jesu .
43001038	Jesu a retologa , a ba bona ba mo latela , a ba botšiša a re : “ Etse le nyakang ? ” Bona ba re : “ Rabi , ” ( ke go re “ Moruti ” ) , “ na o dula kae ? ”
43001039	A ba fetola a re : “ A re yeng le yo bona . ” E be e šetše e le iri ya bone mathapama . Ke moka ba ya le yena ba yo bona mo a dulago gona , ba hlwa le yena tšatši leo .
43001040	Yo mongwe wa bao ba babedi ba go re go kwa Johanese a bolela ba latela Jesu e be e le Andrease , ngwanaboSimone Petrose .
43001041	Yena a raka a yo nyaka Simone , mogolwagwe , gomme ge a mo hweditše , a re : “ Re hweditše Mesia ! ” ( Ke go re “ Kriste ” . )
43001042	A nama a iša Simone go Jesu . Jesu ge a mmona a re : “ Etse ke wena Simone , morwa wa Johanese , fela o tla bitšwa Kefase . ” ( Ke go re “ Petrose ” . )
43001043	Ka tšatši le le latelago Jesu ge a re o ya Galilea a hwetša Filipi , gomme a re go yena : “ Ntatele ! ”
43001044	Yo Filipi ga gabo e be e le Betsaida , motse wa gaboAndrease le Petrose .
43001045	O rile go hwetša Nathaniele , a re go yena : “ Re hweditše yola Moshe a ngwadilego ka yena ka pukung ya melao , le baprofeta ba ngwadilego ka yena ; ke Jesu wa Nasaretha , morwa wa Josefa . ”
43001046	Nathaniele a mmotšiša a re : “ Na go na le se sebotse se se ka tšwago Nasaretha ? ” Filipi a mo fetola a re : “ A re ye o yo bona . ”
43001047	Ge Jesu a bona Nathaniele a etla go yena , a bolela ka yena a re : “ Šo Moisraele wa mmakgonthe yo a se nago bomenetša . ”
43001048	Nathaniele a mmotšiša a re : “ O ntsebela kae ? ” Jesu a mo fetola a re : “ Ke go bone o le mola moriting wa mogo , pele ga ge Filipi a go bitša . ”
43001049	Nathaniele a mo fetola a re : “ Moruti , o Morwa wa Modimo ! Ke wena Kgoši ya Israele ! ”
43001050	Jesu a re : “ Na o dumela ka ge ke go boditše gore ke go bone o sa le mola moriting wa mogo ? O sa tlilo bona tše di fetago tšeo . ”
43001051	A tšwela pele a re : “ Ruri , ruri , ke le botša gore le tla bona legodimo le bulegile gomme barongwa ba Modimo ba namelela ba bile ba theogela go Morwamotho . ”
43002001	Ge go seno feta matšatši a mabedi gwa ba le monyanya wa lenyalo motseng wa Kana , nageng ya Galilea . MmagoJesu le yena o be a le gona .
43002002	Jesu le barutiwa ba gagwe le bona ba be ba laleditšwe moo monyanyeng .
43002003	Ya re ge beine e hlaetše , mmagoJesu a re go yena : “ Ga ba sa na beine . ”
43002004	Jesu a mo fetola ka go re : “ Mma , etse tša ka o di tsena bjang ? Gape nna nako ya ka ga sešo ya fihla . ”
43002005	MmagoJesu a botša bahlanka a re : “ Le dire tšohle tše a le botšago tšona . ”
43002006	Ka lapeng leo go be go beilwe dipitša tše di selelago tša maswika , ye nngwe le ye nngwe e tlatšwa ke metšega ye mebedi go iša go ye meraro . Go ya ka setlwaedi sa Bajuda meetse a gona a be a šomišetšwa go itlhwekiša .
43002007	Jesu a botša bahlanka a re : “ Tlatšang dipitša tšeo meetse . ” Ba di tlatša pshi .
43002008	A nama a re go bona : “ Bjale egang le išetše moswaramarapo . ” Ba mo išetša .
43002009	Ya re ge a ekwa meetse ao a fetogilego beine ye a sa tsebego gore e tšwa kae , go tseba bahlanka bale ba go ga meetse , a bitša monyadi
43002010	a re go yena : “ Batho ka moka ba thoma ka go ntšha beine ye bose ; ge batho ba nwele go kgolwa , ba kgone ba ntšha ye e sego bose kudu . Fela wena ke gona o ntšhitšego ye bose gonabjale ! ”
43002011	Mohlolo wo wa mathomo Jesu o o dirile motseng wa Kana , nageng ya Galilea , a bontšha batho bogolo bja gagwe , mme barutiwa ba gagwe ba dumela go yena .
43002012	Ka morago ga moo Jesu le mmagwe le banababo le barutiwa ba gagwe ba ya Kapernaume , ba fihla ba dula gona matšatšinyana .
43002013	Monyanya wa Bajuda wa Paseka o be o šetše o le kgauswi , ka gona Jesu a ya Jerusalema .
43002014	Kua Tempeleng a fihla a hwetša babapatši ba dikgomo le ba dinku le ba maeba , a hwetša go dutše le ba go rekanya ditšhelete .
43002015	A loga tshelane ka dithapo , a ba raka Tempeleng ka moka ga bona , le dinku le dikgomo , a gašanya ditšhelete tša barekanyi ba ditšhelete , a ba a menola ditafola tša bona ,
43002016	gomme a laela babapatši bale ba maeba a re : “ Ntšhang dilo tšeo ka mo ! Le se sa dira ntlo ya Tate bobapaletšo ! ”
43002017	Barutiwa ba gagwe ba napa ba elelwa gore go ngwadilwe ka Mangwalong a Makgethwa gwa thwe : “ Modimo , ke jewa ke go fišegela ntlo ya gago . ”
43002018	Bajuda ba mmotšiša ba re : “ O ka re bontšha ka mohlolo mang gore tše o di dirago tše di go lebane ? ”
43002019	Jesu a ba fetola ka go re : “ Kgerešang Tempele ye , gomme ka matšatši a mararo ke tla e tsoša . ”
43002020	Bona ba mmotšiša ba re : “ Tempele ye go tšerego mengwaga ye masome a mane le metšo ye e selelago go e aga , wena o ka nama wa e tsoša ka matšatši a mararo ? ”
43002021	Jesu ge a re Tempele o be a era mmele wa gagwe .
43002022	E rile ge a šetše a tsogile bahung barutiwa ba gagwe ba elelwa gore taba ye o be a kile a e bolela , gomme ba dumela Mangwalo a Makgethwa le se Jesu a ilego a se bolela .
43002023	Mola Jesu a le Jerusalema ka nako ya Monyanya wa Paseka , batho ba bantši ba ile ba dumela go yena ge ba bone mehlolo ye a e dirago .
43002024	Eupša yena a se ikanye bona ka gobane o be a ba tseba bohle ,
43002025	gomme go sa nyakege gore a botšwe ke motho tša yo mongwe , ka ge a be a itsebela ka boyena tša ka pelong ya motho .
43003001	Go be go na le leloko le lengwe la Kgorokgolo ya Bajuda yo leina la gagwe e bego e le Nikodemose , e le yo mongwe wa Bafarisei .
43003002	O kile a ya go Jesu e le bošego , a fihla a re go yena : “ Moruti , re a tseba gore o moruti yo a tšwago go Modimo , gobane ga go motho yo a ka kgonago go dira mehlolo ye o e dirago ye , ge Modimo a se na le yena . ”
43003003	Jesu a mo fetola ka go re : “ Ruri , ruri , ke go botša gore ge motho a sa tswalwe gape , e ka se be wa mmušo wa Modimo . ”
43003004	Nikodemose a mmotšiša a re : “ Motho a ka tswalwa gape bjang e šetše e le mokgalabje ? Kgane a ka boela ka popelong ya mmagwe , a tswalwa ? ”
43003005	Jesu a mo fetola a re : “ Ruri , ruri , ke go botša gore ge motho a sa tswalwe ka meetse le ka Moya e ka se be wa mmušo wa Modimo .
43003006	Gape nameng motho o tswalwa ke batswadi ba nama , mola moyeng a tswalwa ke yena Moya .
43003007	O se makale ge ke go botša gore le swanetše go tswalwa gape .
43003008	Moya o fokela mo o ratago gona ; wa kwa modumo wa wona , fela wa se tsebe mo o tšwago goba mo o yago gona . Go bjalo ge le go bohle ba ba tswetšwego ke Moya . ”
43003009	Nikodemose a mmotšiša a re : “ Go ka kgonega bjang ? ”
43003010	Jesu a mo fetola a re : “ Mmalo ! Wa re o le moruti yo mokaaka wa Israele wa nama wa se tsebe ?
43003011	Ruri , ruri , ke go botša gore rena re le botša se re se tsebago , ebile re hlatsela se re se bonego , fela ga le amogele bohlatse bja rena .
43003012	Ge le sa nkgolwe mola ke le botša tša mo lefaseng , ge ke le botša tša legodimong gona le tla nkgolwa bjang ?
43003013	Gape ebile ga go yo a kilego a rotogela legodimong , ge e se yena Morwamotho yo a theogilego gona .
43003014	“ Bjalo ka ge Moshe a kile a fega noga ya mphiri koteng kua lešokeng , Morwamotho le yena o swanetše go fegwa bjalo ,
43003015	gore mang le mang yo a dumelago go yena a tle a be le bophelo bjo bo sa felego .
43003016	“ Gobane Modimo o ratile lefase kudu mo a ilego a ba a le fa Morwa wa gagwe a le noši , gore mang le mang yo a dumelago go yena a se lahlege , eupša a be le bophelo bjo bo sa felego .
43003017	Gape Modimo ga se a roma Morwagwe lefaseng gore a tle a le ahlole , o mo romile gore a tle a le phološe .
43003018	“ Yo a dumelago go Morwa wa Modimo a ka se ahlolwe , eupša yo a sa dumelego , yena o šetše a ahlotšwe , ka ge a sa dumele go Morwa a le noši wa Modimo .
43003019	Kahlolo ya Modimo e tla ka mokgwa wo : Seetša se tlile lefaseng , fela batho ba ratile leswiswi go feta sona seetša , ka ge mediro ya bona e le ye mebe .
43003020	Gape motho yo a dirago tše mpe o hloile seetša gomme ga a tle go sona , ka ge a sa nyake gore mediro ya gagwe e bonwe .
43003021	Yo a dirago tša nnete yena o tla seetšeng gore mediro ya gagwe e bonwe e le ye e dirilwego ka go theeletša Modimo . ”
43003022	Ka morago ga moo Jesu le barutiwa ba gagwe ba ya nageng ya Judea , moo a ilego a fihla a dula nabo lebakanyana a kolobetša .
43003023	Johanese le yena ke ge a kolobetša motseng wa Enone , kgauswi le Salime , ka ge felo moo go be go na le meetse a mantši . Batho ba be ba eya go yena gomme a ba kolobetša .
43003024	Ke pele ga ge a išwa kgolegong .
43003025	Barutiwa ba gagwe ba phegišana le Mojuda yo mongwe mabapi le taba ya go itlhwekiša .
43003026	Ka gona ba ya go Johanese , ba fihla ba re : “ Moruti , monna yola a bego a na le wena ka mošola wa Jordane , yola o bego o bolela ka yena , le yena o a kolobetša gomme batho ka moka ba ya go yena ! ”
43003027	Johanese a ba fetola a re : “ Gape ga go se motho a ka se dirago a se a laelwa ke Modimo .
43003028	Lena beng le ka ntlhatsela gore ke be ke bolela ke re : ‘ Nna ga ke Mesia , ke dio ba ke romilwe go mo kgorela tsela . ’
43003029	Mong wa monyadiwa ke monyadi . Phelesi yena sa gagwe ke go ema a theeleditše ge monyadi a etla , gomme ge a ekwa lentšu la gagwe o thaba kudu . Ke ka mo le nna lethabo la ka bjale le phethagetšego ka gona .
43003030	Gape yena setumo sa gagwe se swanetše gore se gole , sa ka se fokotšege . ”
43003031	Motšwagodimo ke wa maemo a go feta a bohle . Motšwalefaseng ke wa lefase gomme o bolela tša lefaseng , kganthe motšwalegodimong yena ke wa maemo a go feta a bohle .
43003032	O hlatsela tše a di bonego le tše a di kwelego , eupša bohlatse bja gagwe ga bo amogelwe ke motho .
43003033	Fela yo a amogelago bohlatse bja gagwe o tiiša gore Modimo ke yo a rerešago .
43003034	Yo a romilwego ke Modimo o bolela mantšu a Modimo , ka gobane Modimo o mo fa Moya wa gagwe ka botlalo .
43003035	TatagoMorwa o rata Morwagwe gomme o gafetše tšohle diatleng tša gagwe .
43003036	Yo a dumelago go Morwagwe o na le bophelo bjo bo sa felego ; yo a hlomphollago Morwagwe yena a ka se be le bophelo , eupša o tla otlwa ke Modimo go ya go ile .
43004001	Bafarisei ba ile ba kwa gore Jesu o fetiša Johanese ka barutiwa le ka go ba kolobetša ,
43004002	etšwe nnete e le gore yena Jesu go kolobetša ga a kolobetše , go kolobetša barutiwa ba gagwe .
43004003	Ka fao , ge Jesu a ekwa taba yeo , a tloga moo nageng ya Judea a boela Galilea .
43004004	O be a swanetše go putla nageng ya Samaria .
43004005	Moo nageng ya Samaria a fihla motseng wo mongwe wo ba rego ke Sigare , wo o lego kgauswi le tšhemo ye Jakobo a bego a e file Josefa , morwagwe .
43004006	Gona moo go be go na le sediba sa Jakobo . Jesu a re go kwa a lapišitšwe ke leeto a itulela fase moo sedibeng . E be e ka ba nako ya mosegare wo mogolo .
43004007	Gwa tla mosadi yo mongwe wa Mosamaria go ga meetse , gomme Jesu a mo kgopela a re : “ Nke o nkgele ke nwe . ”
43004008	Ke ge barutiwa ba gagwe ba sa ile motseng go reka dijo .
43004009	Mosadi yoo a mo fetola a re : “ O ka re o le Mojuda , nna ke le mosadi wa Mosamaria , wa nkgopela meetse a go nwa ? ” Gape Bajuda ga ba sepelelane le Basamaria .
43004010	Jesu a mo fetola a re : “ Ge o ka be o tseba mpho ye Modimo a e fago batho , le gore yo a go kgopelago meetse yo ke mang , ke wena o ka bego o kgopela yena mme a go fa meetse a a phedišago . ”
43004011	Mosadi yoo a re : “ Morena , etse le sego sa go ga ga o naso , sediba le sona se a iša , bjale meetse ao a go phediša o ka a hwetša kae ?
43004012	Kgane o feta Jakobo , rakgolokhukhu wa rena , yo a re filego sediba se , le yena a nwa go sona le bana ba gagwe le diruiwa tša gagwe ? ”
43004013	Jesu a mo fetola ka go re : “ Mang le mang yo a nwago meetse a o nyorwa gape ,
43004014	fela yo a nwago meetse a nna ke mo fago ona a ka se tsoge a nyorilwe gape . Meetse a ke tlago mo fa ona e tla ba mothopo mo go yena wa go seloga meetse a go mo fa bophelo bjo bo sa felego . ”
43004015	Mosadi yoo a re : “ Morena , nke o mphe meetse a gona gore ke se sa nyorwa ka swanela go tla mo go ga meetse . ”
43004016	Jesu a re go yena : “ Sepela o yo bitša monna wa gago , le tle mo . ”
43004017	Yena a re : “ Ga ke na monna . ” Jesu a re : “ O a rereša ge o re ga o na monna ,
43004018	gobane banna ba o bilego le bona ke ba bahlano , gomme yo o dulago naye gonabjale yena ga se monna wa gago . Moo gona o mpoditše nnete . ”
43004019	Mosadi yoo a mo fetola a re : “ Morena , ke a bona gore o moprofeta .
43004020	Borakgolokhukhu ba rena ba be ba rapela Modimo mo thabeng ye , eupša lena le re felo mo go swanetšego go rapelwa gona ke Jerusalema . ”
43004021	Jesu a re go yena : “ Mmagobatho , nkgolwe ge ke re nako e etla yeo ka yona le ka se sa rapelago Tate mo thabeng ye goba Jerusalema .
43004022	Gape lena le rapela yo le sa mo tsebego , mola rena re rapela yo re mo tsebago , gobane Mophološi o tla tla ka Bajuda .
43004023	Fela nako e etla , ebile e šetše e fihlile , yeo ka yona Moya wa Modimo o kgontšhago barapedi ba mmannete go rapela Tate ka mo go mo lebanego , gobane Tate o nyaka gore ba ba mo rapelago ba mo rapele bjalo .
43004024	Gape Modimo ke Moya , gomme ba ba mo rapelago ba swanetše go mo rapela ka maatla a Moya le ka mo go mo lebanego . ”
43004025	Mosadi yoo a re go yena : “ Ke a tseba gore Mesia , yo a bitšwago Kriste , o etla . Yena o tla re go tla , a re botša tšohle . ”
43004026	Jesu a mo fetola a re : “ Ke nnaena yo a bolelago le wena yo . ”
43004027	Ka yona nako yeo ke ge go fihla barutiwa ba gagwe , gomme ba tlabega ge ba mo hwetša a bolela le mosadi . Fela gwa se be le yo a botšišago mosadi yoo a re : “ O nyakang ? ” goba yo a botšišago Jesu a re : “ O reng o bolela le yena ? ”
43004028	Mosadi yola a tlogela motšega wa gagwe moo , a boela motseng , a fihla a botša batho ba gona a re :
43004029	“ A re yeng le yo bona motho yo a mpoditšego tšohle tše ke ilego ka di dira . Afa ga se yena Mesia ? ”
43004030	Ke moka ba tšwa motseng ba ya go Jesu .
43004031	Ge mosadi yola a sa ile barutiwa ba ile ba šala ba phegeletše Jesu ba re : “ Moruti , eja ! ”
43004032	Yena a ba fetola ka go re : “ Ke na le tša go ja tše lena le sa di tsebego . ”
43004033	Barutiwa ba gagwe ba botšišana ba re : “ Kgane go bile le yo a ilego a mo tlišetša dijo ? ”
43004034	Jesu a re go bona : “ Nna dijo tša ka ke go phetha thato ya yo a nthomilego , le go feleletša modiro wo a rilego ke o dire .
43004035	Ga ke re polelo e re : ‘ Kgwedi go šetše tše nne , ya ba go a bunwa ’ ? Fela nna ke re go lena : Ntšhang mahlo dinameng , le lebelele mašemo : a šetše a re sehlee , a loketše go bunwa !
43004036	Mmuni o šetše a fiwa moputso wa gagwe , a kgobela puno , e lego batho ba ba tlago ba le bophelo bjo bo sa felego . Ka gona yo a bjalago le yo a bunago ba tla thakgala mmogo .
43004037	Go na le polelo ye e rego : ‘ Go bjala yo , gwa buna yola . ’ Nna ke le romile go yo buna se le se la kago la itapiša ka sona , go itapišitše ba bangwe , gomme lena la holega ka mošomo wa bona . Ya ba gona go bonagalago gore polelo yeo e a rereša . ”
43004038	
43004039	Basamaria ba bantši ba motse woo ba ile ba dumela go Jesu ka ge mosadi yola a be a ba boditše a re : “ O mpoditše tšohle tše ke ilego ka di dira . ”
43004040	Ke ka baka leo Basamaria ba rilego go fihla go yena ba mo phegelela gore a dule le bona , gomme a dula moo matšatši a mabedi .
43004041	Ba bantši le go feta ba dumela ka go kwa tše a di bolelago ,
43004042	gomme ba re go mosadi yola : “ Bjale ga re sa dumela ka baka la tše di boletšwego ke wena , eupša ke ka baka la ge rena beng re mo kwele , gomme re lemogile gore ka nnete ke yena Mophološi wa lefase . ”
43004043	Ge go seno feta matšatši ao a mabedi , Jesu a tloga a ya Galilea .
43004044	Gape yena mong o be a kile a bolela a re : “ Moprofeta ga a ke a hlomphiwa ga gabo . ”
43004045	Ge a fihla Galilea batho ba gona bona ba ile ba mo kganela , ka gobane ba be ba bone tšohle tše a di dirilego Monyanyeng wa Paseka kua Jerusalema , ka ge le bona ba be ba ile .
43004046	A buša a ya Kana gona Galilea mola a bego a ile a fetoša meetse beine . Motseng wa Kapernaume go be go na le mohlankedi yo mongwe wa mmušo yo a bego a lwalelwa ke morwa .
43004047	Yena o rile go kwa gore Jesu o tlile moo Galilea a etšwa Judea , a ya go yena a mo kgopela gore a ye Kapernaume go mo fodišetša morwa yo a bego a le makgatheng .
43004048	Jesu a mo fetola a re : “ Etse ge le sa bone matete le mehlolo ga le ke le dumela . ”
43004049	Mohlankedi yoo a mo fetola a re : “ Morena , hle , a re ye ngwanaka a sešo a hlokafala . ”
43004050	Jesu a re go yena : “ Sepela , morwago o tla phela ! ” Monna yoo a kgolwa se a se botšwago ke Jesu , gomme a sepela .
43004051	A re a sa ya gae a gahlanetšwa ke bahlanka ba gagwe , ba mmotša ba re : “ Morwago o phetše ! ”
43004052	A ba botšiša gore o thomile neng go ba kaone , gomme bona ba re : “ O thomile go se sa fiša maabane ka nako ya pele mosegare . ”
43004053	Tatagongwana a lemoga gore ke yona nako yela Jesu a rilego go yena : “ Morwago o tla phela . ” Ka gona yena le bohle ba lapa la gagwe ba dumela .
43004054	Mohlolo wo ke wa bobedi wo Jesu a ilego a o dira ge a seno boela Galilea a etšwa Judea .
43005001	Ka morago ga moo Jesu a ya Jerusalema , monyanyeng wo mongwe wa Bajuda .
43005002	Moo Jerusalema go na le bodiba kgauswi le kgoro ye ba rego ke Lesoro la Dinku , bodiba bja gona ka Seheberu ba re ke Bethesda , gomme go dikologa bodiba bjo go na le mathudi a mahlano .
43005003	Gona moo go be go robatšwa balwetši ba bantši — difofu le digole le barephaditho .
43005005	Go be go na le monna yo mongwe gona moo yo a bego a feditše mengwaga ye masome a mararo le metšo ye seswai a lwala .
43005006	Jesu a re go mmona a robetše moo a tseba gore o lwetše nako ye telele , ka gona a mmotšiša a re : “ Na o nyaka go fola ? ”
43005007	Molwetši yoo a mo fetola a re : “ Morena , ga ke na motho yo a ka ntsentšhago ka bodibeng ge meetse a bilogile . Ge ke sa re ke yo tsena , mongwe o nthaka pele . ”
43005008	Jesu a re go yena : “ Emelela , o tšee legogwa la gago o sepele . ”
43005009	Monna yoo a nama a fola , a tšea legogwa la gagwe a sepela . Tšatši la gona e be e le Sabatha ,
43005010	ka gona baetapele ba Bajuda ba botša monna yoo wa go fodišwa ba re : “ Lehono ke Sabatha , gomme ga o dumelelwe go rwala legogwa . ”
43005011	Yena a re : “ Monna yo a mphodišitšego ke yena a mpoditšego gore ke tšee legogwa le la ka ke sepele . ”
43005012	Bona ba mmotšiša ba re : “ Ke mang yena monna yoo wa go go botša gore o tšee legogwa la gago o sepele ? ”
43005013	Fela monna yoo wa go fodišwa o be a sa tsebe gore yo a mo fodišitšego ke mang , ka ge Jesu a be a ngwegetše lešaba le le bego le le moo .
43005014	Ka morago ga lebakanyana Jesu a tla a mo hwetša Tempeleng , gomme a re go yena : “ Ga ke re šemo o fodile ; o se sa dira dibe , ka gore o ka tla wa welwa ke madimabe a go feta ale . ”
43005015	Ke moka monna yoo a tloga a yo botša baetapele bale ba Bajuda gore motho yo a mo fodišitšego ke Jesu .
43005016	Bona ba napa ba thoma go hlomara Jesu , ka ge a fodišitše motho ka tšatši la Sabatha .
43005017	Jesu a re go bona : “ Tate o dula a šoma , gomme le nna ke a šoma . ”
43005018	Ge a realo baetapele ba Bajuda ba mo falela le go feta ba nyaka go mmolaya , ba re o rile go tshela molao wa Sabatha a ba a bolela gore Modimo ke Tatagwe , gomme ka go realo ya ba ge a itekanya le Modimo .
43005019	Jesu ge a ba fetola a re : “ Ruri , ruri , ke le botša gore Morwa wa Modimo a ka se kgone go dira selo ka boyena ; o dira fela se a bonago Tate a se dira . Tše Tate a di dirago ke tše le nna , Morwagwe , ke di dirago .
43005020	Gobane Tate o rata nna , Morwagwe , gomme o mpontšha tšohle tše a di dirago . Ebile o sa tlilo mpontšha tše dikgolo le go feta , gomme le tla tlabega .
43005021	Bjalo ka ge Tate a tsoša bahu a ba phediša , le nna , Morwagwe , ke phediša bao ke ratago go ba phediša .
43005022	Le gona Tate ga a ahlole motho . Maatla ka moka a go ahlola o a file nna , Morwagwe ,
43005023	gore bohle ba ntlhomphe , nna , Morwagwe , ka mokgwa wo ba hlomphago Tate ka wona . Yo a sa hlomphego nna , Morwa wa Modimo , ga a hlomphe Tate yo a nthomilego .
43005024	“ Ruri , ruri , ke le botša gore yo a theeletšago tše ke di bolelago mme a dumela go yo a nthomilego , o šetše a na le bophelo bjo bo sa felego . A ka se tšwewe , ka gore o šetše a tlogetše tsela ya go ya lehung , o swere ya go ya bophelong bjo bo sa felego .
43005025	Ruri , ruri , ke le botša gore nako e etla , ebile nka re e tlile , ya gore bahu ba kwe lentšu la Morwa wa Modimo , gomme ba ba le theeletšago ba tla phela .
43005026	Bjalo ka ge Tate a na le maatla a go phediša , ka wona mokgwa wo mobjalo o file le Morwagwe ona maatla a go phediša .
43005027	O mo file le a go ahlola , ka ge e le yena Morwamotho .
43005028	Le se makale ge ke realo ; nako e etla ya gore bahu ka moka ba kwe lentšu la gagwe
43005029	gomme ba tšwe ka mabitleng a bona : bao ba bego ba dira tše di lokilego ba tsogele go phelela sa ruri , gomme bao ba bego ba dira tše kgopo ba tsogele go lahlwa . ”
43005030	“ Ka bonna ga go se ke kgonago go se dira . Ke ahlola fela ka mo ke botšwago ke Modimo , ka gona ke ahlola ka toka , ka gobane ga ke gabe go dira se se ratwago ke nna , ke gaba go dira se se ratwago ke yo a nthomilego .
43005031	“ Ge nkabe e le nna fela yo ke itlhatselago , bohlatse bja ka bo ka be bo sa amogelege .
43005032	Eupša go na le yo mongwe yo a ntlhatselago , gomme ke a tseba gore bohlatse bjo a bo bolelago ka nna ke bja nnete .
43005033	Ke Johanese yo le kilego la roma batseta ba lena go yena , gomme yena a hlatsela therešo .
43005034	Ga se gore ke ikanya motho gore a ntlhatsele ; ke dio boledišwa ke ge ke nyaka gore le phološwe .
43005035	Johanese e be e le lebone le le tukago le bonega , gomme lena la kgahlwa kudu ke seetša sa gagwe sebakanyana .
43005036	Eupša nna bohlatse bjo ke nago le bjona bo feta bjola bja Johanese , gobane mediro ye ke lego gare ke e dira , ye ke laetšwego ke Tate gore ke e phethe , e a ntlhatsela , gomme e tiišetša gore ke romilwe ke Tate .
43005037	Tate yo a nthomilego le yena o a ntlhatsela . Lentšu la gagwe ga se la ka la le kwa , le yena ka sebele ga se la ka la mmona ,
43005038	le tše a di bolelago ga le di sware ka dipelo gobane ga le dumele yo a mo romilego .
43005039	Le badišiša Mangwalo a Makgethwa ka gobane le holofela gore mo go ona le tla hwetša bophelo bjo bo sa felego , gomme ona Mangwalo a a Makgethwa ke ona a ntlhatselago .
43005040	Le ge go le bjalo ga le nyake go tla go nna gore le be le bophelo bjo bo sa felego .
43005041	“ Ga se gore ke nyaka go tumišwa ke batho .
43005042	Gape ke a tseba gore le batho ba mohuta mang , ebile ke a tseba gore Modimo yena ga le mo rate .
43005043	Nna ke tlile ke romilwe ke Tate , fela ga le nkamogele ; eupša mohla go ka tlago yo a itlelago , yena le tla mo amogela .
43005044	Le rata go tumišwa ke batho , ga le gabe go tumišwa ke yo e lego Modimo a nnoši ; bjale nna le ka ntumela bjang ?
43005045	Fela le se ke la gopola gore ke nna ke tlago le bega go Tate . Moshe , yo le mmotilego , ke yena a tlago le bega .
43005046	Gape ge le ka be le dumela Moshe , le nna le ka be le ntumela , gobane o ngwadile ka nna .
43005047	Fela ka ge tše a di ngwadilego le sa di dumele , tše di bolelwago ke nna tšona le ka di dumela bjang ? ”
43006001	Ka morago ga moo Jesu a tshelela ka mošola wa letsha la Galilea , le ba bangwe ba rego ke la Tiberiase .
43006002	A latelwa ke lešaba le lentši la batho , ka gore ba be ba mmone a dira mehlolo ya go fodiša balwetši .
43006003	Jesu a namela thaba , a fihla a dula gona le barutiwa ba gagwe .
43006004	Ke ge monyanya wa Bajuda wa Paseka o šetše o le kgauswi .
43006005	Jesu ge a gadima ka gohle a bona gore lešaba le le tlago go yena ke le lentši , gomme a botšiša Filipi a re : “ Dinkgwa tša go khoriša batho ba re tla di reka kae ? ”
43006006	Ge a realo o be a dio mo leka , gobane yena o be a šetše a tseba se a tlago se dira .
43006007	Filipi ge a mo fetola a re : “ Dinkgwa tša dipapetlana tša silibera tše makgolo a mabedi di ka se ba lekane le ge e le gore yo mongwe le yo mongwe a ka dio fiwa nthathana . ”
43006008	Yo mongwe wa barutiwa ba gagwe , e lego Andrease , ngwanaboSimone Petrose , a re :
43006009	“ Go na le mošemane yo mongwe mo yo a nago le dinkgwa tše tlhano tša garase le dihlapi tše pedi . Fela tšeo di ka holang ge batho ba le kaaka ? ”
43006010	Jesu a re : “ Dudišang batho fase . ” Felo moo go be go na le bjang bjo bontši . Ka gona batho ba dula fase . Banna ba ba bego ba le moo e be e ka ba ba dikete tše tlhano .
43006011	Jesu a tšea dinkgwa tšeo , a leboga Modimo , a laela gore di abelwe ba ba dutšego moo . Le dihlapi a ba abela tšona ka mokgwa woo , gomme batho ba ja ka mo ba nyakago ka gona .
43006012	Ya re ge ba khoše a laela barutiwa ba gagwe a re : “ Kgoboketšang marathana a a šetšego , gore go se lahlege selo . ”
43006013	Ba a kgoboketša , gomme ba tlatša diroto tše lesome le metšo ye mebedi ka marathana ao a dinkgwa tšela tša garase , a go šadišwa ke ba ba llego .
43006014	Batho ge ba bona mohlolo woo wa go dirwa ke Jesu ba re : “ Ka nnete yo ke yena Moprofeta yo go boletšwego gore o tla tla lefaseng ! ”
43006015	Jesu ge a bona gore ba tla tla ba mo goga gore ba yo mmea kgoši , a ba ngwegela , a namelela godingwana thabeng a nnoši .
43006016	Mantšiboa barutiwa ba Jesu ba theogela letsheng ,
43006017	ba fihla ba namela leselawatle , ba boela ka mošola wa letsha , ba leba Kapernaume . Leswiswi la ba la swara Jesu a sešo a tla go bona .
43006018	Phefo ye kgolo le yona ke ge e foka e tšubotla lewatle .
43006019	E rile ge ba sepetše ka leselawatle sekgala se e ka bago dikilometara tše tlhano go iša go tše di selelago , ba bona Jesu a sepela godimo ga meetse , a batamela leselawatle leo la bona , gomme ba tšhoga .
43006020	Jesu a re go bona : “ Le se ke la tšhoga — ke nna ! ”
43006021	Ba be ba rata go mo nametša leselawatle , gomme ka bjako ke ge leselawatle leo le fihlile lebopong felo mo ba bego ba eya gona .
43006022	Ka tšatši le le latelago lešaba le le bego le šetše ka mošono wa letsha , la lemoga gore ga se gwa ka gwa ba le leselawatle le lengwe moo ntle le lela barutiwa ba Jesu ba le nametšego , gomme ba be ba tseba gore Jesu yena ga se a namela nabo , bona ba tlogile ba nnoši .
43006023	Go ile gwa tla maselawatle a mangwe a go tšwa motseng wa Tiberiase , kgauswi le felo mola lešaba le bego le khorišitšwe dinkgwa gona ge Morena a seno leboga Modimo .
43006024	Lešaba ge le lemoga gore Jesu ga a gona , le bona barutiwa ba gagwe ga ba gona , la namela maselawatle ao la ya Kapernaume le mo nyaka .
43006025	Batho ba rile go hwetša Jesu ka mošola wa letsha , ba mmotšiša ba re : “ Moruti , na mo o tlile neng ? ”
43006026	Jesu a ba fetola ka go re : “ Ruri , ruri , ke le botša gore ga le nnyake ka gobane le bone mehlolo , eupša le nnyaka ka gobane le ile la ja dinkgwa la khora .
43006027	Le se ke la gaba dijo tše di felago , le upše le gabe tša go fa motho bophelo bjo ba sa felego . Gape ke tšona tše Morwamotho a tlago le fa tšona , ka gobane Modimo Tate o bontšhitše gore o a mo kgahla . ”
43006028	Ke mo ba mmotšišitšego ba re : “ Re direng ge re rata go phetha tše Modimo a di nyakago ? ”
43006029	Jesu a ba fetola ka go re : “ Se Modimo a nyakago gore le se dire ke gore le dumele go nna yo a nthomilego . ”
43006030	Bona ba re : “ O tla dira mohlolo mang wo e tlago re ge re o bone ra go dumela ? Ke eng se o tlago se dira ?
43006031	Etse borakgolokhukhu ba rena bona ba be ba eja manna kua lešokeng , bjalo ka ge Mangwalo a Makgethwa a bolela a re : ‘ O ba file senkgwa se se tšwago legodimong gore ba je . ’ ”
43006032	Jesu a re go bona : “ Ruri , ruri , ke le botša gore ga se Moshe yo a le filego senkgwa se se tšwago legodimong ; senkgwa sa mmannete se se tšwago legodimong le se fiwa ke Tate .
43006033	Gobane senkgwa se le se fiwago ke Modimo ke yena Motheogalegodimong , yo a fago batho ba lefase bophelo bjo bo sa felego . ”
43006034	Bona ba mo kgopela ba re : “ Morena , re fe senkgwa seo ka mehla . ”
43006035	Jesu a re : “ Ke nna senkgwa seo sa go fa motho bophelo bjo bo sa felego . Yo a tlago go nna a ka se tsoge a swerwe ke tlala ; yo a dumelago go nna a ka se tsoge a nyorilwe .
43006036	Fela ke le boditše ka re le ge le mpone ga le ntumele .
43006037	Mang le mang yo Tate a mphago yena o tla go nna , gomme yo a tlago go nna , nna nka se mo rake ,
43006038	ka gobane ga se ka theoga kua legodimong go tlo phetha thato ya ka , ke tletše go phetha ya yo a nthomilego .
43006039	Gomme thato ya yo a nthomilego ke gore ke se lahle le o tee wa bao a mphilego bona , bohle ke ba tsoše bahung ka tšatši la mafelelo .
43006040	Se Tate a se nyakago ke gore mang le mang yo a bonago Morwagwe mme a dumela go yena , a be le bophelo bjo bo sa felego , gomme nna ke tla mo tsoša ka tšatši la mafelelo . ”
43006041	Bajuda ba ngongorega ka yena , ka ge a rile : “ Ke nna senkgwa se se theogilego legodimong . ”
43006042	Ba nama ba re : “ Na ga se yena Jesu , morwa wa Josefa , yo re tsebago tatagwe le mmagwe ? Bjale o ra go reng ge a re o theogile legodimong ? ”
43006043	Jesu a re : “ Tlogelang go dulela go ngongorega .
43006044	Gape ga go motho yo a ka tlago go nna a sa gogwe ke Tate yo a nthomilego , gomme ke nna ke tlago mo tsoša bahung ka tšatši la mafelelo .
43006045	Yo mongwe wa baprofeta o ngwadile go re : ‘ Bohle ba tla be ba rutilwe ke Modimo . ’ Ka gona , mang le mang yo a kwago Tate mme a ithuta go yena , o tla go nna .
43006046	Go realo ga se go re go na le yo a kilego a bona Tate ; nna ke tšwago go Modimo , ke nna fela yo ke bonego Tate .
43006047	Ruri , ruri , ke le botša gore yo a dumelago o šetše a na le bophelo bjo bo sa felego .
43006048	Ke nna senkgwa sa go fa motho bophelo bjo bo sa felego .
43006049	Borakgolokhukhu ba lena ba be ba eja manna kua lešokeng , le ge go le bjalo ba ile ba hwa .
43006050	Senkgwa se se theogilego legodimong gore ge motho a se ja a se sa hwa sese :
43006051	Ke nna sona senkgwa seo sa go phediša , se se theogilego legodimong . Ge motho a eja senkgwa se o tla phela go ya go ile . Senkgwa se ke tlago mo fa sona ke nama ya ka ye ke e fago batho ba lefase , gore ba phelele sa ruri . ”
43006052	Ge a realo Bajuda ba galefa gomme ba thoma go ngangišana ba re : “ Na motho yo a ka napa a re fa nama ya gagwe ra e ja ? ”
43006053	Jesu a re go bona : “ Ruri , ruri , ke le botša gore ge le sa je nama ya ka , nna Morwamotho , la nwa le madi a ka , gona le ka se phelele sa ruri .
43006054	Yo a jago nama ya ka le gona a nwago madi a ka , yena o šetše a na le bophelo bjo bo sa felego , gomme ka tšatši la mafelelo ke tla mo tsoša bahung .
43006055	Gape nna nama ya ka ke sejo sa mmannete , le madi a ka ke seno sa mmannete .
43006056	Yo a jago nama ya ka , a nwago le madi a ka , o dula ka go nna , le nna ke dula ka go yena .
43006057	Yo a ntšago o tla phedišwa ke nna , bjalo ka ge le nna ke phedišwa ke Tate , Mophedi yo a nthomilego .
43006058	Ke nna sona senkgwa se se theogilego legodimong . Ga se swane le sela borakgolokhukhu ba lena ba bego ba re le ge ba se ja ba no hwa . Yo a jago senkgwa se yena o tla phelela sa ruri . ”
43006059	Ditaba tše Jesu o di boletše mola a ruta batho ka sinagogeng kua Kapernaume .
43006060	Barutiwa ba bantši ba gagwe ge ba ekwa a realo ba re : “ Owe ! Taba ye a e bolelago ye ke ye thata ! Ke mang yo a ka e theeletšago ? ”
43006061	Jesu a tseba ka boyena gore taba ye e a ba ngongoregiša , gomme a ba botšiša a re : “ Na taba ye ke e boletšego ye e a le kgopiša ?
43006062	Ge le ka bona Morwamotho a rotogela kua a bego a le gona pele , gona le tla reng ?
43006063	Gape Moya wa Modimo ke wona wo o phedišago ; motho yena ga a kgone . Mantšu a ke le boditšego ona a a tšwa go yena Moya , gomme a a phediša .
43006064	Eupša ba bangwe ba lena ga ba dumele . ” Gape go tloga mathomong Jesu o be a tseba gore ba ba sa tlego go dumela ke bomang , le gore yo a tlago mo eka yena ke mang .
43006065	A iša pele a re : “ Ke ka baka leo ke le boditšego gore ga go yo a ka kgonago go tla go nna a sa kgontšhwe ke Tate . ”
43006066	Ka baka la polelo yeo ya gagwe barutiwa ba gagwe ba bantši ba ile ba napa ba boa ka sa morago , ba se sa sepela naye .
43006067	Ke ge a botšiša barutiwa bale ba gagwe ba lesome le ba babedi a re : “ Kgane le lena le nyaka go tloga ? ”
43006068	Gwa fetola Simone Petrose a re : “ Ra tloga ra ya go mang , Morena ? Gape wena o bolela tša go fa motho bophelo bjo bo sa felego .
43006069	Gomme rena re tloga re dumela ebile re tšea gore ke wena Mokgethwa wa Modimo . ”
43006070	Jesu a fetola a re : “ Ga ke re ke le kgethile le le ba lesome le ba babedi ? Fela yo mongwe wa lena ke diabolose ! ”
43006071	Etse o be a era Judase , morwa wa Simone Iskariote , gobane ke yena yo a bego a tlilo mo eka , le ge e be e le yo mongwe wa ba lesome le ba babedi .
43007001	Ka morago ga moo Jesu a fela a šika le naga ya Galilea ; o be a sa rate go sepela le naga ya Judea , ka gobane baetapele ba Bajuda ba moo ba be ba nyaka go mmolaya .
43007002	Ke ge go batametše monyanya wa Bajuda wo ba rego ke wa Mešaša ;
43007003	ka gona bana ba boJesu ba re go yena : “ Tloga mo o ye Judea , gore barutiwa ba gago ba ba lego kua le bona ba tle ba bone tše o di dirago .
43007004	Gobane ge motho a nyaka go tsebega ga a fihle tše a di dirago . Le wena ka gore šemo o dira dilo tše , dira gore bohle mo lefaseng ba go tsebe . ”
43007005	Gape le bona banababo ba be ba sa dumele go yena .
43007006	Jesu a re go bona : “ Mo go nna ga sešo ya ba nako . Gape lena nako ye nngwe le ye nngwe e le loketše .
43007007	Batho ba mono lefaseng ba ka se le hloye , fela nna ba ntlhoile , ka gobane ke hlwa ke ba botša gore mediro ya bona ke ye mebe .
43007008	Lena eyang monyanyeng . Nna ga ke ye , ka gobane go nna ga sešo ya ba nako . ”
43007009	A re go realo a šala Galilea .
43007010	E rile ge banababo ba seno ya monyanyeng , le yena a šala a eya , e sego ka go bonwa pepeneneng , eupša ka go iphihla .
43007011	Kua monyanyeng baetapele ba Bajuda ba be ba mo nyaka , ba botšiša ba re : “ O kae yena ? ”
43007012	Go dumaduma ka yena go be go napile go atile mo lešabeng . Ba bangwe ba re : “ O lokile , ” mola bangwe ba re : “ Aowa , o timetša batho . ”
43007013	Fela gwa se be le yo a mmolelago phatlalatša , ka gobane ba be ba tšhaba baetapele ba Bajuda .
43007014	E rile mola monyanya o šetše o le gare , Jesu a ya Tempeleng mme a thoma go ruta batho .
43007015	Baetapele ba Bajuda ba tlabega ba re : “ Na motho yo tsebo ye kaaka o e tšere kae etšwe a se a rutega ? ”
43007016	Jesu a ba fetola ka go re : “ Tše ke di rutago batho ga se tša ka , ke tša go tšwa go yo a nthomilego .
43007017	Ge motho a rata go phetha tše di nyakwago ke Modimo , o tla lemoga ge eba tše ke di rutago batho ke tša go tšwa go Modimo , goba ke ipolelela tša ka .
43007018	Motho yo a ipolelelago tša gagwe o rata gore go tumišwe yena . Yo a ratago gore go tumišwe yo a mo romilego ke yena wa go rereša , gomme yena ga a na bomenetša .
43007019	Ga ke re Moshe o le file melao ya gagwe ? Eupša ga go le o tee wa lena yo a e phethago . Le reng le nyaka go mpolaya ? ”
43007020	Lešaba la mo fetola la re : “ O tsenwe ke modemone , wena ! Ke mang yo a nyakago go go bolaya ? ”
43007021	Jesu a ba fetola a re : “ Ke dirile taba e tee fela , gomme ka moka la kgopišega .
43007022	Moshe o le laetše gore le bolotše barwa ba lena , mokagona yeo e se taelo ya Moshe , e le ya borakgolokhukhu ba lena , gomme le bolotša motho le ka tšatši la Sabatha .
43007023	Bjale ge go bolotšwa le ka tšatši la Sabatha gore taelo yeo ya Moshe yona e se tshelwe , nna le reng le nkgalefela ge ke fodišitše motho mmele ka moka ka tšatši la Sabatha ?
43007024	Le se ke la ahlola ka tebelelo ya mahlo ; ahlolang ka toka . ”
43007025	Ba bangwe ba Jerusalema ba re : “ Na motho yo ga se yena yo ba nyakago go mmolaya ?
43007026	Gape šo o bolela phatlalatša , gomme ga ba mo dire selo ! Kgane e ka be e le gore baetapele ba kgolwa ge e le yena Mesia ?
43007027	Fela yo re a tseba gore o tšwa kae . Kganthe Mesia yena mohla a etla ga go yo a tlago tseba mo a tšwago gona . ”
43007028	Jesu ge a le gare a ruta batho Tempeleng , a bolelela godimo a re : “ Go ntseba le a ntseba , le mo ke tšwago gona le a go tseba . Fela ga se ka itliša , ke romilwe ke yo a tshepegago , gomme yena ga le mo tsebe .
43007029	Nna ke a mo tseba , ka gobane ke tšwa go yena ebile ke romilwe ke yena . ”
43007030	Ba bangwe ge ba mo kwa ba nama ba nyaka go mo swara , eupša gwa se be le yo a mo kgomago , ka gobane e be e sešo ya ba nako ya gore a swarwe .
43007031	Fela ba bantši mo lešabeng ba be ba dumela go yena ba re : “ Na Mesia mohla a etla o tla dira mehlolo ye mentši go feta ye e dirilwego ke yo ? ”
43007032	Bafarisei ba kwa lešaba le dumaduma ka Jesu , ka fao bona gotee le baprista ba bagolo ba roma bahlanka ba bona gore ba yo mo swara .
43007033	Jesu a re : “ Ke sa tlilo ba le lena sebakanyana , ka kgona ke boela go yo a nthomilego .
43007034	Le tla nnyaka , fela la se nkhwetše , ka gobane mo ke tlago be ke le gona lena le ka se kgone go fihla . ”
43007035	Baetapele ba Bajuda ba botšišana ba re : “ Motho yo o ya kae mo rena re ka se kego ra mo hwetša ? Kgane o tla ya kua go ba ba falaletšego Bagerikeng a yo ruta Bagerike ?
43007036	O ra go reng ge a re re tla mo nyaka ra se mo hwetše , ka gobane mo a tlago ba a le gona rena re ka se kgone go fihla ? ”
43007037	Ka tšatši la mafelelo la monyanya , e lego lona le legologolo , Jesu a ema a bolelela godimo a re : “ Ge motho a nyorilwe a tle go nna a nwe !
43007038	Mabapi le yo a dumelago go nna Mangwalo a Makgethwa a re : ‘ Go yena go tla tšwa meela ya meetse a a phedišago . ’ ”
43007039	Gape ge a realo o be a era Moya wo Mokgethwa wo bao ba dumelago go yena ba bego ba tlilo o amogela . Ka nako yeo ke ge bao ba dumelago go yena ba sešo ba fiwa Moya wo Mokgethwa , ka ge Jesu a be a sešo a tsoga bahung le go rotogela legodimong .
43007040	Ba bangwe mo lešabeng ge ba ekwa tše a di bolelago ba re : “ Ruri , motho yo ke yena Moprofeta . ”
43007041	Ba bangwe ba re : “ Ke yena Mesia . ” Bangwe ba re : “ Na Mesia a ka napa a tšwa Galilea ?
43007042	Ga ke re Mangwalo a Makgethwa a re Mesia o tla tšwa lelokong la Dafida , o tla tswalwa Betlelehema , motseng wo Dafida a bego a dula go wona ? ”
43007043	Ya nama ya ba gore lešaba ga le molomo o tee ka Jesu .
43007044	Ba bangwe ba nyaka go mo swara , fela gwa se be le yo a mo kgomago .
43007045	Bahlanka bale ba bego ba ile go swara Jesu ge ba boa baprista ba bagolo le Bafarisei ba ba botšiša ba re : “ Le reng le se la tla naye ? ”
43007046	Batho bao ba ba fetola ba re : “ Jo , motho wa go bolela ka mokgwa wola ga se a ka a ba gona ! ”
43007047	Bafarisei ba ba botšiša ba re : “ Na le lena o le forile ?
43007048	Goba kgane go na le yo mongwenyana wa baetapele goba wa Bafarisei yo a dumetšego go yena ?
43007049	Ga a gona , ge e se mogofe wo wa dihlobogwa wa go se tsebe melao ya Moshe ! ”
43007050	Yo mongwe wa Bafarisei ba ba bego ba le moo e be e le Nikodemose yola a bego a kile a ya go Jesu . Yena a re go bangwekayena :
43007051	“ Go ya ka molao wa rena ga se ra swanela go bona motho molato a sešo a sekišwa , go sešo gwa tsebja se a se dirilego . ”
43007052	Ba mo fetola ba re : “ Kgane le wena o tšwa Galilea ? Nke o badišiše Mangwalo a Makgethwa gomme o tla lemoga gore Galilea ga go moprofeta yo a kago tšwa gona . ” [
43007053	Ke moka bohle ba ya magae ,
43008001	eupša Jesu yena a ya Thabeng ya Mehlware .
43008002	Ya re mosong wa le le latelago a ya Tempeleng gape . Batho bohle ba mo kgobokanela , gomme yena a dula fase a ba ruta .
43008003	Boramangwalo le Bafarisei ba tliša mosadi yo mongwe go yena yo a bego a swerwe a otswa , gomme ba mo emiša pele ga batho .
43008004	Ba re go Jesu : “ Moruti , mosadi yo o swerwe a le gare a otswa .
43008005	Mo molaong Moshe o re laetše gore basadi ba mohuta wo ba bolawe ka maswika . Bjale wena o reng ? ”
43008006	Ge ba realo ba be ba mo leka gore ba be le se ba kago mo phara molato ka sona . Fela yena a inama , a ngwala fase ka monwana .
43008007	Ge ba ntše ba phegeletše go mmotšiša , a inamologa , a re go bona : “ Yo a se nago sebe mo go lena a e be yena a thomago go mo foša ka leswika . ”
43008008	A boela a inama a ngwala fase .
43008009	Ge ba ekwa a realo ba tloga ka o tee ka o tee , gwa tloga ba bagolo pele . Ba tlogela Jesu le mosadi yola a sa eme moo .
43008010	Jesu a inamologa , a botšiša mosadi yola a re : “ Mmagorena , ba kae bona ? Na ga go yo a go tšwilego ? ”
43008011	Mosadi yola a re : “ Ga a gona , Morena . ” Jesu a re : “ Gona le nna ga ke go tšwe . Sepela , fela o se sa dira sebe . ” ]
43008012	Jesu a buša a botša Bafarisei a re : “ Ke nna seetša sa ba ba lego lefaseng . Yo a ntatelago a ka se phele leswiswing , o tla ba le seetša se se phedišago . ”
43008013	Bafarisei ba re go yena : “ Wena o a itlhatsela , ka gona bohlatse bja gago ga bo amogelege . ”
43008014	Jesu a ba fetola a re : “ Le ge ke itlhatsela , se ke se bolelago ke nnete ka gore mo ke tšwago le mo ke yago gona ke a go tseba . Lena ga le tsebe mo ke tšwago le mo ke yago gona .
43008015	Le ahlola ka tebelelo ya mahlo ; nna ga ke ahlole motho .
43008016	Fela le ge nkabe ke ahlola , kahlolo ya ka e ka be e le ya nnete , ka gobane ga ke tee , ke na le Tate yo a nthomilego .
43008017	Ga ke re mo molaong wa lena go ngwadilwe gore bohlatse bja batho ba babedi ke bja nnete ?
43008018	Bjale nna šemo ke a itlhatsela , gomme ke hlatselwa le ke Tate yo a nthomilego . ”
43008019	Ke mo ba mmotšišitšego ba re : “ Tatago o kae ? ” Jesu ge a ba fetola a re : “ Ga le ntsebe , le Tate ga le mo tsebe . Ge le ka be le ntseba , le ka be le tseba le Tate . ”
43008020	Ditaba tšeo Jesu o di boletše ge a ruta batho Tempeleng , ka phapošing yeo go yona go bego go beilwe mapokisi a dikabelo . Gomme gwa se be le yo a mo swarago , ka gobane e be e sešo ya ba nako ya gagwe .
43008021	Jesu a ba botša gape a re : “ Ke a sepela , gomme le tla šala le nnyaka , eupša le tla hwela dibeng tša lena . Mo ke yago gona lena le ka se kgone go fihla . ”
43008022	Bajuda ba re : “ Kgane o ya go ipolaya , ge a re mo a yago gona rena re ka se kgone go fihla ? ”
43008023	Jesu a re : “ Gape lena le ba mono fase , kganthe nna ke wa kua godimo . Lena le ba lefase le , fela nna ga ke wa lona .
43008024	Ke ka baka leo ke le botšago gore le tla hwela dibeng tša lena . Gomme dibeng tša lena gona le tla hwela , ge le sa dumele gore ke ‘ KE NNA ’ . ”
43008025	Bona ba mmotšiša ba re : “ Etse o mang ? ” Jesu a ba fetola a re : “ Go thušang go bolela le lena ?
43008026	Ke na le tše dintši tše nka le bolelago ka tšona le tše nka le tšwago ka tšona . Fela yo a nthomilego ke yo a rerešago , gomme nna tše ke di botšago lena ba mono lefaseng ke fela tše ke di boditšwego ke yena . ”
43008027	Bona ba be ba sa lemoge gore o bolela ka Tatagwe .
43008028	Ka gona a re go bona : “ Go ba le nkadietša , nna Morwamotho , le tla tseba gore ke ‘ KE NNA ’ ; ke gona le tlago lemoga gore ga go se ke se dirago ka bonna , ke bolela fela se ke se laetšwego ke Tate .
43008029	Gomme yena yo a nthomilego o na le nna ; ga a ntlogele ke nnoši , ka gobane ke phela ke dira se se mo kgahlago . ”
43008030	Ge a bolela ditaba tše ba bantši ba ile ba dumela go yena .
43008031	Jesu a botša Bajuda ba ba dumelago go yena a re : “ Ge le phetha tše ke le rutago tšona , gona le barutiwa ba ka ka nnete ;
43008032	le tla tseba nnete , gomme nnete ke yona e tlago le lokolla . ”
43008033	Bona ba mo fetola ka go re : “ Rena re ditlogolo tša Abrahama , ebile ga se ra ka ra ba makgoba a motho . O ra go reng ge o re re tla lokollwa ? ”
43008034	Jesu a ba fetola ka go re : “ Ruri , ruri , ke le botša gore mang le mang yo a dirago dibe ke lekgoba la sebe .
43008035	Gomme lekgoba ga se la ka lapeng leo le dulago ka go lona ; wa ka lapeng leo ke morwa wa ka moo .
43008036	Ge le ka lokollwa ke Morwa wa Modimo , gona le tla lokologa ka nnete .
43008037	Ke a tseba gore le ditlogolo tša Abrahama . Fela le nyaka go mpolaya , ka gobane le gana go amogela tše ke le rutago tšona .
43008038	Nna ke le botša tše ke di bonego go Tate , kganthe lena le dira tše le di laetšwego ke tatagolena . ”
43008039	Ba mo fetola ba re : “ Gape rena tatagorena ke Abrahama . ” Jesu a re : “ Ge Abrahama e ka be e le tatagolena ka nnete , le ka be le dira tše a bego a di dira .
43008040	Ge bjale le nyaka go mpolaya , nna ke le botšago nnete ye ke e kwelego go Modimo , le dira se Abrahama a bego a ka se se dire .
43008041	Le dira tša yena tatagolena . ” Bona ba mo fetola ka go re : “ Gape rena ga se ra tswalwa ka bootswa — tatagorena ke o tee fela , e lego Modimo . ”
43008042	Jesu a re : “ Ge Modimo e ka be e le yena Tatagolena , le ka be le nthata , ka gobane ke tšwa go Modimo , gomme ke mono . Ga se ka itlela , ke romilwe ke yena .
43008043	Ke ka baka lang le sa kwešiše molaetša wa ka ? Etse ke ka gobane le gana go theeletša tše ke di bolelago .
43008044	Gape ke lena bana ba yola tatagolena , Diabolose , gomme sa lena ke go dira tše di kganyogwago ke yena yoo tatagolena . E sa le e eba mmolai go tloga mohlamonene , ebile ga se a ka a emela nnete , ka gobane yena nnete yona ga a nayo . Ge a bolela maaka , o bolela se se mo lebanego , ka gobane ka boyena ke mpheane , ke ramaaka .
43008045	Gomme nna ge le sa ntumele bjale , ke ka gobane ke bolela nnete .
43008046	Ke mang mo go lena yo a ka mponago molato wa sebe ? Bjale ge e le gore ke bolela nnete , le reng le sa ntumele ?
43008047	Gape yo e lego wa Modimo o theeletša mantšu a Modimo . Fela lena , ka ge le se ba Modimo , ga le theeletše . ”
43008048	Bajuda ba re go Jesu : “ Ga ke re re rerešitše ge re re o Mosamaria , le gona o tsenwe ke modemone ? ”
43008049	Jesu a ba fetola a re : “ Nna ga se ka tsenwa ke modemone . Taba ke gore ke hlompha Tate , eupša lena le a ntlhompholla .
43008050	Nna ga ke inyakele tlhompho , go na le yo a nnyakelago yona , gomme ke yena Moahlodi .
43008051	Ruri , ruri , ke le botša gore yo a phethago tše ke di rutago batho a ka se hwe le gatee . ”
43008052	Bona ba re go yena : “ Bjale gona re na le nnete ya gore o tsenwe ke modemone . Abrahama o hwile , le baprofeta ba hwile , fela wena o re yo a phethago tše o di rutago batho a ka se hwe le gatee .
43008053	O ra gore wena o feta tatagorena Abrahama yo a hwilego ? Baprofeta le bona ba hwile . Wena o itira mang ? ”
43008054	Jesu a ba fetola a re : “ Ge nkabe ke ikgodiša , bogolo bja ka e ka be e se bja selo . Yo a nkgodišago ke Tate — yena le rego ke Modimo wa lena .
43008055	Le ge le sa mo tsebe , nna ke a mo tseba . Ge nka re ga ke mo tsebe , ke tla be ke le mpheane bjalo ka lena . Nna ke a mo tseba , gomme ke phetha taelo ya gagwe .
43008056	Abrahama , tatagolena , o ile a thabela go tlo bona nako ya go tla ga ka ; a e bona , gomme a thakgala . ”
43008057	Ya ba ba re go yena : “ O ka re le masome a mahlano a mengwaga o se nao , wa re o bone Abrahama ? ”
43008058	Jesu a ba fetola a re : “ Ruri , ruri , ke le botša gore pele Abrahama a tswalwa nna ke be ke ntše ke le gona . ”
43008059	Ba nama ba topa maswika gore ba mmolaye ka ona , fela yena a ba khutela , a tloga Tempeleng .
43009001	Jesu ge a ntše a sepela , a bona motho yo a tswetšwego a foufetše .
43009002	Barutiwa ba gagwe ba mmotšiša ba re : “ Moruti , motho yo ge a tla tswalwa e le sefofu , ke ka baka la sebe sa mang — ke ka baka la sa gagwe , goba sa batswadi ba gagwe ? ”
43009003	Jesu a ba fetola a re : “ Ga se ka baka la sebe sa gagwe goba sa batswadi ba gagwe , eupša e le gore ka yena ditiro tša Modimo di tle di bonagatšwe .
43009004	Gape ge e sa le mosegare re swanetše go dira mediro ya yo a nthomilego . Bošego bo etla bjo go bjona motho a ka se kgonego go šoma .
43009005	Ge ke sa le mo lefaseng , ke nna seetša sa ba ba lego lefaseng . ”
43009006	A re go realo , a tshwela mare fase a duba seretse ka ona , gomme a tlotša sefofu seo mahlo
43009007	a re : “ Sepela o yo hlapa ka bodibeng bja Siloamo . ” Seo ke go re “ Moromiwa ” . Ke moka motho yola a ya , a fihla a hlapa , a boa a bona .
43009008	Ke ge baagišani ba gagwe le ba ba mmonego mola e sa le mokgopedi ba botšiša ba re : “ Na motho yo ga se yola a bego a hlwa a dutše a kgopela ? ”
43009009	Ba bangwe ba re : “ Ke yena ! ” Bangwe ba re : “ Ga se yena , o dio swana naye ! ” Yena mong a re : “ Ke nna ! ”
43009010	Ba mmotšiša ba re : “ Go tlile bjang gore bjale o kgone go bona ? ”
43009011	A ba botša a re : “ Monna yola ba rego ke Jesu o dubile seretse , a ntlotša mahlo , a mpotša gore ke yo hlapa ka bodibeng bja Siloamo . Ka ya , ka re go hlapa ka napa ka bona . ”
43009012	Ba mmotšiša ba re : “ O kae yena ? ” Yena a re : “ Ga ke tsebe . ”
43009013	Ke moka ba tšea monna yoo wa go foufollwa ba mo iša go Bafarisei .
43009014	Tšatši leo Jesu a dubilego seretse ka lona a foufolla sefofu e be e le la Sabatha .
43009015	Bafarisei le bona ba botšiša monna yoo ka mo a foufolotšwego ka gona . Yena a ba botša a re : “ O ntloditše seretse mo mahlong , ka yo hlapa , gomme bjale ke a bona . ”
43009016	Ba bangwe Bafarisei ba re : “ Motho yoo ga a tšwe go Modimo , ka gobane ga a hlomphe letšatši la Sabatha . ” Bangwe ba re : “ Motho yo e lego modiradibe a ka kgona bjang go dira mehlolo ya mohuta wo ? ” Gwa tsoga phapano mo go bona .
43009017	Bafarisei ba botšiša sefofu sela gape ba re : “ Bjale wena o reng ka yena , ka ge a go foufolotše ? ” Yena a re : “ Ke moprofeta . ”
43009018	Baetapele ba Bajuda bona ba be ba sa kgolwe gore pele e be e le sefofu mme bjale o foufologile , ba ba ba bitša batswadi ba gagwe ,
43009019	ba ba botšiša ba re : “ Na motho yo ke morwa wa lena yo le rego o tswetšwe e le sefofu ? Go tlile bjang gore bjale a bone ? ”
43009020	Batswadi ba gagwe ba fetola ba re : “ Gore ke morwa wa rena , le gore o tswetšwe e le sefofu , re a tseba .
43009021	Se re sa se tsebego ke gore na go tlile bjang gore a bone , le gore na go foufollwa gona o foufolotšwe ke mang . Botšišang yena mong ; o godile , o tla ipolelela . ”
43009022	Batswadi ba gagwe ge ba bolela ka mokgwa woo e be e le ka baka la go tšhaba baetapele ba Bajuda , gobane baetapele bao ba be ba kwane gore yo a ka rego o dumela gore Jesu ke yena Mesia o swanetše go rakwa sinagogeng .
43009023	Ke ka baka leo batswadi ba lesogana le ba rilego : “ Botšišang yena mong , o godile ! ”
43009024	Ba mmitša la bobedi ba re go yena : “ Godiša Modimo o bolele nnete . Rena re tseba ge motho yola a go foufolotšego e le modiradibe . ”
43009025	Yena a ba fetola a re : “ Ge e le modiradibe nnaena ga ke tsebe ; se ke se tsebago ke gore ke be ke le sefofu , gomme bjale ke a bona . ”
43009026	Ba mmotšiša gape ba re : “ O go dirileng ? O go foufolotše bjang ? ”
43009027	A ba fetola a re : “ Ga ke re ke sa tšo le botša gomme la se ntheeletše ? Le reng le nyaka go botšwa gape ? Kgane le lena le nyaka go ba barutiwa ba gagwe ? ”
43009028	Bona ba mo fotlela ba re : “ Morutiwa wa gagwe ke wena ! Rena re barutiwa ba Moshe .
43009029	Re tseba ge Modimo a boletše le Moshe . Ge e le moisana yo yena , le mo a tšwago gona ga re go tsebe . ”
43009030	Monna yoo a ba fetola a re : “ Gomme go a makatša ge le sa tsebe mo a tšwago gona etšwe a mphoufolotše .
43009031	Etse re a tseba gore badiradibe Modimo ga a ba theeletše , o theeletša ba ba mo mmoifago , ba ba phethago thato ya gagwe .
43009032	E sa le go tloga le go tloga ga se gwa ka gwa kwagala gore motho yo a tswetšwego e le sefofu o foufolotšwe .
43009033	Ge motho yola e ka be e se wa go tšwa go Modimo a ka be a sa kgone selo . ”
43009034	Ba mo fetola ba re : “ Mmalo ! Wa re o tswetšwe o le modiradibe wa mafelelo wa re o ka re ruta ? ” Gomme ba mo raka sinagogeng .
43009035	Jesu a kwa gore ba mo rakile . A re go mo hwetša a mmotšiša a re : “ Na o dumela go Morwamotho ? ”
43009036	Motho yoo a re : “ Mpotše gore ke ofe , Morena , gore ke tle ke dumele go yena . ”
43009037	Jesu a re go yena : “ O šetše o mmone , ebile ke yena yo a bolelago le wena gonabjale . ”
43009038	Motho yoo a re : “ Ke a dumela , Morena ! ” Gomme a khunama pele ga Jesu a mo lotšha .
43009039	Jesu a re : “ Gape se ke se tletšego mo lefaseng ke go dira gore batho ba kgone go ikgethela mabapi le nna . Ke mo ba ba foufetšego ba tlago bona , gwa re ba ba bonago ba foufala . ”
43009040	Ba bangwe ba Bafarisei ba ba bego ba na le yena ba mo kwa ge a realo , gomme ba mmotšiša ba re : “ Kgane o ra gore le rena re foufetše ? ”
43009041	Jesu a ba fetola ka go re : “ Ge le ka be le foufetše , le ka be le se na molato ; eupša ka ge le re le a bona , molato le tla no šima le na le wona . ”
43010001	Jesu a re : “ Ruri , ruri , ke le botša gore yo a sa tsenego ka lešakeng la dinku ka lesoro , a namela ka go šele , ke lehodu ebile ke mohlakodi .
43010002	Yo a tsenago ka lesoro yena ke modiša wa dinku .
43010003	Moletalesoro o a mmulela ; dinku di kwa lentšu la gagwe ge a bitša tše e lego tša gagwe ka maina , a di ntšha .
43010004	O re go di ntšha ka moka a di ete pele , gomme tšona di mo šale morago , ka gobane di tseba lentšu la gagwe .
43010005	Yo di sa mo tsebego yena di ka se tsoge di mo latetše , di tla mo tšhaba , ka gobane ga di tsebe lentšu la gagwe . ”
43010006	Jesu ge a ba botša seswantšho seo ba ile ba se kwešiše gore o ra go reng .
43010007	A iša pele a re go bona : “ Ruri , ruri , ke le botša gore ke nna lesoro la lešaka la dinku .
43010008	Bohle ba ba tlilego pele ga ka ke mahodu le bahlakodi , fela dinku ga se tša ba theeletša .
43010009	Lesoro ke nna . Yo a tsenago ka nna o tla phološwa ; o tla fela a tsena a etšwa a hwetša dijo tše di khorišago .
43010010	Lehodu lona le tlela go utswa le go bolaya le go lobiša . Nna ke tletše gore dinku tša ka di phele — di phele bophelo bjo bo feletšego .
43010011	“ Ke nna modiša wa go loka . Gomme modiša wa go loka o ikgafela go hwela dinku tša gagwe .
43010012	Mothwalwa yena , yo e sego modiša ebile e se mong wa dinku , o re go bona phiri e etla a tlogele dinku , a tšhabe , gomme phiri e di sware e di phatlalatše .
43010013	Mothwalwa o a tšhaba ka gobane e le mothwalwa , a se na taba le dinku .
43010014	Nna ke modiša wa go loka . Ke tseba dinku tša ka le tšona di a ntseba ,
43010015	bjalo ka ge Tate a ntseba le nna ke a mo tseba ; gomme ke ikgafela go hwela dinku tša ka .
43010016	Ke sa na le tše dingwe dinku tše e sego tša lešaka le . Le tšona ke swanetše gore ke di tliše ; di tla kwa lentšu la ka , gomme go tla ba mohlape o tee le modiša o tee .
43010017	“ Gape se Tate a nthatelago sona ke ge ke ikgafela go bolawa , e le gore ke tle ke boele ke phele .
43010018	Ga go yo a kago nkamoga bophelo ke sa rate ; ke nna mong ke ikgafelago go bolawa . Ke na le maatla a go ikgafela go bolawa le a go itsoša bahung . Ke sona se Tate a ntaetšego . ”
43010019	Bajuda ba buša ba ngangišana ka seo a se bolelago .
43010020	Ba bantši ba re : “ O tsenwe ke modemone ! O a gafa ! Le reng le mo theeletša ? ”
43010021	Fela ba bangwe ba re : “ Motho yo a tsenwego ke modemone a ka se bolele ka mokgwa wo ! Na modemone a ka kgona go foufolla difofu ? ”
43010022	E be e le marega , gomme go ketekwa Monyanya wa go šegofatša Tempele motseng wa Jerusalema .
43010023	Jesu a re a sepelasepela Tempeleng mo mathuding ale a go bitšwa mathudi a Solomone ,
43010024	a bokanelwa ke Bajuda , ba mmotšiša ba re : “ Na o tla re swariša kota go fihla neng , wena ? Ge eba ke wena Mesia , re botše phatlalatša . ”
43010025	Jesu a ba fetola a re : “ Ke šetše ke le boditše , fela ga le nkgolwe . Tše ke di dirago ke laetšwe ke Tate di a mpolelela ;
43010026	lena ge le sa nkgolwe bjale , ke ka gobane le se dinku tša ka .
43010027	Ba e lego dinku tša ka ba theeletša se ke se bolelago ; le gona nna ke a ba tseba , gomme bona ba a ntatela .
43010028	Ke ba fa bophelo bjo bo sa felego , gomme ba ka se tsoge ba lahlegile . Ga go yo a tlago nkubula bona .
43010029	Bao Tate a mphilego bona ke ba bohlokwa go feta bohle , gomme a ka se ba ubulwe ke motho .
43010030	Nna le Tate re selo se tee . ”
43010031	Moo Bajuda ba topa maswika gape ba re ba mmolaya ka ona .
43010032	Jesu a re go bona : “ Ke le bontšhitše mediro ye mentši ye mebotse ye ke e dirilego ke laetšwe ke Tate . Etse ke ofe wo le nyakago go mpolaela wona ka maswika ? ”
43010033	Bona ba mo fetola ba re : “ Ga re nyake go go bolaela modiro wo mobotse wo o o dirilego , re nyaka go go bolaela ge o nyefola Modimo , o re o le motho wa nama , wa itira Modimo . ”
43010034	Jesu a ba fetola a re : “ Ga ke re go ngwadilwe ka melaong ya lena gore Modimo o rile : ‘ Ke lena medimo ’ ?
43010035	Bjale ge ešita bao Modimo a ba begetšego molaetša wa gagwe a re ke medimo , gomme Mangwalo a Makgethwa a ka se fetošwe ,
43010036	nna yo ke kgethilwego ke Tate mme a nthometšego lefaseng , le ka nama la re ke nyefola Modimo , ge ke re ke nna Morwa wa Modimo ?
43010037	Ge eba ke sa dire mediro ye ke e laetšwego ke Tate , gona le se ke la ntumela ;
43010038	eupša ge eba ke e dira , le ge nna le sa ntumele , upšang le dumele yona mediro , gore le tle le lemoge mme le tsebe gore Tate o mo go nna , le nna ke mo go yena . ”
43010039	Ba buša ba leka go mo swara , eupša a ba tšwa ka diatleng .
43010040	A boela ka mošola wa noka ya Jordane , moo Johanese a bego a be a kolobetša gona , gomme a dula fao .
43010041	Batho ba bantši ba tla go yena ba re : “ Johanese o be a sa dire mehlolo , fela tšohle tše a di boletšego ka motho yo ke nnete . ”
43010042	Gomme ba bantši moo ba dumela go yena .
43011001	Go be go na le monna yo mongwe a lwala ba re ke Lasarose , a dula Bethania , motsaneng wa gaboMaria le Marta , ngwanabo .
43011002	Maria yo ke yola wa go ka a tlotša Morena ka senkgabose , a mo phumola maoto ka moriri . Ke yena yo kgaetšedi ya gagwe , Lasarose , a bego a lwala .
43011003	Bona ba roma motho go Jesu ba re a fihle a mmotše a re : “ Morena , yola o mo ratago o a lwala . ”
43011004	Jesu ge a ekwa a re : “ Lehu e ka se be pheletšo ya bolwetši bjoo , e tla ba gore go tumišwe Modimo , le gore ka bjona Morwa wa Modimo a retwe . ”
43011005	Gape Jesu o be a rata Marta le ngwanabo le Lasarose .
43011006	Fela o rile go kwa ka bolwetši bja Lasarose , a no fetša matšatši a mabedi moo a bego a le gona ,
43011007	ya ba gona a botšago barutiwa ba gagwe a re : “ A re boeleng Judea . ”
43011008	Barutiwa ba gagwe ba re go yena : “ Moruti , e ka re malobanyana mo Bajuda ba be ba nyaka go go bolaya ka maswika , wa be o sa re o boela kua ? ”
43011009	Jesu a re : “ Na ga ke re diiri tša letšatši ke tše lesome le tše pedi ? Ge motho a sepela mosegare ga a kgopše , ka gobane o bonegelwa ke seetša sa lefase le .
43011010	Eupša ge a sepela bošego o a kgopša , ka gobane a se na seetša se se mmonegelago . ”
43011011	Ya re go ba a realo a re : “ Lasarose , mogwerarena , o robetše , gomme ke ya go mo tsoša . ”
43011012	Barutiwa ba gagwe ba mo fetola ba re : “ Morena , ge a robetše o tla no tsoga . ”
43011013	Jesu o be a era gore Lasarose o hlokafetše , gomme bona ba gopola gore o ra gore o robetše boroko .
43011014	Ka gona a ba botša phaa a re : “ Lasarose o hlokafetše ,
43011015	fela se se nthabišago ka baka la lena ke ge ke be ke se na le yena , gore le tle le dumele . Bjale ge , a re yeng go yena . ”
43011016	Thomase yo a bitšwago Lefahla a re go barutiwakayena : “ Le rena a re yeng gore re yo hwa naye ! ”
43011017	Jesu ge a fihla Bethania a kwa gore e šetše e le matšatši a mane Lasarose a bolokilwe .
43011018	Bethania e be e le kgauswi le Jerusalema , dikilometara tše e nyakilego go ba tše tharo ,
43011019	gomme Bajuda ba bantši ba be ba tlile ga gaboMarta le Maria go ba emela ka lehu la kgaetšedi ya bona .
43011020	Marta ge a ekwa gore Jesu o etla , a ya go mo gahlanetša , Maria yena a šala a dutše ka gae .
43011021	Marta a fihla a re go Jesu : “ Morena , etse ge o ka be o be o le gona , kgaetšedi ya ka a ka be a se a hwa .
43011022	Fela le gonabjale ke a tseba gore se o ka se kgopelago go Modimo , Modimo o tla go fa sona . ”
43011023	Jesu a re go yena : “ Kgaetšedi ya gago o tla tsoga bahung . ”
43011024	Marta a mo fetola a re : “ Ke a tseba gore o tla tsoga bahung ka tšatši la mafelelo , mola batho ka moka ba tsoga . ”
43011025	Jesu a re : “ Ke nna Mophedišabahu le Mobaphedišetšasaruri . Yo a dumelago go nna o tla phela le ge a ka hwa ;
43011026	le yo a phelago a dumela go nna a ka se tsoge a hwetše sa ruri . Na taba ye o a e dumela ? ”
43011027	Marta a re : “ Ee , Morena , nna ke a dumela gore ke wena Mesia , Morwa wa Modimo , yo go boletšwego gore o tla tla lefaseng . ”
43011028	Marta ge a seno realo , a yo bitša Maria , ngwanabo , ka sehebehebe a re : “ Moruti o tlile , o a go bitša . ”
43011029	Maria ge a ekwa a realo , a nanoga a ya go Jesu .
43011030	Jesu ke ge a sešo a tsena motseng , a sa le mola Marta a mo gahlaneditšego gona .
43011031	Bajuda ba ba bego ba na le Maria ka ntlong go tlo mo emela , ba rile go bona a re feu a tšwela ka ntle , ba mo šala morago ba gopola gore o yo llela lebitleng .
43011032	Ge a fihla mo Jesu a lego gona , a re go mmona a itahlela fase maotong a gagwe , a re : “ Morena , etse ge o ka be o be o le gona , kgaetšedi ya ka a ka be a se a hwa . ”
43011033	Jesu ge a bona a lla , ebile go lla le Bajuda ba ba mo feleseditšego , a huduega moyeng a hlomogile pelo ,
43011034	a ba botšiša a re : “ Le mmolokile kae ? ” Bona ba re : “ Morena , a re ye o yo bona . ”
43011035	Jesu a rothiša meokgo .
43011036	Ya ba Bajuda ba re : “ Bonang gore o be a mo rata bjang ! ”
43011037	Ba bangwe ba bona ba botšišana ba re : “ Motho yo ge a kgonne go foufolla sefofu sela , go thibela lehu la yo gona go be go ka nama gwa mo palela ? ”
43011038	Jesu a re go huduega moyeng gape , a ya lebitleng . Lebitla la gona e be e le lewa le le tswaletšwego ka leswika .
43011039	A fihla a re : “ Tlošang leswika leo . ” Marta , yena kgaetšedi ya mohu , a re : “ Morena , o šetše a nkga , ka gore e šetše e le matšatši a mane a bolokilwe . ”
43011040	Jesu a re go yena : “ Na ga ke re ke go boditše gore ge o dumela o tla bona letago la Modimo ? ”
43011041	Ke ge ba tloša leswika lela . Jesu a lelala a re : “ Tate , ke a go leboga , ka ge o nkwele .
43011042	Ke a tseba gore o ntheeletša ka mehla . Ge ke realo ke no direla gore batho ba ba ntikaneditšego ba ba dumele gore ke wena o nthomilego . ”
43011043	A re go realo a goelela a re : “ Lasarose , etšwa ! ”
43011044	Ke ge yo a bego a hwile a etšwa a tatilwe maoto le matsogo ka mašela , a tatilwe le sefahlego ka lešela . Jesu a re : “ Mo tatolleng le mo lese a sepele . ”
43011045	Bajuda ba bantši ba ba bego ba tlile go emela Maria ba rile go bona tše Jesu a di dirago , ba dumela go yena .
43011046	Eupša ba bangwe bona ba ya go Bafarisei , ba fihla ba ba botša tše Jesu a di dirilego .
43011047	Baprista ba bagolo le Bafarisei bao ba napa ba rapa pitšo ya Kgorokgolo ya Bajuda , ba botšiša ba re : “ Na go ka dirwang ? Gape motho yo o dira mehlolo ye mentši .
43011048	Ge re ka mo lesa a no tšwela pele ka mokgwa wo , bohle ba tla dumela go yena , gomme Baroma ba tla ba re kgerešetša Tempele , ba fediša le setšhaba sa gaborena ! ”
43011049	Yo mongwe wa bona , e lego Khayafase , yo e bego e le yena Moprista yo Mogologolo ka ngwaga woo , a re : “ Lena ga le tsebe selo !
43011050	Na kgane ga le bone go le kaone gore motho o tee a hwele setšhaba , go na le gore go fedišwe setšhaba ka moka ? ”
43011051	Etse ge a realo o be a sa ipolediše . Ka ge e be e le yena Moprista yo Mogologolo ngwageng woo , o be a porofeta gore Jesu o tlilo hwela setšhaba sa Bajuda ,
43011052	le gona e sego sona fela , eupša le go kgoboketša batho ba Modimo ba ba phatlaletšego a ba dira batee .
43011053	Go tloga ka lona tšatši leo baetapele ba Bajuda ba lakana gore ba ya go bolaya Jesu .
43011054	Ka gona Jesu a se sa sepela pepeneneng le Bajuda , a tloga a ya felo mo gongwe kgauswi le lešoka , motseng wo ba rego ke Efraime , a dula gona le barutiwa ba gagwe .
43011055	Ke ge go batametše monyanya wa Bajuda wo ba rego ke Paseka . Batho ba go tšwa dinagamagaeng ba be ba eya Jerusalema ka bontši gore ba yo itlhwekiša monyanya o sešo wa fihla .
43011056	Ba be ba nyaka Jesu , gomme ge ba ntše ba eme Tempeleng , ba fela ba botšišana ba re : “ Lena le bona bjang ? Afa le re o tla tla monyanyeng ? ”
43011057	Baprista ba bagolo le Bafarisei ba be ba laetše gore ge motho a ka tseba mo Jesu a lego gona a bolele , gore ba tle ba ye go mo swara .
43012001	E rile ge go šetše matšatši a a selelago gore Monyanya wa Paseka o fihle , Jesu a ya Bethania , motsaneng wa gaboLasarose yola Jesu a bego a mo tsošitše bahung .
43012002	Gona moo ba mo apeela dijo , gomme Marta a solela baeng . Lasarose e be e le yo mongwe wa bao ba bego ba dutše le Jesu dijong .
43012003	Ke ge Maria a ntšha sedibelo sa senkgabose se se sego sa tswakwa sa theko ye kgolo sa narete , a tšhela Jesu maoto ka sona , a mo phumola ka moriri . Ntlo yohle ya tlala monkgo wa senkgabose seo .
43012004	Yo mongwe wa barutiwa ba Jesu yo ba rego ke Judase Iskariote , yena yola a bego a eya go mo eka , a re :
43012005	“ Ke eng senkgabose se se sa ka sa rekišwa dipapetlana tše makgolo a mararo tša silibera , gomme tšhelete ya gona ya fiwa badiidi ? ”
43012006	Etse ge a realo e be e se gore badiidi o na le taba nabo , e be e le ka baka la ge e le lehodu . Sekhwama sa tšhelete se be se swarwa ke yena , gomme a fela a iša seatla ka go sona .
43012007	Jesu a re : “ Mo tlogele ! Senkgabose se e be e le sa go tlo ntlotša mohla ke bolokwa .
43012008	Gobane badiidi le na le bona ka mehla ; nnaena le ka se be le nna ka mehla . ”
43012009	Bajuda ba bantši ba ile ba kwa gore Jesu o Bethania , gomme ba ya gona , e sego ka baka la Jesu fela , eupša le gore ba bone Lasarose yo Jesu a bego a mo tsošitše bahung .
43012010	Ka gona baprista ba bagolo ba lakana gore ba tle ba bolaye le Lasarose ,
43012011	ka gobane Bajuda ba bantši ba be ba šetše ba ba tlogela , ba dumela go Jesu .
43012012	Ka tšatši le le latelago lešaba le lentši le le bego le tlile Monyanyeng wa Paseka la kwa gore Jesu o tla mono Jerusalema .
43012013	Ke moka ba rema makala a mepalema ba ya go mo gahlanetša , ba phepela ba re : “ A go tumišwe Modimo ! A go retwe yo a tlago a romilwe ke Morena ! A go retwe yena Kgoši ya Israele ! ”
43012014	Jesu a re go bona pokolwana a e namela , bjalo ka ge go ngwadilwe ka Mangwalong a Makgethwa gwa thwe :
43012015	“ Se boife , wena motse wa Sione ! Bona kgoši ya gago , e tla e nametše pokolwana ! ”
43012016	Ka nako yeo barutiwa ba gagwe taba tše ba be ba sa di kwešiše ; fela e rile ge a seno tsoga bahung a rotogetše legodimong , ya ba gona ba elelwago gore se batho ba mo diretšego sona ke se se ngwadilwego ka Mangwalong a Makgethwa .
43012017	Batho bale ba bego ba na le Jesu ge a goelela Lasarose ka lebitleng a mo tsoša a hwile ba be ba ile ba bega taba ye .
43012018	Ke ka baka leo lešaba le mo gahlaneditšego , e le ge le kwele gore o dirile mohlolo woo .
43012019	Ke moka Bafarisei ba botšana ba re : “ Gape le ka se mo kgone . Bonang , batho ka moka ba mo šetše morago ! ”
43012020	Mo go ba ba bego ba tlile Jerusalema go khunamela Modimo ka nako ya monyanya go be go na le Bagerike ba bangwenyana .
43012021	Bona bao ba ya go Filipi wa go dula Betsaida kua Galilea , ba mo kgopela ba re : “ Morena , re nyaka go bona Jesu . ”
43012022	Filipi a ya go botša Andrease , gomme Andrease le Filipi ba ya go botša Jesu .
43012023	Ke ge Jesu a ba fetola a re : “ Bjale nako ya gore letago la Morwamotho le bonagale e fihlile .
43012024	Ruri , ruri , ke le botša gore ge thoro ya lebele e ka se re go lahlelwa ka mobung ya hwa , e tla no šima e le tee . Fela ge e ka hwa e tla tšwa dithoro tše dintši .
43012025	Yo a ithatago go feta ka mo a ratago nna , o tla lahlega ; eupša yo a sa ithatego mo lefaseng go feta ka mo a ratago nna , yena o tla ba le bophelo bjo bo sa felego .
43012026	Yo a ratago go ntlhankela , a ntatele , gomme ka ge e le mohlanka wa ka , mo ke lego gona le yena o tla ba gona . Ge motho a ntlhankela Tate o tla mo godiša . ”
43012027	“ Bjale ke ikwa ke huduegile moyeng ; fela ke ge nka reng ? Kgane nka re : ‘ Tate , mphološe mo nakong ye ’ ? Fela a ke se realo , ka gobane ke sona se ke se tletšego — go hlokofatšwa ka yona nako ye .
43012028	Tate , bonagatša letago la gago ! ” Gwa nama gwa kwagala lentšu le etšwa legodimong le re : “ Ke le bonagaditše , ebile ke sa tlilo le bonagatša . ”
43012029	Lešaba la batho ba ba bego ba eme moo ge le ekwa lentšu leo la re : “ E a duma ! ” Ba bangwe ba re : “ Ke morongwa o bolela le yena ! ”
43012030	Jesu a re go bona : “ Ga se ka baka la ka ge lentšu le le kwagala , ke ka baka la lena .
43012031	Bjale ke nako ya go ahlolwa ga batho ba lefase ; bjale mmuši wa lefase le o tlilo rakwa .
43012032	Ge ke phagamišwa mo lefaseng , ke tla gogela batho bohle go nna . ”
43012033	Ge a realo o be a šupa lehu le a yago go le hwa .
43012034	Lešaba la mo fetola la re : “ Rena mo melaong ya Moshe re kwa gore Mesia o tla phela go ya go ile . Bjale wena o reng o re Morwamotho o swanetše go phagamišwa ? Kgane Morwamotho yo ke mang ? ”
43012035	Jesu a ba fetola ka go re : “ Le sa tlilo ba le seetša sebakanyana . Ka gona , phelang go sona se sa le mo go lena , gore le se tlo welwa ke leswiswi , gobane mophatšaleswiswi ga a tsebe mo a yago gona .
43012036	Ka fao , dumelang go Mohlolaseetša a sa le mo go lena , gore le be batho ba ba phelago seetšeng . ” Jesu ge a seno realo a tloga a yo iphihlela bona .
43012037	Le ge a be a dirile mehlolo ye mekaaka ba mo lebeletše , ba ile ba no se dumele go yena ;
43012038	e le gore go phethege tše di boletšwego ke moprofeta Jesaya mola a re : “ Morena , ke mang yo a dumetšego tše re mmoditšego tšona ? Ke mang yo o mo utolletšego maatla a gago ? ”
43012039	Ke ka baka leo ba paletšwego ke go dumela , gobane Jesaya o boletše le go re :
43012040	“ Modimo o ba foufaditše , a ba a ba thatafatša , gore ka mahlo ba se bone , le ka megopolo ba se kwešiše ba sokologa , gomme a ba fodiša . ”
43012041	Jesaya ge a realo e be e le ka ge a bona letago la Jesu mme a bolela ka yena .
43012042	Le ge go le bjalo , batho ba bantši , ešita le mo go baetapele ba Bajuda , ba be ba dumela go Jesu , fela ka baka la Bafarisei ba be ba sa ipege , gore ba se rakwe ka sinagogeng .
43012043	Ba be ba kganyoga go kgahla batho go feta go kgahla Modimo .
43012044	Jesu a bolelela godimo a re : “ Yo a dumelago go nna ga se gore o dumela go nna , o dumela go yo a nthomilego .
43012045	Yo a bonago nna o bona yo a nthomilego .
43012046	Ke tlile mo lefaseng ke le seetša , gore mang le mang yo a dumelago go nna a se ke a dula leswiswing .
43012047	Ge motho a ka re a kwele tše ke di boletšego a se di phethe , nna nka se mo tšwe , gobane ga se ka tlela go tšwa batho ba lefase , ke tletše go ba phološa .
43012048	Yo a nkganago , a ganago le tše ke di bolelago , o šetše a na le se se tlago mo tšwa : tše ke di boletšego ke tšona tše di tlago mo tšwa ka tšatši la mafelelo .
43012049	Gobane ga se ka bolela tše ke ithometšego tšona , eupša ke boletše tše ke di laetšwego ke Tate yo a nthomilego .
43012050	Gomme ke a tseba gore tše a di laetšego di fa motho bophelo bjo bo sa felego . Ka gona tše ke di bolelago ke tše ke di laetšwego ke Tate . ”
43013001	Pele ga ge Monyanya wa Paseka o lewa ke ge Jesu a šetše a tseba gore nako ya gore a tloge mo lefaseng a ye go Tatagwe e fihlile . Ka mehla o be a be a rata ba gagwe ba mo lefaseng , gomme o ile a fela a ba rata go fihlela mafelelong .
43013002	Ge ba le dijong tša go lalela ke ge Sathane a šetše a thetsitše Judase , morwa wa Simone Iskariote , gore a eke Jesu .
43013003	Jesu yena o be a tseba gore Tatagwe o gafetše dilo ka moka diatleng tša gagwe ; o be a tseba le gore o tšwa go Modimo gomme bjale o boela go yena .
43013004	A emelela ba le dijong , a apola seaparo sa gagwe , a tšea lešela a ipofa letheka ka lona .
43013005	A tšhela meetse ka lešapelong , a thoma go hlapiša barutiwa ba gagwe maoto , a a phumola ka lešela lela a ipofilego letheka ka lona .
43013006	Ge a fihla go Simone Petrose , Simone Petrose a mmotšiša a re : “ Morena , na nna nka nama ka hlapišwa ke wena maoto ? ”
43013007	Jesu a mo fetola a re : “ Gonabjale se ke dirago ga o se kwešiše , o tla se lemoga ka morago . ”
43013008	Petrose a re : “ Nna o ka se tsoge o ntlhapišitše maoto le ka mohla ! ” Jesu a mo fetola a re : “ Ge ke sa go hlapiše maoto , o ka se sa ba morutiwa wa ka . ”
43013009	Simone Petrose a mo fetola a re : “ Morena , gona se ntlhapiše maoto fela ; ntlhapiše le diatla le hlogo ! ”
43013010	Jesu a re : “ Yo a hlapilego mmele o hlwekile hlwekihlweki , gomme ga go nyakege gore a hlape gape a sa tšo hlapa , ge e se maoto . Lena le hlwekile , fela e sego ka moka . ”
43013011	Ge a realo e be e le ge a tseba gore ke mang yo a tlilogo mo eka . Ke ka baka leo a rilego : “ Ga se la hlweka ka moka . ”
43013012	Ge a seno ba hlapiša maoto , a buša a apara seaparo sela sa gagwe , a boela madulong a gagwe dijong , gomme a ba botšiša a re : “ Na se ke sa tšogo le dira sona le a se kwešiša ?
43013013	Etse le mpitša Moruti le Morena . Gomme ge le realo le a rereša , ka gobane ke nnaena .
43013014	Bjale ge nna ke lego Morena le Moruti wa lena ke le hlapišitše maoto , le lena go a swanela gore le hlapišane maoto .
43013015	Gape ke napile ke le bontšhitše tsela gore le lena le tle le dire se ke le dirilego sona .
43013016	Ruri , ruri , ke le botša gore ga go mohlanka yo a fetago mong wa gagwe , le moromiwa ga a gona yo a fetago moromi wa gagwe .
43013017	Bjale ka gore šemo taba tše le a di tseba , ge le ka di phetha le tla be le le ba lehlogonolo .
43013018	“ Ga ke re lena ka moka ; gape ba ke ba kgethilego ke a ba tseba . Fela Mangwalo a Makgethwa a a rego : ‘ Yo a jago le nna dijo o ntlhanametše , ’ a swanetše go phethega .
43013019	Taba ye ke le botša yona gonabjale e sešo ya direga , gore mohla e direga le dumele gore ke ‘ KE NNA ’ .
43013020	Ruri , ruri , ke le botša gore yo a amogelago yo ke mo romilego , le nna o a nkamogela ; le yo a amogelago nna , o amogela le yo a nthomilego . ”
43013021	Jesu ge a seno realo a ikwa a huduegile moyeng , gomme a bolela phaa a re : “ Ruri , ruri , ke le botša gore yo mongwe mo go lena o tlilo nkeka . ”
43013022	Barutiwa ba gagwe ba lebelelana , ba tlabilwe ke gore na o ra mang .
43013023	Yo mongwe wa bona , yo Jesu a bego a mo rata kudu , o be a dutše kgauswi le yena .
43013024	Simone Petrose a mo kgwatša , a re a botšiše Jesu gore na o ra mang .
43013025	Morutiwa yoo ke ge a sekamela go Jesu , a mmotšiša a re : “ E ka ba ke mang , Morena ? ”
43013026	Jesu a mo fetola a re : “ Ke yo ke tla rego go hlosa ka nthathana ya senkgwa ka mo nea . ” Ka gona a tšea nthathana ya senkgwa , a hlosa morong ka yona , a e nea Judase , morwa wa Simone Iskariote .
43013027	Judase ge a seno tšea nthathana yeo , Sathane ke ge a mo tsena . Jesu a re go yena : “ Se o se dirago itlhaganele o se dire ! ”
43013028	Ga go le o tee wa bao ba bego ba le moo dijong yo a ilego a kwešiša gore Jesu o mmoletšang bjalo .
43013029	Ka ge Judase e be e le yena a ba swarelago tšhelete , barutiwa ba bangwe ba Jesu ba ile ba hloma nke Jesu o mmoditše gore a ye go reka tše ba tlago di nyaka monyanyeng , goba a fe bahloki se sengwenyana .
43013030	Judase o rile go tšea nthathana yeo ya senkgwa a tšwela ka ntle . E be e le bošego .
43013031	Ge Judase a seno tšwa , Jesu a re : “ Bjale ke gona batho ba tlilogo utollelwa letago la Morwamotho ; ba tlilo utollelwa le letago la Modimo ka yena Morwamotho .
43013032	Gomme ge letago la Modimo le utollwa ka yena , gona Modimo o tla utollela batho letago la yena Morwamotho ka yena mong , a ba utollela lona gonabjale .
43013033	Bana ba ka , nka se sa ba le lena go iša kae . Le tla nnyaka , gomme gonabjale ke le botša se ke se boditšego baetapele ba Bajuda ka re : ‘ Mo ke yago gona lena le ka se kgone go fihla . ’
43013034	Ke le fa molao wo mofsa , wa gore le ratane . Bjalo ka ge ke le ratile , le lena le rataneng .
43013035	Ge le ratana ke mo batho ba tlago tseba gore le barutiwa ba ka . ”
43013036	Simone Petrose a mmotšiša a re : “ Morena , o ya kae ? ” Jesu a mo fetola a re : “ Ga bjale mo ke yago gona o ka se ntatele , o tla ntatela ka moso . ”
43013037	Petrose a mmotšiša a re : “ Morena , gonabjale ke tla be ke šitišwa ke eng go go latela ? Nna ke ikemišeditše le go go hwela . ”
43013038	Jesu a re : “ O ra gore ka nnete o ikemišeditše go nkhwela ? Ruri , ruri , ke go botša gore pele ga ge mokoko o lla o tla be o ntatotše gararo . ”
43014001	“ Le se ferekane ; le dumele go Modimo , le nna le dumele go nna .
43014002	Ka ntlong ya Tate go na le madulo a mantši ; ge go ka be go se bjalo , na nkabe ke le botša gore ke ya go le lokišetša madulo ?
43014003	Ge ke ile go le lokišetša madulo , ke tla boa ka tla ka le tšea gore le lena le yo ba mo ke lego gona .
43014004	Tsela ya go ya mo ke yago gona le a e tseba . ”
43014005	Thomase a re go yena : “ Morena , re ka re re sa tsebe mo o yago , tsela ya go ya gona yona ra e tseba ? ”
43014006	Jesu a mo fetola a re : “ Tsela ya gona le therešo le bophelo ke nna . Ga go yo a yago go Tate ge e se ka nna .
43014007	Ge eba nna le a ntseba le Tate le tla mo tseba , gomme go thoma gonabjale le a mo tseba ebile le mmone . ”
43014008	Filipi a re go yena : “ Morena , re bontšhe Tatago , ke mo re tlago wa pelo . ”
43014009	Jesu a mo fetola a re : “ Filipi , nka re ke dutše le lena nako ye kaaka wa se ntsebe ? Gape yo a bonego nna o bone Tate . Bjale wena o reng o re ke le bontšhe Tate ?
43014010	Kgane ga o dumele gore nna ke mo go Tate , le Tate o mo go nna ? Tše ke le botšago tšona tše ga se tša ka , ke tša go dirwa ke Tate yo a dulago a le mo go nna .
43014011	Ntumeleng ge ke re ke mo go Tate , le Tate o mo go nna . Ge le sa dumele ka baka la tše ke di bolelago , le upše le dumele ka baka la tše ke di dirago .
43014012	Ruri , ruri , ke le botša gore yo a dumelago go nna o tla kgona go dira dimakatšo go swana le tše di dirwago ke nna , a dira le tša go feta tšona , ka gobane ke ya go Tate .
43014013	Gomme se le kago nkgopela sona le le ba ka , ke tla se dira , gore batho ba bone letago la Tate ka nna , Morwagwe .
43014014	Ge le nkgopela selo ka ge le le ba ka , ke tla se phetha . ”
43014015	“ Ge le nthata , le tla phetha melao ya ka .
43014016	Ke tla kgopela Tate a le fa Mothuši yo mongwe wa go tlo dulela le lena sa ruri .
43014017	Ke yena Moya wa go utolla therešo , wo batho ba lefase ba sa kgonego go o amogela , ka ge ba sa o bone ebile ba sa o tsebe . Lena le a o tseba ka gobane o dula le lena , ebile o tla no ba mo go lena .
43014018	“ Nka se le tlogele le le ditšhiwana , ke sa tlilo boela mo go lena .
43014019	Go šetše lebakanyana , ya ba batho ba lefase ga ba sa mpona , fela lena le tla mpona ; gomme ka ge ke phela , le lena le tla phelela sa ruri .
43014020	Mohlang woo ke gona le tlago tseba gore nna ke mo go Tate le gore le lena le mo go nna , bjalo ka ge le nna ke le mo go lena .
43014021	“ Yo a amogelago melao ya ka mme a e phetha , ke yena yo a nthatago . Gomme yo a nthatago ke yena yo a tlago ratwa ke Tate . Le nna ke tla mo rata , ka ikutollela yena . ”
43014022	Judase — e sego Judase Iskariote — a mmotšiša a re : “ Morena , o tla be o reng o ikutollela rena , o sa ikutollele batho ba lefase ? ”
43014023	Jesu a mo fetola a re : “ Yo a nthatago o phetha tše ke di bolelago . Tate o tla mo rata , gomme re tla tla go yena ra dula mmogo le yena .
43014024	Yo a sa nthatego yena ga a phethe tše ke di bolelago . Gape mantšu a le kwago ke a bolela a ga se a ka , ke a Tate yo a nthomilego .
43014025	“ Taba tše ke le botša tšona ke sa na le lena .
43014026	Mothuši , e lego wona Moya wo Mokgethwa , wo Tate a tlago o roma a kgopetšwe ke nna , o tla le ruta dilo ka moka , a le gakolla tšohle tše ke le rutilego tšona .
43014027	“ Ke le tlogelela khutšo ; ke khutšo ya ka ye ke le fago yona . Ga ke le tlogelele yona bjalo ka batho ba lefase . Le se ke la ferekana , le se ke la boifa .
43014028	Le nkwele ge ke le botša ke re : ‘ Ke a sepela , eupša ke tla boela mo go lena . ’ Ge le ka be le nthata le ka be le thabela ge ke eya go Tate , ka gobane yena o a mpheta .
43014029	Ke le botša ditaba tše di sešo tša hlaga , gore mohla di hlaga le dumele .
43014030	Nka se sa bolela le lena go iša kae , ka gobane mmuši wa lefase le o etla , fela nna ga a ntaole .
43014031	Eupša batho ba lefase le ba swanetše ba tsebe gore ke rata Tate . Ke ka baka leo ke dirago tšohle ka mo a ntaetšego ka gona . “ Emelelang , re tlogeng mo . ”
43015001	“ Ke nna morara wa mmakgonthe , gomme Tate ke molemi .
43015002	Lekala le lengwe le le lengwe le le lego mo go nna le sa enywe o a le rema , le lengwe le le lengwe le le enywago o a le kgotha , gore le hlweke le tle le enywe le go feta .
43015003	Lena le šetše le hlwekišitšwe ka tše ke le rutilego tšona .
43015004	Dulang le le ba tee le nna , gomme le nna ke tla dula ke le o tee le lena . Lekala ga le kgone go enywa ka bolona , le kgona fela ge le kopane le morara . Ka wona mokgwa woo le lena le ka se kgone go enywa dikenywa ge le sa dule le le ba tee le nna .
43015005	“ Morara ke nna , makala ke lena . Yo a dulago e le o tee le nna , le nna ke le o tee le yena , o enywa dikenywa tše dintši , gobane ka ntle le nna le ka se kgone selo .
43015006	Yo a sa dulego e le o tee le nna o a lahlwa a omelela go etša lekala ge le lahlilwe la omelela ; gomme makala a a omeletšego a a topša a lahlelwa mollong , a swa .
43015007	Ge le dula le le ba tee le nna gomme le theeletša tše ke le boditšego tšona , le ka kgopela se le se nyakago , mme le tla se fiwa .
43015008	Se se tumišago Tate ke ge le enywa dikenywa tše dintši ebile le le barutiwa ba ka . ”
43015009	“ Ke le rata bjalo ka ge Tate a nthata . Dulang le le ba tee le nna gore ke dule ke le rata .
43015010	Ge le phetha melao ya ka ke tla dula ke le rata , go swana le nna ge ke phethile melao ya Tate , gomme a dula a nthata .
43015011	“ Ditaba tše ke le boditše tšona gore le be le lethabo le ke nago le lona , le gona lethabo la lena e be le le feletšego .
43015012	Molao wa ka ke wa gore le rataneng bjalo ka ge le nna ke le rata .
43015013	Lerato la go feta la ge motho a ka hwela bagwera ba gagwe ga le gona .
43015014	Gomme lena le bagwera ba ka ge le dira tše ke le laelago tšona .
43015015	Ga ke sa le bitša bahlanka , ka gobane mohlanka ga a tsebe se mong wa gagwe a se dirago . Lena ke le bitša bagwera ka gobane ke le begetše tšohle tše ke di boditšwego ke Tate .
43015016	Ga se lena le nkgethilego , ke nna ke kgethilego lena ka le dira gore le enywe dikenywa tša go swarelela , gore se le kago se kgopela Tate ka ge le le ba ka , a le fe sona .
43015017	Bjale ge , se ke le laelago sona ke gore le rataneng . ”
43015018	“ Ge batho ba lefase ba le hloya , tsebang gore pele ba be ba hloile nna .
43015019	Ge le ka be le le ba lefase , batho ba lefase ba ka be ba le rata , ba le tšea le le ba gabobona . Eupša ba le hloile ka ge ke le kgetholotše go bona gomme le se sa le ba gabobona .
43015020	Gopolang sela ke le boditšego sona ka re mohlanka ga a fete mong wa gagwe . Ge nna ba be ntlhomere , le lena ba tlilo le hlomara . Ge ba be ba phetha tše ke bego ke ba botša tšona , tše ba di botšwago ke lena le tšona ba tla di phetha .
43015021	Tšohle tše ba ntirilego tšona le lena ba tla le dira tšona ka ge le le ba ka , gobane yo a nthomilego yena ga ba mo tsebe .
43015022	Ge nkabe ke se tle ka bolela le bona , ba ka be ba se na molato ; eupša bjale ga ba na se ba ka itatolago sebe ka sona .
43015023	Yo a ntlhoilego , o hloile Tate .
43015024	Ge nkabe ke se ka ka ka dira mediro mo gare ga bona ye e sego ya ka ya dirwa ke motho , ba ka be ba se na molato ; eupša le ge ba di bone bjale , ba ntlhoile , le Tate ba mo hloile .
43015025	Fela go be go swanetše go ba bjalo , gore go phethege se se ngwadilwego ka melaong ya bona mo go thwego : ‘ Ba ntlhoetše lefeela . ’
43015026	“ Ke tla re ke le go Tate ka le romela Mothuši , wona Moya wa go utolla therešo , wona wa go tšwa go Tate , gomme ge o fihla o tla ntlhatsela .
43015027	Le lena le tla ntlhatsela , ka gobane le bile le nna go tloga mathomong .
43016001	“ Ke le boditše ditaba tše gore le se tlo kgeloga .
43016002	Le tlilo rakwa disinagogeng . Go tla ba gwa tla nako ya gore ge motho a le bolaya a hlome nke ke gona ge a direla Modimo .
43016003	Ba tla le hloriša ka mokgwa woo ka ge ba sa tsebe nna goba Tate .
43016004	Ke le boditše ditaba tšeo gore ge nako ya tšona e fihla , le elelwe gore ke ile ka le botša . “ Ga se ka le botša ditaba tše mathomong , ka gobane ke be ke sa na le lena .
43016005	Eupša bjale ke ya go yo a nthomilego , fela ga go le o tee mo go lena yo a mpotšišago gore na ke ya kae .
43016006	Gomme bjale ka gore ke le boditše , le nyamile kudu .
43016007	Ke le botša nnete ge ke re : Go tloga ga ka go a le hola , ka gobane ge nka se tloge Mothuši a ka se tle go lena . Fela ge nka sepela , ke tla mo roma a tla go lena .
43016008	Gomme ge a tlile o tla kgodiša batho ba lefase gore tše ba di naganago mabapi le sebe , le mabapi le toka , le mabapi le kahlolo ga se tšona .
43016009	Ga se tšona mabapi le sebe , ka gobane ga ba dumele go nna ; ga se tšona mabapi le toka ,
43016010	ka gobane ke ya go Tate , gomme le ka se sa mpona ;
43016011	ga se tšona mabapi le kahlolo , ka gobane mmuši wa lefase le o šetše a ahlotšwe .
43016012	“ Ke sa na le taba tše dintši tše nka le botšago tšona , fela gonabjale le ka se di kgone .
43016013	E tla re ge go tlile wona Moya wa go utolla therešo , wa le tsebiša therešo ka moka . Gape o tla be o sa ipolelele , o tla be o bolela tše o di kwago ; o le begela le tše di sa tlilogo hlaga .
43016014	O tla nkgodiša , ka gobane tše o tlago be o le botša tšona e tla be e le tše di tšwago go nna .
43016015	Tšohle tše Tate a nago le tšona ke tša ka ; ke ka baka leo ke rego tše Moya o tlago le botša tšona e tla be e le tše di tšwago go nna . ”
43016016	“ Ka morago ga lebakanyana le ka se sa mpona , ya re ka morago ga lebakanyana la buša la mpona . ”
43016017	Ba bangwe ba barutiwa ba gagwe ba botšišana ba re : “ O ra go reng ge a re ka morago ga lebakanyana re ka se sa mmona , ya re ka morago ga lebakanyana ra buša ra mmona , le ge a re ke ka gobane a eya go Tatagwe ?
43016018	O ra eng ge a re ‘ lebakanyana ’ ? Rena ga re tsebe gore o bolela ka eng . ”
43016019	Jesu a lemoga gore ba nyaka go mmotšiša , ka gona a re go bona : “ Na le botšišana taba ye ke le boditšego yona ka re ka morago ga lebakanyana le ka se sa mpona , ya re ka morago ga lebakanyana la buša la mpona ?
43016020	Ruri , ruri , ke le botša gore le tla lla la golola , eupša batho ba lefase bona ba tla thaba ; le tla nyama , fela manyami a lena a tla fetoga lethabo .
43016021	Mosadi ge a belega o kwa bohloko , ka ge nako ya gagwe e fihlile ; fela e re ge a seno belega a lebale bohloko bjola , ka baka la go thabela motho yo a tlilego lefaseng .
43016022	Le lena gonabjale le nyamile , eupša ke tla le bona gape gomme le tla thaba ; lethabo leo la lena le ka se le amogwe ke motho .
43016023	“ Mohlang woo le ka se mpotšiše selo . Ruri , ruri , ke le botša gore se le kago se kgopela Tate ka ge le le ba ka o tla le fa sona .
43016024	Go fihlela bjale ga se la ka la kgopela selo le le ba ka . Kgopelang , gomme le tla fiwa , gore lethabo la lena e be le le feletšego . ”
43016025	“ Ditaba tše ke le boditše tšona ka go swantšha . Nako e etla ye ka yona nka se sa le botšago ka go swantšha , ke tlago bolela le lena phaa ka Tate .
43016026	Mohlang woo le tla kgopela Tate ka ge le le ba ka ; ke ka baka leo ke sa rego nna ke tla le kgopelela go yena ,
43016027	gobane yena ka noši o a le rata . O le rata ka gobane le lena le nthata , le gona le dumela gore ke tšwa go yena .
43016028	Ke tšwa go Tate ka tla lefaseng , gomme bjale ke tlogela lefase ke ya go Tate . ”
43016029	Ke mo barutiwa ba gagwe ba rilego go yena : “ Bjale gona o bolela phaa , e sego ka go swantšha .
43016030	Bjale re a tseba gore o motsebi wa tšohle ; ga go nyakege gore o hlwe o botšišwabotšišwa . Ke sona se se dirago gore re dumele gore o tšwa o le go Modimo . ”
43016031	Jesu a ba fetola a re : “ Eya , bjale le a dumela ?
43016032	Nako e etla , ebile e šetše e fihlile , mo bohle le tlilogo gašaganywa , mongwe le mongwe a ya ga gabo , la ntlogela ke le noši . Fela ga se gore ke noši , ka gobane Tate o na le nna .
43016033	Ditaba tše ke le boditše tšona gore le beege dipelo ka ge le le ba tee le nna . Mo lefaseng le tla hlorišwa , fela le bete dipelo ; nna lefase ke le paletše ! ”
43017001	Jesu ge a seno realo , a lebelela legodimong a re : “ Tate , bjale ke nako . Utollela batho letago la ka , nna Morwago , gore le nna ke tle ke ba utollele la gago ,
43017002	gobane o mphile maatla a go buša batho bohle , gore bohle ba o mphilego bona ke tle ke ba fe bophelo bjo bo sa felego .
43017003	Etse bophelo bjo bo sa felego bjo ke go tseba wena , Modimo o nnoši wa mmakgonthe , le go tseba Jesu Kriste , yo o mo romilego .
43017004	Ke utolletše ba lefaseng letago la gago ka go phetha modiro wo o bego o ntaetše gore ke o phethe .
43017005	Tate , bjale a e be wena o utollelago batho la ka letago o le gona moo o lego gona , lona letago lela ke bego ke na le lona le wena mola lefase le sešo la hlolwa .
43017006	“ Ke go tsebagaditše go ba o mphilego bona o ba kgetholotše go ba lefase . E be e le ba gago , wa mpha bona . Ba phethile tše o bego o ba laetše tšona ,
43017007	gomme bjale ba a tseba gore tšohle tše o mphilego tšona ka nnete ke tša go tšwa go wena .
43017008	Ke ba boditše tše o rilego ke ba botše tšona , gomme ba dumela ; ba a tseba gore ka nnete ke tšwa go wena , ebile ba a dumela gore ke wena o nthomilego .
43017009	“ Ke rapelela bona ; ga ke rapelele ba lefase , ke rapelela ba o mphilego bona ba , ka gobane bona ke ba gago .
43017010	Etse bohle ba e lego ba ka ke ba gago , le wena bohle ba e lego ba gago ke ba ka , gomme ke tumišwa ka bona .
43017011	Nna bjale ke tla go wena ; kgauswinyana ke tla be ke se sa le mo lefaseng , fela bona ba sa le mo lefaseng . Tate yo mokgethwa , o ba lote ka maatla a gago , maatla a o mphilego ona , gore ba fele ba le selo se tee boka rena .
43017012	Mola ke sa na le bona ke be ke ba lotile ka maatla a gago , maatla a o mphilego ona . Ke be ke ba šireleditše , gomme gwa se lahlege le o tee mo go bona , ge e se yo morwatahlego , gore go phethege Mangwalo a Makgethwa .
43017013	Bjale ke tla go wena , gomme ditaba tše ke di bolela ke sa le mo lefaseng , gore ba tle ba thabe thabang go etša nna .
43017014	Ke ba boditše tše o rilego ke ba botše tšona , gomme ba hloiwa ke batho ba lefase ka ge bona e se ba lefase , ba etša nna ge ke se wa lefase .
43017015	Ga se gore ke kgopela gore o ba tloše mo lefaseng ; se ke se kgopelago ke gore o ba phemele go Yomobe .
43017016	Bjalo ka ge nna ke se wa lefase , le bona ga se ba lefase .
43017017	Ikgethwafaletše bona ka mantšu a gago , ona e lego a therešo ; gape tše di bolelwago ke wena ke yona therešo .
43017018	Ke ba roma lefaseng boka wena mola o nthoma lefaseng .
43017019	Ka baka la bona ke ineela wena , gore le bona ba tle ba ineele wena ka botlalo .
43017020	“ Ga ke rapelele bona fela , ke rapelela le ba ba tlago dumela go nna ka baka la tše ba tlago mpolela ka tšona ,
43017021	gore bohle e be selo se tee . Nke ba be mo go rena , Tate , bjalo ka ge wena o le mo go nna , le nna ke le mo go wena , gore batho ba lefase ba tle ba dumele gore ke wena o nthomilego .
43017022	Ke ba file letago lela o mphilego lona , gore ba tle ba be selo se tee go etša rena ge re le selo se tee :
43017023	nna ke le mo go bona , mme wena o le mo go nna , gore ba be selo se tee ka botlalo , batho ba lefase ba tle ba tsebe ge ke romilwe ke wena , le gore ba o ba rata bjalo ka ge o rata nna .
43017024	“ Tate , o mphile bona , gomme ke nyaka gore mo ke lego gona le bona ba be gona , ba bone letago la ka le o mphilego lona , gobane o nthatile lefase le sešo la hlolwa .
43017025	Tate yo a lokilego , batho ba lefase ga ba go tsebe , fela nna ke a go tseba , gomme le ba ba a tseba gore ke wena o nthomilego .
43017026	Ke ba tsebišitše wena , ebile ke tla no fela ke ba tsebiša wena , gore lerato le o nthatago ka lona le bona le ba fihlele , le nna ke be selo se tee le bona . ”
43018001	Jesu o rile go fetša go rapela , yena le barutiwa ba gagwe ba tloga ba tshela moedi wa Kidrone . Gona moo go be go na le serapa , gomme Jesu le barutiwa ba gagwe ba tsena ka go sona .
43018002	Judase yola wa go mo eka le yena felo fao o be a go tseba , ka gobane Jesu o be a hlwa a kopanela gona le barutiwa ba gagwe .
43018003	Judase a ya gona le sehlopha sa madira a Baroma le baleti ba bangwe ba Tempele ba ba romilwego ke baprista ba bagolo le Bafarisei . Ba be ba swere mabone le dirumola le marumo .
43018004	Jesu , ka ge a be a tseba tšohle tše di bego di tlilo mo hlagela , a ba batamela a re : “ Le nyaka mang ? ”
43018005	Ba mo fetola ba re : “ Jesu wa Nasaretha . ” Yena a re : “ Ke nna ! ” Judase wa go tlo mo eka o be a na le bona .
43018006	E rile ge Jesu a re : “ Ke nna ! ” ba katakata ba wela fase .
43018007	Jesu a ba botšiša gape a re : “ Ke re na le nyaka mang ? ” Bona ba re : “ Jesu wa Nasaretha . ”
43018008	Jesu a re : “ Ke le boditše gore ke nna . Ge eba le nyaka nna , lesang ba ba itshepelele . ”
43018009	E be e le gore go phethege se a se boletšego mola a re : “ Go ba o mphilego bona ga se ka lahlegelwa le ke o tee . ”
43018010	Simone Petrose , yena a bego a swere tšhoša , a e khwamola , a rema mohlanka wa Moprista yo Mogologolo a mo ripa tsebe ya la go ja . Leina la mohlanka yoo e be e le Malgose .
43018011	Jesu a re go Petrose : “ Bušetša tšhoša ya gago ka segatleng sa yona ! Kgane o re senwelo sa tlaišego se Tate a mphilego sona ke se ke ka se nwa ? ”
43018012	Ke ge sehlopha sela sa madira a Baroma , le molaodi wa bona , le baleti ba Tempele ba ba bego ba romilwe ke Bajuda ba swara Jesu , ba mmofa .
43018013	Ba thoma ka go mo iša go Hanase , ratswale wa Khayafase , Moprista yo Mogologolo ngwageng woo .
43018014	Khayafase yo ke yena yola wa go ka a eletša baetapele ba Bajuda a re : “ Go kaone gore motho o tee e be yena a hwelago setšhaba . ”
43018015	Simone Petrose le morutiwa yo mongwe ba be ba šetše Jesu morago . Morutiwa yoo yena o be a tsebja ke Moprista yo Mogologolo , ka gona a tsena le Jesu ka lapeng la Moprista yoo yo Mogologolo ,
43018016	Petrose yena a ema ka ntle seferong . Morutiwa yoo yo mongwe a tšwela ka ntle , a fihla a bolela le ngwanenyana yo a bego a letile sefero , gomme a tsentšha Petrose ka gae .
43018017	Ngwanenyana yola wa go leta sefero a re go Petrose : “ Afa le wena ga o yo mongwe wa barutiwa ba monna yola ? ” Petrose a mo fetola a re : “ Aowa , ga ke yena . ”
43018018	Ka ge go be go tonya , bahlanka le baleti ba ba bego ba le moo ba be ba goditše mollo , ba eme ba o oretše . Petrose a ya go ema le bona , a ikomoša .
43018019	Moprista yo Mogologolo a sekiša Jesu mabapi le barutiwa ba gagwe le tše a di rutago batho .
43018020	Jesu ge a mo fetola a re : “ Ke be ke hlwa ke bolela le batho phatlalatša ; ka mehla ke be ke ba ruta ka disinagogeng le Tempeleng , moo go phuthegelago Bajuda ka moka . Go be go se na se ke se bolelago sephiring .
43018021	Bjale o reng o ntshekiša ? Sekiša bao ba bego ba ekwa tše ke ba botšago tšona ; ke bona ba ba tsebago tše ke bego ke di bolela . ”
43018022	Ge a realo , yo mongwe wa baleti ba ba bego ba eme moo a mo phasola sefahlego a re : “ O reng o fetola Moprista yo Mogologolo ka mokgwa wo ? ”
43018023	Jesu a mo fetola a re : “ Ge eba ke boletše gampe , bolela bobe bja ka . Fela ge eba ke boletše gabotse , o ntšhapelang ? ”
43018024	Ke ge Hanase a mo romela go Khayafase , Moprista yo Mogologolo , a sa kgokilwe .
43018025	Petrose o be a sa eme gona moo a ikomoša . Ba ba lego moo mollong ba mmotšiša ba re : “ Afa le wena ga o yo mongwe wa barutiwa ba gagwe ? ” Yena a latola a re : “ Aowa , ga ke yena . ”
43018026	Mohlanka yo mongwe wa Moprista yo Mogologolo , wa gaboyola wa go ripša tsebe ke Petrose , a re : “ Na ga se ka go bona o na le yena ka kua serapeng ? ”
43018027	Petrose a latola gape — gateetee mokoko wa lla .
43018028	E rile ge go esa ba tloša Jesu ga Khayafase ba mo iša go mmušiši . Fela ba se ke ba tsena , ka ge ba be ba sa nyake go itšhilafatša , gore ba tle ba kgone go ja Paseka .
43018029	Ka gona Pilato a tšwela ka ntle go bona , a ba botšiša a re : “ Ke molato mang wo le begago motho yo gore o o dirile ? ”
43018030	Ge ba mo fetola ba re : “ Ge e ka be e se mosenyi re ka be re se ra go gafela yena . ”
43018031	Pilato a re go bona : “ Gona mo tšeeng lena beng le mo sekiše go ya ka molao wa lena . ” Ba mo fetola ba re : “ Gape rena ga se ra dumelelwa go bolaya motho . ”
43018032	E be e le gore go phethege se Jesu a bego a kile a se bolela mola a šupa lehu le a bego a tlilo le hwa .
43018033	Pilato a boela ka gae , a fihla a bitša Jesu , a mmotšiša a re : “ Na ke wena kgoši ya Bajuda ? ”
43018034	Jesu a mo fetola ka go re : “ A taba ye o mpotšišago yona ye o a ithomela , goba ke ye batho ba mpolelago go wena ka yona ? ”
43018035	Pilato a re : “ Na kgane ke nna Mojuda ? Gape ke setšhaba sa geno le baprista ba bagolo ba ba go gafetšego nna . O dirileng ? ”
43018036	Jesu a re : “ Mmušo wa ka ga se wa lefase le ; gape ge nkabe mmušo wa ka e le wa lefase le , ba ke ba bušago ba ka be ba ntwela gore ke se ke ka gafelwa Bajuda . Bjale mmušo wa ka ga se wa lefase le . ”
43018037	Pilato a mmotšiša a re : “ E le gore go ba kgoši gona o kgoši ? ” Jesu a mo fetola ka go re : “ O a bolela . “ Se ke se tswaletšwego mme ke se tletšego mo lefaseng ke gore ke tle ke hlatsele therešo . Mang le mang yo e lego wa therešo o a ntheeletša . ”
43018038	Ke ge Pilato a re : “ Therešo ke selo mang ? ” Pilato ge a seno realo a tšwela ka ntle gape go Bajuda , a fihla a re go bona : “ Nna ga ke mmone molato .
43018039	Fela e šetše e le setlwaedi mo go lena gore ka Monyanya wa Paseka ke le lokollele mogolegwa . Bjale na ga le nyake gore ke le lokollele yo kgoši ya Bajuda ? ”
43018040	Ba goeletša ba re : “ E se be yo ! A e be Barabase ! ” Yo Barabase e be e le mohlakodi .
43019001	Ke moka Pilato a tšea Jesu mme a laela gore a otlwe ka tshelane .
43019002	Bahlabani ba loga kgare ya meetlwa , ba mo rweša yona hlogong ; ba mo apeša kobo ya bohwibidu bja moretele ,
43019003	ba boaboa go yena ba re : “ Thobela , kgoši ya Bajuda ! ” Ba fela ba mo phasola sefahlego .
43019004	Pilato a tšwela ka ntle gape , a fihla a re go batho : “ Bonang mo : Ke tla laela gore a ntšhetšwe mo ntle go lena gore le tsebe gore nna ga go molato wo ke mmonago wona . ”
43019005	Ke ge Jesu a tšwela ka ntle a rwešitšwe kgare yela ya meetlwa , a bile a apešitšwe kobo yela ya bohwibidu bja moretele . Pilato a re go bona : “ Ke yoo moisa yola ! ”
43019006	Baprista ba bagolo le baleti ba Tempele ge ba mmona ba goa ba re : “ Mmapole sefapanong ! Mmapole sefapanong ! ” Pilato a re : “ Lena beng mo tšeeng le mmapole . Nnaena ga ke mmone molato . ”
43019007	Bajuda ba mo fetola ba re : “ Re na le molao wo go ya ka wona a lebanwego ke lehu , ka gobane o itirile Morwa wa Modimo . ”
43019008	Pilato ge a ekwa ba realo a šia le go feta .
43019009	A boela ka gae , a fihla a botšiša Jesu a re : “ O tšwa kae , monna ? ” Fela Jesu a se mo fetole .
43019010	Pilato a re : “ O reng o nkhomolela ? Kgane ga o tsebe gore ke na le maatla a go go lokolla le a go go bapola sefapanong ? ”
43019011	Jesu a mo fetola a re : “ O ka be o se na maatla a go ntira selo ge o ka be o se wa a fiwa ke Modimo . Ke ka baka leo motho yo a nkgafetšego wena a nago le sebe se se fetago sa gago . ”
43019012	Ge Pilato a ekwa a realo , a rata go mo lokolla . Fela Bajuda ba goa ba re : “ Ge o ka mo lokolla , gona o tla be o se mogwera wa Kesare , gobane mang le mang yo a itirago kgoši o lwa le Kesare ! ”
43019013	Pilato a re go kwa ba realo a iša Jesu ka ntle , a fihla a dula setulong sa kahlolo felo mo ba rego ke “ Lebato la Maswika ” , ka Seheberu ba rego ke “ Gabatha ” .
43019014	E be e ka ba nako ya mosegare wo mogolo ka tšatši la go hlatlama la Paseka . Pilato a hlohla Bajuda a re : “ Šeowe ge , kgoši ya lena ! ”
43019015	Bona ba goa ba re : “ Mmolaye ! Mmolaye ! Mmapole sefapanong ! ” Pilato a ba botšiša a re : “ Eya , nka napa ka bapola kgoši ya lena ? ” Baprista ba bagolo ba mo fetola ba re : “ Rena ga re na kgoši ka ntle le Kesare ! ”
43019016	Ke ge Pilato a ba gafela Jesu gore a bapolwe sefapanong . Ba tšea Jesu ba tloga naye .
43019017	Yena a sepela a athile sefapano sa gagwe ; ba fihla felwana mo gongwe mo go bitšwago “ Felo ga Legata ” . Ka Seheberu go bitšwa “ Golgotha ” .
43019018	Gona moo ba mmapola sefapanong ; a bapolwa le banna ba bangwe ba babedi , mongwe ka mo , mongwe ka mo , Jesu a ba gare .
43019019	Pilato a ngwala tsebišo , a laela gore e bewe godimo ga sefapano . Yona e be e re : “ Jesu wa Nasaretha , Kgoši ya Bajuda . ”
43019020	Ya balwa ke batho ba bantši ka ge felo fao Jesu a bego a bapotšwe gona e be e se kgole le motse . Tsebišo yeo e be e ngwadilwe ka Seheberu le ka Selatine le ka Segerike .
43019021	Baprista ba bagolo ba botša Pilato ba re : “ O se ke wa ngwala go re ‘ Kgoši ya Bajuda ’ ; o ka upše o re : ‘ Moisa yo o rile : Ke nna Kgoši ya Bajuda ’ . ”
43019022	Pilato a ba fetola ka go re : “ Se ke se ngwadilego ke se ngwadile . ”
43019023	Bahlabani ba rile go fetša go bapola Jesu sefapanong ba tšea diaparo tša gagwe ba di aroganya diripa tše nne , mongwe le mongwe a tšea seaparo se tee . Ba tšea le seaparo sa gagwe sa ka gare , se se bego se se na moroko , se logilwe go tloga godimo go fihla fase e le selo se tee .
43019024	Bahlabani ba botšana ba re : “ A re se se gagoleng . A re se direleng matengwa , re boneng gore e tla ba sa mang . ” Seo se be se direga gore go phethege Mangwalo a Makgethwa mo a rego : “ Ba abelane diaparo tša ka , kobo ya ka yona ba e direla matengwa . ” Gomme seo ke sona se se dirilwego ke bahlabani .
43019025	Kgauswi le sefapano sa Jesu go be go eme mmagwe , le mmaneagwe , le Maria , mosadi wa Klopase , le Maria Magadalena .
43019026	Jesu ge a bona mmagwe le morutiwa yola a bego a mo rata kudu a eme le yena , a re go mmagwe : “ Mma , morwago šoowe . ”
43019027	Ke moka a re go morutiwa yoo : “ Mmago šoowe . ” Go tloga mohlang woo morutiwa yoo a tšea Maria a mo iša ga gagwe .
43019028	Jesu ka ge a be a tseba gore bjale tšohle di phethegile , le ka ge a be a nyaka go phethagatša tše di ngwadilwego ka Mangwalong a Makgethwa , a re : “ Ke nyorilwe . ”
43019029	Gona moo go be go beilwe sebjana se se tletšego beine ye bodila . Ba ina sepontšhe ka beineng yeo , ba se hlomela lehlakeng la hisopo , ba se iša molomong wa gagwe .
43019030	Jesu ge a seno mona beine yeo sepontšheng a re : “ Go phethegile ! ” Ya ba o inamiša hlogo , o a hwa .
43019031	Ka ge e be e le letšatši la go itokišetša Sabatha , Bajuda ba kgopela Pilato gore banna bale ba go bapolwa ba robje maoto , le gore ditopo tša bona di fološwe , di se hlwe moo difapanong ka tšatši la Sabatha , ka ge letšatši la Sabatha yeo e be e le le legolo .
43019032	Ka gona bahlabani ba ya ba roba monna wa mathomo maoto , ba roba le wa bobedi wa go bapolwa le Jesu .
43019033	E rile ge ba fihla go Jesu , ba hwetša a šetše a hwile , ka gona ba se mo robe maoto .
43019034	Yo mongwe wa bahlabani a mo hlaba lehlakore ka lerumo , gomme gateetee gwa tšwa madi le meetse .
43019035	Mmoni wa tiragalo ye o a e hlatsela , gore le lena le tle le dumele . Bohlatse bja gagwe ke bja nnete , ebile o a tseba gore o bolela nnete .
43019036	Taba yeo e diregile gore go phethege Mangwalo a Makgethwa a a rego : “ Ga go lerapo la gagwe le le tlago robja . ”
43019037	Mo gongwe Mangwalo a Makgethwa a re : “ Ba tla lebelela yo ba mo hlabilego . ”
43019038	Ka morago Josefa wa go tšwa motseng wa Arimathea a ya go kgopela Pilato gore a mo dumelele go tšea setopo sa Jesu . Yo Josefa e be e le molatedi wa Jesu , fela a iphihlile ka gobane o be a boifa baetapele ba Bajuda . Pilato a mo dumelela , ka gona Josefa a ya a fihla a se fegolla .
43019039	Gwa ya le Nikodemose yola a bego a kile a etela Jesu bošego . Yena a ya le setlolo sa go nkga bose sa boima bjo e ka bago dikilokramo tše masome a mararo le metšo ye mebedi sa motswako wa mira le meetse a sekgopha .
43019040	Ba fihla ba tšea setopo sa Jesu ba se tlotša ka setlolo seo , ba se phuthela ka mašela , go ya ka mokgwa wa Sejuda wa go phutha mohu .
43019041	Felo mo Jesu a bapoletšwego gona go be go na le serapa . Ka mo serapeng seo go be go na le lebitla le lefsa , leo ka go lona go bego go se gwa ka gwa bolokwa motho .
43019042	Ke gona ka mo ba ilego ba boloka Jesu , ka ge e be e le letšatši la Bajuda la go lokišetša Sabatha , le gona lebitla leo le le kgauswi .
43020001	E rile maseng a Sontaga , Maria Magadalena a tsogela lebitleng e sa le ka mahwibi a banna , gomme a fihla a bona leswika le tlošitšwe mojako .
43020002	A tloga a kitima a yo botša Simone Petrose le morutiwa yola yo mongwe yo Jesu a bego a mo rata kudu , a fihla a re go bona : “ Ba ntšhitše setopo sela sa Morena ka lebitleng , gomme ga re tsebe mo ba se beilego gona ! ”
43020003	Ke mo Petrose le morutiwa yola yo mongwe ba tlogilego ba ya lebitleng .
43020004	Ba be ba kitima mmogo , fela morutiwa yola yo mongwe a šia Petrose a mo fihlela pele lebitleng .
43020005	A inama , a bona mašela ale a bego a phuthetše setopo a le ka moo , fela a se ke a tsena ka gare .
43020006	Simone Petrose o be a mo šetše morago , gomme yena a fihla a tsena ka lebitleng . A bona mašela ale ka moo ,
43020007	le lela le bego le tatile setopo hlogo . Lona le be le se na ale a mangwe ; le be le phuthilwe le nnoši .
43020008	Morutiwa yola yo mongwe wa go fihla pele lebitleng le yena a tsena , a bona , a dumela .
43020009	Gape ba be ba sešo ba kwešiša Mangwalo a Makgethwa ge a re o swanetše go tsoga bahung .
43020010	Ke moka barutiwa bale ba boela gae .
43020011	Maria o be a eme ka ntle ga lebitla a lla . Ya re a sa lla bjalo a inama a hlodimela ka lebitleng ,
43020012	gomme a bona barongwa ba babedi ba go apara diaparo tše ditšhweu ba dutše mola go bego go beilwe setopo sa Jesu , yo mongwe a le ka dihlogong , yo mongwe a le ka maotong .
43020013	Ba mmotšiša ba re : “ Mosadi , o llelang ? ” Yena a re : “ Ba tšere setopo sa Morena wa ka , gomme ga ke tsebe mo ba se beilego gona . ”
43020014	Ge a seno realo a retologa , gomme a bona Jesu a eme moo , fela a se tsebe gore ke yena .
43020015	Jesu a mmotšiša a re : “ Mosadi , o reng o lla ? O nyaka mang ? ” Maria , ka go gopola gore yoo ke moletaserapa , a re go yena : “ Morena , ge eba ke wena o tšerego mohu , mpotše mo o mmeilego gona , gomme ke tla mo lata . ”
43020016	Jesu a mmitša a re : “ Maria ! ” Yena a retologela go yena , a re ka Seheberu : “ Rabuni ! ” ( Ke go re “ Moruti ” . )
43020017	Jesu a re go yena : “ O se ke wa ntshwara , ka gobane ga sešo ka rotogela go Tate . Wena eya go banabešo o yo ba botša gore ke rotogela go yo e lego Tate le Tatagobona , go yo e lego Modimo wa ka le Modimo wa bona . ”
43020018	Ke ge Maria a eya a fihla a botša barutiwa gore o bone Morena , gomme a ba anegela tše Morena a mmoditšego tšona .
43020019	Mantšiboeng a sona Sontaga seo barutiwa ba be ba kopane , ba itswaleletše ka ntlong ka baka la go boifa baetapele ba Bajuda . Jesu a tla a ema mo gare ga bona , a ba dumediša a re : “ Khutšo a e be le lena ! ”
43020020	Ge a seno realo a ba bontšha diatla tša gagwe le lehlakore . Bona ba thaba kudu ge ba bona Morena .
43020021	Jesu a boeletša a re : “ Khutšo a e be le lena ! Bjalo ka ge Tate a nthomile , le nna ke a le roma . ”
43020022	Ya ba o a ba budulela o re : “ Amogelang Moya wo Mokgethwa .
43020023	Ge le swaretše batho dibe ba swaretšwe ; ge le ganne go ba swarela ga se ba swarelwa . ”
43020024	Thomase , yo mongwe wa barutiwa bale ba lesome le ba babedi , yo a bitšwago Lefahla , o be a se gona ge Jesu a itšweletša go bona .
43020025	Ka gona barutiwa bale ba bangwe ba mmotša ba re : “ Re bone Morena ! ” Yena a re go bona : “ Nna ge ke se ka bona dintho tša dibapola diatleng tša gagwe , ka kgoma dintho tšela ka monwana , ka phophola le lehlakore la gagwe ka seatla , nka se tsoge ke dumetše . ”
43020026	Ka Sontaga se se latelago barutiwa ba be ba le ka ntlong gape , gomme Thomase a na le bona . Mabati a be a tswaletšwe , fela Jesu a tla a ema mo gare ga bona , a ba dumediša a re : “ Khutšo a e be le lena ! ”
43020027	Ke moka a re go Thomase : “ Mphophole ka monwana mo , o lebelele le diatla tša ka , o otlolle letsogo o mphophole mo lehlakoreng , gomme o lese go belaela , o dumele . ”
43020028	Thomase ge a mo fetola a re : “ Morena wa ka le Modimo wa ka ! ”
43020029	Jesu a re : “ Na bjale o a dumela ka ge o mpone ? Go lehlogonolo ba ba dumelago ba se ba mpona . ”
43020030	Jesu o ile a dira mehlolo ye mengwe ye mentši a na le barutiwa ba gagwe , fela yona ga se ya ngwalwa ka pukung ye .
43020031	Ye e ngwaletšwe gore le dumele gore Jesu ke yena Mesia , Morwa wa Modimo , le gore ka go dumela le tle le be le bophelo bjo bo sa felego ka yena .
43021001	Ka morago ga moo Jesu a itšweletša gape go barutiwa ba gagwe kua letsheng la Tiberiase . A itšweletša ka mokgwa wo :
43021002	Simone Petrose le Thomase , yo a bego a bitšwa Lefahla , le Nathaniele wa go tšwa Kana kua Galilea , le barwa ba Sebediose , le barutiwa ba bangwe ba babedi ba Jesu ba be ba le mmogo .
43021003	Simone Petrose a re go bale ba bangwe : “ Nna ke sa yo thea dihlapi . ” Bona ba re : “ Le rena re ya le wena . ” Ba nama ba tloga ba namela leselawatle , fela bošego bjoo ka moka ba se sware selo .
43021004	E rile ge go šetše go sele Jesu a ema lebopong , eupša barutiwa ba gagwe ba sa tsebe gore ke yena .
43021005	Ke moka a ba botšiša a re : “ Banna , afa le tantše sa go šeba ? ” Bona ba mo fetola ba re : “ Aowa , ga se ra tanya . ”
43021006	Jesu a re go bona : “ Lahlelang lelokwa la lena ka lehlakoreng la go ja la leselawatle , gomme le tla tanya . ” Ke moka ba lahlela lelokwa , gomme ba šitwa le ke go le gogela ka leselawatleng ka baka la bontši bja dihlapi .
43021007	Morutiwa yola Jesu a bego a mo rata kudu a re go Petrose : “ A ! Ke Morena ! ” Petrose ge a ekwa gore ke Morena , a itata ka kobo , ka gore o be a e apotše , a itahlela ka meetseng .
43021008	Barutiwa bale ba bangwe ba tla ka leselawatle , ba ntše ba goga lelokwa lela la dihlapi . Ba be ba se kgole le lebopo , ba ka ba dimetara tše lekgolo .
43021009	E rile ge ba fologela lebopong , ba bona mollo woo go wona go bego go bešitšwe hlapi , ba bona le senkgwa .
43021010	Ke ge Jesu a re go bona : “ Tlišang dihlapi tše dingwenyana tše le sa tšogo di tanya . ”
43021011	Simone Petrose a namela leselawatle , a gogela lelokwa lebopong le tletše dihlapi tše dikgolo , e le tše lekgolo le masome a mahlano le tše tharo , gomme le ge e le tše dintši bjalo , lelokwa la se gagoge .
43021012	Jesu a re go bona : “ Etlang le jeng ! ” Gwa se be le o tee mo go bona wa go beta pelo a mmotšiša a re : “ Ke wena mang ? ” gobane ba be ba tseba gore ke Morena .
43021013	Ke moka Jesu a batamela , a tšea senkgwa sela a ba fa sona ; a ba fa le hlapi yela .
43021014	Ke ge bjale e šetše e le la boraro Jesu a itšweletša go barutiwa ba gagwe ka morago ga ge a tsogile bahung .
43021015	Ge ba feditše go ja , Jesu a re go Simone Petrose : “ Simone , morwa wa Johanese , na o nthata go feta ba ? ” Yena a mo fetola a re : “ Ee , Morena , o a tseba gore ke a go rata . ” Jesu a re go yena : “ Fudiša dikwanyana tša ka . ”
43021016	A mmotšiša la bobedi a re : “ Simone , morwa wa Johanese , na o a nthata ? ” Yena a mo fetola a re : “ Ee , Morena , o a tseba gore ke a go rata . ” Jesu a re go yena : “ Diša dinku tša ka . ”
43021017	A mmotšiša la boraro a re : “ Simone , morwa wa Johanese , na o a nthata ? ” Petrose a nyama ge Jesu a mmotšiša la boraro a re : “ Na o a nthata ? ” Ka gona a mo fetola a re : “ Ke wena o tsebago tšohle ; o a tseba gore ke a go rata . ” Jesu a re go yena : “ Fudiša dinku tša ka .
43021018	Ruri , ruri , ke go botša gore mola o sa le yo mofsa o be o ipofa letheka ka bowena , o ye mo o ratago gona ; eupša ge o tšofetše o tla otlolla matsogo wa bofša ke yo mongwe a go iša mo o sa ratego go ya gona . ”
43021019	Etse ge a realo o be a mo swantšhetša lehu le yena Petrose a tlago le hwa a tumiša Modimo . Ke moka Jesu a re go yena : “ Ntatele ! ”
43021020	Petrose ge a retologa a bona morutiwa yola wa go ratwa ke Jesu kudu a ba šetše morago , yena yola wa go ka a sekamela go Jesu a mmotšiša ba le dijong a re : “ Morena , ke mang yo a tlago go eka ? ”
43021021	E rile ge Petrose a mmona , a botšiša Jesu a re : “ Morena , yo yena o reng ka yena ? ”
43021022	Jesu a mo fetola a re : “ Na ge eba ke nyaka gore a phele go fihlela ke boa , o tshwenywa ke eng ? Wena ntatele ! ”
43021023	Mo go balatedi ba Jesu gwa napa gwa tuma gore morutiwa yoo a ka se hwe , mokagona Jesu yena a se a re morutiwa yoo a ka se hwe , a dio re : “ Ge eba ke nyaka gore a phele go fihlela ke boa , wena o tshwenywa ke eng ? ”
43021024	Ke yena a hlatselago taba tše , le gona ke yena a di ngwadilego , gomme rena re a tseba gore bohlatse bja gagwe ke bja nnete .
43021025	Go sa na le dilo tše dingwe tše dintši tše Jesu a di dirilego . Ge di ka be di ngwadilwe ka moka ga tšona , ga ke kgolwe gore lefase ka bolona le be le ka kgona go phutha dipuku tše di ka bego di ngwadilwe .
44001001	Theofilose wa ka . Ka pukung yela ka go go ngwalela yona pele ke ngwadile tšohle tše Jesu a di dirilego , le tše a di rutilego batho go tloga mola a thoma modiro wa gagwe ,
44001002	go ba go fihla mohla a rotošetšwa legodimong . Pele a rotošwa , o ile a laya baapostola ba gagwe ka Moya wo Mokgethwa , bale a bego a ba kgethile .
44001003	Ke bona ba e rilego mo matšatšing a masome a mane ka morago ga go hlokofatšwa ga gagwe a itšweletša go bona gantši ka mo go sa belaetšego gore o tsogile . Ba mmona , gomme a bolela le bona ka tša mmušo wa Modimo .
44001004	Ya re ge ba le mmogo , a ba laya a re : “ Le se ke la tloga Jerusalema , le letele se Tate a le holofeditšego sona , sona sela ke le boditšego sona .
44001005	Johanese o be a kolobetša ka meetse , eupša lena le tla kolobetšwa ka Moya wo Mokgethwa ka morago ga matšatši a se makae . ”
44001006	E rile ge baapostola ba kopane ba mmotšiša ba re : “ Morena , na setšhaba sa Israele o tlilo se tsošetša mmušo gona mo nakong tše ? ”
44001007	Jesu a ba fetola ka go re : “ Ga se taba ya lena go tseba dinako le mabaka ao Tate a a beilego ka maatla a gagwe yena mong .
44001008	Lena le tla maatlafatšwa ge Moya wo Mokgethwa o theogela go lena , la ba dihlatse tša ka Jerusalema le nageng yohle ya Judea le ya Samaria , le go fihla magomong a lefase . ”
44001009	Ge a seno realo , a rotošetšwa legodimong ba mo lebeletše , gomme a širetšwa ke leru , ba se sa mmona .
44001010	Ba rile ba sa tsepeletše leratadimeng ge a ntše a sobelela bjalo , gateetee banna ba babedi ba ba aperego bošweu ba ema le bona
44001011	ba re : “ Lena banna ba Galilea , le emetšeng mo le lebeletše leratadimeng ? Yena Jesu yo a tlošitšwego mo go lena a rotošetšwa legodimong , o tla boa ka wona mokgwa wo le mmonego a eya legodimong ka wona . ”
44001012	Ke ge baapostola ba tloga thabeng ye e bitšwago ya Mehlware , kgauswi le motse wa Jerusalema , monabjana wo e ka bago kilometara e tee go tloga gona , ba boela gona motseng .
44001013	Ba re go tsena motseng ba namelela ka phapošing ya ka godimo ye ba bego ba dula ka go yona . Bona e be e le Petrose le Johanese , le Jakobose le Andrease , le Filipi le Thomase , le Bartolomeose le Mateu , le Jakobose , morwa wa Alfeose , le Simone , Mollelatokologo , le Judase , morwa wa Jakobose .
44001014	Ba be ba kgothalela go rapela e le ba pelo e tee , ba na le basadi ba bangwe gotee le Maria , mmagoJesu , le banababo .
44001015	Ka tšatši le lengwe ge badumedi ba e ka bago ba lekgolo le ba masome a mabedi ba kgobokane , Petrose a ema a bolela a re :
44001016	“ Bagešo , go be go swanetše gore Mangwalo a Makgethwa a phethege , ao Moya wo Mokgethwa o a boletšego ka Dafida a era Judase , yo e bilego mohlahli wa bale ba go swara Jesu .
44001017	E be e le mongwekarena , a kgethetšwe go šoma le rena .
44001018	“ Yo Judase , ka tšhelete ye a bego a e hweditše ka modiro wola wa gagwe wo mobe , o rekile serapa se a wetšego ka hlogo ka go sona , a palega ka bogare , gomme mala a gagwe ohle a kgothoga .
44001019	Taba ye ya tsebja motseng wohle wa Jerusalema , gomme ke ka baka leo serapa seo ka polelo ya gona ba rego ke Hakeldamage , ke go re ‘ Serapa sa madi ’ .
44001020	“ Gobane ka pukung ya Dipesalome go ngwadilwe go re : “ ‘ Ntlo ya gagwe a e ngalwe , a go se dule motho ka go yona . ’ “ ‘ Modiro wa gagwe a o tšewe ke yo mongwe . ’
44001021	“ Ka gona , yo mongwe o swanetše gore e be hlatse le rena ya gore Morena Jesu o tsogile bahung . E swanetše go ba yo mongwe wa ba ba bego ba sepela le rena nakong ka moka ya ge Morena Jesu a be a šika le rena , go tloga ka nako yela Johanese a mo kolobetša , go fihlela mohla wola a tlošwa go rena a rotošetšwa legodimong . ”
44001022	
44001023	Ka gona ba ntšha ba babedi , e lego Josefa yo a bitšwago Barsabase , le lengwe ke Justose , le Mathiase .
44001024	Ke moka ba rapela ba re : “ Morena , wena o tsebago dipelo tša bohle , re bontšhe yo o mo kgethilego mo go ba babedi ba ,
44001025	gore a dire modiro wa boapostola wo Judase a o tlogetšego ge a eya felo mo go mo lebanego . ”
44001026	Ba ba diriša matengwa ao a ilego a ntšha Mathiase , gomme yena a nama a balwa le baapostola bale ba lesome le o tee .
44002001	Ge letšatši la Pentekoste le fihla , bohle ba be ba kgobokane felo gotee .
44002002	Gateetee ba kwa modumo o etšwa kua leratadimeng nke ke wa ledimo le le tšubutlago , wa tlala ntlo yohle yeo ba bego ba dutše ka go yona .
44002003	Ba bona go hlahlamologa dilwana tše nkego ke dikgabo tša mollo di kotama godimo ga yo mongwe le yo mongwe wa bona .
44002004	Ke moka ba tlala Moya wo Mokgethwa , ba thoma go bolela ka maleme a šele , go ya ka mo Moya o ba kgontšhago go bolela ka mafolofolo ka gona .
44002005	Gona moo motseng wa Jerusalema go be go na le Bajuda , banna ba borapedi ba ba agilego ditšhabeng tšohle tše di lego lefaseng .
44002006	E rile ge modumo woo o kwagala , batho ba bantši ba kgobokana . Ba tlabega ba gakanegile , ka gobane mongwe le mongwe o be a ba kwa ba bolela ka polelo ya gabo .
44002007	Ge ba tlabegile ba maketše bjalo , ba botšišana ba re : “ Na ga ke re batho ba ba bolelago ba ka moka ke Bagalilea ?
44002008	Bjale go tla bjang ge rena ka moka re ekwa ba bolela ka mebolelo ya gaborena ?
44002009	Etse mo go rena go na le Baparetia le Bamedia le Baelamo ; go na le ba go dula Mesopotamia le Judea le Kapadokia ; go na le badudi ba naga ya Pontose le ya Asia ,
44002010	le ya Frigia le ya Pamfilia , le ya Egepeta le dileteng tša Libia , kgauswi le Sirene . Ba bangwe ba tšwa Roma ,
44002011	ba bangwe ba bona ke Bajuda , ba bangwe ke baditšhaba ba ba sokologetšego tumelong ya Sejuda ; ba bangwe ke Bakreta , bangwe ke Baarabia — fela re kwa ba bolela ka mebolelo ya gaborena dimakatšo tše Modimo a di dirilego . ”
44002012	Ba ile ba fela ba tlabegile ba gakanegile , ba botšišana ba re : “ Taba ye e iša kae ? ”
44002013	Fela ba bangwe ba ba kwera ba re : “ Ke ditagwa batho ba ! ”
44002014	Petrose a ema a na le baapostola ba bangwe ba lesome le o tee , a hlaboša lentšu a botša lešaba le le bego le le fao a re : “ Lena Bajuda le lena bohle le dulago mo Jerusalema , ntheeletšeng ke le botše tše di diregilego :
44002015	Batho ba ga se ba tagwa , bjalo ka ge lena le nagana , gobane e sa le iri ya senyane mosong .
44002016	Gabotse tše ke ditaba tše di boletšwego ke moprofeta Joele mola a re :
44002017	‘ Modimo o re : Tše ke tlago di dira ka matšatši a mafelelo šedi : “ ‘ Ke tla tšhela batho bohle Moya wa ka , barwa le barwedi ba lena ba tla botša batho lentšu la ka ; masogana a lena a tla bona dipono , batšofadi ba lena ba tla lora ditoro .
44002018	Le badiredi ba ka ba banna le ba basadi ke tla ba tšhela Moya wa ka mehleng yeo , gomme ba tla bega molaetša wa ka .
44002019	Ke tla dira mehlolo godimo leratadimeng le dimaka fase lefaseng . Go tla tšhologa madi , gwa ba le mollo le dihlahlamuši .
44002020	Letšatši le tla fifala , le ngwedi wa re hwibii boka madi , pele go etla Letšatši le legolo le le makatšago la Morena .
44002021	Ya ba gona go phološwago mang le mang yo a kgopelago Morena thušo . ’
44002022	“ Lena Baisraele , ekwang taba še : Jesu wa Nasaretha ke monna yo Modimo a mo hlatsetšego mo go lena ka ditiro tše maatla le ka dimaka le ka mehlolo ye a e dirilego ka yena mo go lena , ye lena beng le e tsebago .
44002023	Ke yena yo le mo gafetšwego , go ya ka mo Modimo a beakantšego ka gona le ka mo a tsebilego ka gona pele , la ba la dira gore baditšhaba ba mmapole sefapanong ba mmolaye .
44002024	Eupša Modimo o mo tsošitše bahung , ge a seno mo tlemolla mahlokong a lehu , gobane go be go sa kgonege gore lehu le mo tlemele ruri .
44002025	Gape Dafida o boletše ka yena a re : “ ‘ Ke be ke bona Morena a le pele ga ka ka mehla ; o kgauswi le nna , gomme nka se thedimoge .
44002026	Ke ka baka leo ke thabilego , mme ke bolelago ke nyakaletše e le ruri . Le ge ke le mothwana wa nama bjale , ke dula ke wele pelo ke holofetše ,
44002027	gobane o ka se ntlogele ke eya bodulabahu ; o ka se ntese ke eya boyabahu , nna , mohlanka wa gago yo ke botegago .
44002028	O ntšhupeditše tsela tše di išago bophelong , gomme ge o na le nna ke tla iketlela sa ruri . ’
44002029	“ Bagešo , anke ke bolele le lena ke sa boife selo ka Dafida , rakgolokhukhu wa rena . Yena o rile go hwa a bolokwa , gomme le lehono lebitla la gagwe le sa le gona mo go rena .
44002030	E be e le moprofeta , gomme a tseba gore Modimo o mo enetše gore yo mongwe wa ditlogolo tša gagwe e tlilo ba kgoši go no swana le yena .
44002031	Dafida o di bone di sa tla , gomme o be a bolela ka go tsoga ga yena Kriste mola a re : “ ‘ A ka se tlogelwe a le bodulabahu , setopo sa gagwe se ka se bole . ’ “ ‘ Morena o rile go Morena wa ka : Dula ka mo letsogong la ka la go ja ,
44002032	“ Yena Jesu yo Modimo o mo tsošitše bahung , gomme rena ka moka re dihlatse tša taba ye .
44002033	O rotošeditšwe madulong a bogoši , kgauswi le Modimo , Tatagwe , yo a mo amogedišitšego Moya wo Mokgethwa , bjalo ka ge a be a mo holofeditše . Se bjale le se bonago gape le se kwago ke wona Moya wo Mokgethwa wo a re tšhetšego wona .
44002034	Gobane ga se Dafida yo a ilego a rotogela legodimong ; se a se boletšego o rile : “ ‘ Morena o rile go Morena wa ka : Dula ka mo letsogong la ka la go ja ,
44002035	ke be ke tle ke go fenyetše manaba a gago . ’
44002036	“ Ka gona , setšhaba sa Israele ka moka se swanetše se tsebe e le ruri gore yena Jesu yo le mmapotšego sefapanong yo , ke yena yo Modimo a mmeilego Morena , a mo dirilego Kriste . ”
44002037	Ge ba ekwa tšeo , tša ba hlaba , gomme ba re go Petrose le baapostola bale ba bangwe : “ Bagešo , re direng ? ”
44002038	Petrose a ba fetola a re : “ Sokologang mme ka moka le kolobetšwe le be ba Jesu Kriste , gore le swarelwe dibe tša lena ; gomme le tla amegedišwa mpho ya Modimo , e lego Moya wo Mokgethwa .
44002039	Gobane Modimo o holofeditše lena le bana ba lena le bohle ba ba lego kgole — bohle bao Morena Modimo wa rena a ba bitšago . ”
44002040	Petrose a ba kgothatša kudu a tiišitše a re : “ Itoteng , le tšwe bathong ba bakgopo ba ! ”
44002041	Ba bantši ba ile ba kgolwa molaetša woo wa gagwe , gomme ba kolobetšwa ; mohlang woo badumedi ba oketšwa ka batho ba e ka bago ba dikete tše tharo .
44002042	Bona bao ba be ba dula e le ba ba rutwago ke baapostola , ba ba ikwago e le selo se tee , ba ba ngwathišanago bogobe , le ba ba rapelago .
44002043	Mehlolo ye mentši le dimaka di be di dirwa ke baapostola , gomme bohle ba tletše poifo .
44002044	Badumedi bohle ba be ba dula e le ba ba ikwago e le selo se tee , gomme tšohle tše ba nago le tšona ba di hlakanela .
44002045	Ba be ba fela ba rekiša maruo le dithoto tša bona , gomme tšhelete ya gona ba e abelane , go ya ka mo motho a hlokago ka gona .
44002046	Tšatši le lengwe le le lengwe ba be ba kopanela Tempeleng e le seboka , ba ngwathišana bogobe ka magaeng a bona ka go šielana , ba eja ba thabile , ba ikokobetša ,
44002047	ba tumiša Modimo , ba kgahla batho ka moka . Letšatši ka letšatši Morena a oketša phuthego ka bao ba phološwago .
44003001	Ka tšatši le lengwe Petrose le Johanese ba kile ba ya Tempeleng ka iri ya boraro mathapama , nako ya thapelo .
44003002	Mo lesorong la Tempele le le bego le bitšwa Lesoro le Lebotse go be go na le monna yo a tswetšwego e le segole . Tšatši le lengwe le le lengwe o be a rwalwa a išwa moo gore a yo kgopela tšhelete go batho ba ba tsenago ka kgorong ya Tempele .
44003003	O rile go bona Petrose le Johanese ba re ba a tsena , a ba kgopela mphonyana .
44003004	Bona ba mo hlaba ka mahlo , gomme Petrose a re go yena : “ Re lebelele ! ”
44003005	Monna yoo a ba lebelela , a holofetše gore ba tla mo fa se sengwenyana .
44003006	Fela Petrose a re go yena : “ Tšhelete yona ga ke nayo , eupša se ke nago le sona ke go fa sona : Ka maatla a Jesu Kriste wa Nasaretha , ema o sepele ! ”
44003007	Ya ba o mo swara ka seatla sa la go ja o a mo emiša . Gatee monna yoo a tielela maoto le dikgokgoilane ;
44003008	a nanoga a ema , a thoma go sepelasepela , a tsena ka kgorong ya Tempele le bona , a sepela a phepela , a reta Modimo .
44003009	Batho ka moka ba mmona a sepela a reta Modimo bjalo ,
44003010	gomme ge ba lemoga gore ke mokgopedi yola a bego a hlwa a dutše Lesorong le Lebotse , ba kgotsa kudu ba tlabilwe ke tšeo di mo hlagetšego .
44003011	Ka ge monna yoo a napile a kgomarela Petrose le Johanese mo mathuding ao batho ba a bitšago mathudi a Solomone , batho ka moka ba ile ba ba kitimela ba tlabegile .
44003012	Petrose ge a di bona a re go bona : “ Lena Baisraele , le reng le tlabja ke taba ye ? Gona le reng le lebeletše rena , mo nkego ke rena re kgontšhitšego motho yo ka maatla a rena goba ka borapedi bja rena gore a sepele ?
44003013	Modimo wa Abrahama le Isaka le Jakobo , Modimo wa borakgolokhukhu ba rena , o tumišitše Jesu , mohlanka wa gagwe , yena yo lena le mo gafetšego babuši ba Bajuda , la mo lahla mo pele ga Pilato , ešita le mola Pilato a ikemišeditše go mo lokolla .
44003014	E be e le mokgethwa , e le moloki , fela lena la mo lahla , la kgopela gore le lokollelwe mmolai .
44003015	Le bolaile yena Moišabophelong , fela Modimo a mo tsoša bahung — gomme rena re dihlatse tša taba ye .
44003016	Ke ka maatla a gagwe ge segole se le se bonago se gape le se tsebago se tieletše ; ke ka tumelo go yena . Bjalo ka ge le lena ka moka le iponela , ke ka tumelo go Jesu ge motho yo o fodišeditšwe sa ruri .
44003017	“ Bjale ge , banabešo , ke a tseba gore se le se dirilego le se dirišitšwe ke go se tsebe , le swana le baetapele ba lena .
44003018	Modimo o boletše kgale ka baprofeta bohle gore Kriste wa gagwe o tla hlokofatšwa , gomme taba ye o e phethagaditše ka wona mokgwa wo .
44003019	Ka gona , itsholeng le sokologe gore le phumolwe dibe tša lena ,
44003020	gore Morena a le lapološe , a le romele Jesu , yena Kriste yo a šetšego a mo kgethetše lena .
44003021	O swanetše go ba a dutše kua legodimong go fihlela ge dilo tšohle di tlilo bušetšwa sekeng sa tšona , bjalo ka ge Modimo a begile ka baprofeta ba gagwe ba bakgethwa ba ba phetšego kgalekgale .
44003022	Gobane Moshe o rile : ‘ Morena Modimo wa lena o tla le romela moprofeta wa go swana le nna a etšwa setšhabeng sa gabolena . Le phethe tšohle tše a le laelago tšona .
44003023	Yo a sa theeletšego moprofeta yoo a kgaolwe setšhabeng . ’
44003024	Le baprofeta ka moka ba ba bego ba bega molaetša wa Modimo , go thoma ka Samuele le ba ba bego ba mo hlatlama , le bona ba bega tše di dutšego di hlaga mo matšatšing a .
44003025	Dilo tše baprofeta ba boletšego ka tšona ke tša lena , gomme le na le setseka mo kgweranong ye Modimo a e dirilego le borakgolokhukhu ba lena mola a re go Abrahama : ‘ Ditšhaba tšohle tša lefase di tla šegofatšwa ka ditlogolo tša gago . ’
44003026	Bjale ge , Modimo o romile mohlanka wa gagwe lefaseng , pele a mo roma go lena , gore a tle a le šegofatše ka go sokolla yo mongwe le yo mongwe wa lena makgopong a gagwe . ”
44004001	E rile ge Petrose le Johanese ba sa bolela le batho , gwa fihla baprista ba bangwe le letona la baleti ba Tempele ba na le Basadusei ba bangwe .
44004002	Ba selekwa ke ge baapostola bao ba botša batho gore Jesu o tsogile bahung , e lego taba ye e šupago gore bahu ba tla tsoga .
44004003	Ka gona ba ba swara , ba ba iša kgolegong , ba ba latša gona , ka ge e be e šetše e le mathapama .
44004004	Fela ba bantši ba ba bego ba kwele molaetša wa bona ba ile ba dumela ; gomme bjale palo ya ba ba dumelago e be e šetše e ka ba dikete tše tlhano .
44004005	Ka le le latelago bagolo ba Bajuda le bakgomana le boramangwalo ba kgobokana Jerusalema .
44004006	Ba rerišana le Hanase , Moprista yo Mogologolo , le Khayafase le Johanese le Aleksandere le bohle ba gaboMoprista yo Mogologolo .
44004007	Ba emiša baapostola bao mo pele ga bona , ba ba botšiša ba re : “ Se le se dirile ka maatla a mang , gona le se kgontšhitšwe ke mang ? ”
44004008	Petrose a ba fetola a tletše Moya wo Mokgethwa a re : “ Lena bagolo ba setšhaba le lena bakgomana ,
44004009	lehono le re sekišetša modiro wo mobotse wo re o diretšego motho wa segole , le re o fodišitšwe bjang .
44004010	Bjale ge , lena ka moka le setšhaba sohle sa Israele , tsebang gore motho yo o eme mo pele ga lena a fodišitšwe ka maatla a Jesu Kriste wa Nasaretha , yola lena le mmapotšego sefapanong mme Modimo a mo tsoša bahung .
44004011	Ke yena “ ‘ leswika leo lena baagi le le nyaditšego le e bilego lona la sekhutlo . ’
44004012	“ Ke yena fela yo a kgonago go phološa ; lefaseng lohle ga go yo mongwe yo rena batho re mo filwego mme re kago phološwa ke yena . ”
44004013	Ba Kgorokgolo ya Bajuda ba ile ba tlabega ge ba bona Petrose le Johanese ba bolela ka go se boife , mola bona ba kwele gore banna bao ga se ba go rutega , ga se ba maemo . Le gona ba be ba lemoga gore banna bao ke ba bangwe ba bale ba bego ba šika le Jesu .
44004014	Fela ka ge ba be ba bona monna yola wa go fodišwa a eme nabo , ba ile ba hloka se ba ka kgonago go se ganetša .
44004015	Ka gona ba ba laela gore ba tšwe ka Kgorongkgolo , mme bona ba šala ba botšišana
44004016	ba re : “ Na banna ba re ka ba dirang ? Batho ka moka mo Jerusalema ba tseba gabotse gore mohlolo wo mogolo wo o dirilwe ke bona , gomme re ka se ganetše .
44004017	Fela gore taba ye e se phatlalale mo setšhabeng , a re ba tšhošetšeng , re re ba se sa botša motho ka Jesu . ”
44004018	Ke ge ba ba bitša , ba ba laya gore le ka mohla o tee ba se bolele goba ba ruta tša Jesu .
44004019	Eupša Petrose le Johanese ba ba fetola ka go re : “ Ikahloleleng , lena beng , gore go Modimo se se lokilego ke go theeletša lena goba yena na .
44004020	Ge e le rena re ka se lese go bolela tše rena beng re di bonego le gona re di kwelego . ”
44004021	Ba rile go ba tšhošetša le go feta , ba ba lesa ba sepela . Gape ba be ba bona gore go ba otla ba ka se kgone , ka ge batho ka moka ba be ba reta Modimo ka baka la taba tše di diregilego .
44004022	Monna yo mohlolo woo o bego o dirilwe go yena o be a na le mengwaga ye e fetago ye masome a mane .
44004023	Petrose le Johanese ba rile go lokollwa moo ba boela go badumedi ba bangwe , ba ba anegela tše baprista ba bagolo le bagolo ba setšhaba ba di boletšego .
44004024	Bona ba rile go di kwa ba rapela Modimo mmogo ba re : “ Morena , wena Mohlodi wa leratadima le lefase le lewatle le tšohle tše di lego mo go ona ,
44004025	o boletše ka Moya wo Mokgethwa ka molomo wa rakgolokhukhu wa rena , Dafida , mohlanka wa gago , wa re : ‘ Baditšhaba ba reng ba gaketše , merafe e rerelang tša lefeela ?
44004026	Magoši a lefase a tsogela Morena le yena Motlotšwa wa gagwe maatla , babuši ba a ba lakana . ’
44004027	“ Gape ka kgonthe Heroda le Pontiose Pilato le baditšhaba le setšhaba sa Israele ba ile ba kopana gona motseng , ba lakana Jesu , mohlanka wa gago yo mokgethwa yo o mo dirilego Motlotšwa .
44004028	Ba kopana go tlo dira tšohle tše o bego o šetše o itherile go di dira ka bowena ka maatla a gago le ka peakanyo ya gago .
44004029	Bjale , Morena , šetša ditšhošetšo tša bona , gomme o re kgontšhe , rena bahlanka ba gago , go bega molaetša wa gago ka go se boife .
44004030	Otlolla letsogo la gago o fodiše batho , gomme mehlolo le dika di dirwe ge go bitšwa leina la Jesu , mohlanka wa gago yo mokgethwa . ”
44004031	Ya re ge ba fetša go rapela , lefelo leo ba bego ba kgobokane mo go lona la šikinyega . Bohle ba tlala Moya wo Mokgethwa , gomme ba thoma go bega molaetša wa Modimo ka go se boife .
44004032	Badumedi bjale e be e šetše e le ba bantši , mme e le ba pelo e tee le moya o tee . Go be go se yo a rego tše a nago le tšona ke tša gagwe a nnoši , eupša tšohle e be e le tša bona ka moka .
44004033	Baapostola bona ba be ba hlatsela ka mafolofolo a magolo gore Morena Jesu o tsogile bahung , gomme bohle Modimo o ba atlile kudu .
44004034	Mo go bona go be go se mohloki . Bao ba bego ba na le mašemo goba dintlo ba be ba di rekiša , ba tliše tšhelete ya gona ,
44004035	ba e neele baapostola ; gomme yona e abelwe bohle go ya ka mo motho a hlokago ka gona .
44004036	Ke ka mo Josefa , Molefi yo ka matswalo e bego e le wa Saeprose , yo baapostola ba bego ba mmitša ka la Barnabase , ke go re “ Mokgothatši ” ,
44004037	le yena a ilego a rekiša tšhemo ya gagwe , a tliša tšhelete ya gona , a e neela baapostola .
44005001	Monna yo mongwe yo ba rego ke Ananiase le mosadi wa gagwe , Safira , le bona ba rekiša tšhemo ya bona .
44005002	Ananiase a ipeela tšhelete ye nngwe ye e lefetšwego tšhemo yeo , mosadi le yena a tseba , gomme ye nngwe a e neela baapostola .
44005003	Petrose a mmotšiša a re : “ Ananiase , o reng o dumeletše Sathane a laola pelo ya gago a go dira gore o botše Moya wo Mokgethwa maaka , o ipeele tšhelete ye nngwe ye e lefetšwego tšhemo ya gago ?
44005004	Tšhemo yela ge e sešo ya rekišwa e be e le ya gago . Ešita le ge e seno rekišwa tšhelete ya gona o ka be o dirile se o se ratago ka yona . Bjale o naganetšeng taba ya mohuta wo ? Maaka ga se wa a botša batho , o a boditše Modimo ! ”
44005005	Ananiase o rile go kwa mantšu ao a wela fase a hwa . Bohle ba ba kwago taba ye ba tšhoga kudu .
44005006	Masogana a tla , a mo phutha , a mo ntšhetša ntle , a yo mmoloka .
44005007	Ge go fetile diiri tše e ka bago tše tharo gwa tsena mosadi wa gagwe a sa tsebe se se diregilego .
44005008	Petrose a mmotšiša a re : “ Nke o mpotše mo : Na tšhemo ya lena le e rekišitše bokaa ? ” Yena a mo fetola a re : “ Ee , ke bokaalo . ”
44005009	Ke ge Petrose a re go yena : “ Le reng le lakane go leka Moya wa Morena ? Tseba ge gore bao ba sa tšogo boloka monna wa gago ba mo mojako , gomme le wena ba tlilo go rwala ! ”
44005010	Gateetee Safira ke ge a wela mo pele ga Petrose a ehwa . Masogana ale ge a tsena a mmona a hwile , gomme a mo rwala a yo mmoloka kgauswi le monna wa gagwe .
44005011	Phuthego le bohle ba ba kwelego taba ye ba tšhoga kudu .
44005012	Modimo o be a dira mehlolo ye mentši le dika tše dintši mo bathong ka baapostola . Badumedi bohle ba be ba kopanela mathuding a Solomone .
44005013	Go be go se motho yo a ka rego e se modumedi a beta pelo a ikopanya le bona , le ge mokagona batho ba be ba ba hlompha kudu .
44005014	Ba ile ba fela ba oketšwa ke batho ka bontši — banna le basadi ba ba bego ba eba badumedi ba Morena .
44005015	Ka baka la mehlolo ye baapostola ba bego ba e dira , balwetši ba be ba išwa ditseleng ba robatšwe malaong le magogweng , gore e re ge Petrose a feta , ba bangwe ba bona ba upše ba kgongwe ke moriti wa gagwe .
44005016	Le batho ba ba tšwago metseng ya ka mathoko a Jerusalema ka bontši ba tliša ba ba lwalago le ba ba tlaišwago ke meoya ye mebe , gomme bohle ba fodišwa .
44005017	Moprista yo Mogologolo gotee le bathekgi ba gagwe , ba mokgatlo wa Basadusei , ba tsebafela baapostola e le ruri ; ka gona ba ikemišetša go ba hlokofatša .
44005018	Ba ba swara ba ba iša kgolegong yeo go yona go išwago bagolegwa ka moka .
44005019	Fela ya re bošego morongwa wa Morena a tla a bula mejako ya kgolego , a ntšha baapostola , a re go bona :
44005020	“ Sepelang Tempeleng le fihle le botše setšhaba ditaba tšohle tša bophelo bjo bofsa bjo . ”
44005021	Baapostola ba kwa taelo yeo , gomme ge go esa ba ya Tempeleng ba fihla ba ruta batho . Moprista yo Mogologolo le bathekgi ba gagwe ba rile go fihla ba rapa pitšo ya Kgorokgolo , e lego ya bagolo ka moka ba Baisraele ; ba roma bahlanka go yo lata baapostola kgolegong .
44005022	Fela bahlanka bao ge ba fihla kgolegong ba se hwetše baapostola , gomme ba gomela Kgorongkgolo ba fihla ba bega ba re :
44005023	“ Re hweditše kgolego e tswaletšwe kgwehle , baleti ba yona bona ba eme mejako ; ya re ge re bula ra hwetša go se motho ka gare . ”
44005024	Baprista ba bagolo le letona la baleti ba Tempele ge ba ekwa taba ye ba tlabega , ba maketše gore na ekaba baapostola ba hlagetšwe ke eng .
44005025	Ke ge go fihla monna yo mongwe , a re go bona : “ Theeletšang ! Banna bale le ba išitšego kgolegong šebale kua Tempeleng ba ruta batho ! ”
44005026	Letona la baleti ba Tempele la ya le bahlanka ba lona go lata baapostola , fela e sego ka go ba gapeletša , ka gobane ba be ba šia gore setšhaba se ka ba bolaya ka maswika .
44005027	Ba ba tliša ba ba emiša mo pele ga Kgorokgolo , gomme Moprista yo Mogologolo a ba botšiša a re :
44005028	“ Na ga ke re re le laile tsebegokwa gore le se sa ruta batho tše di bego di rutwa ke monna yo ? Eupša ke gona le tladitše motse wa Jerusalema ka thuto ya lena , gomme le nyaka go re rweša molato wa polao ya monna yo ! ”
44005029	Petrose le baapostola bale ba bangwe ba ba fetola ba re : “ Re swanetše go theeletša Modimo go feta ge re theeletša batho .
44005030	Modimo wa borakgolokhukhu ba rena o tsošitše Jesu yola le mmolailego ka go mo kokotela sefapanong .
44005031	Modimo o mo phagamišitše a mmea madulong a bogoši kgauswi le yena ya ba Moetapele le Mophološi , gore Baisraele ba sokologe gomme ba swarelwe dibe ka yena .
44005032	Mo tabeng tše re dihlatse , rena le Moya wo Mokgethwa wo Modimo a o filego ba ba mo hlomphago . ”
44005033	E rile ge ba Kgorokgolo ba ekwa baapostola ba realo , ba galefa mo ba ilego ba rata ge ba ka bolawa .
44005034	Eupša yo mongwe wa bona , Mofarisei yo ba rego ke Gamaliele , yo e bego e le ramangwalo wa go hlompšha ke setšhaba ka moka , a ema moo Kgorongkgolo a re baapostola ba ntšhetšwe ka ntle lebakanyana .
44005035	Ke moka a botša Kgorokgolo a re : “ Baisraele , le hlokomele se le nyakago go se dira batho ba .
44005036	Ga se kgale kudu go ile gwa tšwelela Theudase , a itira motho yo maatla , gomme a latelwa ke batho ba e ka bago ba makgolo a mane . Fela o rile go bolawa balatedi bale ba gagwe ka moka ba gašagana , gomme mokgatlo wa gagwe wa hwa .
44005037	Ka morago ga moo gwa tšwelela Judase wa Mogalilea ka nako yela go balwa batho ; a hlohleletša batho ba bantši ba mo latela , fela le yena a re go bolawa balatedi ba gagwe ba gašagana .
44005038	Bjale nna ke re le bona ba ba leseng ba sepele , le se ba dire selo . Ge eba tše ba di rerilego le tše ba di dirilego tše ke tša batho , di tla hwelela moyeng .
44005039	Fela ge eba ke tše di tšwago go Modimo gona le ka se kgone go ba thibela . Ge le ka leka , e tla be e le ge le elwa le Modimo . ” Ba Kgorokgolo ba mo dumela .
44005040	Ke ge ba bitša baapostola , ba laela gore ba otlwe ka tshelane , ba ba ba ba laya gore ba se sa ruta batho tše di bego di rutwa ke Jesu ; ke moka ba ba lesa ba tloga .
44005041	Bapostola bona ge ba tloga moo Kgorongkgolo ba be ba thabile ka gobane Modimo o be a bone go ba loketše gore ba gobošwe ka baka la Jesu .
44005042	Gomme ka mehla ba hlwela go ruta batho Tempeleng le ka malapeng , ba bega Taba ye Botse ya go re Jesu ke yena Mesia .
44006001	Mabakeng ao , ge badumedi ba ntše ba ata , gwa tsoga dingongorego mo go Bajuda ba ba bolelago Segerike , ba lla ka Bajuda ba ba bolelago Seheberu . Sello sa bona e be e le gore bahlologadi ba gabobona ga ba šetšwe ge go abiwa dimpho ka mehla .
44006002	Ke ge baapostola bale ba lesome le ba babedi ba kgoboketša badumedi ka moka ba re : “ Ga se tshwanelo gore rena re hlokomologe go bega lentšu la Modimo , re abele batho dimpho .
44006003	Ka gona , banabešo , kgethang banna ba ba šupago mo go lena ba go tuma ba ba nago le Moya wo Mokgethwa le bohlale , ba re kago ba fa modiro wo .
44006004	Ke mo rena beng re tlago ikgafela go rapela le go bega molaetša wa Modimo . ”
44006005	Taba ye e ile ya kgahla badumedi ka moka , gomme ba kgetha Stefane , monna wa tumelo ye kgolo yo a tletšego Moya wo Mokgethwa , le Filipi le Progorose le Nikanoro le Timone le Parmenase , le Nikolase wa go tšwa Antiokia , yo a bego a sokologetše tumelong ya Sejuda .
44006006	Ba ba tliša go baapostola , gomme ba ba rapelela ba ba bea diatla .
44006007	Gomme lentšu la Modimo la fela le phatlalala , palo ya badumedi Jerusalema ya fela e gola kudu , baprista le bona ba dumela go Jesu Kriste ka bontši .
44006008	Stefane , monna yo a bego a šegofaditšwe kudu ke Modimo mme a tletše maatla , o be a dira dimakatšo tše dikgolo le mehlolo ye megolo mo bathong .
44006009	Fela o be a lwantšhwa ke banna ba bangwe ba sehlopha se go thwego ke sa sinagoge ya Balokollwa , e le Bajuda ba go tšwa Sirene le Aleksandria . Bona bao gotee le Bajuda ba bangwe ba go tšwa seleteng sa Tsilitsia le sa Asia ba tla ba ngangišana le Stefane .
44006010	Fela ba palelwa ke go mo phala ka dipolelo ka baka la bohlale bjo a bego a bo filwe ke Moya wo Mokgethwa .
44006011	Ka gona ba hlohleletša banna ba bangwe gore ba re : “ Rena re mo kwele ge a bolela ditaba tša go goboša Moshe le Modimo . ”
44006012	Ka go realo ya ba ge ba hlohleleditše setšhaba le bagolo ba sona le boramangwalo . Ba mo wela godimo , ba mo swara , ba mo iša Kgorongkgolo .
44006013	Ke moka ba tliša dihlatse tša maaka tša re : “ Motho yo ka mehla o bolela gampe ka Tempele ye ye kgethwa le melao ya Moshe .
44006014	Gape re mo kwele ge a re Jesu wa Nasaretha o tla kgereša Tempele , a fetoša le ditlwaedi tše re di filwego ke Moshe . ”
44006015	Bohle ba ba bego ba le moo Kgorongkgolo ba rile ba sa mo tomoletše mahlo bjalo ba bona sefahlego sa gagwe se swana le sa morongwa .
44007001	Moprista yo Mogologolo a botšiša Stefane a re : “ Na go bjalo ? ”
44007002	Stefane ge a fetola a re : “ Bagešo , le lena botate , ntheeletšeng ! Pele ga ge rakgolokhukhu wa rena , Abrahama , a hudugela Harane , Modimo wa letago o ile a iponagatša go yena kua Mesopotamia ,
44007003	a re go yena : ‘ Tlogela naga ya geno le meloko yeno o ye nageng ye ke tlago go bontšha yona . ’
44007004	Ke ge Abrahama a tloga nageng ya Bakaldea a eya go dula Harane . Ge tatagwe a seno hwa Modimo o ile a mo hudušetša mo nageng ye bjale lena le dulago go yona .
44007005	A se mo arolele le seripanyana sa yona , le ge e ka ba kgato . A mo holofetša gore o tla mo fa yona ya ba ya gagwe le ditlogolo tša gagwe . Ke ge Abrahama a sešo a ba le bana .
44007006	Se Modimo a mmoditšego sona sese : ‘ Ditlogolo tša gago e tla ba bafaladi nageng e šele moo ba tlago ba makgoba ba hlakišwa mengwaga ye makgolo a mane .
44007007	Eupša setšhaba seo se tlago ba dira makgoba a sona ke tla se otla . ’ A ba a re : ‘ Ka morago ba tla tšwa nageng yeo , ba tla ba nkhunamela felo mo . ’
44007008	Ya ba Modimo o dira kgwerano le Abrahama , a ba a e tiišetša ka lebollo . Ka gona Abrahama a re go tswala Isaka a mmolotša ka letšatši la seswai go ba a tswalwa . Isaka a tla a bolotša Jakobo ; Jakobo le yena a tla a bolotša barwa ba gagwe , bona bale ba lesome le ba babedi ba ba tlilego ba ba borakgolokhukhu ba setšhaba sa gaborena .
44007009	“ Borakgolokhukhu bao ba ile ba hufegela Josefa , gomme ba mo rekiša a yo ba lekgoba Egepeta , fela Modimo a ba le yena .
44007010	A mo hlakodiša mathateng a gagwe ka moka . A mo fa bohlale mo a ilego a kgahla Farao , kgoši ya Egepeta , a ba a mmea mmušiši wa gagwe nageng le ka mošate .
44007011	Nageng ya Egepeta le ya Kanana gwa wa tlala ya go hlola tlalelo ye kgolo . Borakgolokhukhu ba rena ba hloka tša go ja ,
44007012	gomme Jakobo a re go kwa gore kua Egepeta go na le mabele , a roma borakgolokhukhu ba rena , ba ya gona la mathomo .
44007013	E rile mohla ba eya la bobedi , Josefa a itsebiša banababo , gomme ya ba gona kgoši ya Egepeta a tsebago ba lapa la gaboJosefa .
44007014	Josefa a roma ba go yo tšea Jakobo , tatagwe , le ba lapa labo ka moka ba e bego e ka ba ba masome a a šupago le ba bahlano gore ba tle Egepeta .
44007015	Ke moka Jakobo a hudugela Egepeta mo yena le barwa ba gagwe , borakgolokhukhu ba rena , ba hwetšego gona .
44007016	Ditopo tša bona tša bušetšwa Shekeme moo di fihlilego tša bolokwa ka lebitleng le Abrahama a bego a le rekile ka tšhelete go barwa ba Hamore gona Shekeme .
44007017	“ Ge nako e batamela ya gore Modimo a phethe se a se enetšego Abrahama , ke ge palo ya setšhaba sa gaborena Egepeta e oketšegile kudu .
44007018	Mafelelong kua Egepeta gwa buša kgoši ye e bego e sa tsebe Josefa .
44007019	Yona e ile ya radia setšhaba sa gaborena , ya se tlaiša , ya se gapeletša go lahla masea a bona gore a hwe .
44007020	Ke gona mo nakong ye mo Moshe a ilego a tswalwa , e le ngwana yo mobotse kudu . A fepša ka gabo dikgwedi tše tharo ,
44007021	gomme ya re ge a ntšhitšwe ka gae , a thwalwa ke morwedi wa kgoši yo a ilego a mo godiša bjalo ka morwagwe .
44007022	Moshe a rutwa mahlale ohle a Baegepeta gomme ya ba senatla dipolelong le medirong ya gagwe .
44007023	“ E rile ge a na le mengwaga ye masome a mane , a gopola go yo bona ka mo Baisraele ba gabo ba swerwego ka gona .
44007024	A bona yo mongwe wa bona a tlaišwa ke Moegepeta , gomme a ya go mo lamolela , a mo lefeletša ka go bolaya Moegepeta yoo .
44007025	Gape o be a nagana gore setšhaba sa gabo se tla kwešiša gore Modimo o tlilo se phološa ka yena , fela bona ba se kwešiše .
44007026	Ka le le latelago a hwetša Baisraele ba babedi ba elwa , gomme a leka go ba lamola a re : ‘ Banna , le reng la re le le batho ba tee la lwa seng sa lena ? ’
44007027	Yola a rumotšego mongwekayena a kgorometša Moshe , a mmotšiša a re : ‘ Ke mang yo a go beilego molaodi le moahlodi wa rena ?
44007028	Kgane le nna o nyaka go mpolaya bjalo ka ge o bolaile Moegepeta maabane ? ’
44007029	Moshe a re go kwa a realo , a tšhaba a falalela nageng ya Midiane moo a fihlilego a tswala barwa ba babedi .
44007030	“ Ge go fetile mengwaga ye masome a mane , morongwa wa Morena a itšweletša go yena lešokeng kgauswi le thaba ya Sinai a le ka kgabong ya mollo wo o laumago ka sehlašaneng sa meetlwa .
44007031	Moshe a tlabja ke se a se bonago . Ge a batamela gore a bone gabotse , a kwa lentšu la Morena le re :
44007032	‘ Ke nna Modimo wa borakgolokhukhu ba gago , Modimo wa Abrahama le Isaka le Jakobo . ’ Moshe a thothomela , a šia le go lebelela .
44007033	Morena a re go yena : ‘ Rola dieta tša gago , gobane felo mo o emago gona ke mo gokgethwa .
44007034	Ruri , ke bone gabotse ka mo setšhaba sa ka se tlaišwago ka gona kua Egepeta . Ke kwele go tsetla ga bona , gomme ke theogetše go tlo ba lamolela . Bjale ge , etla ke go rome Egepeta . ’
44007035	“ Gape yo Moshe ke yola setšhaba sa Israele se mo gannego sa re : ‘ Ke mang yo a go beilego molaodi le moahlodi wa rena ? ’ Ke yena yo Modimo a mo romilego go yo ba mmuši wa setšhaba le molokolli wa sona a thušwa ke morongwa yola wa go itšweletša go yena ka sehlašaneng seo sa meetlwa .
44007036	A ntšha setšhaba Egepeta , a dira dimakatšo le mehlolo gona Egepeta le Lewatlengkhubedu le kua lešokeng mengwaga ye masome a mane .
44007037	Yo Moshe ke yena yola a ilego a botša setšhaba sa Israele a re : ‘ Modimo o tla le romela moprofeta wa go swana le nna a etšwa setšhabeng sa gabolena . ’
44007038	Moshe ke yena yola a bego a na le setšhaba sa Israele ge se kgobokane lešokeng ; o be a na le borakgolokhukhu ba rena le morongwa yola a ilego a bolela le yena thabeng ya Sinai , gomme a amogela molaetša wa bophelo go tlo re fa wona .
44007039	“ Eupša borakgolokhukhu ba rena ba gana go mo theeletša ; ba mo tshwa ba duma ge ba ka be ba ka boela Egepeta .
44007040	Ba re go Arone : ‘ Re direle medimo ya go re eta pele , ka gobane ga re tsebe gore yola Moshe wa go re ntšha Egepeta o hlagetšwe ke eng . ’
44007041	Ke mo ba dirilego modingwana wa powana , ba o tlišetša dihlabelo , ba ketekela se ba se bopilego ka diatla tša bona .
44007042	Ke ge Modimo a ba furalela , a ba gafela go khunamela dinaledi tša leratadima , bjalo ka ge go ngwadilwe ka pukung ya baprofeta gwa thwe : “ ‘ Lena setšhaba sa Israele , na dihlabelo tšela le bego le di dira mengwaga ye masome a mane kua lešokeng le be le di direla nna ?
44007043	Etse le be le rwala mokutwana wa modingwana Mologo , le naledi ya modingwana wa lena , Romfa . Gape tšeo ke tšona diswantšho tše le bego le itirela tšona gore le di khunamele . Ke ka baka leo ke tlago le romela bothopša ka kua pele ga Babilone . ’
44007044	“ Borakgolokhukhu ba rena bona ba be ba šika le Tente ya bodulo bja Morena kua lešokeng . E be e dirilwe ka mo Modimo a bego a laetše Moshe , go ya ka mohlala wa yona wo a bego a o bone o thadilwe .
44007045	E rile ka morago borakgolokhukhu ba rena ba ba bego ba amogetše Tente ye go botatagobona ba sepela le yona mola ba etla le Joshua go thopa naga ye ditšhabeng tšela Modimo a ilego a di raka ge bona ba batamela . Tente e ile ya dula mo go bona go fihlela mehleng ya Dafida .
44007046	Yena o be a kgahla Modimo , gomme o ile a mo kgopela gore a mo dumelele go agela Modimo ntlo ya go tlo šomišwa ke ditlogolo tša Jakobo .
44007047	Fela ntlo yeo ya Modimo e tlile ya agwa ke Solomone .
44007048	“ Fela Modimo Yogodimodimo ga a dule ka dintlong tše di agilwego ke batho , bjalo ka ge moprofeta a bolela a re :
44007049	“ ‘ Legodimo ke setulo sa ka sa bogoši , lefase lona ke bogato bja ka . Ke ntlo mang ye le kago nkagela yona ? Ke ngwako mang wo le kago nkagela wona ka dula ka go wona ?
44007050	Kgane tšohle tše ga se tša dirwa ke nna ? ’
44007051	“ Lena dinganga , ga le na tumelo ka dipelong tša lena , le ditsebe di thibane ! Ka mehla le ganetša Moya wo Mokgethwa , le etša borakgolokhukhu ba lena .
44007052	Kgane ke ofe moprofeta yo borakgolokhukhu ba lena ba sego ba ka ba mo hlomara ? Etse ba bolaile bao kgale ba bego ba bega go tla ga Moloki . Gomme bjale lena le mo ekile la ba la mmolaya .
44007053	Etse ke lena ba le filwego melao ya Modimo wo o tlišitšwego ke barongwa , fela la se o phethe . ”
44007054	Ge ba Kgorokgolo ba ekwa Stefane a realo , ba betwa ke dipelo , ba lomanya meno ba mo galefetše .
44007055	Stefane yena a lelalela legodimong a tletše Moya wo Mokgethwa , a bona letago la Modimo , a bona le Jesu a eme madulong a bogoši kgauswi le Modimo .
44007056	A re : “ Bonang ! Ke bona legodimong le bulegile gomme Morwamotho a eme madulong a bogoši kgauswi le Modimo ! ”
44007057	Ke ge ba Kgorokgolo ba goa ba ithiba ditsebe ka diatla . Ke moka ba mo phuthuma ,
44007058	ba mo kgoromeletša ka ntle ga motse , ba mmolaya ka maswika . Dihlatse tšela tša bea diaparo tša tšona go lesogana le ba rego ke Saulo .
44007059	Ba mo keketa ka maswika , yena a fela a goelela Morena a re : “ Morena Jesu , amogela moya wa ka ! ”
44007060	A khunama a goelela kudu a re : “ Morena , o se ke wa ba balela sebe se ! ” A re go realo a ikhwela .
44008001	Ge e le Saulo yena o be a kwana le bokebeka bjo bja polao ya Stefane . Lona tšatšing leo badumedi ba Jerusalema ba thoma go tlaišwa kudu . Badumedi ka moka ntle le baapostola ba phatlalala le selete sa Judea le sa Samaria .
44008002	Banna ba bangwe ba barapedi ba boloka Stefane , ba mo llela kudu .
44008003	Saulo yena a leka go fediša kereke , a tsena ntlwana ka ntlwana , a goga banna le basadi a ba lahlela ka kgolegong .
44008004	Badumedi bale ba go phatlalatšwa ba ya gohle ba tšama ba bega molaetša wa Modimo .
44008005	Filipi a ya mošate wa naga ya Samaria a fihla a begela batho ba gona tša Kriste .
44008006	Mašaba a batho a mo theeletša ge ba ekwa tše a di bolelago , ba bona le mehlolo ye a e dirago .
44008007	Meoya ye mebe e be e etšwa bathong ba bantši ka go goelela , le barephaditho ba bantši le digole tše dintši ba be ba fodišwa .
44008008	Ka gona gwa thakgalwa kudu motseng woo .
44008009	Gona motseng woo go go be go na le monna yo mongwe yo ba bego ba re ke Simone , yo e bego e šetše e le lebakanyana a tlaba batho ba Samaria ka maleatlana a gagwe , mme a itirile motho yo mogolo ,
44008010	a theeletšwa ke batho ka moka , ba bagolo le ba bannyane . Ba re : “ Ke yena yo e lego maatla a Modimo a go thwego ke ‘ Magolo ’ . ”
44008011	Ba be ba mo hlwaela tsebe ka ge e be e šetše e le kgale a ba tlaba ka maleatlana a gagwe .
44008012	Fela e rile ge ba seno kgolwa Filipi ge a ba begela Taba ye Botse ya mmušo wa Modimo le wa Jesu Kriste , ba kolobetšwa , e le banna le basadi .
44008013	Yo Simone le yena o ile a dumela , gomme a re go kolobetšwa a hlwa le Filipi , a tlabega kudu ge a bona mehlolo le dimakatšo tše dikgolo tše di dirwago .
44008014	Jerusalema baapostola ba kwa gore Basamaria ba amogetše lentšu la Modimo , ka gona ba roma Petrose le Johanese go bona .
44008015	Ba fihla ba ba rapelela gore ba amogele Moya wo Mokgethwa ,
44008016	gobane o be o sešo wa theogela go bona , ba be ba kolobeditšwe go ba ba Morena Jesu ya ba moka .
44008017	Baapostola bao ba ba bea diatla , gomme bona ba amogela Moya wo Mokgethwa .
44008018	Simone ge a bona gore badumedi ba filwe Moya wo Mokgethwa ka go bewa diatla ke baapostola , a leka go ba reka ka tšhelete
44008019	a re : “ Le nna mpheng maatla ao gore yo ke mmeago diatla a amogele Moya wo Mokgethwa . ”
44008020	Petrose a mo fetola a re : “ Nke o ka hwa mmogo le tšhelete yeo ya gago , ka ge o nagane gore o ka reka mpho ya Modimo ka tšhelete !
44008021	Le gatee o ka se šome le rena mo modirong wa rena , ka gobane Modimo o a bona gore o na le pelo ye mpe .
44008022	Ka gona , sokologa bobeng bjoo bja gago , o rapele Modimo gore a go swarele ge o nagane taba ya mohuta wo .
44008023	Gobane ke a bona gore o tletše lehufa , gomme sebe sa gago se go fetošitše mogolegwa wa sona . ”
44008024	Simone a re : “ Nthapeleleng go Morena gore ke se ke ka hlagelwa ke se sengwe sa tše le di boletšego tše . ”
44008025	Baapostola ba rile go fetša go hlatsela le go bega molaetša wa Morena ba gomela Jerusalema , ba tšama ba bega ditaba tše dibotse tšeo metseng ye mentši ya Samaria .
44008026	Morongwa wa Morena a re go Filipi : “ Ema o ye ka thoko ya borwa tseleng ye e tšwago Jerusalema e leba Gasa . ” Tsela ye ga e sa sepelwa kudu .
44008027	Filipi a ema a tloga . Mo tseleng a hwetša moamogwabonna yo mongwe wa Moetopia , mohlankedi yo mogolo wa go hlokomela mahumo a kandase , kgošigadi ya Etopia . Yena o be a etšwa Jerusalema go rapela ,
44008028	gomme a boela gae ka koloi , a tšama a bala puku ya moprofeta Jesaya .
44008029	Moya wo Mokgethwa wa re go Filipi : “ Batamela koloi yela o e tle phaphi . ”
44008030	Filipi a phakiša a ya go yona , gomme a kwa monna yoo a bala ka pukung ya moprofeta Jesaya . A mmotšiša a re : “ Na seo o se balago o a se kwešiša ? ”
44008031	Mohlankedi yoo a mo fetola a re : “ Nka se kwešiša bjang ke se na wa go ntlhalošetša ? ” A kgopela Filipi gore a namele a dule le yena ka koloing .
44008032	Temana ye a bego a e bala ka Mangwalong a Makgethwa še : “ A etša nku ye e išwago tlhabong , a ikhomolela bjalo ka kwanyana ye e kotwago , a se bolele selo .
44008033	A kokobetšwa a se a sekišwa . Ga go yo a tlago bolela ka ditlogolo tša gagwe , gobane bophelo bja gagwe lefaseng bo a kgaotšwa . ”
44008034	Mohlankedi yoo a botšiša Filipi a re : “ Nke o mpotše gore moprofeta ge a realo o ra mang . O ra yena mong goba o ra yo mongwe ? ”
44008035	Ke ge Filipi a thoma go mo hlalošetša ; go tloga ka yona temana ye a mo anegela Taba ye Botse ya Jesu Kriste .
44008036	Ge ba ntše ba swere tsela bjalo ba fihla mo go nago le meetse , gomme mohlankedi yoo a re : “ Meetse šea . Bjale ke sa šitišwa ke eng go kolobetšwa ? ”
44008038	A laela gore koloi e emišwe , ba theogela ka meetseng ka babedi , Filipi le mohlankedi yoo , gomme Filipi a mo kolobetša .
44008039	Ge ba etšwa ka moo meetseng , Moya wo Mokgethwa wa široša Filipi . Mohlankedi yola a se sa mmona , fela a tšwela pele ka leeto la gagwe a thabile .
44008040	Filipi o ile a ikhwetša a le kua Ashdode ; a sepela le metse yohle , a eta a bega Taba ye Botse ya Jesu , a ba a yo fihla Kesarea .
44009001	Saulo yena ke ge a sa galefile a tšhošetša badumedi ba Morena ka polao . A ya go Moprista yo Mogologolo
44009002	a mo kgopela mangwalo a go itsebiša disinagogeng tša motse wa Damaskose , gore ge a ka hwetša ba bangwe ba balatedi ba Jesu , banna goba basadi , a ba sware a ba tliše Jerusalema .
44009003	O rile ge a le leetong la go ya gona Damaskose , a šetše a batametše motse woo , seetša se se tšwago legodimong sa mo gadimela ka mathoko ohle .
44009004	A wela fase , a kwa lentšu le re : “ Saulo , Saulo , o ntlhomaretšeng ? ”
44009005	A botšiša a re : “ Ke wena mang , Morena ? ” Lentšu leo la re : “ Ke nna Jesu yo o mo hlomerego .
44009006	Bjale ge , emelela o ye ka mola motseng moo o tlago botšwa se o swanetšego go se dira . ”
44009007	Banna ba ba bego ba sepela le yena ba be ba eme ba rile tuu . Gobane lentšu lona ba be ba le kwa , fela ba sa bone motho .
44009008	Saulo a emelela , a re o a lebaleba , fela o be a sa bone . Ka gona ba mo hlahla ka seatla ba mo iša ka Damaskose .
44009009	A fetša matšatši a mararo a sa bone , a sa je a bile a sa nwe selo .
44009010	Moo Damaskose go be go na le modumedi yo mongwe yo leina la gagwe e bego e le Ananiase . Yena o ile a bona pono , Morena a re go yena : “ Ananiase ! ” Yena a araba a re : “ Morena ! ”
44009011	Morena a re go yena : “ Ema , o ye tseleng ye ba rego ke Tselathwii , gomme ge o fihla ga Judase o nyake monna yo mongwe wa go tšwa Tarsose yo ba rego ke Saulo . Yena o a rapela ,
44009012	gomme mo ponong o bone monna yo mongwe yo ba rego ke Ananiase a tsena a mmea diatla gore a boele a bone . ”
44009013	Ananiase a mo fetola a re : “ Morena , ke kwele ka batho ba bantši tša monna yoo , le ka mo a tlaišitšego badumedi ba gago gampe ka gona kua Jerusalema .
44009014	Gomme bjale o tlile mo a filwe ke baprista ba bagolo maatla a go swara bohle ba ba go khunamelago . ”
44009015	Morena a re go yena : “ Eya go yena , ka gobane ke mo kgethile gore e be mohlanka wa ka , a ntsebagatše go baditšhaba , le go magoši , le go Baisraele .
44009016	Gomme nna mong ke tla mmontšha tšohle tše a swanetšego go tlaišwa ka tšona ka baka la ka . ”
44009017	Ananiase a ya , a fihla a tsena ka lapeng leo Saulo a bego a le ka go lona , a mmea diatla a re : “ Saulo , ngwanešo , Morena — yena Jesu yo a itšweleditšego go wena tseleng ge o etla mono — o nthomile gore wena o boele o bone , le gore o tlatšwe Moya wo Mokgethwa . ”
44009018	Ya re a sa realo , dilo tše nkego dikgapetla tša kgomarologa mahlong a Saulo , gomme a boela a bona . A emelela a kolobetšwa ,
44009019	a re go ja a ikwa a tieletše . Saulo a fetša matšatši a se makae moo Damaskose le badumedi ba gona .
44009020	A thoma le gona moo semeetseng go bega ka disinagogeng gore Jesu ke Morwa wa Modimo .
44009021	Bohle ba ba mo kwago ba botšišana ba tlabegile ba re : “ Na ga se yena yola wa go bolaya ba ba khunamelago mongleina le kua Jerusalema ? Ga ke re le bjale mono o tletše gona go ba swara a ba iša go baprista ba bagolo ? ”
44009022	Dithero tša Saulo e ile ya fela e eba tše maatla mme di tlaba Bajuda ba Damaskose ka go ba bontšha gore Jesu ke Mesia .
44009023	Ge go šetše go fetile lebakanyana , Bajuda ba lakana go mmolaya ,
44009024	eupša a sebelwa maano a bona . Gape ba be ba dula ba dišitše masoro a motse bošego le mosegare gore ba tle ba mmolaye .
44009025	Ya re bošegong bjo bongwe balatedi ba gagwe ba mo ntšha ka lešoba morakong wa motse ba mo theošetša fase ka sešego .
44009026	Saulo o ile a ya Jerusalema a fihla a leka go itswalanya le balatedi ba Jesu , fela ka moka ba be ba mmoifa ba sa kgolwe gore le yena e ka ba molatedi wa Jesu .
44009027	A ba a thušwa ke Barnabase yo a ilego a mo iša go baapostola mme a ba laodišetša ka mo Saulo a bonego Morena tseleng , le gore Morena o boletše le yena . Barnabase a ba botša le ka mo Saulo a bego a ruta batho ka leina la Jesu ka mafolofolo kua motseng wa Damaskose .
44009028	Saulo a dula le bona a thetha le motse wa Jerusalema , a ruta ka leina la Morena ka mafolofolo .
44009029	Le gona o be a dula a boledišana a bile a phegišana le Bajuda ba go bolela Segerike , eupša bona ba leka go mmolaya .
44009030	Badumedi ba rile go lemoga taba ye ba iša Saulo Kesarea ba ba ba mo fetišetša Tarsose .
44009031	Ke ka mo kereke nageng yohle ya Judea le Galilea le Samaria e ilego ya ikhutša . Ya tia ya hlompha Morena , gomme ya gola e thušwa ke Moya wo Mokgethwa .
44009032	Petrose ge a fela a etela gohle , o kile a fihla go badumedi ba ba agilego motseng wa Lida .
44009033	Moo a hwetša monna yo mongwe yo ba rego ke Enease yo a bego a rephile ditho mme a feditše mengwaga ye seswai a sa tsoge .
44009034	A re go yena : “ Enease , Jesu Kriste o a go fodiša . Tsoga , o ikalolele malao . ” Enease a akgofa a tsoga .
44009035	Bohle ba ba agilego moo Lida le Sharone ba re go mmona ba sokologela go Morena .
44009036	Kua motseng wa Jope go be go na le modumedi yo mongwe wa mosadi ba re ke Thabitha , ka Segerike ke Dorkase , ke go re “ tshephe ” . Yena o be a dula a dira tše dibotse , le gona a thuša bahloki .
44009037	Lebakeng leo a hlabega , a ba a hlokafala . Ba re go hlapiša setopo sa gagwe ba se bea ka phapošing ye nngwe ya ka godimo .
44009038	Jope e be e se kgole le Lida , gomme ya re ge badumedi ba Jope ba ekwa gore Petrose o Lida , ba roma banna ba babedi go yena go mo kgopela ba re : “ Nke o kgaoletše o tle mono go rena . ”
44009039	Ka gona Petrose a ema a tloga nabo . Ge a fihla ba mo iša ka phapošing yela ya ka godimo mo a fihlilego a kgobokanelwa ke bahlologadi bohle ba eme ba lla , ba mmontšha diaparo tša ka gare le tša ka ntle tše Thabitha a di rokilego ge a sa phela .
44009040	Petrose a re go ba ntšhetša ntle ka moka a khunama a rapela ; ke moka a retologela go setopo , a re go sona : “ Thabitha , tsoga ! ” Thabitha a ponyologa , a re go bona Petrose a tsoga , a dula .
44009041	Petrose a mo swara ka seatla a mo emiša . A bitša badumedi bale gotee le bahlologadi bale , a ba neela yena a phedile .
44009042	Taba ye ya kwala motseng ka moka wa Jope , gomme batho ba bantši ba dumela go Morena .
44009043	Petrose a tšea lebaka moo Jope ka ga monna yo mongwe wa go šoga matlalo yo ba rego ke Simone .
44010001	Kua motseng wa Kesarea go be go na le monna yo mongwe yo ba bego ba re ke Korneliose . E be e le ralekgolo wa sehlopha sa bahlabani se se bego se bitšwa sehlopha sa Italia .
44010002	Yena le ba lapa la gagwe e be e le barapedi mme ba khunamela Modimo . O be a katana kudu le go thuša bahloki ba Bajuda , le gona a dula a rapela Modimo .
44010003	E rile ka tšatši le lengwe , ka nako ya boraro mathapama , a ba le pono yeo go yona a ilego a bona morongwa wa Modimo gabotse a etla go yena a re : “ Korneliose ! ”
44010004	Yena a mo hlaba ka mahlo a tšhogile a re : “ Ke eng , morena ? ” Morongwa yoo a mo fetola a re : “ Modimo o šeditše dithapelo tša gago le dimpho tše o di filego bahloki , gomme o go kwele .
44010005	Bjale ge , roma batho Jope gore ba ye ba bitše monna yo mongwe yo ba rego ke Simone , le lengwe ba re ke Petrose .
44010006	Yena o etetše ka ga mošogamatlalo yo mongwe yo le yena ba rego ke Simone , yo a agilego go bapela le lewatle . ”
44010007	Morongwa yoo a re go tloga , Korneliose a bitša ba babedi ba badiredi ba lapa la gagwe le mohlabani yo mongwe , monna wa morapedi , yo e bego e le yo mongwe wa ba ba šikago le yena .
44010008	A re go ba laodišetša tšohle tše di diregilego , a ba roma Jope .
44010009	Ka le le latelago , ge banna bao ba swere tsela ba šetše ba batametše Jope , Petrose a namelela tlhakeng ya ntlo go yo rapela , e le ka nako ya mosegare wo mogolo .
44010010	A kwa a swerwe ke tlala a duma sa go ja . Ya re ge ba sa apeile , a tsenwa ke moya a bona pono .
44010011	A bona legodimo le bulegile gomme selo se nkego ke lešela le legolo se etšwa gona se theošetšwa fase ka dikhutlo tša sona tše nne .
44010012	Mo go sona go be go na le mehutahuta ya diphoofolo tša maoto a mane le ya digagabi le ya dinonyana .
44010013	Gwa kwagala lentšu le mmotša le re : “ Petrose , tsoga o hlabe , o je ! ”
44010014	Petrose a re : “ Le gatee , Morena ! Ga se nke ka ja seila goba selo se se tšhilafetšego . ”
44010015	Lentšu leo la bolela gape , e le la bobedi , la re go yena : “ Se Modimo a rego ga se seila wena o se ke wa re ke seila . ”
44010016	Taba ye e boeleditšwe gararo , ya ba gona selo seo se bušetšwago legodimong .
44010017	Petrose o rile a sa tlabilwe ke gore na pono yeo e šupang , ya ba banna bale ba go rongwa ke Korneliose ba šetše ba eme lesorong , ba kwele gore ka ga Simone ke kae .
44010018	Ba goelela ba botšiša ge ka moo go se na moeng yo ba rego ke Simone , le lengwe ba rego ke Petrose .
44010019	Petrose yena o be a sa gopodišiša ka pono yeo , ge Moya wo Mokgethwa o mmotša o re : “ Theeletša ! Go tlile banna ba bararo ba a go nyaka .
44010020	Bjale ge , ema o theoge o sepele nabo , o se ke wa ba le maseme , gobane ke nna ke ba romilego . ”
44010021	Petrose a theogela go banna bao , a re go bona : “ Ke nna yo le mo nyakago . Ke efe taba ye le tlilego ka yona ? ”
44010022	Bona ba mo fetola ba re : “ Re romilwe ke Korneliose , molaodi wa bahlabani , monna wa go loka , wa go khunamela Modimo , wa go tuma setšhabeng sa Bajuda ka moka . O laetšwe ke morongwa yo mokgethwa wa Modimo gore a go bitše o tle ga gagwe , a tle a kwe ditaba go wena . ”
44010023	Petrose a ba iša ka gae , a ba fa marobalo . Ka le le latelago a ema a sepela le bona ; le badumedi ba bangwe ba motse wa Jope ba ya le yena .
44010024	Ka tšatši le le latelago ba fihla Kesarea , ba hwetša Korneliose a ba letetše , a na le meloko le bagwera ba gagwe ba bagolo ba a bego a ba laleditše .
44010025	E rile ge Petrose a fihla , Korneliose a mo gahlanetša , a itahlela fase maotong a gagwe , a mo lotšha .
44010026	Fela Petrose a mo emiša a re : “ Emelela , le nna ke motho wa nama . ”
44010027	Petrose ge a tsena ka ntlong o be a bolela le Korneliose . A hwetša go kgobokane batho ba bantši .
44010028	A re go bona : “ Lena le a tseba gore Mojuda ga se a dumelelwa go ikopanya le moditšhaba le ge e le go mo etela . Fela nna Modimo o ntaeditše gore ke se ke ka re motho ofe goba ofe ke seila goba o tšhilafetše .
44010029	Ke ka baka leo e rilego ge ke bitšwa ka tla , ka se gane . Bjale ke botšiša gore na le mpileditšeng . ”
44010030	Korneliose a mo fetola a re : “ Gohlwamaloba , ka tšona nako tše tša boiri ya boraro mathapama ke rile ke rapela ka mo ntlong ya ka , gateetee ka bona monna wa diaparo tše ditšhweu tša mabaibai e eme pele ga ka ,
44010031	a mpitša a re : ‘ Korneliose , Modimo o kwele thapelo ya gago , o šeditše le dimpho tše o di filego bahloki .
44010032	Roma batho Jope ba yo bitša monna yo ba rego ke Simone , le lengwe ba rego ke Petrose . Yena o etetše ka ga mošogamatlalo yo mongwe yo ba rego ke Simone , yo a agilego go bapela le lewatle . ’
44010033	Ke ka moo ke romilego batho le semeetseng gore ba go late , gomme o dirile gabotse ge o tlile . Bjale re mo pele ga Modimo gore re kwe tše Morena a go laetšego tšona . ”
44010034	Petrose ge a thoma go bolela a re : “ Ruri , bjale ke a bona gore Modimo ga a kgetholle motho .
44010035	O kgahlwa ke yo a mmoifago mme a dirago tše di lokilego , a sa šetše gore ke wa setšhaba sefe .
44010036	Molaetša wo a o rometšego Baisraele le a o tseba , wa ge ba begelwa Taba ye Botse ya go boelanywa le yena ka Jesu Kriste , yena Morena wa bohle . Le tseba taba yela e ilego ya hlaga nageng yohle ya Bajuda , ya go thoma Galilea ge Johanese a seno bega molaetša wa gagwe wa kolobetšo .
44010037	
44010038	Ke yona taba ya Jesu wa Nasaretha , ya ge Modimo a mo tloditše a mo fa Moya wo Mokgethwa le maatla . Yena o sepetše gohle a dira tše dibotse , a fodiša bohle ba ba gateletšwego ke Diabolose , gobane Modimo o be a na le yena .
44010039	Rena re dihlatse tša tšohle tše a di dirilego nageng ya Bajuda le Jerusalema . Ka morago ba ile ba mmolaya ka go mo kokotela sefapanong .
44010040	Fela Modimo a mo tsoša bahung ka letšatši la boraro , a ba a dira gore a itšweletše ,
44010041	e sego go setšhaba ka moka , eupša go dihlatse tše Modimo a bego a šetše a di kgethile , e lego rena re ilego ra ja , ra ba ra nwa le yena ge a seno tsoga bahung .
44010042	Gomme o re laetše gore re begele setšhaba Ebangedi , re be re hlatsele gore ke yena yo Modimo a mmeilego Moahlodi wa ba ba phelago le ba ba hwilego .
44010043	Ke yena yo baprofeta bohle ba bolelago ka yena , ba re mang le mang yo a dumelago go yena o tla swarelwa dibe tša gagwe ka tše Jesu a di dirilego . ”
44010044	Ya re Petrose a sa bolela , Moya wo Mokgethwa wa theogela go bohle ba ba bego ba theeleditše molaetša woo .
44010045	Badumedi bale ba Bajuda ba go tla le Petrose ge a etšwa Jope ba tlabega ge le baditšhaba ba filwe mpho ye e lego wona Moya wo Mokgethwa .
44010046	Gobane ba be ba ba kwa ba bolela mantšu a a sa kwešišwego ba tumiša Modimo . Petrose a bolela a re :
44010047	“ Batho ba ba amogetše Moya wo Mokgethwa bjalo ka rena . Bjale ke mang yo a ka ba thibelago go kolobetšwa ka meetse ? ”
44010048	Ke moka a laela gore ba kolobetšwe e be ba Jesu Kriste . Batho bao ba mo kgopela gore a dule le bona matšatšinyana .
44011001	Baapostola le badumedi ba naga ya Judea ba ile ba kwa gore baditšhaba le bona ba amogetše lentšu la Modimo .
44011002	Ya re ge Petrose a ile Jerusalema , babotalebollo ba mo sola
44011003	ba re : “ Etse o be o etetše batho ba go se bolle , wa ba wa ja le bona ! ”
44011004	Ke mo Petrose a ba laodišeditšego ditaba tšohle ka mo di hlagilego ka gona go tloga mathomong a tšona a re :
44011005	“ Ke rile ke rapela kua motseng wa Jope ka tsenwa ke moya ka bona pono . Ka bona selo se nkego ke lešela le legolo se etšwa legodimong se theošwa ka dikhutlo tša sona tše nne , sa ba sa fihla mo go nna .
44011006	Ge ke se lebelediša ka gare ka bona diphoofolo tša maoto a mane , tša gae le tša nageng , le digagabi le dinonyana .
44011007	Ke moka ka kwa lentšu le mpotša le re : ‘ Petrose , tsoga o hlabe , o je ! ’
44011008	Fela nna ka re : ‘ Le gatee , Morena ! Ga se ka ka ka iša seila goba selo se se tšhilafetšego ganong . ’
44011009	Lentšu leo la mpotša la bobedi le etšwa legodimong la re : ‘ Se Modimo a rego ga se seila wena o se ke wa re ke seila . ’
44011010	Taba ye e boeleditšwe gararo , ya ba gona dilo tšeo ka moka di bušetšwago legodimong .
44011011	Ka yona nako yeo ke ge go fihla banna ba bararo ntlong yeo ke bego ke dula go yona ba romilwe go nna ba etšwa Kesarea .
44011012	Moya wo Mokgethwa wa mpotša gore ke sepele nabo ke se na maseme . Badumedi bao ba go selela ba go tšwa Jope le bona ba ile ba ya le nna , gomme ra fihla ra tsena ka ga Korneliose .
44011013	Yena a re laodišetša ka mo a bonego morongwa a eme ka ntlong ya gagwe , a re go yena : ‘ Roma batho Jope ba yo bitša monna yo mongwe yo ba rego ke Simone , le lengwe ba rego ke Petrose .
44011014	Yena o tla go botša mantšu ao wena le bohle ba lapa la gago le tlago phološwa ka ona . ’
44011015	E rile ge ke thoma go bolela , Moya wo Mokgethwa wa theogela go bona go no swana le mola o theogela go rena mathomong .
44011016	Ka napa ka gopola sela Morena a bego a se boletše a re : ‘ Johanese o be a kolobetša ka meetse , fela lena le tla kolobetšwa ka Moya wo Mokgethwa . ’
44011017	Modimo o file baditšhaba mpho yela a e filego rena mola re dumela go Morena Jesu Kriste ; bjale nna ke nna mang nkago thibela Modimo ? ”
44011018	Ge ba ekwa a realo , ba lesa go mo sola , ba reta Modimo ba re : “ Gona le baditšhaba Modimo o ba file sebaka sa gore ba sokologe mme ba phele ! ”
44011019	Badumedi ba bangwe ba ba bego ba šwalalantšwe ke go hlomarwa mola ga go tla ka morago ga go bolawa ga Stefane , ba be ba sepetše le naga ba ba ba fihla Fenikia le Saeprose le Antiokia , ba begela fela Bajuda molaetša wa Modimo , e sego ba bangwe .
44011020	Eupša ba bangwe ba bona , ba go tšwa Saeprose le Sirene , bona ba ya Antiokia , ba fihla ba bolela le baditšhaba , ba ba begela Taba ye Botse ya Morena Jesu .
44011021	Morena a ba thuša , gomme batho ba bantši ba dumela ba sokologela go Morena .
44011022	Taba ya bona ya ba ya fihla le phuthegong ya Jerusalema . Ke moka ba roma Barnabase Antiokia .
44011023	Ge a fihla gona a bona tše Modimo a di dirilego ka botho bja gagwe , a thaba , gomme a ba kgothatša bohle gore ba botegele Morena ka pelo tša bona ka moka ,
44011024	gobane yo Barnabase e be e le moloki yo a tletšego Moya wo Mokgethwa le tumelo , gomme batho ba bantši ba dumela ba sokologela go Morena .
44011025	Barnabase a ya Tarsose go nyaka Saulo .
44011026	A re go mo hwetša a mo tliša Antiokia , gomme ka babedi ga bona ba fetša ngwaga ka moka ba šoma mmogo phuthegong ya gona , ba ruta batho ba bantši . Ke gona moo Antiokia mo badumedi ba thomilego go bitšwa Bakriste .
44011027	Lebakeng leo ke ge moo Antiokia go fihla baprofeta ba bangwe ba go tšwa Jerusalema .
44011028	Yo mongwe wa bona , yo ba rego ke Agabose , a ema a porofeta ka maatla a Moya wo Mokgethwa gore go tlilo wa tlala ye kgolo lefaseng ka moka . Ke yona yela ya go wa mehleng ya Kesare Klaudiose .
44011029	Badumedi ba kwana gore mongwe le mongwe wa bona a romele mpho ye a kago e kgona go thuša badumedikayena ba ba dulago Judea .
44011030	Ba dira bjalo , ba romela tšhelete ka Barnabase le Saulo go bagolo ba phuthego .
44012001	Ka tšona nako tšeo Kgoši Heroda a thoma go hlomara ba bangwe ba phuthego .
44012002	A bolaya Jakobose , morwarragoJohanese , ka tšhoša .
44012003	Ge a bona gore seo se kgahlile Bajuda , a boeletša a swara le Petrose . E be e le ka nako ya Monyanya wa Dinkgwa tše di se nago komelo .
44012004	A re go mo swara a mo iša kgolegong , a mo gafela dihlopha tše nne tša bahlabani , ba bane ba bane , gore ba mo lete . O be a gopotše go mo sekiša phatlalatša ge go fetile Monyanya wa Paseka .
44012005	Ka gona Petrose a bewa ka kgolegong ; phuthego yona ya fela e mo rapelela e kgothetše .
44012006	Bošego bjo Heroda a bego a tlilo tsoga a tliša Petrose tshekong , Petrose o be a robetše mokgahlo ga bahlabani ba babedi , a kgokilwe ka diketane tše pedi , gomme le kua lesorong la kgolego a beetšwe baleti .
44012007	Gateetee ke ge go bonala morongwa wa Morena a eme moo , gomme ka moo phapošing go taga seetša . Morongwa yoo a šikinya Petrose lehlakoreng , a mo tsoša a re : “ Nanoga ! ” Diketane tšela tša bofologa diatleng tša Petrose tša wela fase .
44012008	Ke moka morongwa yoo a re : “ Ipofe letheka , o rwale le dieta . ” Petrose a dira bjalo . Morongwa a re : “ Apara kobo , o ntšhale morago . ”
44012009	Petrose a tšwa ka kgolegong a mo šetše morago , fela a sa tsebe ge tše di dirwago ke morongwa di direga ka mmakgonthe . Yena o be a nagana gore o bona pono .
44012010	Ba feta baleti ba mathomo , le ba bobedi , ba feleletša ka go fihla lesorong la tshipi le le išago motseng ; lona la ipula , gomme ba tšwa , ba sepela ka tsela . Gateetee morongwa yola a timelela Petrose .
44012011	Ke mo Petrose a lemogilego tše di diregilego , gomme a re : “ Bjale ke gona ke tsebago gore ruri Morena o romile morongwa wa gagwe go tlo ntlhakodiša diatleng tša Heroda le go tše setšhaba sa Bajuda se bego se ikemišeditše go ntira tšona . ”
44012012	Ge a seno kwešiša taba ye a ya ga Maria , mmagoJohanese yo leina la gagwe le lengwe ba bego ba re ke Markose . Ke mo go bego go kgobokane batho ba bantši ba rapela .
44012013	A kokota lesorong , gomme gwa tla lekgoba la ngwanenyana yo leina la gagwe ba rego ke Rode .
44012014	Yena a re go tseba lentšu la Petrose a thaba mo a ilego a ba a goma a se a bula , a yo ba tsebiša gore Petrose o eme ka kua lesorong .
44012015	Bona ba re : “ O a gafa , wena ! ” Eupša yena a tiiša gore ke nnete . Gomme bona ba re : “ Gona ke morongwa wa gagwe ! ”
44012016	Petrose yena ke ge a le gare a kokota . Ba ba ba bula , gomme ge ba mmona ba kgotsa .
44012017	A ba laetša ka seatla gore ba homole , ba re tuu , gomme a ba laodišetša ka mo Morena a mo ntšhitšego ka kgolegong ka gona . A re : “ Le tsebiše Jakobose le badumedi ba bangwe . ” Ke moka a tloga a ya felwanatsoko .
44012018	Ge go esa , ya ba kgakanego fela mo go bahlabani , ba botšišana ba re : “ Go diregileng ka Petrose ? ”
44012019	Heroda a laela gore a nyakwe , fela ba se mmone . Ka gona baleti ba sekišwa ; Heroda a laela gore ba bolawe . Ka morago ga moo Heroda a tloga Judea a yo dula lebakanyana kua Kesarea .
44012020	Heroda o be a galefetše batho ba Tirose le ba Sidone kudu . Bona ba nama ba roma baemedi go yena . Ge ba seno itswalanya le Blastose , mokgomana wa mošate , ba ya go Heroda , ba fihla ba mo kgopela kagišano ka ge naga ya bona e be e phela ka tše di lengwago nageng ya kgoši .
44012021	Ya re ka tšatši le le beilwego Heroda a apara tša bogoši , a dula setulong sa gagwe sa bogoši , a bolela le bona .
44012022	Lešaba la goa la re : “ Yo a bolelago yo ga se motho , ke modimo ! ”
44012023	Gateetee morongwa wa Morena a otla Heroda , ka ge a be a dirile gore batho ba tumiše yena bakeng sa go tumiša Modimo . A longwa ke dinogana ka maleng a ba a hwa .
44012024	Lentšu la Modimo lona la fela le phatlalala le keka .
44012025	BoBarnabase le Saulo ba rile go phetha se ba bego ba se rometšwe Jerusalema , ba boa , ba tla le Johanese yola wa go tsebja le ka la Markose .
44013001	Phuthegong ya Antiokia go be go na le baprofeta le baruti ba bangwenyana , e lego boBarnabase , le Simeone wa go bitšwa Ramoso , le Lutsiose wa go tšwa Sirene , le Manaene yola wa go gola gotee le Mmušiši Heroda , le Saulo .
44013002	E rile ge ba ntše ba rapela ba itima dijo , Moya wo Mokgethwa wa re go bona : “ Mpeeleng Barnabase le Saulo thoko , ba ye modirong wo ke ba bileditšego wona . ”
44013003	Ba itima dijo ba rapela le go iša pele , ba ba bea diatla , ba laelana le bona .
44013004	Bona , ka ge ba be ba romilwe ke Moya wo Mokgethwa , ba ile ba theogela Seleutsia , go tloga gona ba ya sehlakahlakeng sa Saeprose ka leselawatle .
44013005	Ge ba fihla motseng wa Salamise ba begela batho molaetša wa Modimo ka disinagogeng tša Bajuda , ba na le Johanese , mothuši wa bona .
44013006	Ba phatša sehlakahlaka sohle go yo fihla Pafose , moo ba hweditšego Mojuda yo mongwe wa maselamose , moprofeta wa maaka , yo ba rego ke Barjesu .
44013007	Yena e be e le mohlankedi wa Mmušiši Sergiose Paulose , monna wa bohlale , kua mošate . Mmušiši a bitša Barnabase le Paulose gore a tle a kwe molaetša wa Modimo .
44013008	Fela ramaselamose yoo leina la gagwe la Segerike ba bego ba re ke Elimase , a ba ganetša a leka go thibela mmušiši gore a se dumele .
44013009	Ke mo Saulo , yo a bego a tsebja le ka la Paulose , a tomoletšego ramaselamose yoo mahlo a tletše Moya wo Mokgethwa a re :
44013010	“ Hee , wena wa ga Diabolose ! Hee , wena ramathaithai , mokadikadi wa morara towe ! Wena lenaba la tšohle tše di lokilego ! O reng o sa lese go šitiša Modimo go phetha thato ya gagwe ?
44013011	Tseba ge , Morena o a go otla , gomme o tla foufala sebaka wa se bone letšatši . ” Gateetee Elimase a welwa ke kgodi mahlong ya mo re pii , gomme a sepela a tlaruma , a nyaka yo a kago mo hlahla ka seatla .
44013012	Mmušiši ge a bona se se diregilego a dumela ; gobane o be a tlabilwe ke tše a di rutilwego mabapi le Morena .
44013013	Paulose le ba ba bego ba sepela le yena ba tloga Pafose ka leselawatle ba ya Perge , motseng wo o lego Pamfilia . Gona moo Johanese a kgaogana nabo a boela Jerusalema .
44013014	Go tloga Perge ba fetela Antiokia ya Pisidia , gomme ka tšatši la Sabatha ba ya sinagogeng ba fihla ba dula .
44013015	Ge go seno balwa melao ya Moshe le mangwalo a baprofeta , bahlankedi ba sinagoge ba roma motho go bona a fihla a re : “ Banna ba gešo , ge le na le tše le nyakago go kgothatša batho ka tšona , le bolele . ”
44013016	Ke ge Paulose a emelela , a emiša seatla go ba homotša a re : “ Lena Baisraele le lena ba bangwe ba go khunamela Modimo , ntheeletšeng !
44013017	Modimo wa setšhaba se sa Baisraele o kgethile borakgolokhukhu ba rena a ba dira setšhaba se segolo mehleng ya mola ba falaletše Egepeta . A ba ntšha gona ka maatla a gagwe a magolo ,
44013018	a tšea mengwaga ye e ka bago ye masome a mane a ba kgotleletše kua lešokeng .
44013019	A fediša ditšhaba tše di šupago nageng ya Kanana , gomme a fa Baisraele naga ya tšona .
44013020	Tšeo ka moka di diregile nakong ye e ka bago mengwaga ye makgolo a mane le masome a mahlano . “ Ka morago ga moo a ba fa baahlodi go fihlela nakong ya moprofeta Samuele .
44013021	Ya re ge ba kgopela go ba le kgoši , Modimo a ba fa Saulo , morwa wa Kishe , wa kgoro ya Benjamene , gomme yena ya ba kgoši ya bona mengwaga ye masome a mane .
44013022	A re go mo tloša a bea Dafida kgoši ya bona , gomme ge a mmolela a re : ‘ Ke bone gore Dafida , morwa wa Isai , ke yena monna yo a nkgahlago , monna yo a tlago phetha tšohle tše ke nyakago gore a di phethe . ’
44013023	Ke yena yo molokong wa gagwe Modimo a phethilego se a bego a rile o tla se phetha , a dira Jesu Mophološi wa šetšhaba sa Baisraele .
44013024	Pele ga ge Jesu a thoma modiro wa gagwe , Johanese o ile a begela batho bohle ba Israele gore ba sokologe dibeng tša bona ba kolobetšwe .
44013025	Johanese ge a feleletša modiro wa gagwe o ile a re : ‘ Na le gopola gore ke nna mang ? Ga se nna yo le mo letetšego . Fela theeletšang mo : Yena o tla tla ka morago ga ka , gomme go mo hunolla dieta nna le go ntshwanela ga go ntshwanele . ’
44013026	“ Banna ba gešo , lena ditlogolo tša Abrahama , le lena ba bangwe ba go khunamela Modimo le lego mo : Molaetša wo wa phološo o rometšwe rena .
44013027	Gobane batho ba ba dulago Jerusalema le baetapele ba bona ba be ba sa tsebe ge Jesu e le yena Mophološi , le gona ba be ba sa kwešiše mantšu a baprofeta a a balwago tšatši le lengwe le le lengwe la Sabatha . Bona ba phethagatša mantšu a baprofeta ka go mo ahlolela lehu .
44013028	Ešita le mola ba sa hwetše lebaka la go mo ahlolela lehu , ba ile ba kgopela Pilato gore a bolawe .
44013029	Ba rile go phetha tšohle tše di ngwadilwego ka Mangwalong a Makgethwa ka yena , ba mo fegolla sefapanong , ba mmoloka ka lebitleng .
44013030	Eupša Modimo a tla a mo tsoša bahung ,
44013031	gomme a bonwa matšatši a mantši ke bale ba bego ba sepela naye ge ba etšwa Galilea ba eya Jerusalema . Bjale ke bona ba e lego dihlatse tša gagwe setšhabeng sa Israele .
44013032	Gomme bjale rena re le begela Taba ye Botse , e lego gore se Modimo a ilego a se holofetša borakgolokhukhu ba rena bjale o se diretše ditlogolo tša bona ka go tsoša Jesu bahung , bjale ka ge go ngwadilwe ka Pesalomeng ya bobedi gwa thwe : “ ‘ O Morwa wa ka , lehono ke go tswetše . ’
44013033	
44013034	“ Mabapi le go mo tsoša bahung gore a se ke a bola , Modimo o rile : “ ‘ Ke tla le fa ditšhegofatšo tše dikgethwa tše di tshepagalago tše ke di holofeditšego Dafida . ’
44013035	“ Ke ka baka leo a boletšego le ka temaneng ye nngwe a re : “ ‘ O ka se lese mohlanka wa gago yo a botegago a eya boyabahu . ’
44013036	“ Ge e le Dafida yena mehleng ya gagwe o rile go phetha thato ya Modimo a ithobalela , a bolokwa le borakgolokhukhu ba gagwe , mme setopo sa gagwe sa bola .
44013037	Kganthe yo Modimo a mo tsošitšego bahung yena ga se a bola .
44013038	Bjale ge , tsebang , lena banna ba gešo , gore ke ka Jesu mo le begelwago molaetša wa tshwarelo ya dibe , le gore mang le mang yo a dumelago o lokollwa dibeng tšohle tše melao ya Moshe o bego o šitwa ke go le lokolla go tšona .
44013039	
44013040	Ka gona , le hlokomele gore tše di boletšwego ke baprofeta di se le hlagele , mola ba re :
44013041	“ ‘ Lebelelang , lena bakweri ! Tlabegang , le hwe . Gobane se ke se dirago mehleng yeno ya lena ke taba ye le ka se kego la e kgolwa ge le e botšwa ! ’ ”
44013042	E rile ge Paulose le Barnabase ba etšwa ka sinagogeng , batho ba ba kgopela gore ka Sabatha se se latelago ba boe ba tle ba ba botše ditaba tšeo ka botlalo .
44013043	Phuthego e rile go phatlalala Bajuda ba bantši le batho ba bangwe ba bantši ba ba bego ba sokologetše tumelong ya Sejuda ba latela Paulose le Barnabase . Bona ba bolela le bona , ba ba kgothatša gore ba phele ba botile go loka ga Modimo .
44013044	Ka Sabatha se se latelago batho ba ba bego ba kgobokanetše go tlo kwa lentšu la Modimo e be e nyakile go ba motse ka moka .
44013045	Bajuda ge ba bona lešaba leo ba tsebafa ; ba phegiša Paulose go tše a di bolelago ba ba ba mo roga .
44013046	Fela Paulose le Barnabase bona ba bolela ba sa šie ba re : “ E be e le tshwanelo gore lentšu la Modimo le begelwe lena pele . Fela ka gore le a le gana mme ga le bone le swanelwa ke bophelo bjo bo sa felego , re ya go baditšhaba .
44013047	Gobane Morena o re laile a re : “ ‘ Ke go dirile seetša sa ditšhaba , gore bohle ba lefaseng ba phološwe ka wena . ’ ”
44013048	Baditšhaba ba rile go di kwa ba thaba ba reta molaetša wa Morena ; gomme ba ba kgethetšwego bophelo bjo bo sa felego ba dumela .
44013049	Lentšu la Morena la phatlalala seleteng seo ka moka .
44013050	Fela Bajuda ba hlohleletša bommamaemo ba motse woo ba barapedi le boramaemo ba gona . Bona ba thoma go hlomara Paulose le Barnabase ba ba raka seleteng sa gabobona .
44013051	Baapostola bao ba hlohlora marole dinaong tša bona ba fetela Ikoniomo .
44013052	Badumedi ba Antiokia ba tlala lethabo le Moya wo Mokgethwa .
44014001	Paulose le Barnabase ge ba le Ikoniomo ba ile ba ya sinagogeng ya Bajuda go etša mola ba le Antiokia , gomme ba bolela ka mo Bajuda ba bantši le baditšhaba ba bantši ba ilego ba dumela .
44014002	Bajuda ba ba ilego ba se dumele bona ba ile ba hlohleletša baditšhaba ba ba fapantšha le badumedi .
44014003	Baapostola ba ile ba dula moo lebaka le letelele , ba bolela ka sebete ka Morena yo a ilego a hlatsela gore molaetša wa bona mabapi le kgaugelo ya gagwe ke nnete ka go ba kgontšha go dira mehlolo le dimakatšo .
44014004	Badudi ba motse woo ba ile ba tšwa dihlopha : ba bangwe ba ema le Bajuda , ba bangwe ba ema le baapostola .
44014005	Ke moka baditšhaba ba bangwe le Bajuda gotee le baetapele ba bona ba ikemišetša go swara baapostola gampe le go ba bolaya ka maswika .
44014006	Baapostola ba rile go di kwa ba tšhabela Likaonia motseng wa Listra le go wa Derbe le tikologong ya gona .
44014007	Le gona moo ba fihla ba bega Ebangedi .
44014008	Motseng wa Listra go be go na le monna yo mongwe yo a bego a bolawa ke maoto , a tswetšwe a golofetše , mme a sa kgone go sepela .
44014009	Yena o be a theeleditše Paulose ge a bolela . Paulose ge a mo hlaba ka mahlo , a bona gore o na le tumelo ya gore a ka fodišwa .
44014010	A mo goelela a re : “ Emelela ka maoto o hlophologe ! ” Monna yoo a nanoga mme a thoma go sepelasepela .
44014011	Lešaba ge le bona se se dirilwego ke Paulose , la goelela ka polelo ya Selikaonia la re : “ Medimo e iphetotše batho mme e theogetše go rena ! ”
44014012	Ba thea Barnabase ba re ke Zeose , Paulose yena ba re ke Hermese , ka ge e be e le yena mmoledi yo mogolo wa ditaba .
44014013	Moprista wa modingwana yo go thwego ke Zeose yo a bego a agetšwe tempele pele ga motse a tliša dipoo le dikgare tša matšoba kgorong , gobane yena le lešaba leo ba be ba nyaka go direla baapostola bao didimo .
44014014	Baapostola , Barnabase le Paulose , ba rile go kwa taba yeo ba gagola diaparo tša bona , ba kitimela ka gare ga lešaba leo , ba goelela ba re :
44014015	“ Banna , le dirang ? Gape le rena re batho ba nama bjalo ka lena ! Re le begela Taba ye Botse ye e rego le tlogele dilo tše tša lefeela le boele go Modimo yo a phelago yo a hlodilego legodimo le lefase le lewatle le tšohle tše di lego go tšona .
44014016	Kgale Modimo o be a lesa ditšhaba tšohle di itirela se di se ratago
44014017	le ge a be a sa lese go itlhatsela se yena a lego sona ka go dira tše dibotse : o le nešetša pula ya go tšwa legodimong , a le fa le dibjalo ka dihla tša gona ; o le fa dijo ka bontši , dipelo tša lena a di tlatša lethabo . ”
44014018	Baapostola le ge ba be ba realo ba nyakile ba paletšwe ke go thibela lešaba leo go ba direla didimo .
44014019	Gwa tla Bajuda ba bangwe ba go tšwa Antiokia le Ikoniomo ; bona ba fenya lešaba ka dipolelo , ba keketa Paulose ka maswika , ba mo gogela ka ntle ga motse ba re o hwile .
44014020	Fela e rile ge badumedi ba mmokanetše a tsoga a boela motseng . Ka le le latelago yena le Barnabase ba ya Derbe .
44014021	Paulose le Barnabase ba rile go bega Taba ye Botse kua Derbe ba sokolla batho ba bantši gore e be barutiwa . Ke moka ba gomela Listra le Ikoniomo ba ba ba fetela le Antiokia .
44014022	Ba tiiša badumedi ba ba kgothatša gore ba kgotlelele tumelong . Ba ba ruta ba re : “ Go tsena legodimong re swanetše go feta mathateng a mantši . ”
44014023	Mo phuthegong ye nngwe le ye nngwe ba ba beela bagolo , ba ba gafela go Morena ka dithapelo le ka go itima dijo , gobane bagolo bao ba be ba šetše ba dumela go yena .
44014024	Ba rile go phatša naga ya Pisidia ba fihla Pamfilia .
44014025	Motseng wa Perge ba fihlile ba bega molaetša wa Modimo , ba kgona ba fetela Athalia ,
44014026	gomme ba tloga moo ba boela Antiokia ka leselawatle , mola ba ilego ba gafelwa Morena gore e be yo botho go bona ka baka la modiro wo bjale ba bego ba o phethile .
44014027	Ba rile go fihla Antiokia ba kgoboketša phuthego ba e anegela tšohle tše Modimo a di dirilego le bona , le ka mo a filego baditšhaba sebaka sa gore ba dumele .
44014028	Ba dula le badumedi moo nako ye telele .
44015001	Banna ba bangwe ba go tšwa Judea ba ile ba tla , ba botša badumedi ba re : “ Ge le sa bolle go ya ka mokgwa wa Moshe , le ka se phološwe . ”
44015002	Paulose le Barnabase ba fapana le bona kudu mo tabeng ye ; ka gona gwa kwanwa gore Paulose le Barnabase le ba bangwenyana moo Antiokia ba ye Jerusalema go boledišana le baapostola le bagolo ba phuthego ka taba ye .
44015003	Phuthego ya ba ntšha ka difata . Ba phatša naga ya Fenikia le ya Samaria , ba tšama ba bega tša tshokologo ya baditšhaba , gomme taba yeo ya thabiša badumedi bohle kudu .
44015004	Ge ba fihla Jerusalema ba amogelwa ke phuthego le baapostola le bagolo ba phuthego . Ba ba laodišetša tšohle tše Modimo a di dirilego ka bona .
44015005	Fela badumedi ba bangwe ba e bego e le ba lekgotla la Bafarisei ba ema ba re : “ Badumedi ba go sokologa seditšhabeng ba swanetše go bolotšwa le go laelwa gore ba latele melao ya Moshe . ”
44015006	Baapostola le bagolo ba phuthego ba kopana gore ba rerišane taba ye .
44015007	Ge ba seno phegišana nako ye telele , Petrose a ema a re : “ Banna ba gešo , le a tseba gore e šetše e le kgale Modimo a nkgethile mo go lena gore ke begele baditšhaba Taba ye Botse gore ba e kwe mme ba dumele .
44015008	Gomme Modimo , yena Motsebadipelo , o bontšhitše gore o amogela baditšhaba ka go ba fa Moya wo Mokgethwa go no swana le ge a o file rena .
44015009	Ga se a ka a bontšha kgethollo mo go rena le go bona ; o ba hlwekišitše dipelo ka ge ba dumetše .
44015010	Bjale lena le reng le nyaka go leka Modimo ka go rweša badumedi morwalo wo o paletšego borakgolokhukhu ba rena le rena ?
44015011	Gape re dumela gore re phološwa ka kgaugelo ya Morena Jesu , go no swana le bona . ”
44015012	Kopanong yeo go be go rile kgwathaa , ba theeleditše ge Barnabase le Paulose ba anega mehlolo yohle le dika tšohle tše Modimo a bego a di dirile ka bona mo go baditšhaba .
44015013	E rile ge ba fetša go bolela , Jakobose a re : “ Banna ba gešo , ntheeletšeng !
44015014	Simone o sa tšo re laodišetša ka mo Modimo a thomilego go bontšha go šetša baditšhaba ga gagwe ka go ikgethela mo go bona ba ba tlilogo ba setšhaba sa gagwe .
44015015	Baprofeta ba kwana le taba ye , go etša Mangwalo a Makgethwa ge a re :
44015016	“ ‘ Ka morago ke tla boa ka bušetša mmušo wo o wilego wa Dafida sekeng . Ke tla tsošološa marope a wona , ka o tsoša gape ,
44015017	gore batho ba bangwe ka moka le baditšhaba bohle ba ke ba biditšego ya ba ba ka ba tle go Morena go mo khunamela . O realo Morena yo a phethago tšeo a di boletšego ,
44015018	yo a di tsebagaditšego go tloga kgale . ’
44015019	“ Nna ke bona gore re se ke ra tlaletša baditšhaba ba ba sokologelago go Modimo .
44015020	A re upšeng re ba ngwalele lengwalo re ba botšeng gore ba ile dinama tša didimo , tšona di tšhilafetšego , ba ile le go nyalana ga lešika , le nama ya phoofolo ye e kgamilwego , le bobete .
44015021	Gobane tše Moshe a di boletšego di begilwe metseng yohle go tloga kgale , le melao ya gagwe e balwa ka disinagogeng tšatši le lengwe le le lengwe la Sabatha . ”
44015022	Baapostola le bagolo ba phuthego le phuthego ka moka ba kwana gore go kgethwe banna ba bangwe mo go bona ba rongwe le Paulose le Barnabase Antiokia . Ba ntšha banna ba maemo mo phuthegong , e lego Judase , yo a tsebjago le ka la Barsabase , le Silase ,
44015023	gomme ba ba roma gore ba iše lengwalo le le rego : “ Rena baapostola gotee le bagolo ba phuthego re lego bana ba bolena , re a le dumediša , lena bana ba borena ba go tšwa boditšhabeng , ba ba dulago Antiokia le Siria le Tsilitsia .
44015024	Re kwele gore ba bangwe ba go tšwa mo go rena ba tlile ba le ferehla maikutlo ba le ferekanya ka tše ba di boletšego . Fela ba be ba se ba rongwa ke rena .
44015025	Ka gona , re ile ra kwana gore re ntšhe banna ba bangwe re ba rome go lena . Bona ba tla tla ba na le Barnabase le Paulose , bagwera ba rena ba bagolo ,
44015026	ba ba ilego ba itsenya kotsing ya go bolawa , ka baka la Morena wa rena , Jesu Kriste .
44015027	Bjale re roma Judase le Silase go lena , bona ba tlago le laodišetša ka molomo tšona ditaba tše re di ngwalago tše .
44015028	Rena le Moya wo Mokgethwa re kwane gore re se le imetše morwalo wo mongwe , ntle le melao ye bohlokwa ye e rego :
44015029	Le se ke la ja didimo , goba bobete , goba nama ya phoofolo ye e kgamilwego ; le gona le ile go nyalana ga lešika . Le tla be le dira gabotse ge le ka se dire dilo tše . Le dumele kudu . ”
44015030	Baromiwa ba rile go laela ba tloga ba ya Antiokia , moo ba fihlilego ba kgoboketša badumedi ba gona ka moka , ba ba fa lengwalo lela .
44015031	Badumedi ba re go le bala ba thabela go kwa mantšu a kgothatšo ya lona .
44015032	Judase le Silase , bona e bego e le baprofeta , ba bolela le bona lebaka le letelele , ba ba kgothatša , ba ba tiiša .
44015033	Ba tšea lebaka ba dutše le bona , badumedi ba kgona ba laelana le bona ka khutšo ba boela go ba ba ba romilego .
44015035	Paulose le Barnabase ba tšea lebaka ba le Antiokia , ba begela batho lentšu la Morena , ba ba ruta lona ba na le ba bangwe ba bantši .
44015036	Ka morago Paulose a bolela le Barnabase a re : “ A re boelele re yo bona bana ba borena metseng ka moka ye re ilego ra yo kwatša lentšu la Morena go yona , re yo bona gore na ba swere bjang . ”
44015037	Barnabase o be a rata ge ba tloga le Johanese yola wa go tsebja le ka la Markose .
44015038	Paulose yena a bona go se gwa lebana gore ba tloge le motho yo a ilego a ba lahletša kua Pamfilia , a se dule le bona go fihlela mafelelong a modiro wa bona .
44015039	Gwa tsoga kgang ye kgolo mo go bona , ba ba ba arogana . Barnabase a sepela le Markose ba ya Saeprose ka leselawatle ,
44015040	mola Paulose yena a ikgethela Silase , mme phuthego ya ba gafela Morena gore e be yo botho go bona .
44015041	Paulose a putla Siria le Tsilitsia , a tiiša diphuthego .
44016001	Paulose a fetela Derbe le Listra , mo go bego go dula modumedi yo mongwe yo ba rego ke Timotheose . Mmagwe , yo le yena e bego e le modumedi , e be e le Mojuda , tatagwe yena e le Mogerike .
44016002	Badumedi ba Listra le ba Ikoniomo ba be ba bolela gabotse ka Timotheose .
44016003	Paulose o be a nyaka go tloga le Timotheose , ka gona a mmolotša . Seo a se dira ka baka la Bajuda bao ba bego ba dula mafelong ao , ka ge bohle ba be ba tseba gore tatagoTimotheose ke Mogerike .
44016004	Ge ba thetha le metse ba be ba efa badumedi melao ye e beilwego ke baapostola le bagolo ba phuthego kua Jerusalema , gomme ba ba laya gore ba e phethe .
44016005	Ka mokgwa woo diphuthego tša fela di tia tumelong di bile di oketšega ka mehla .
44016006	Ba ile ba putla naga ya Frigia le ya Galatia ka gobane Moya wo Mokgethwa o be o se wa ba dumelela go bega lentšu la Modimo nageng ya Asia .
44016007	Ge ba fihla mollwaneng wa Misia ba leka go selela ka nageng ya Bithinia , fela Moya wa Jesu wa se ba dumelele .
44016008	Ka gona ba putla Misia ba fetela Troase .
44016009	Bošegong bjoo Paulose a lala a bone pono . A bona monna wa go tšwa Matsedonia a eme a mo rapela a re : “ Selela ka mono Matsedonia o re thuše ! ”
44016010	Paulose o rile go bona pono yeo ra itokišetša go ya Matsedonia , ka gobane re be re kgolwa gore re bitšwa ke Modimo gore re yo begela batho ba gona Taba ye Botse ya gagwe .
44016011	Re tlogile Troase ka leselawatle ra ya Samotrake , gomme ka le le latelago ra ya Neapolise .
44016012	Go tloga moo ra fetela Filipi , e lego wona motse wa selete sa mathomo sa Matsedonia ; ebile ke koloni ya Baroma . Ra tšea matšatši re le moo .
44016013	Ka tšatši la Sabatha ra tšwa motseng ra ya nokeng moo re bego re gopola gore ke felo mo Bajuda ba tlwaetšego go rapela gona . Ra dula fase ra bolela le basadi ba ba bego ba kgobokane moo .
44016014	Yo mongwe wa ba ba bego ba re theeleditše e be e le Lidia , e le mmapatši wa lešela la bohwibidu bja moretele , wa go tšwa Tiatira . Yena o be a khunamela Modimo , gomme Morena a mo fa gore a ele tše Paulose a di bolelago hloko .
44016015	Ge yena le ba lapa la gagwe ba seno kolobetšwa , o ile a re mema a re : “ Ge eba le mpona ke le modumedi wa Morena , a re yeng le yo dula ka ga ka . ” A phegelela go re mema .
44016016	Ka tšatši le lengwe ge re eya felong ga thapelo ra gahlana le ngwanenyana yo mongwe wa lekgoba yo a bego a tsenwe ke moya wa bodupe . O be a tlišetša beng ba gagwe tšhelete ye ntši ka bodupe .
44016017	A fela a šetše Paulose le rena morago , a goelela a re : “ Banna ba ke bahlanka ba Modimo Yogodimodimo ! Ba le begela ka mo le kago phološwa ka gona ! ”
44016018	O ile a fela a dira bjalo matšatši a mantši , Paulose a ba a tenega mo a ilego a retologa a re go moya woo : “ Ke go laela ka maatla a Jesu Kriste gore o tšwe mo go yena ! ” Moya woo wa tšwa go yena le semeetseng .
44016019	Beng ba gagwe ge ba bona gore ba lobile mokgwa woo wa go ikgobokeletša tšhelete , ba swara Paulose le Silase ba ba gogela go baetapele ba motse kua kgorong .
44016020	Ba ba iša go mantona a Baroma ba re : “ Banna ba ke Bajuda , gomme ba hlola mmudubudu mo motseng wa gaborena .
44016021	Ba ruta batho mekgwa ye rena , re le Baroma , re ka se kego ra e amogela goba ra phela ka yona . ”
44016022	Batho ba motse le bona ba ba tsogela maatla . Mantona a laela gore ba kgeilelwe diaparo , ba be ba bethwe ka thupa .
44016023	Ba re go ba betha gasehlogo ba ba lahlela kgolegong , gomme ba laela rakgolego gore a ba diše gabotse .
44016024	Yena o rile go laiwa bjalo , a ba lahlela ka phapošing ya ka garegare , a ba pataganya maoto ka dikota .
44016025	E rile mo gare ga bošego Paulose le Silase ba rapela ba opelela Modimo difela , gomme bagolegwa ba bangwe ba be ba theeleditše .
44016026	Gatee gwa ba le tšhikinyego ye kgolo ya lefase ya go šikinya le metheo ya kgolego . Mejako yohle ya bulega le semeetseng ; ditlemo tša bohle ba ba tlemilwego tša tlemologa .
44016027	Rakgolego a phafoga , gomme ge a bona mejako ya kgolego e bulegile a gopola gore bagolegwa ba tšhabile . Ka gona a gwanyolla tšhoša ya gagwe a re o a ipolaya .
44016028	Fela Paulose a mo goelela a re : “ O se ke wa ikgobatša ! Ka moka ga rena re sa le gona ! ”
44016029	Rakgolego a re go tlišwe lebone ; a tla a itlhaganetše , a itahlela pele ga Paulose le Silase a thothomela .
44016030	A ba ntšhetša ka ntle , a ba botšiša a re : “ Barena , na nka dirang gore ke phološwe ? ”
44016031	Bona ba mo fetola ka go re : “ Dumela go Morena Jesu , gomme o tla phološwa — wena le ba lapa la gago . ”
44016032	Ke ge ba mmegela lentšu la Morena , yena le bohle ba ba bego ba le ka lapeng la gagwe .
44016033	Ka yona nako yeo ya bošego a ba tšea a yo a ba hlapiša dintho ; gomme yena le bohle ba lapa la gagwe ba kolobetšwa le semeetseng .
44016034	Ke mo a ba išitšego ka ntlong ya gagwe , a fihla a ba fa tša go ja . Yena le ba lapa la gagwe ba be ba thabile kudu ka gobane bjale ba be ba dumetše go Modimo .
44016035	Ge go sele mantona a Baroma a roma maphodisa a re : “ Lokolla banna bao . ”
44016036	Ke ge rakgolego a tsebiša Paulose a re : “ Mantona a rometše molaetša wa gore le lokollwe . Ka gona etšwang le itshepelele gabotse . ”
44016037	Paulose a fetola maphodisa ao a re : “ Ba re bethile pepeneneng re se ra sekišwa , mokagona ebile re le ba go bušwa Roma . Morago ga moo ba re lahlela ka kgolegong . Gomme bjale ba nyaka go re ntšha ka sephiring . O gane ! A go tle bona beng ba re ntšhe . ”
44016038	Maphodisa ao a ya go begela mantona taba ye ; gomme bona ge ba ekwa gore Paulose le Silase ke badudi ba go bušwa Roma , ba tšhoga .
44016039	Ba ya ba kgopela tshwarelo go bona ; ba ba ntšha ka kgolegong mme ba ba kgopela gore ba tloge moo motseng .
44016040	Paulose le Silase ge ba tloga moo kgolegong ba ya ga Lidia . Ba hwetša badumedikabona ; ba ba kgothatša ya ba ba a tloga .
44017001	Paulose le Silase ba phatša Amfipolise le Apolonia ba fetela Thesalonika moo go bego go na le sinagoge ya Bajuda .
44017002	Go ya ka setlwaedi sa gagwe Paulose a ya sinagogeng . Ya re mo Disabatheng tše tharo tša go latelana a tšea kgang le bona , a boledišana nabo ka tša Mangwalo a Makgethwa ,
44017003	a bile a ba hlalošetša ditemana tša ona , a ba bontšha ka tšona gore Mesia o be a swanetše go tlaišwa le go tsoga bahung . A re : “ Yena Jesu yo ke le begelago yena yo ke yena Mesia . ”
44017004	Ba bangwe ba bona ba ile ba kgolwa mme ba sepela le Paulose le Silase , le sehlopha se segolo sa Bagerike ba e bego e le barapedi ba Modimo , le basadi ba bantši ba maemo .
44017005	Fela Bajuda ba ba tsebafela gomme ba rapa difelele tša metlapa ba kgoboketša lekoko . Ba tsoša mmudubudu motseng , ba hlasela lapa la monna yo ba rego ke Jasone , ba nyaka Paulose le Silase gore ba ba ntšhetše ntle bathong .
44017006	E rile ge ba sa ba hwetše , ba gogela Jasone le badumedi ba bangwe go baetapele ba motse , ba goelela ba re : “ Batho ba ba go tsoša mpherefere lefaseng lohle bjale ba tlile mono ,
44017007	gomme Jasone o ba beile ka ga gagwe . Ka moka ga bona ba tshela melao ya Kesare , ba re kgoši ke yo mongwe , leina la gagwe ke Jesu . ”
44017008	Go realo ya ba ge ba ferekantše lešaba le baetapele ba motse .
44017009	Baetapele bao ba rile go phethiša Jasone le ba ba bangwe tše di nyakegago gore ba lokollwe , ba ba lesa ba sepela .
44017010	Ge leswiswi le seno swara badumedi ba romela Paulose le Silase Berea . Bona ge ba fihla ba ya sinagogeng ya Bajuda .
44017011	Batho ba gona ba be ba phala ba Thesalonika ka go amogela tše di begwago ke Paulose . Ba be ba theeletša molaetša wa Modimo ka ditsebe tše pedi , gomme ka mehla ba be ba ithuta Mangwalo a Makgethwa go bona ge eba tše di bolelwago ke Paulose ke tšona .
44017012	Ba bantši ba bona ba ile ba dumela ; le basadi ba bantši ba maemo ba Bagerike le banna ba bantši ba Bagerike le bona ba ile ba dumela .
44017013	Fela e rile ge Bajuda ba Thesalonika ba ekwa gore Paulose o bega molaetša wa Modimo le kua Berea , ba tla gona ba fihla ba ferehla batho ba ba ferekanya .
44017014	Badumedi ba akgofa ba tloša Paulose ba mo iša lebopong la lewatle , fela Silase le Timotheose ba šala Berea .
44017015	Banna ba ba bego ba felesetša Paulose ba ile ba mo fihliša Athene , ya ba gona ba boelago Berea , Paulose a ba laetše gore Silase le Timotheose ba mo latele ka pelapela .
44017016	E rile ge Paulose a sa letetše Silase le Timotheose kua Athene , a ferekana kudu ge a bona motse o tletše medingwana .
44017017	Ka gona a tšea kgang le Bajuda ka sinagogeng le batho ba e lego bakhunamedi ba Modimo . Le kua lepatlelong la motse ka mehla a tšea kgang le ba a kopanago le bona .
44017018	Le dihlalefi tše dingwe tša Baepikure le tša Bastoike di be di tšea kgang le yena . Ba bangwe ba botšiša ba re : “ Etse mmalabadi yo o leka go re botšang ? ” Ba bangwe ba fetola ba re : “ O ka re o bolela ka medimo e šele . ” Ba be ba realo ka gobane Paulose o be a bega tša Jesu le tsogo ya bahu .
44017019	Ba tšea Paulose ba mo iša kgorong ya motse , e lego Areopagose , ba re : “ Re nyaka go tseba gore na thuto ye mpsha ye o bolelago ka yona ye ke thutomang .
44017020	Tše dingwe ditaba tše o di bolelago ke tše difsa ka ditsebeng tša rena , gomme re nyaka go tseba gore na di iša kae . ”
44017021	Gape badudi bohle ba Athene le bafaladi ba gona ba be ba hlwa ba duletše go anega le go kwa tše difsa .
44017022	Paulose a ema kgorong a re : “ Lena banna ba Athene , ke a bona gore dilong tšohle ke lena barapedi ba mmakgonthe .
44017023	Gobane ge ke ntše ke sepelasepela ke lebeletše mafelo a le khunamelago medimo ya lena go ona , ke bone le aletare ye nngwe ye e ngwadilwego go re : ‘ Go modimo yo a sa tsebjego . ’ Bjale ge , se le se khunamelago etšwe le sa se tsebe ke sona se bjale nna ke le begelago sona .
44017024	Modimo yo a hlodilego lefase le tšohle tše di lego mo go lona , yo e lego yena Morena wa legodimo le lefase , ga a dule ka ditempeleng tše di agilwego ke batho .
44017025	Le gona ga a nyake selo se batho ba kago mo fa sona ka go mo direla , ka ge e le yena ka noši yo a phedišago bohle le gona a fago bohle tšohle .
44017026	O hlodile ditšhaba tšohle ka motho o tee , gore di phele gohle lefaseng . Ke yena a di beetšego dinako le mafelo ao di tlago dula go ona .
44017027	Seo o be a se direla gore ba mo nyake , mohlomongwe ba mo hwetše ge ba mo phophola . Gape ga a kgole le yo mongwe le yo mongwe wa rena ;
44017028	gobane mo go yena re a phela , re a ithokgonya , ebile re gona . Go bjalo ka ge direti tše dingwe tša gabolena di boletše tša re : ‘ Le rena re bana ba gagwe . ’
44017029	Ka ge re le bana ba Modimo , re se ke ra gopola gore yena a ka swana le seswantšho sa gauta goba sa silibera goba sa leswika se se betlilwego ka bothakga le bokgoni bja motho .
44017030	Modimo o ile a hlokomologa mehla yela go yona batho ba bego ba sa mo tsebe , eupša bjale o ba laela bohle mo gohle gore ba sokologe .
44017031	Gobane o beile letšatši la ge a tlilo ahlola batho ba lefase ka toka ka monna yo a mo kgethilego . O tiišeditše taba ye ka go tsoša monna yoo bahung . ”
44017032	E rile ge ba ekwa Paulose a bolela ka tša go tsošwa bahung , ba bangwe ba bona ba mo gegea , fela ba bangwe ba re : “ Re nyaka gore o tle o re botše gape ka taba ye . ”
44017033	Ke moka Paulose a tloga moo go bona .
44017034	Banna ba bangwe ba thoma go sepela naye mme ya ba badumedi ; yo mongwe wa bona e be e le Dionisiose , wa lekgotla la motse , le mosadi yo mongwe yo ba rego ke Damarise , le ba bangwe .
44018001	Ka morago ga moo Paulose a tloga Athene a ya Korinte .
44018002	Moo a kopana le Mojuda yo mongwe yo ba rego ke Akhwila , yo a tswaletšwego Pontose . Yena o be a sa tšo tla a etšwa Italia gotee le Prisila , mosadi wa gagwe , gobane Kesare Klaudiose o be a laetše gore Bajuda ka moka ba tloge Roma . Paulose a ya go ba bona ,
44018003	a dula le bona , a šoma le bona ka ge a be a phela ka go dira ditente bjalo ka bona .
44018004	Ka Disabatha o be a tšea kgang le batho ka sinagogeng , a leka go kgodiša Bajuda le Bagerike .
44018005	Ge Silase le Timotheose ba fihla ba etšwa Matsedonia , Paulose a ikgafela go begela Bajuda molaetša wa Modimo , a ba hlatselela gore Jesu ke Mesia .
44018006	E rile ge ba mo ganetša ebile ba mo roga , a hlohlora marole diaparong tša gagwe , a re go bona : “ Ge le timetše , molato ke wa lena , nnaena ke hlapile diatla ! Go tloga bjale ke napile ke ya go baditšhaba . ”
44018007	Ke moka a tloga a ya ka ga monna yo ba rego ke Titose Justose , yo e bego e le mokhunamedi wa Modimo . Lapa la gagwe le be le kgauswi le sinagoge .
44018008	Krispose , yo e bego e le mookamedi wa sinagoge , o be a dumetše go Morena , yena le bohle ba lapa la gagwe . Le batho ba bangwe ba bantši kua Korinte ba rile go kwa molaetša wa Modimo ba dumela , gomme ba kolobetšwa .
44018009	E rile bošegong bjo bongwe Morena a botša Paulose ka pono a re : “ O se ke wa šia , o fele o bolela , o se ke wa homola ,
44018010	gobane ke na le wena . Ga go yo a tlago go dira selo , gobane ba bantši mo motseng wo ke ba ka . ”
44018011	Paulose a dula moo ngwaga le dikgwedi tše di selelago , a ruta batho lentšu la Modimo .
44018012	E rile ge Galio e le mmušiši wa Agaya , Bajuda ba kgobokana , ba swara Paulose ba mo iša kgorong .
44018013	Ba re : “ Monna yo o hlohleletša batho go khunamela Modimo ka mokgwa wo o ganwago ke molao . ”
44018014	Paulose o rile a sa re o a bolela , Galio a botša Bajuda a re : “ Ge taba ye e ka be e le ya bokebeka goba bosenyi bjo bogolo , lena Bajuda , nkabe ke tlemegile go le theeletša ke sa le felele pelo .
44018015	Eupša ka ge e le kgang ya mantšu le maina le molao wa lena , ke taba ye lena beng le swanetšego go iponela yona . Nna ga ke nyake go ba moahlodi wa taba tša mohuta wo . ”
44018016	Ke moka a ba raka kgorong .
44018017	Bona ka moka ba swara Sostenese , mookamedi wa sinagoge , ba mmetha gona moo kgorong . Fela Galio yena a se re selo mo tabeng yeo .
44018018	Paulose a tšea lebakanyana a na le badumedi Korinte , a kgona a laelana nabo mme a eya Siria ka leselawatle , a na le Prisila le Akhwila . Pele ga ge a tloga Kenegrea , o ile a boolwa hlogo ka baka la ge a be a ikanne .
44018019	Ba rile go fihla Efeso a tlogela Prisila le Akhwila . A ya ka sinagogeng a fihla a tšea kgang le Bajuda .
44018020	Batho ba mo kgopela gore a dule nabo sebakanyana , fela yena a se dumele .
44018021	Gomme ge a sepela a ba botša a re : “ Ge eba e le thato ya Modimo , ke tla boa ka tla mo go lena . ” Ke moka a tloga Efeso ka leselawatle .
44018022	E rile ge a fihla Kesarea a rotogela Jerusalema a yo dumediša phuthego , ya ba o fetela Antiokia .
44018023	A re go fetša labaka gona , a feta a phatša naga ya Galatia le ya Frigia a tiiša badumedi bohle .
44018024	Kua Efeso go kile gwa tla Mojuda yo mongwe yo ba rego ke Apolose , yo a bego a tswaletšwe Aleksandria . Yena e be e le seboledi se segolo , a tseba Mangwalo a Makgethwa gabotse .
44018025	O be a rutilwe thuto ya Morena , gomme a begela batho a bile a ba ruta ka go nepa ditaba tša Jesu ka mafolofolo . Ge e le kolobetšo o be a tseba fela ya Johanese .
44018026	A thoma go bolela a sa boife ka sinagogeng . Prisila le Akhwila ba rile go mo kwa ba ya le yena ga gabobona , ba mo hlalošetša gabotse thuto ya Modimo .
44018027	E rile ge a nyaka go ya Agaya badumedi ba Efeso ba mo thuša ka go ngwalela badumedi ba gona gore ba mo amogele . Ge a fihla gona a thuša kudu bao e bego e le badumedi ka kgaugelo ya Modimo .
44018028	Gobane ge Bajuda ba tšea kgang le yena phatlalatša o be a ba phala ka dipolelo tša gagwe tše maatla , a bontšha ka Mangwalo a Makgethwa gore Jesu ke yena Mesia .
44019001	Mola Apolose a le Korinte , Paulose o ile a phatša dilete tša ka gare ga naga , a ba a yo fihla motseng wa Efeso . Moo a fihla a hwetša badumedi ba bangwe ,
44019002	gomme a ba botšiša a re : “ Na mola le eba badumedi le ile la amogela Moya wo Mokgethwa ? ” Bona ba mo fetola ba re : “ Aowa , le go kwa gore go na le Moya wo Mokgethwa ga se ra ka ra kwa . ”
44019003	Paulose a ba botšiša a re : “ Bjale le kolobeditšwe ka kolobetšo efe ? ” Bona ba mo fetola ka go re : “ Ka kolobetšo ya Johanese . ”
44019004	Paulose a re : “ Kolobetšo ya Johanese e be e le ya bao ba sokologago dibeng tša bona ; yena o be a fela a botša Baisraele gore ba dumele go yo a tlilego go mo hlatlama , a era Jesu . ”
44019005	Batho bao ge ba ekwa a realo , ba kolobetšwa ya ba balatedi ba Morena Jesu .
44019006	Paulose a ba bea diatla , gomme Moya wo Mokgethwa wa theogela godimo ga bona ; ba bolela mantšu a a sa kwešišwego ba bile ba bega molaetša wa Modimo .
44019007	Ka moka ga bona e be e ka ba banna ba lesome le ba babedi .
44019008	Paulose a fela a eya ka sinagogeng ya Bajuda , gomme a tšea dikgwedi tše tharo a bolela ka go se boife le batho , a tšea kgang le bona mme a leka go ba kgodiša tša mmušo wa Modimo .
44019009	Eupša ba bangwe ba bona e be e le dinganga ba sa rate go dumela , ba bolela thuto ya Morena gampe mo phuthegong . Ka gona Paulose a ba tlogela , a tloga le badumedi , gomme ka mehla a fela a boledišana le batho ka ntlong ya borutelo ya Tiranose .
44019010	Gwa dirwa bjalo mengwaga ye mebedi , mo bohle ba ba dulago nageng ya Asia , Bajuda le baditšhaba , ba ilego ba kwa lentšu la Morena .
44019011	Modimo o be a dira mehlolo ye megolo ka Paulose .
44019012	Batho ba bile ba tšea le mašelana a go phumola dikudumela , le dithetho tša go šoma , ba re go mo kgoma ka tšona ba di bea balwetši , mme bona ba fola malwetši a bona , le meoya ye mebe e ba tlogela .
44019013	Bajuda ba bangwe ba go šika le naga ba raka meoya ye mebe le bona ba leka go bolela leina la Morena Jesu ge ba raka meoya ye mebe . Ba e botša ba re : “ Re le laela ka Jesu yo a begwago ke Paulose gore le tšwe mo mothong yo . ”
44019014	Ba ba bego ba dira bjalo e be e le barwa ba ba šupago ba moprista yo mogolo wa Mojuda yo ba rego ke Skefa .
44019015	Moya woo wo mobe wa re go bona : “ Ge e le Jesu ke a mo tseba , Paulose le yena ke wa ka . Bjale lena — ke lena bomang ? ”
44019016	Monna yoo wa moya wo mobe a ba hlasela , a ba keketa , a ba fenya ka moka , ba ba ba tšwa ba tšhaba ka lapeng la gagwe ba kgeigetšwe ba bile ba gobetše .
44019017	Taba ye ya kwagala go Bajuda le go baditšhaba bohle ba ba agilego Efeso . Bohle ba welwa ke poifo , gomme Jesu a tuma kudu .
44019018	Badumedi ba bantši ba tla ba ipobola phatlalatša gore kgale ba be ba dira tša boloi .
44019019	Ba bantši ba ba bego ba kile ba dira tša boloi ba kgoboketša dipuku tša bona ba di fiša pepeneneng . Ge ba bala theko ya tšona ba hwetša e le ya dipapetlana tše dikete tše masome a mahlano tša silibera .
44019020	Ka maatla a Morena molaetša wa Modimo wa fela o phatlalala o bile o tia ka tsela yeo .
44019021	E rile ge taba tše di seno hlaga Paulose a ikemišetša go phatša naga ya Matsedonia le ya Agaya le go fetela Jerusalema . A re : “ Ge ke seno boa kua ke swanetše go etela le Roma . ”
44019022	A roma ba babedi ba bathuši ba gagwe , Timotheose le Erastose , Matsedonia ge yena a sa šala lebaka kua Asia .
44019023	E bile tšona nako tše ge motseng wa Efeso go tsoga mmudubudu wo mogolo mabapi le thuto ya Morena .
44019024	Mathulatshipi yo mongwe yo ba rego ke Demetriose o be a bopa diswantšhobopša tša tempele ya modimo wo motshadi Artemise ka silibera , gomme a tlišetša bomathulatshipi ba gagwe poelo ye ntši .
44019025	A ba rapa gotee le bohle ba ba dirago mediro ye e amanago le yeo ya bona , a re go bona : “ Banna , le a tseba gore re humišwa ke modiro wo .
44019026	Bjale le a iponela ebile le a ikwela tše di dirwago ke mothaka yo , Paulose . O re medimo ya go dirwa ke batho ga se medimo , gomme o kgodišitšwe batho ba bantši a ba aroša , e sego mo Efeso fela , eupša e nyakile go ba le nageng yohle ya Asia .
44019027	Gomme ga se modiro wo wa rena fela wo o kago goboga , eupša le yona tempele ya modimo wo motshadi wo mogolo , Artemise , e ka bonwa e se selo , mme setumo sa yena modimo woo wo motshadi wo o khunamelwago ke bohle nageng ya Asia le lefaseng ka moka , se tla fela . ”
44019028	Ge lešaba le mo kwa a realo , la galefa , la goa la re : “ Ke yo mogolo , Artemise wa Efeso ! ”
44019029	Mmudubudu woo wa phatlalala le motse wohle . Lešaba la phuthuma Gayose le Aristargose ba Matsedonia ba ba bego ba felesetša Paulose , la itlhaganela go ya kgorong la ba kgareetša .
44019030	Paulose o be a rata go yo bolela le lešaba leo , fela badumedi ba se mo dumelele .
44019031	Le ba bangwe baetapele ba naga ya Asia ba e bego e le bagwera ba gagwe ba roma batho go mo kgopela gore a se ye kgorong .
44019032	Kgabagareng yeo go be go šetše go tsoga tlhatlhariane : bangwe ba bolela se , bangwe ba bolela sela , gape bontši bja bona bo be bo sa tsebe gore ba kgobokanetšeng .
44019033	Bajuda ba bangwe moo lešabeng ba bulela Aleksandere tsela . Ba bangwe batho ba mmotša gore a reng . Ke moka Aleksandere a emiša seatla go homotša batho gore a hlaloše se e lego taba .
44019034	Fela e rile ge ba lemoga gore ke Mojuda , ba goa mmogo diiri tše e ka bago tše pedi ba re : “ Ke yo mogolo Artemise wa Efeso ! ”
44019035	Mafelelong lešaba leo la homotšwa ke mongwaledi wa motse a re : “ Lena Baefeso , ke mang motho yo a sa tsebego gore motse wa Efeso ke modiša wa tempele ya Artemise yo mogolo le wa leswika lela la go wa legodimong ?
44019036	Ga go yo a ka latolago taba ye . Ka gona le swanetše le itshware , le se dire selo ka lephakuphaku .
44019037	Le tlišitše banna ba mo le ge ba se ba hlakola tempele goba ba nyefola modimogadi wa rena .
44019038	Ge Demetriose le bašomikayena ba na le taba le yo mongwe , dikgoro tša tsheko di gona , le baahlodi , a ba tle kgorong !
44019039	Fela ge eba go sa na le se sengwe se le se nyakago , se tla rerwa pitšong ye e rapilwego go ya ka molao .
44019040	Ka baka la se se diregilego lehono , re ka bonwa molato wa go hlola mpherefere . Gape ga go lebaka le le kwagalago le re ka ikarabelago ka lona , ge go ka thwe re hlotše mmudubudu . ”
44019041	A re go realo a phatlalatša pitšo .
44020001	Tlhahlariane yela e rile go homola Paulose a rapa badumedi a ba kgothatša ya ba o a ba laela . Ke moka a tloga a ya Matsedonia .
44020002	A phatša dilete tša gona a tšama a kgothatša batho ka tše a di bolelago , a ba a fihla nageng ya Bagerike ;
44020003	a dula gona dikgwedi tše tharo . E rile ge a re o ya Siria ka leselawatle a lemošwa gore Bajuda ba mo lakane , gomme a bona a loketšwe ke go boa ka tsela ya Matsedonia .
44020004	Ba go mo felesetša e be e le Sopatere wa Berea , morwa wa Pirose , le Aristargose le Sekundose ba Thesalonika , le Gayose wa Derbe , le Timotheose , le Tigikose le Trofimose ba naga ya Asia .
44020005	Ba re thaka pele ba fihla ba re letela Troase .
44020006	Rena ra tloga Filipi ka leselawatle ka morago ga Monyanya wa Dinkgwa tše di se nago komelo , ya re ge go fetile matšatši a mahlano ra ba hwetša Troase gomme ra dula gona matšatši a a šupago .
44020007	E rile bošegong bja Mokibelo ge re phuthegetše go ngwathišana bogobe , Paulose a bolela le phuthego a gopotše go tsoga a sepela ; a dika a bolela , ya ba ya ba bošegogare .
44020008	Go be go thumašitšwe mabone a mantši ka phapošing ya ka godimo ka mo re bego re phuthegetše ka gona .
44020009	Lesogana le lengwe le leina la lona ba rego ke Yutigose le be le dutše lefasetereng , gomme ya re ge Paulose a ntše a bolela , yena a potuma , a ba a re uwee ka boroko , a fegologa moo lebatong la boraro a wela fase , gomme ge ba mo kuka ke ge a hwile .
44020010	Paulose a theogela fase a fihla a itahlela mo godimo ga gagwe , a mo gokarela . A re : “ Le se ferekane , o sa phela ! ”
44020011	Ke moka a boela lebatong la ka godimo , a fihla a ngwatha bogobe , a ja . A dika a bolela le bona nako ye telele , gwa ba gwa sa , a kgona a sepela .
44020012	Lesogana lela ba ya le lona gae le phedile mme ba homotšegile kudu .
44020013	Rena re ile ra sepela pele ka leselawatle ra ya Asose , moo re bego re yo feta re tšea Paulose . O be a re laetše gore re dire bjalo , ka ge a be a ratile go šala a eya gona ka maoto .
44020014	E rile ge a gahlana le rena Asose ra mo nametša leselawatle ra ya Mitilene .
44020015	Ra tloga gona ka leselawatle ra fihla go lebana le Giose ka le le latelago . Gosasa ga gona ra tsoga re fihla Samose , gomme ka le le latelago ra fihla Miletose .
44020016	Paulose o be a gopotše go tla motse wa Efeso ka ntle , gore a se ditelege kwa nageng ya Asia . O be a ilthaganeletše gore ge go kgonega a be a fihlile Jerusalema ka letšatši la Pentekoste .
44020017	Paulose ge a le Miletose a roma batho Efeso go yo bitša bagolo ba phuthego .
44020018	Ge ba fihla a re go bona : “ Tša bophelo bja ka nakong yohle ya ge ke be ke na le lena go tloga tšatšing la mathomo la go fihla ga ka mo nageng ya Asia le a di tseba .
44020019	Le tseba ka mo ke bego ke direla Morena ka boikokobetšo bjohle le meokgo ye mentši mathateng a a nkwetšego ge ke be ke lakanwe ke Bajuda .
44020020	Le a tseba gore ga se ka ka ka le fihlela selo se se kago le hola mola ke le begela molaetša wa Modimo ke bile ke le ruta phatlalatša le ka malapeng a lena .
44020021	Ke be ke fela ke kgala Bajuda le baditšhaba gore ba sokologele go Modimo mme ba dumele go Morena wa rena Jesu .
44020022	Gomme bjale ke ya Jerusalema ke gapeletšwa ke Moya wo Mokgethwa , ke sa tsebe se se tlago ntlhagela gona .
44020023	Se ke se tsebago ke gore motseng wo mongwe le wo mongwe Moya wo Mokgethwa o ntemošitše gore ke letetšwe ke kgolego le mathata .
44020024	Fela nna bophelo bja ka ga ke bo seme selo ; se ke se nyakago ke go feleletša se ke romilwego go se dira , le go phetha modiro wo ke o filwego ke Morena Jesu , e lego go bega Taba ye Botse ya kgaugelo ya Modimo .
44020025	“ Gomme bjale ke a tseba gore lena ka moka ke bego ke sepela mo gare ga lena ke le begela tša mmušo wa Modimo , le ka se sa mpona .
44020026	Ka gona , lehono ke le botša ke tiišitše ke re : Ge motho wa lena a ka timela , molato e ka se be wa ka .
44020027	Gobane ga se ka le tima selo sa thato ya Modimo .
44020028	Ka gona , le itote , le lote le mohlape ka moka wo le o neilwego ke Moya wo Mokgethwa gore le o diše . Le be badiša ba phuthego ya Modimo , ye a e ikhweleditšego yona ka lehu la Morwagwe .
44020029	Ke a tseba gore ge ke seno sepela , le tla tlelwa ke diphiri tše bogale tše di ka se kego tša babalela mohlape .
44020030	Nako e etla mohlang le mo gare ga lena go tlago tsupologa boramaaka ba go aroša badumedi gore ba ba latele .
44020031	Ka gona , le itote , gomme le gopole gore ke tšere mengwaga ye meraro ke le ruta bohle ke sa khutše , bošego le mosegare ke fela ke lla .
44020032	“ Gomme bjale ke le bea go Modimo le kgaugelo ya gagwe ye e kgonago go le aga le go le fa bohwa bjo Modimo a di beetšego bohle ba a ba kgethilego .
44020033	Ga se ka ka ka duma silibera ya motho goba gauta goba seaparo .
44020034	Lena beng le a tseba gore tše nna le bangwekanna re bego re phela ka tšona ke di šometše ka diatla tše tša ka .
44020035	Dilong tšohle ke le bontšhitše gore bafokodi re swanetše go ba thuša ka go šoma gaboima ka yona tsela ye , re ntše re gopola mantšu ale a go bolelwa ke Morena Jesu ka boyena a re : ‘ Lehlogonolo la mofi le feta la mofiwa . ’ ”
44020036	Paulose ge a feditše go bolela , a khunama le bona ka moka , a rapela .
44020037	Bohle ba lla , ba mo gokarela ba mo atla ba mo laela .
44020038	Gagolo ba be ba nyamišitšwe ke ge a rile ba ka se sa mmona . Ke moka ba mo felesetša leselawatleng .
44021001	Ge re seno laelana nabo ra tloga ka leselawatle ra leba Kose thwii , ra ba ra yo fihla . Ka le le latelago ra fihla Rodose , gomme go tloga moo ra fetela Patara .
44021002	Ra fihla ra hwetša leselawatle le le yago Fenikia , ra re go le namela , ra tloga .
44021003	Ge re fihla mo re bonago sehlakahlaka sa Saeprose , ra se pota ka letsogong la manngele go leba Siria , ra fihla motseng wa Tirose moo leselawatle le bego le iša diphahla .
44021004	Ra fihla ra hwetša badumedi moo gomme ra dula nabo matšatši a a šupago . Bona ba botša Paulose ba tutuetšwa ke Moya wo Mokgethwa ba re a se ke a fetela Jerusalema .
44021005	Ge re seno fetša matšatši ao le bona ra tloga ra wela tsela . Ba re felesetša ka moka ga bona , le ka basadi le bana , ba re fihliša ka ntle ga motse . Ge re le lešing la lewatle ra khunama ka dikhuru ra rapela .
44021006	Ke moka ra laelana , rena ra namela leselawatle mola bona ba boela gae .
44021007	Go tloga Tirose ra tšwela pele ka leeto ra goroga Petolemaise . Ra fihla ra dumediša badumedi mme ra hlwa nabo tšatši le tee .
44021008	Ka le le latelago ra fetela Kesarea . Gona ra fihla ra dula ka ga moebangedi Filipi yo e bego e le yo mongwe wa bathuši bale ba go šupa .
44021009	O be a na le barwedi ba bane ba ba sego ba nyalwa bao ba bego ba na le mpho ya go bega molaetša wa Modimo .
44021010	E rile ge e šetše e le matšatši re le moo gwa fihla moprofeta yo ba rego ke Agabose wa go tšwa Judea .
44021011	A tla go rena , a tšea lepanta la Paulose , a ipofa maoto le matsogo ka lona a re : “ Moya wo Mokgethwa o re : ‘ Mong wa lepanta le Bajuda ba ya go mmofa ka mokgwa wo kua Jerusalema , ba mo gafela baditšhaba . ’ ”
44021012	Ge re ekwa a realo , rena le badumedi ba moo ra rapela Paulose gore a se ye Jerusalema .
44021013	Yena a re fetola ka go re : “ Le reng le lla le nyaka go ntlhanamiša ? Gape nna ke itokišeditše e sego fela go bofša , eupša le go bolaelwa Morena Jesu kua Jerusalema . ”
44021014	Ge a re palela bjalo , ra ineela ra re : “ A go phethwe thato ya Morena . ”
44021015	Ge go fetile matšatši ao , ra itokiša ra ya Jerusalema .
44021016	Badumedi ba bangwe ba go tšwa Kesarea le bona ba ya le rena , ba re iša go Monasone wa go tšwa Saeprose yo e bego e le modumedi wa kgale , yo re bego re yo dula ka ga gagwe .
44021017	Ge re fihla Jerusalema badumedi ba re amogela ka lethabo .
44021018	Ka le le latelago Paulose a ya le rena go bona Jakobose ; le bagolo ba phuthego ka moka ba be ba le gona .
44021019	Paulose a re go ba dumediša a ba anegela ka botlalo tšohle tše Modimo a di dirilego ka yena go baditšhaba .
44021020	Ge ba seno di kwa , bohle ba reta Modimo . Ke moka ba re go Paulose : “ Ngwanešo , le wena o a iponela ka bowena gore ke dikete tše kaakang tša Bajuda ba ba dumetšego , le gore bohle ba botegela molao wa Moshe bjang .
44021021	Ba boditšwe gore wena o ruta Bajuda bohle ba ba falaletšego baditšhabeng gore ba kgeloge molaong wa Moshe ; o re ba se ke ba bolotša bana ba bona , le gona ba se ke ba latela ditlwaedi tša Sejuda .
44021022	Bjale go ka dirwang ? Gobane go tla kwala gore o tlile fa .
44021023	Dira se re go botšago sona . Go na le banna ba bane mo ba ba ikannego .
44021024	Sepela nabo le yo phetha tirelo ya boitlhwekišo , gomme o ba lefele tšhelete ya tlhwekišo gore ba kgone go ipoolwa dihlogo . Ke mo bohle ba tlago tseba gore go tše ba di boditšwego ka wena ga go therešo , gomme o phela ka molao wa Moshe .
44021025	Ge e le baditšhaba ba ba sokologilego bona re ba ngwaletše lengwalo ra ba botša gore re kwane gore ba ile dinama tša didimo , le bobete , le dinama tša diphoofolo tše di kgamilwego , le go nyalana ga lešika . ”
44021026	Ka le le latelago Paulose a tloga le banna bao a yo phetha le bona tirelo ya boitlhwekišo . Ke moka a ya ka Tempeleng a bega gore nako ya gagwe ya matšatši a boitlhwekišo e tla fela neng , ge yo mongwe le yo mongwe wa bona a tlilo direlwa sehlabelo .
44021027	E rile ge matšatši ao a go šupa a šetše a eya mafelelong , Bajuda ba bangwe ba go tšwa nageng ya Asia ba bona Paulose ka Tempeleng . Ba hlohleletša lešaba ka moka , ba mo swara .
44021028	Ba goa ba re : “ Lena banna ba Israele , thušang ! Monna yo ke yena yo a rutago batho ka moka mo gohle a ba fapantšha le setšhaba le melao ya Moshe le Tempele ye . Ebile bjale o tlišitše baditšhaba ka mo Tempeleng , gomme o tšhetše lefelo le lekgethwa le setšhila ! ”
44021029	Ba realo ka ge ba mmone motseng a na le Trofimose wa Efeso , gomme ba hloma nke o tsene le yena ka Tempeleng .
44021030	Gwa tsoga mmudubudu motseng ka moka , setšhaba sa bokana ka lephakuphaku ; ba swara Paulose , ba mo goga ba mo ntšha ka Tempeleng , gomme mejako ya tswalelwa ka pela .
44021031	E rile ba sa re ba a mmolaya , rasekete wa bahlabani a hlabelwa mokgoši wa gore motseng wohle wa Jerusalema go tsogile kgaruru .
44021032	A akgofa a tloga le bahlabani le boralekgolo ba bangwenyana ba bahlabani ba hlaganela kua lešabeng . Ge ba mmona a na le bahlabani ba lesa go keketa Paulose .
44021033	Yena a ya go Paulose , a mo swara , a laela gore a kgokwe ka diketane tše pedi . Ke moka a botšiša gore motho yoo ke mang , le gore o dirileng .
44021034	Ba bangwe moo lešabeng ba goa tša bona , bangwe ba goa tše dingwe — ya ba tlhatlhariane fela ya go šitiša rasekete go kwa se e lego taba ; ka gona a laela gore Paulose a išwe sebong .
44021035	Ge ba fihla manamelong bahlabani ba mo kuka gore ba mo phephiše bogale bja lešaba .
44021036	Bohle ba be ba ba šetše morago ba goa ba re : “ Mmolayeng ! ”
44021037	E rile ge bahlabani ba re ba mo iša ka sebong , a re go rasekete : “ Na nka se bolele le wena ? ” Yena a mmotšiša a re : “ Kganthe o tseba Segerike ?
44021038	Gona ga se wena Moegepeta yola wa go tsoša mmudubudu malobanyana mo , a ya lešokeng le batšhošetši ba dikete tše nne , kgane o yena ? ”
44021039	Paulose a mo fetola a re : “ Nna ke Mojuda wa motse wa Tarsose kua Tsilitsia ; ke modudi wa motse wo o tsebegago . Ke a go kgopela , hle , ntumelele go bolela le lešaba le . ”
44021040	Rasekete a mo dumelela , gomme Paulose a ema manamelong , a homotša lešaba ka seatla . Ge ba rile tuu , a bolela le bona ka Seheberu a re :
44022001	“ Bagešo le lena botate , ntheeletšeng ge ke iphetolela mo go lena ! ”
44022002	Ge ba ekwa a bolela nabo ka Seheberu , ba nama ba homolela ruri , gomme yena a tšwela pele a re :
44022003	“ Ke nna Mojuda . Ke tswaletšwe motseng wa Tarsose kua Tsilitsia , fela ka godišetšwa mo motseng wo ke le morutiwa wa Gamaliele . Ke rutilwe ka šedi ye kgolo go phetha melao ya borakgolokhukhu ba rena , gomme ka ba mogale wa Modimo go etša lena bohle lehono .
44022004	Ka hlomara ba go sepela ka tsela ya Bokriste gore ba be ba hwe . Ka swara banna le basadi ka ba lahlela kgolegong .
44022005	Ba ba kago ntlhatsela gore ke bolela nnete ke Moprista yo Mogologolo le Kgorokgolo yohle . Ke bona ba bego ba mpha mangwalo a a ngwaletšwego Bajudakarena kua Damaskose , gomme ka ya gona gore le ba ba lego kua ke ba sware ke ba bušetše mo Jerusalema gore ba tle ba otlwe . ”
44022006	“ Ka re ke ntše ke sepela ke batametše motse wa Damaskose ka nako tša mosegare wo mogolo , seetša se segolo se se tšwago legodimong sa nkgadimela ka mathoko ohle .
44022007	Ka wela fase , ka kwa lentšu le re : ‘ Saulo , Saulo , o ntlhomaretšeng ? ’
44022008	Nna ka botšiša ka re : ‘ Ke wena mang , Morena ? ’ Yena a re : ‘ Ke nna Jesu wa Nasaretha yo o mo hlomerego . ’
44022009	Ba ba bego ba sepela le nna ba bona seetša , fela ba se kwe lentšu la yo a bolelago le nna .
44022010	Ka botšiša ka re : ‘ Ke direng , Morena ? ’ Morena a re go nna : ‘ Emelela o ye ka mola motseng wa Damaskose moo o tlago botšwa tšohle tše Modimo a go beetšego tšona gore o di dire . ’
44022011	Ke be ke foufaditšwe ke go phadima ga seetša seo , ka gona ba ba sepelago le nna ba ntlhahla ka letsogo ba nkiša Damaskose .
44022012	“ Monna yo mongwe yo ba rego ke Ananiase , morapedi wa go phetha melao ya Moshe le gona wa go hlompšha ke Bajuda bohle ba ba agilego moo ,
44022013	a tla go nna moo motseng , a ema kgauswi ga ka a re : ‘ Saulo , ngwanešo , foufologa ! ’ Ka foufologa le semeetseng mme ka mmona .
44022014	A re : ‘ Modimo wa borakgolokhukhu ba rena o šetše a go kgethile gore o tsebe thato ya gagwe , o bone Moloki , o mo kwe ge a bolela ka wa gagwe molomo .
44022015	O tla ba hlatse ya gagwe , wa botša bohle tše o di bonego gape o di kwelego .
44022016	Gomme bjale o sa diegelang ? Ema o kolobetšwe gomme o hlatswiwe dibe tša gago o mo rapele . ’
44022017	“ E rile ge ke boetše mono Jerusalema ke rapela ka Tempeleng , ka tsenwa ke moya , ka bona pono .
44022018	Ka bona Morena , mme a re go nna : ‘ Itlhaganele o tloge mo Jerusalema ka pela , ka gobane batho ba mo ba ka se amogele bohlatse bjo o mpolelago ka bjona . ’
44022019	Nna ka mo fetola ka re : ‘ Morena , bona beng ba a tseba gore ke be ke eya ka disinagogeng ke swara ba ba dumelago go wena ke bile ke ba betha .
44022020	Le mohla wola go bolawa hlatse ya gago , Stefane , le nna ke be ke le gona ke thabetše polao ya gagwe , ke letile diaparo tša babolai ba gagwe . ’
44022021	Morena a re : ‘ Sepela , gobane ke nyaka go go roma kgole baditšhabeng . ’ ”
44022022	Lešaba le mo theeleditše go fihlela ge a bolela mantšu ao , ya ba ba goa ba re : “ Wa mohuta wo a a tlošwe lefaseng ! Ga se a swanela go phela ! ”
44022023	Ba tsoša tlhatlhariane , ba foša diaparo godimo , ba thuntšhetša le marole godimo .
44022024	Rasekete a laela gore Paulose a tsentšhwe ka sebong , a otlwe ka tshelane , a bolele gore Bajuda ba reng ba mo hlabela lešata le lekaaka .
44022025	E rile ge ba mmapotše gore a otlwe , yena a botšiša ralekgolo yo a bego a eme moo a re : “ Kgane le dumeletšwe go otla Moroma , le go sekišwa a se a ka a sekišwa ! ”
44022026	Ralekgolo yoo a re go kwa Paulose a realo a ya go rasekete , a mmotšiša a re : “ Na o nyaka go dirang , wena ? Gape motho yo ke Moroma ! ”
44022027	Ke ge rasekete a eya go Paulose , a mmotšiša a re : “ Nke o mpotše : Na o Moroma ? ” Paulose a re : “ Ee ” .
44022028	Rasekete a re : “ Nna Boroma bjo ke itheketše bjona ka tšhelete ye ntši . ” Paulose yena a re : “ Gomme nna ke bješo ka tswalo . ”
44022029	Ke mo bao ba bego ba tlilo mo sekišiša ba namilego ba hunyela , gomme le rasekete yola a tšhoga ge a lemoga gore Paulose ke Moroma mme yena o mo kgokile ka diketane .
44022030	Rasekete o be a nyaka go tseba gabotse se Paulose a latofatšwago ke Bajuda ka sona ; ka gona , ka le le latelago a laela gore Paulose a kgokollwe diketane , le gore baprista ba bagolo le Kgorokgolo yohle ba tle pitšong . Ke moka a tšea Paulose a mo emiša pele ga bona .
44023001	Paulose a tseparela Kgorokgolo ka mahlo a re : “ Bagešo , go fihla le lehono le le gatee ga ke itshetshengwe mabapi le ka mo ke phetšego ka gona pele ga Modimo . ”
44023002	Moprista yo Mogologolo , Ananiase , a laela bao ba bego ba eme kgauswi le Paulose gore ba mmethe molomo .
44023003	Paulose a re go yena : “ Modimo o tla betha wena , leboto le le takilwego towe ! O duletše go nkahlola ka melao ya Moshe , etšwe o laela gore ke bethwe o tshela molao . ”
44023004	Bale ba go ema kgauswi le Paulose ba re : “ Mmalo , o reng o roga Moprista yo Mogologolo wa Modimo ? ”
44023005	Paulose a ba fetola a re : “ Bagešo , nna ke be ke sa tsebe ge e le Moprista yo Mogologolo , gobane Mangwalo a Makgethwa a re : ‘ O se ke wa omanya mmuši wa setšhaba sa geno . ’ ”
44023006	Ka ge Paulose a be a tseba gore ba bangwe ba bona moo ke Basadusei , ba bangwe ke Bafarisei , a goelela moo Kgorongkgolo a re : “ Bagešo , nna ke Mofarisei , Mofarisei wa Bafarisei . Ke sekišwa ka ge ke holofela gore bahu ba tla tsoga ! ”
44023007	Ge a realo gwa tsoga kgang ya Bafarisei le Basadusei , gomme kgoro ya tšwa dikgao .
44023008	Gape Basadusei ba re bahu ga ba tsoge , le gona ga go na barongwa , le meoya ga e gona , kganthe Bafarisei bona ba di dumela ka ditharo .
44023009	Gwa tsoga tlhatlhariane , gomme boramangwalo ba bangwe ba e bego e le ba lekgotla la Bafarisei ba ema ba gatelela ba re : “ Rena monna yo ga re bone a na le phošo . Mohlomongwe moya goba morongwa yo mongwenyana o boletše naye . ”
44023010	Kgang yeo e ile ya gakala mo rasekete a ilego a ba a tšhoga gore Paulose o tla rathagantšhwa . Ka gona a laela bahlabani gore ba ye ba mo tloše kgorong ba mmušetše ka sebong .
44023011	Bošegong bjoo Morena a ema kgauswi le Paulose a re : “ O bete pelo , Paulose , gobane bjalo ka ge o ntlhatsetše mo Jerusalema , le kua Roma o swanetše go ntlhatsela . ”
44023012	Ge go esa Bajuda ba bangwe ba lakana . Ba ikana gore ba ka se je goba ba nwa selo pele ba bolaya Paulose .
44023013	Ba ba lakanego bjalo e be e le ba ba fetago ba masome a mane .
44023014	Ke moka ba ya go baprista ba bagolo le bagolo ba setšhaba , ba fihla ba re : “ Re ipofile ka go ikana re tiišitše ra re re ka se je goba ra nwa selo pele re bolaya Paulose .
44023015	Bjale ge , lena le ba Kgorokgolo kgopelang rasekete wa bahlabani gore a tliše Paulose mono go lena mo nkego le nyaka go botšiša taba ya gagwe ka tlhokomelo ye kgolo . Gomme rena re šetše re itokišeditše go mmolaya le go fihla mo go lena a sešo a fihla . ”
44023016	Motlogolo wa Paulose a kwa talelo ye , ka gona a ya sebong a tsebiša Paulose .
44023017	Ke mo Paulose a biditšego yo mongwe wa boralekgolo , a re go yena : “ Iša lesogana le go rasekete , le na le taba ye le nyakago go mo sebela yona . ”
44023018	Ralekgolo yoo a tloga naye a mo iša go rasekete a re : “ Mogolegwa Paulose o mpiditše a nkgopela gore ke tliše lesogana le go wena , ka ge le na le taba ye le nyakago go go botša yona . ”
44023019	Rasekete a mo swara ka seatla , a mo iša ka thoko , a mmotšiša a re : “ Ke eng se o nyakago go ntshebela sona ? ”
44023020	Lesogana la re : “ Bajuda ba lakane go go kgopela gore gosasa o tliše Paulose Kgorongkgolo , mo nkego ba nyaka go botšišiša taba ya gagwe ka tlhokomelo ye kgolo .
44023021	Fela o se ke wa ba theeletša , ka gobane banna ba bona ba ba fetago ba masome a mane ba tla be ba mo laletše . Bona ba ikanne gore ba ka se je goba ba nwa selo pele ba mmolaya . Ba šetše ba ikotišitše , ba emetše fela tumelelo ya gago . ”
44023022	Rasekete a re : “ O se botše motho gore o ntshebetše taba ye . ” Ke moka a lesa lesogana leo la tloga .
44023023	Rasekete a bitša boralekgolo ba babedi a re : “ Lokišang bahlabani ba makgolo a mabedi ba go ya Kesarea , gotee le boradipere ba masome a a šupago le boramarumo ba makgolo a mabedi , gomme ba loke ka iri ya senyane mantšiboa .
44023024	Paulose le yena le mo lokišetše dipeleša , gore ba kgone go mo iša go Mmušiši Felikise a bolokegile . ”
44023025	Ke mo rasekete a ngwadilego lengwalo la mohuta wo :
44023026	“ Nna , Klaudiose Lisiase , ke re madume go wena , mohlomphegi Mmušiši Felikise .
44023027	Bajuda ba be ba swere monna yoo ba re ba a mmolaya . Ge ke seno kwa gore ke motho wa go bušwa Roma , ka ya le bahlabani ka mo hlakodiša .
44023028	Ka ge ke be ke rata go kwa molato wo ba mmegago ka wona , ka mo iša Kgorongkgolo ya bona .
44023029	Ka lemoga gore ga go molato wo a o obilego wo o dirago gore a swanele go bolawa goba go golegwa . Se ba mmegago ka sona e be e le dikgang mabapi le molao wa bona .
44023030	E rile ge ke seno lemošwa gore o lakanwe , ka akgofa ka mo romela go wena . Balatofatši ba gagwe ke ba boditše gore tše ba mo latofatšago ka tšona ba tle ba di bolele mo pele ga gago . ”
44023031	Bahlabani ba ile ba phetha ka mo ba laetšwego ka gona . Ba tšea Paulose ba lala ba mo iša Antipatrise bošego .
44023032	Ka le le latelago bahlabani ba maoto ba boela sebong ba lesa boradipere ba tšwela pele naye ka leeto .
44023033	Bona ge ba fihla Kesarea , ba fa mmušiši lengwalo lela , ba mo gafela le Paulose .
44023034	Mmušiši a re go bala lengwalo leo a botšiša Paulose gore o tšwa seleteng sefe . E rile ge a ekwa gore o tšwa Tsilitsia ,
44023035	a re go yena : “ Ke tla go kwa ge balatofatši ba gago ba fihlile . ” Ke moka a laela gore Paulose a letwe ka sebong sa Kgoši Heroda .
44024001	Ge go fetile matšatši a mahlano Moprista yo Mogologolo , Ananiase , a ya Kesarea a na le bagolo ba bangwenyana ba setšhaba le mmoleledi yo ba rego ke Tertulose . Ba tla go Mmušiši Felikise , ba bega Paulose .
44024002	Ke ge Paulose a bitšwa . Tertulose a thoma go mo latofatša a re : “ Mohlomphegi , re bile le boiketlo nako ye telele ge re bušwa ke wena , le setšhaba sa gaborena se holega ka ditlhabollo tše o di tlišago ka go bonela pele ga gago . Taba ye re e thabela ka mehla le mo gohle , gomme re go leboga e le ruri .
44024003	
44024004	Ke be ke sa rate go go ditela kudu , fela ke dio kgopela gore o re theeletše ka botho ge re go nyetlela taba ya rena .
44024005	Monna yo re hweditše gore ke kgwara , ke mphapantšhi wa Bajuda lefaseng ka moka , ke ketapele ya bakgelogi ba go thwego ke Manasaretha .
44024006	Le gona o lekile go tšhela Tempele setšhila gomme ra mo swara .
44024007	Ge o ka mmotšiša , o tla ikwela ka bowena tšohle tše re mo latofatšago ka tšona . ”
44024008	
44024009	Bajuda ba napa ba mo tlatša , ba re taba tšeo di bjalo .
44024010	Mmušiši a kgwathetša Paulose gore a bolele , gomme Paulose a re : “ Ka ge ke tseba gore e šetše e le mengwaga ye mentši o le moahlodi wa setšhaba se , ke iphetolela ke phuthologile .
44024011	Bjalo ka ge o ka kgonthiša ka bowena , go tloga mola ka yago Jerusalema go rapela go fihlela gonabjale , ga se matšatši a a fetago a lesome le a mabedi .
44024012	Ga se ba ka ba nkhwetša ke phegišana le motho ka Tempeleng , goba ke ferekanya batho ka disinagogeng goba mo gongwe motseng .
44024013	Ebile le bohlatse bja ditaba tše ba ntatofatšago ka tšona ga ba nabjo .
44024014	Se ke sa se ganetšego mo pele ga gago ke gore ke rapela Modimo wa borakgolokhukhu ka go phela ka thuto ye bona ba rego ke ya bakgelogi , ke ntše ke dumela le tšohle tše di ngwadilwego ka melaong ya Moshe le ka dipukung tša baprofeta .
44024015	Ke holofela bjalo ka bona gore Modimo o tla tsoša batho bohle bahung , ba go loka le ba go se loke .
44024016	Ke ka baka leo ka mehla ke itekago gore ke se itshetshengwe mo pele ga Modimo le pele ga batho .
44024017	“ Ka morago ga ge ke tlogile Jerusalema mengwaga ye mentši , ke ile ka boela gona go išetša ba setšhaba sa gešo dimpho tše di fiwago bahloki , le go yo dira dihlabelo .
44024018	Ke tšona tše ba nkhweditšego ke di dira ka Tempeleng ka morago ga ge ke phethile tirelo ya boitlhwekišo . Ke be ke se na lešaba , mokurukuru le wona o be o se gona .
44024019	Fela Bajuda ba bangwe ba go tšwa nageng ya Asia ba be ba le gona . Ke bona ba bego ba swanetše go ba mo pele ga gago ba ntatofatša , ge eba ba na le se ba ka ntatofatšago ka sona .
44024020	Ka ge ba se gona , bona ba ba lego mo a ba bolele molato wo ba mponego wona mola ke eme Kgorongkgolo ya bona ,
44024021	ntle le taba e tee ye ke ilego ka e bolela ka re : ‘ Etse lehono le ntshekiša ka baka la ge ke dumela gore bahu ba tla tsoga . ’ ”
44024022	Felikise , yo a bego a tseba tša thuto ya Bokriste gabotse , a bušetša molato morago a re : “ E tla re ge Lisiase , rasekete wa bahlabani , a tlile ka kgaola taba ya lena . ”
44024023	A laela ralekgolo gore a lete Paulose , fela a se ke a mo kgoka , le gona a dumelela bagwera ba gagwe gore ba mo tlišetše tše a di hlokago .
44024024	Ge go fetile matšatši a mmalwa Felikise a tla le mosadi wa gagwe , Drusila , yo e bego e le Mojuda . A re Paulose a tlišwe , gomme a mo theeletša ge a bolela ka tša tumelo go Kriste Jesu .
44024025	Fela e rile ge Paulose a ntše a bolela mabapi le go phetha tše Modimo a di nyakago , le tša boitshwaro , le tša kahlolo ye e tlilogo ba gona , Felikise a tšhoga kudu mme a re : “ Bjale o ka no sepela , ke tla tla ke go bitša gape ge ke hweditše sebaka . ”
44024026	Gape o be a holofetše gore Paulose o tla mo fa tsogolekobong ; ke ka baka leo a bego a fela a mmitša a bolela le yena .
44024027	Ge go fetile mengwaga ye mebedi Porkiose Festose a hlatlama Felikise . Felikise , ka ge a be a rata go ithatiša Bajuda , a tlogela Paulose ka kgolegong .
44025001	Festose o rile go fihla seleteng seo sa mmušo wa gagwe , a dula Kesarea matšatši a mararo , a kgona a eya Jerusalema .
44025002	Baprista ba bagolo le baetapele ba Bajuda ba tla ba latofatša Paulose mo go yena . Ba rapela Festose
44025003	ba re a ba šetše a ba tlišetše Paulose Jerusalema ; gape ba be ba lakana go mo lalela mo tseleng .
44025004	Festose a ba fetola ka go re : “ Paulose o ka kgolegong Kesarea , gomme le nna ke tla tloga ke boela gona . ”
44025005	A ba a re : “ Baetapele ba lena a ba ye le nna ba fihle ba mo latofatše ge eba o na le molato . ”
44025006	Festose a tšea matšatši a mangwe a e ka bago a seswai go iša go a lesome , a kgona a boela Kesarea . Ka le le latelago a dula setulong sa kahlolo , a laela gore Paulose a tlišwe .
44025007	Paulose o rile go tlišwa Bajuda ba go tšwa Jerusalema ba mmokanela , ba mo latofatša ka tše dintši tše dikgolo tše ba bego ba šitwa ke go tšweletša bohlatse bja tšona .
44025008	Paulose a iphetolela ka go re : “ Ga se ka fošetša molao wa Bajuda goba Tempele goba Kesare . ”
44025009	Fela Festose , ka ge a be a rata go ithatiša Bajuda , a botšiša Paulose a re : “ Na o ka dumela go ya Jerusalema gore ke yo go sekiša gona ka taba tše ? ”
44025010	Paulose a re : “ Mo ke eme kgorong ya Kesare ya kahlolo mo ke swanetšego go sekišwa gona . Bajuda ga se ka ba fošetša ka selo , bjalo ka ge le wena o tseba gabotse .
44025011	Ge nkabe ke na le molato mme ke dirile se se dirago gore ke swanele go bolawa , ke be nka se gane go bolawa . Fela ge eba tše ba ntatofatšago ka tšona ga se therešo , ga go yo a kago nkgafela bona . Ke nyaka go sekišwa ke Kesare . ”
44025012	Ke moka Festose a re go boledišana le baeletši ba gagwe a re : “ O nyakile go sekišwa ke Kesare , gomme o tla ya gona go Kesare . ”
44025013	Ka morago ga matšatšinyana Kgoši Agripa le Bernise ba tla Kesarea go dumediša Festose .
44025014	Ge ba seno fetša matšatši moo , Festose a anegela kgoši taba ya Paulose a re : “ Go na le monna yo mongwe mo yo Felikise a mo tlogetšego e le mogolegwa .
44025015	Mola ke le Jerusalema baprista ba bagolo ba Bajuda le bagolo ba setšhaba ba ile ba mo latofatša gomme ba nkgopela gore ke mmone molato .
44025016	Fela nna ka ba botša gore ga se mokgwa wa Baroma go ahlolela motho lehu a se a ka a fiwa sebaka sa go iphetolela pele ga ba ba mo latofatšago .
44025017	Ge ba fihla mo ka se diege , ka dula setulong sa kahlolo ka le le latelago ka laela gore monna yoo a tlišwe .
44025018	Balatofatši ba gagwe ba ema , fela ba se ntšhe taba le e tee ye mpe ya tše nna ke bego ke gopotše gore ba tla di bolela .
44025019	Se ba se bolelago ya dio ba kgang ya bona le yena ka tša tumelo ya bona , le ka monna yo mongwe yo a hwilego yo ba rego ke Jesu , yo Paulose yena a rego o a phela .
44025020	Nna , ka ge ditaba tše di be di ntladitše dimpa , ka botšišiša Paulose ge eba a ka dumela go ya Jerusalema go sekišwa gona mabapi le ditatofatšo tšeo .
44025021	Eupša Paulose a nyaka go sekišwa ke Kesare . A kganyoga go bewa ka kgolegong ge a sa letetše tsheko . Ka gona nna ka laela gore a dule a letilwe go fihlela ge a tlilo išwa go Kesare . ”
44025022	Agripa a re go Festose : “ Ke nyaka go ikwela monna yoo ka bonna . ” Festose a re : “ O tla mo kwa gosasa . ”
44025023	Ka le le latelago Agripa le Bernise ba tla ka mokgabo le botšhepi bja bogoši , ba tsena ka ntlong ya lekgotla ba na le bagolo ba madira le baetapele ba motse . Festose a laela gore Paulose a tlišwe , mme a tlišwa .
44025024	Festose a re : “ Kgoši Agripa le lena ka moka le nago le rena mo : Monna yo le mmonago yo ke yena yo Bajuda ka moka ba llago ka yena mo go nna kua Jerusalema le gona mo , ba goa ba re ga a sa swanela go phela .
44025025	Eupša nna ga se ka hwetša a dirile selo se se dirago gore a swanele go bolawa . Gomme ka ge le yena mong a nyakile go sekišwa ke Kesare , ke phethile ka go re ke tla mo romela gona .
44025026	Fela ga ke na taba ye e lego yonayona ye nkago e ngwalela morena ka yena . Ka gona ke mo tlišitše mo go lena , gagolo go wena , Kgoši Agripa , gore ge go seno nyakišišwa , ke be le se nkago se ngwala .
44025027	Gobane nna ke bona e se tshwanelo go romela mogolegwa felo ke sa bontšhe molato wa gagwe gabotse . ”
44026001	Agripa a re go Paulose : “ O dumeletšwe go ipolelela . ” Paulose a bontšha ka seatla gore o nyaka go bolela , mme a iphetolela ka go re :
44026002	“ Kgosi Agripa , ke bona ke na le mahlatse ge lehono ke tlilo iphetolela mo pele ga gago ditabeng tšohle tše Bajuda ba ntatofatšago ka tšona ,
44026003	gagolo ka ge mekgwa ya Bajuda le dikgang tša bona wena o di tseba gabotse . Ka gona ke kgopela gore o ntheeletše o sa mphelele pelo .
44026004	“ Tša bophelo bja ka go tloga bjaneng ka mo ke phetšego ka gona go tloga mathomong mo setšhabeng sa gešo le kua Jerusalema Bajuda ka moka ba a di tseba .
44026005	Ke bona ba ntsebago go tloga mathomong , gomme ge ba rata ba ka hlatsela gore go tloga le go tloga ke be ke ntše ke phela ke le wa lekgotla la Bafarisei , e lego lona le le nago le melao ye methata kudu go feta ohle mo sedumeding sa gaborena .
44026006	Gomme bjale ke emišitšwe mo ka baka la ge ke holofela gore Modimo o tla phetha se a se tshepišitšego borakgolokhukhu ba rena ,
44026007	sona se dikgoro tše lesome le tše pedi tša gaborena di holofetšego go se amogela ge di ntše di khunamela Modimo bošego le mosegare . Ke ka baka la yona kholofelo ye , mong wa ka , ge ke latofatšwa ke Bajuda .
44026008	Lena Bajuda , le reng le bona e le taba ye e sa kgodišego gore Modimo o tsoša bahu ?
44026009	“ Ge e le nna ke be ke bona ke swanetše go lwantšha taba ya Jesu wa Nasaretha ka mo nka kgonago ka gona .
44026010	Ke sona se ke bego ke se dira kua Jerusalema . Ke be ke filwe maatla ke baprista ba bagolo go tswalelela badumedi ba bantši ba Modimo ka kgolegong ; le mola ba ahlolelwa lehu le nna ke be ke ba tšwa .
44026011	E bile makgathe a mantši ke laela gore ba otlwe ka disinagogeng , e le go ba gapeletša gore ba kgeloge . Ke be ke ba galefela ke bile ke ba hlomara le metseng e šele . ”
44026012	“ Ke sona se ke bego ke se etše Damaskose ke filwe ke baprista ba bagolo maatla le ditaelo .
44026013	Ya re ge ke le tseleng mosegare wo mogolo , mong wa ka , ka bona seetša se se tagago go feta letšatši se etšwa legodimong sa re gadimela ka mathoko ohle , nna le banna ba ba bego ba sepela le nna .
44026014	Ka moka ra wela fase , gomme nna ka kwa lentšu le mpotšiša ka Seheberu le re : ‘ Saulo , Saulo ! O ntlhomaretšeng ? Gape go nkgwabela ga gago ke go ikgobatša . ’
44026015	Nna ka botšiša ka re : ‘ Ke wena mang , Morena ? ’ Gomme Morena a mphetola a re : ‘ Ke nna Jesu yo o mo hlomerego .
44026016	Fela emelela . Ke itšweleditše mo go wena gore ke go bee mohlanka wa ka le hlatse ya ditaba tša ka tše o di bonego le ya tše ke sa tlilogo go bontšha tšona .
44026017	Ke tla go hlakodiša go setšhaba sa geno le go baditšhaba ba ke go romago go bona .
44026018	O swanetše go ba foufolla , gore ba tšwe leswiswing ba ye seetšeng , ba tšwe maatleng a Sathane ba ye go Modimo , gore ka go dumela go nna ba swarelwe dibe tša bona , gomme ba fiwe bohwa bja ba ba kgethilwego ke Modimo . ’
44026019	“ Ka gona , Kgoši Agripa , nna ga se ka nyatša pono ya se ke se bonego se etšwa legodimong .
44026020	Ke thomile ka go begela ba Damaskose le ba Jerusalema , ka kgona ke begela bohle ba Judea le baditšhaba gore ba itsholele dibe tša bona , ba sokologele go Modimo mme ba dire tše di bontšhago boitsholo .
44026021	Ke yona taba ye e dirilego gore Bajuda ba ntshware mola ke le ka Tempeleng , ba leke go mpolaya .
44026022	Fela ke ka baka la ge ke thušitšwe ke Modimo go fihlela le lehono le ge ke eme mo ke hlatselela ba bagolo le bathofela , ke bolela fela tše baprofeta le Moshe ba rilego di tla direga ,
44026023	e lego gore Kriste o tla tlaišwa , a tla a ba wa mathomo wa go tsoga bahung , a begela Bajuda le baditšhaba seetša sa phologo . ”
44026024	E rile ge Paulose a iphetolela ka mokgwa woo , Festose a mo kgadimola , a re : “ O a gafa , Paulose ! O gafišwa ke go rutega kudu mo ga gago ! ”
44026025	Paulose a mo fetola a re : “ Ga ke gafe , mohlomphegi Festose . Tše ke di bolelago ke nnete mme di a kwala .
44026026	Gape kgoši ditaba tše o a di tseba , gomme ke bolela ka tšona go yena ke sa šie , gobane ga ke dumele gore go na le ye e mo širetšego , ka ge di se tša direga mo di sa bonwego .
44026027	Kgoši Agripa , na baprofeta o a ba dumela ? Fela ke a tseba gore o a ba dumela . ”
44026028	Agripa a re go Paulose : “ Etse o hloma nke o ka ntira Mokriste ka nakonyana . ”
44026029	Paulose a mo fetola a re : “ Ana ke ka nakonyana ana ke ka nako , nna se ke se rapelago ke gore e se be wena fela wa go ba se ke lego sona ntle le diketane tše , eupša e be le bohle ba ba ntheeleditšego lehono . ”
44026030	Ke moka kgoši le mmušiši le Bernise le ba bangwe ka moka ba emelela ,
44026031	ba re go tšwa ba botšana seng ba re : “ Gape motho yo ga go se a se dirilego se se dirago gore a lebanwe ke go bolawa goba go golegwa . ”
44026032	Agripa a re go Festose : “ Motho yo a ka be a lokolotšwe ge a ka be a se a nyaka go sekišwa ke Kesare . ”
44027001	Ge go šetše go kwanwe gore re išwe Italia ka leselawatle , ba gafela Paulose le bagolegwa ba bangwe go Juliose , yo e bego e le ralekgolo wa sekgao sa madira sa kgošikgolo .
44027002	Ra namela leselawatle la go tšwa Adramitiomo le eya maemakepeng a naga ya Asia , gomme ra tloga . Aristargose wa go tšwa Matsedonia motseng wa Thesalonika o be a na le rena .
44027003	Ka tšatši le le latelago ra fihla Sidone . Juliose o be a swere Paulose gabotse , gomme a mo dumelela go yo bona bagwera ba gagwe , le go fiwa tše a di hlokago .
44027004	Go tloga moo ra šika le sehlakahlaka sa Saeprose ka thoko ye go sa fokelego phefo ka ge re be re lebane le yona .
44027005	Ra re go tshela lewatle kwa Tsilitsia le Pamfilia ra yo fihla Mira kwa Lisia .
44027006	Gona motseng woo ralekgolo a hwetša leselawatle le le tšwago Aleksandria le eya Italia , gomme a re nametša lona .
44027007	Ra sepela ka go nanya matšatši a mantši , ra ba ra fihla go lebana le motse wa Kenidose ka bothata . Ka ge phefo e be e sa re dumelele go fetela pele , ra tla sehlakahlaka sa Kreta ka thoko ye go sa fokelego phefo , ra lebana le Salmone .
44027008	Ra ipata le lebopo re sepela ka bothata , ra ba ra fihla felo mo ba rego ke Maemakepe a Mabotse , kgauswi le motse wa Lasea .
44027009	Ra tšea nako ye telele moo gomme go tšwela pele ka leeto leo la lewatle gwa ba gwa šiiša , ka ge Letšatši la go itima Dijo e be e le šetše le fetile . Ke mo Paulose a ba eleditšego a re :
44027010	“ Banna , ke a bona gore go tloga fa leeto la rena e tla ba la kotsi ; e sego fela ya go loba kudu diphahla le leselawatle , eupša le bona batho . ”
44027011	Fela ralekgolo o be a kgolwa se se bolelwago ke molaolaleselawatle le mongleselawatle , e sego se se bolelwago ke Paulose .
44027012	Ka ge boemakepe bjoo e be e se bjo bo loketšego go dulwa marega , bontši bja bona bja kwana le gore ba tloge , mme ge go kgonega ba leke go yo fihla Fenikise gore ba dike ba le moo marega . Fenikise ke boemakepe bja sehlakahlaka sa Kreta bjo bo lebeletšego borwabodikela le leboabodikela .
44027013	E rile ge phefo ya borwa e thoma go foka bosele , ba gopola gore ba tla kgona go phetha se ba ikemišeditšego sona ; ka gona ba tloga ba ipata le sehlakahlaka sa Kreta .
44027014	Ya re go se gwa ya kae gwa tsoga ledimo le ba rego ke “ Letsotabohlabela ” la tšubotla le etšwa sehlakahlakeng .
44027015	La fefeutla leselawatle , ra ba ra palelwa ke go le lebanya le lona , gomme ra ineela ra le lesa le laolwa ke ledimo .
44027016	Ra re go fetela ka borwa bja sehlakahlaka sa Kauda ra hwetša boširelo . Gona moo ra swara bothata pele re ka kgona go bofa leselawatlana .
44027017	Ba le gogela ka leselawatleng mme ba kgoka leselawatle ka fase ka dithapo , ba le tsirimetša . Ka go šia gore re ka no fefeutlelwa ke ledimo dithotobolong tša mohlaba lebopong la Libia , ba phutha diseila tša leselawatle gomme ba dio kgorometšwa ke ledimo .
44027018	Ka ge re letše re fefeutlwa ke ledimo bjalo , ka le le latelago ba tsoga ba fokotša morwalo ka go o lahlela ka lewatleng ;
44027019	ka la go latela leo ba lahlela ka diatla ditlabakelo tša go sepetša leselawatle lewatleng .
44027020	Ra tšea matšatši a mantši re sa bone letšatši goba dinaledi , ledimo lona le le gare le gaketše , ra ba ra itlhoboga .
44027021	Ya re ge go fetile nako ye telele go sa lewe , Paulose a ema mo gare ga bona a re : “ Banna , ge le ka be le ile la ntheeletša la se tloge kua Kreta , re ka be re se ra senyegelwa goba ra loba ka mokgwa wo .
44027022	Fela bjale ke a le kgopela , ke re tiang maatla . Ga go le o tee wa rena yo a tlago hwa , ke leselawatle fela le re tlago le loba .
44027023	Gobane bošego ke letše ke tletšwe ke morongwa wa Modimo , yena Modimo yo ke lego wa gagwe , yo ke mo rapelago ,
44027024	mme a re go nna : ‘ Paulose , o se ke wa boifa . O swanetše go yo ema pele ga Kesare . Gomme Modimo ka botho bja gagwe mo go wena o tla phološa bohle ba ba sepelago le wena ka leselawatle le . ’
44027025	Ka gona , banna , tiang maatla . Gape nna ke tshepile Modimo gore go tla ba bjalo ka ge ke boditšwe .
44027026	Fela re tla fefeutlelwa sehlakahlakeng se sengwenyana . ”
44027027	E rile bošegong bja lesome le metšo ye mene re ntše re fefeutlwa ke ledimo ka Lewatleng la Adria nakong ye e ka bago bošegogare , basepetšaleselawatle ba bona nke re batametše naga .
44027028	Ka gona ba ela go iša ga bodiba gomme ba hwetša e le dimetara tše masome a mane . Ge re fihla pejana , ba ela gape gomme ba hwetša e le dimetara tše masome a mararo .
44027029	Ka ge ba be ba boifa gore leselawatle le le ka no gohlomela ka gare ga maswika , ba le emiša ka go theoša dikgwega tša lona tše nne tša ka morago , mme ba dula ba fela pelo ya gore bo sa neng .
44027030	Basepetšaleselawatle ba leka go tšhaba ; ba theošetša leselawatlana ka meetseng ba itira tše nkego ba yo theoša dikgwega tša ka pele ga leselawatle .
44027031	Paulose a botša ralekgolo le bahlabani a re : “ Ge basepetšaleselawatle bao ba sa dule ka mo leselawatleng le ka se phologe . ”
44027032	Ka gona bahlabani ba ripa dithapo tša leselawatlana , ba le lesa la tšewa ke meetse .
44027033	E rile ge go esa Paulose a kgothaletša bohle gore ba je a re go bona : “ Lehono e šetše e le letšatši la lesome le metšo ye mene le ehlwa ka tlala le lakaletše — le sa je selo .
44027034	Hle , ke a le kgothatša , ejang gore le phologe . Ga go le o tee wa lena yo a tlago loba ešita le ntshana ya moriri . ”
44027035	Ge a seno realo , a tšea senkgwa , a leboga Modimo a lebeletšwe ke bohle , a se ngwathaganya , a thoma go ja .
44027036	Bohle ba tia maatla gomme le bona ba ja .
44027037	Ka moka ga rena ka moo leselawatleng re be re le batho ba makgolo a mabedi le masome a a šupago le ba ba selelago .
44027038	Ge ba lle ba khoše , ba imolla leselawatle ka go tšhollela mabele a bona ka lewatleng .
44027039	Ge go sele ba se tsebe gore naga yela ba lebanego nayo yela ke efe , fela sekhutlo sa lewatle se se nago le leši sona ba se bona , gomme ba ipotša gore ke mo ba tlago iša leselawatle gona , ge ba ka kgona .
44027040	Ba ripa dikgwega tša leselawatle dithapo , gomme ba di lesa tša sobelela ka lewatleng , ba bofolla le dithapo tše di swerego dilaodi . Ba phurolla seila ya ka pele gore leselawatle le kgoromeletšwe pele ke phefo mme ra leba lešing .
44027041	Eupša leselawatle la thula ntotoma ya lešabašaba la itsemelela . La tanywa ka hlogo mme la palelwa ke go šutha , marago a lona ona a phatlologanywa ke maatla a maphoto .
44027042	Bahlabani ba lakana go bolaya bagolegwa ka moka , gore ba se kgone go rutha ba tšhaba .
44027043	Fela ralekgolo , ka ge a be a rata go hlakodiša Paulose , a ba ganetša . A laela gore ba ba kgonago go rutha ba itahlele pele ka meetseng , ba ruthele lešing ;
44027044	ba bangwe ba latele ba itshwareletše ka dikota le ka dilo tše dingwe tše di robegilego leselawatleng . Ke ka mo bohle ba ilego ba phologa , ra fihla lešing .
44028001	Ge re seno phologela kua lebopong , ra kwa gore sehlakahlaka seo ba re ke Maltha .
44028002	Batho ba gona ba re swara gabotse kudu . Ka ge pula e be e ena le gona go tonya , ba re goletša mollo bohle re amogetšwe .
44028003	Paulose ge a topeletše ngatana ya mathokgwa a re ke bešetša mollo , gwa tšwa noga e ekwa phišo ya mo loma seatla ya mo momela .
44028004	Batho ba gona ge ba e bona e lekeletše seatleng sa Paulose ba botšana ba re : “ Ruri , motho yo ke mmolai . Fela le ge lewatleng a phologile , medimo yona e ka se mo lese a phela . ”
44028005	Eupša Paulose a hlohlorela noga yeo mollong a se a gobala le ganyenyane .
44028006	Bona ba be ba lebeletše gore o tla ruruga goba a akgofa a wela fase a hwa . Eupša e rile ge e eba nako ye telele ba lebeletše mme ba sa bone se sebe se mo hlagela , ba hlanama ba re : “ Ke modimo ! ”
44028007	Kgauswi le felo fao go be go na le mašemo a mookamedi wa sehlakahlaka seo yo leina la gagwe e bego e le Publiose . Yena a re amogela ka ga gagwe gomme a re thota matšatši a mararo re le baeng ba gagwe .
44028008	Tatagwe o be a le diphateng a swerwe ke letadi le tengkhwibidu . Paulose a ya ka phapošing ya gagwe , a fihla a mo rapelela , a mmea diatla , a mo fodiša .
44028009	O rile go mo fodiša bjalo , balwetši bohle ba sehlakahlaka seo ba tla , gomme Paulose a ba fodiša .
44028010	Ba re hlompha ka mekgwa ye mentši , gomme le mohla re tlogago ba re fa tše re tlago di nyaka leetong la rena .
44028011	Ge go seno feta dikgwedi tše tharo , ra tloga ka leselawatle la go tšwa Aleksandria le ba rego ke “ Medimomafahla ” le le bego le dikile marega moo sehlakahlakeng .
44028012	Ra re go fihla motseng wa Sirakuse ra dula gona matšatši a mararo .
44028013	Go tloga moo ra tšwela pele le leeto mme ra fihla motseng wa Regiomo . Ka le le latelago gwa tsoga phefo ya borwa , gomme ka morago ga matšatši a mabedi ra fihla motseng wa Puteoli .
44028014	Moo ra hwetša go na le badumedi , gomme ba re kgopela gore re dule nabo matšatši a a šupago , ya ba gona re yago Roma .
44028015	Badumedi ba kua Roma ba rile go kwa ka rena , ba tla ba re gahlanetša re sa le motseng wa Lebala la Apiose , bangwe ba tla ba re gahlanetša motseng wa Ntlotharo ya Baeti . Paulose ge a ba bona a leboga Modimo , a tia maatla .
44028016	Ge re seno fihla Roma Paulose o ile a dumelelwa go dula a nnoši a letilwe ke mohlabani .
44028017	Ka morago ga matšatši a mararo Paulose a rapa pitšo ya baetapele ba Bajuda ba felo fao . Ya re ge ba kgobokane a re go bona : “ Banna ba gešo , le ge ke se ka dira selo se se senyeditšego setšhaba sa gaborena goba mekgwa ya borakgolokhukhu ba rena , ke golegilwe ke le kua Jerusalema gomme ka gafelwa Baroma .
44028018	Bona ge ba seno ntshekiša , ba rata go ntokolla , ka ge ba be ba sa hwetše se se dirago gore ke swanelwe ke go bolawa .
44028019	E rile ge Bajuda ba gana gore ke lokollwe , ka gapeletšega gore ke re ke nyaka go sekišwa ke Kesare , e se gore ke re ke na le taba ye ke nyakago go latofatša setšhaba sa gešo ka yona .
44028020	Taba ke yona yeo ye ke kgopetšego go bonana le lena le go bolela le lena ka yona . Gabotse ge ke kgokilwe ka diketane bjalo , ke ka baka la yena yo Baisraele ba mo holofetšego . ”
44028021	Bona ba re go yena : “ Ga se ra ka ra amogela mangwalo a go tšwa Judea a go re botša tša gago ; le gona ga se gwa ka gwa tla motho wa ba gaborena a etšwe kua wa go re botša taba ka wena goba se sebe ka wena .
44028022	Fela re be re ka nyaka go kwa gore na wena o gopolang , gobane ge e le mokgatlo wo wa gago wa bakgelogi , wona re tseba ge batho mo gohle ba o bolela gampe . ”
44028023	Ba mmeela letšatši , gomme mohlang woo batho ba bantši ba tla mo a bego a dula gona . Yena a ba hlalošetša molaetša wa gagwe mabapi le mmušo wa Modimo , a leka go ba kgodiša ditabeng tša Jesu ka go ba gopotša ka melao ya Moshe le mangwalo a baprofeta .
44028024	Ba bangwe ba bona ba dumela tše a di bolelago , fela ba bangwe ba se dumele .
44028025	Gomme ba phatlalala ba sa dumelelane , e le ge Paulose a ba boditše a re : “ Kganthe Moya wo Mokgetwa o boditše borakgolokhukhu ba lena gabotse ka moprofeta Jesaya
44028026	mola a re : “ ‘ Sepela o botše setšhaba se o re : Go kwa le tla kwa , eupša le ka se kwešiše selo ; le go lebelela le tla lebelela , eupša le ka se bone selo ,
44028027	ka gobane setšhaba se se thatafetše , ba ithibile ditsebe , ba pontše mahlo , gore ba se ke ba bona ka mahlo , ba kwa ka ditsebe , goba ba kwešiša ka megopolo mme ba sokologa , ka ba fodiša . ’ ”
44028028	Paulose a feleletša ka go re : “ Bjale ge , tsebang gore molaetša wa Modimo wa phološo o rometšwe baditšhaba . Bona ba tla o theeletša . ”
44028030	Paulose a fetša mengwaga ye mebedi ya go tlala a dula ka ntlong ye a e adimilego , moo a bego a amogela bohle ba ba tlago go yena .
44028031	A ba begela tša mmušo wa Modimo , a ba ruta tša Morena Jesu Kriste , a bolela ka go se boife a sa iletšwe .
45001001	Lengwalo le le tšwago go nna , Paulose , mohlanka wa Jesu Kriste , yo ke bileditšwego go ba moapostola , ke kgethetšwego go bega Taba ye Botse ya Modimo .
45001002	Taba ye Botse yeo ke ye setšhaba sa Israele se e holofeditšwego ke yena Modimo ka baprofeta ba gagwe e sešo ya hlaga , go ya ka mo go ngwadilwego ka gona ka Mangwalong a Makgethwa .
45001003	Ke ya mabapi le Morwa wa gagwe , yo ka tlhago ya gagwe ya bomotho a tswetšwego e le wa leloko la Dafida ;
45001004	ge e le ka tlhago ya gagwe ya bomodimo o bontšhitšwe ka maatla a magolo gore ke Morwa wa Modimo ka go tsošwa bahung , yena Jesu Kriste , Morena wa rena .
45001005	Ka yena Modimo o mpontšhitše go ntokela ga gagwe , a ntira moapostola , gore batho ba ditšhaba tšohle ba tle ba dumele go Modimo ka nna mme ba mo theeletše , e be gona go tumiša Jesu .
45001006	Seo se ama le lena le lego fao Roma , bao Modimo a le bileditšego go ba ba Jesu Kriste .
45001007	Go lena bohle ba motse wa Roma , ba le ratwago ke Modimo mme a le bileditšego go ba ba gagwe , ke re : Nke Modimo , Tatagorena , le Morena Jesu Kriste ba le gaugele , ba le fe khutšo .
45001008	Ke thoma ka go le lebogela bohle go Modimo wa ka ka Jesu Kriste , gobane tumelo ya lena e kwagala gohle lefaseng .
45001009	Modimo yo ke mo direlago ka pelo ya ka yohle ka go bega Taba ye Botse ya Morwa wa gagwe , ke hlatse ya ka gore ge ke rapela ke dula ke le gopotše .
45001010	Nako le nako ge ke rapela ke kgopela Modimo gore ge e le thato ya gagwe a dire gore ke be ke kgone go tlo le etela .
45001011	Gobane ke le hlolosetše kudu , gore ke tle ke le fe mpho ye nngwenyana ya moya ya go le tiiša .
45001012	Ke ra gore nna le lena re tle re maatlafatšane — nna ke maatlafatšwe ke tumelo ya lena , le lena le maatlafatšwe ke ya ka .
45001013	Ke nyaka ge le tseba , banabešo , gore e šetše e le gantši ke re ke tla le etela , fela nako le nako go be le se sengwenyana sa go ntšhitiša . Gape le moo go lena ke nyaka go ba le basokologi , bjalo ka ge ke na le bona ditšhabeng tše dingwe .
45001014	Gobane ke tlemegile go begela ba ba hlabologilego le ba ba sego ba hlabologa Taba ye Botse ; ba ba rutegilego le ba ba sa tsebego selo .
45001015	Ke ka baka leo ke fišegelago go tlo begela le lena le dulago Roma Taba ye Botse .
45001016	Ga ke na dihlong ka Ebangedi ; ke maatla a Modimo a go phološa bohle ba ba dumelago , ba mathomo ke Bajuda , gwa latela ba e sego Bajuda .
45001017	Gobane Ebangedi e utolla toka ya Modimo ka mo a lokafatšago batho ka gona : ke ka tumelo fela . Bjalo ka ge go ngwadilwe ka Mangwalong a Makgethwa : “ Yo a lokafaditšwego ke Modimo ka tumelo o tla phela . ”
45001018	Kgalefo ya Modimo e bonala e etšwa legodimong e lebile bobe bjohle le bokgopo ka moka bja batho bao mekgwa ya bona ye mebe e šitišago therešo go tsebja .
45001019	Modimo o ba otla ka gobane tše di kgonago go tsebja mabapi le yena , mo go bona di pepeneneng , gobane Modimo ka boyena o ba utolletše tšona .
45001020	Go tloga mola Modimo a hlolago lefase , tše di sa bonwego tša gagwe , e lego maatla a gagwe a a sa felego le bomodimo bja gagwe , di bonagala gabotse ; di bonagala dilong tše a di dirilego . Ka gona batho bao ga ba na tše ba ka mo latolago ka tšona .
45001021	Gobane ba tseba Modimo , eupša ga ba mo hlomphe ka mo go mo lebanego , le gona ga ba mo leboge . Menagano ya bona e fetogile lefeela , gomme ka ge ba šilofetše , ga ba kwešiše selo .
45001022	Ba re ba hlalefile , etšwe e le ditlaela ;
45001023	bakeng sa go khunamela Modimo yo a sa hwego , ba khunamela diswantšhobopša tša batho ba nama le tša dinonyana le tša diphoofolo le tša digagabi .
45001024	Ka gona Modimo o ba gafetše dikganyogong tša bona tša go šišimiša , gomme ba dirana dilo tša go leša dihlong ka mebele ya bona .
45001025	Ba fetola nnete ya Modimo maaka ; ba khunamela sebopiwa ba se hlankela , bakeng sa go khunamela le go hlankela yena Mmopi yo a swanetšego go tumišwa go ya go ile ! Amene .
45001026	Ke ka baka leo Modimo a ba gafetšego ditumong tša go leša dihlong . Gobane le basadi ba gona ba fetotše mokgwa wa tlhago wa thobalo , mme ba a robalana .
45001027	Ka wona mokgwa woo banna ba gona le bona ba tlogetše mokgwa wa tlhago wa go robala le basadi , ba duma go robalana . Ba dira taba ya go leša dihlong ya gore monna a robale monna , gomme ba ikobela kotlo ye e lebanego bokgopo bjoo bja bona .
45001028	Ka ge ba sa nyake go tseba Modimo , yena o dirile gore ba dule ba nagana tše mpe , gomme bjale ba dira tše ba sego ba swanela go di dira .
45001029	Ba tletše bobe bja mehuta yohle , bokgopo , bojato le bonokwane ; ba tletše tseba , polao , bonganga , boradia le bomenetša ; ba na le lesebo ,
45001030	gomme ba senya ba bangwe maina ; ba hloile Modimo , ba na le mereba , ba a ikgogomoša ebile ba a ikgantšha ; ba dula ba nagana mathaithai ; ga ba theeletše batswadi ba bona ;
45001031	ke mašilo ; ba tšeiša dikeno tša bona phefo ; ga ba ne lerato le lešoko .
45001032	Le ge ba tseba gore molao wa Modimo o re badiri ba tše bjalo ba lebanwe ke lehu , bona ba tšwela pele e sego fela le go di dira , eupša le go thabela bao ba di dirago .
45002001	Bjale ge , wena motho , o lego semangmang , mosolabangwe , o ka se re ga o na molato , gobane ge o solela bangwe tše ba di dirago etšwe le wena o di dira , o a ikahlola .
45002002	Re a tseba gore Modimo ge a ahlola badiri ba tše bjalo go lebane .
45002003	Eupša wena motho , o dirago tšona tšeo o di solago go ba bangwe , na o gopola gore o tla phonyokga kahlolo ya Modimo ?
45002004	Na ga se gore o nyatša Modimo ka ge a lokile kudu , a sa go felele pelo , a le pelotelele ? Ga ke re o a tseba gore Modimo , ka botho bja gagwe , o rata go go hlahla gore o sokologe ?
45002005	Eupša wena o ne kgang ebile o gana go itshola , ka gona o ikobela kotlo ye kgolo ya Letšatši la Kahlolo , mohla Modimo a tlilo utolla kahlolo ya gagwe mme a ahlola ka toka .
45002006	Gobane Modimo o tlilo nea mongwe le mongwe se se lebanego mediro ya gagwe :
45002007	bao ba kgotleletšego go dira tše di lokilego , ba nyakago gore Modimo a ba tumiše , a ba rete , le gona a dire gore ba se ke ba hwa , bona o tla ba phediša go ya go ile .
45002008	Bao e lego dijato le gona ba ganago se e lego nnete , ba kwanago le bokgopo ; bao bona Modimo o tla ba galefela , o tla ba tukela bogale .
45002009	Mang le mang yo a dirago tše dimpe o tla welwa ke tlaišego le tlalelo , pele tša wela Mojuda , gwa latela yo e sego Mojuda .
45002010	Fela mang le mang yo a dirago tše di lokilego , pele Mojuda , gwa latela yo e sego Mojuda , Modimo o tla mo tumiša , a mo reta , a dira gore a be le khutšo ,
45002011	gobane Modimo ga a bebe batho .
45002012	Ba ba dirilego sebe ba sa tsebe melao ya Moshe , ba tla lahlega ba sa ahlolwe ka melao yeo . Ba ba dirilego sebe ba tseba melao ya Moshe , ba tla ahlolwa ka melao yeo .
45002013	Gape batho ga ba lokafatšwe ke Modimo ka go kwa melao ya Moshe , eupša ba lokafatšwa ka go phetha melao yeo .
45002014	Baditšhaba ga ba ne melao ya Moshe , eupša ge ba dira se se laelwago ke melao yeo ka go itsebela sona ka bobona , gona bona beng ke molao ka bobona , le ge melao ya Moshe mo go bona e se gona .
45002015	Maitshwaro a bona a bontšha gore se melao yeo e se laelago se ngwadilwe ka dipelong tša bona . Ebile matswalo a bona a bontšha gore seo ke nnete , ka ge ditlhaologanyo tša bona ka nako ye nngwe di ba tšwa , ka nako ye nngwe di ema le bona .
45002016	Bjale ge , go ya ka Taba ye Botse ye ke e begago ye , dilo tše di tla bonagala ka Letšatši la Kahlolo , mohla Modimo a tlago ahlola batho ka Jesu Kriste go ya ka dikhupamarama tša bona .
45002017	Bjale wena ? Etse o re ke wena Mojuda ; o ikanya melao ya Moshe ebile o ikgantšha ka Modimo ;
45002018	o tseba se Modimo a nyakago o se dira , o ithutile melao ya Moshe go kgetha se se lokilego ;
45002019	o itirile mohlahli wa difofu le seetša sa ba ba lego leswiswing ;
45002020	o re ke wena moeletši wa ditlaela le morutiši wa ba ba sa tsebego selo , ka ge o nagana gore melao ya Moshe e go ruta tšohle mabapi le tsebo le therešo .
45002021	Ka ge o le morutabangwe , o reng , wena mong , o sa ithute ? O reng o laya batho gore ba se ke ba utswa , etšwe wena mong o utswa ?
45002022	O reng o iletša bangwe go otswa , mola wena o otswa ? O šišingwelang medimo ya diswantšho , eupša o thopa tša ka ditempeleng tša medimo yeo ?
45002023	Wena o kgantšhago melao ya Modimo , o reng o hlompholla Modimo ka go tshela melao yeo ?
45002024	Gobane Mangwalo a Makgethwa a re : “ Baditšhaba ba nyefola Modimo ka baka la lena Bajuda . ”
45002025	Go bolla ga lena go tla le hola ge le phetha melao ya Moshe , fela ge le sa e phethe , go bolla ga lena go no swana le go se bolle .
45002026	Ka gona , ge lešoboro la moditšhaba le ka phetha tšohle tše di laelwago ke melao ya Moshe , go Modimo le swana le yo a bolotšego .
45002027	Ka baka leo , baditšhaba , le ge e le mašoboro eupša ba phetha melao ya Moshe , ba tla ahlola lena le e tshelago etšwe le na le yona e ngwadilwe ebile le bolotše .
45002028	Gape ga se gore Mojudajuda ke yo a bolotšego , le gona ga se gore lebollobollo ke leswao leo le bonalago mmeleng .
45002029	Aowa , Mojudajuda ke yo e lego Mojuda ka pelong , le lebollobollo ke le e lego la pelo , gomme ke modiro wa Moya wa Modimo , e sego wa melao ya Moshe ye e ngwadilwego . Motho yo mobjalo o retwa ke Modimo , e sego batho .
45003001	Ge go le bjalo , ke eng se Bajuda ba phalago baditšhaba ka sona ? Mohola wa lebollo wona ke eng ?
45003002	Ke wo mogolo ka mekgwa ye mentši . Mokgwa wa mathomo ke wa ge Modimo a dirile Bajuda baboloki ba molaetša wa gagwe .
45003003	Bjale , ge eba ba bangwe ba bona ba ile ba lesa go botega , na go se botege moo ga bona go ra gore Modimo le yena o ile a lesa go botega ?
45003004	Le gatee ! Go pepeneneng gore wa go rereša ke Modimo , le ge batho bohle e le ba maaka . Gobane Mangwalo a Makgethwa a re : “ Ruri , ge o ipobola o ka se bonwe molato ; mme ge o sekišwa o tla tšwa pele . ”
45003005	Bjale ge go se loke ga rena go bonagatša go loka ga Modimo , gona re tla reng ? Na re ka re Modimo ga se a loka ge a re otla ? Seo ke se motho wa nama a ka se botšišago .
45003006	Le gatee ! Ge Modimo a ka be a se a loka , na o be a tla ahlola lefase bjang ?
45003007	Bjale ge eba go bolela maaka ga ka go tumiša Modimo ka go tšweletša nnete ya gagwe gabotse , ke sa ahlolelwang gore ke modiradibe ?
45003008	Ge go le bjalo , ke reng ke sa re : “ A re direng tše mpe gore go tle go tšwelele tše di lokilego ” ? Gape batho ba bangwe ba nkgobošitše ka go mphara ka go re ke realo . Ba tla otlwa , bjalo ka ge go ba swanetše .
45003009	Bjale ge , na rena Bajuda re phala baditšhaba ? Le gatee ! Gobane ke šetše ke boletše gore Bajuda le baditšhaba ba bušwa ke sebe bohle ,
45003010	bjalo ka ge Mangwalo a Makgethwa a re : “ Ga go motho yo a lokilego , le o tee ;
45003011	ga go yo a kwešišago , ga go yo a nyakago go tseba thato ya Modimo .
45003012	Bohle ba tšwile tseleng , ka moka ba dira tše mpe ; ga go modiratoka , le o tee .
45003013	Dipolelo tša bona di a bolaya ; ba na le maleme a boreledi ; ka ganong ga bona go tšwa bohloko bja mokopa .
45003014	Ba khupile mahlapa le bohloko ka melomo .
45003015	Ba ka pela go bolayeng ;
45003016	mo ba sepelago gona ke bosenyi le mahlomola .
45003017	Tša go phedišana le ba bangwe ka boiketlo ga ba di šetše .
45003018	Modimo le yena ga ba mmoife . ”
45003019	Bjale re a tseba gore tšohle tše melao ya Moshe o di bolelago di botšwa ba ba bušwago ke yona melao yeo , gore go se be le yo a bago le lebaka la go ikemelela , le gore batho bohle lefaseng ba tle ba lebanwe ke go ahlolwa ke Modimo .
45003020	Gobane ga go motho yo a lokafatšwago ka go phetha melao ya Moshe ; se melao yeo e se dirago ke go lemoša motho gore o dirile sebe .
45003021	Gomme bjale tsela ya Modimo ya go lokafatša batho e utolotšwe . Ga e sepelelane le molao , le ge e hlatsetšwe ke melao ya Moshe le baprofeta .
45003022	Modimo o lokafatša batho ka tumelo ya bona go Jesu Kriste . Seo Modimo o se direla bohle ba ba dumelago go Kriste , ka gobane ga go kgethollo .
45003023	Bohle ba dirile dibe gomme ba hloka letago la Modimo .
45003024	Eupša Modimo , ka kgaugelo ya gagwe ye e sego ya swanela batho , o ba lokafatša ka Kriste Jesu yo a ba lokollago .
45003025	Modimo o ba neetše yena , gore ka go bolawa ga gagwe e tle e be mmoelanyi wa batho le Modimo ka go dumela ga bona go Kriste . Seo Modimo o be a se direla go bontšha go loka ga gagwe . Mehleng ya kgale o be a le pelotelele mme a hlokomologile dibe tša batho ; eupša mehleng yeno o a ba kgala , gore a bontšhe go loka ga gagwe . Ke wona mokgwa wo ka wona Modimo a bontšhago go loka ga gagwe , mme a lokafatšago yo a dumelago go Jesu .
45003026	
45003027	Bjale , ke eng se re ka ikgantšhago ka sona ? Ga se gona ! Lebaka ke eng ? Kgane lebaka ke gore re phetha melao ya Moshe ? Aowaa , lebaka ke gore re a dumela .
45003028	Ga ke na le ka pelaelo gore motho o lokafatšwa ka tumelo , e sego ke go phetha tše di laelwago ke melao ya Moshe .
45003029	Kgane Modimo ke Modimo wa Bajuda fela ? Na baditšhaba bona ga se Modimo wa bona ? Ee , le bona ke wa bona .
45003030	Modimo ke o tee , gomme o tla lokafatša Bajuda ka tumelo ya bona ; baditšhaba le bona o tla ba lokafatša ka ya bona tumelo .
45003031	Na e ka ba seo ke go re melao ya Moshe re e fediša ka yona tumelo ? Aowaa , le gatee ! Ebile ke gona ge re e tiiša .
45004001	Ge go le bjalo , re tla re Abrahama , rakgolokhukhu wa setšhaba sa gaborena , o holegile ka eng ?
45004002	Ge a ka be a lokafaditšwe ka tše a di dirilego , a ka be a na le se a ka ikgantšhago ka sona , fela pele ga Modimo ga a na le sona .
45004003	Gomme Mangwalo a Makgethwa a reng ? A re : “ Abrahama a dumela go Modimo , gomme ka baka la tumelo ya gagwe Modimo a mmona e le moloki . ”
45004004	Mogolo wa mošomi ga o tšewe e le mpho ye mošomi a e fiwago , eupša ke se se mo swanetšego .
45004005	Kganthe wa go ikanya go phetha melao ya Moshe , wa go dumela go Modimo yo a lokafatšago mohlokatumelo , yena ke tumelo ya gagwe ye Modimo a e lebelelago gore a mo lokafatše ka yona .
45004006	Dafida le yena o be a era seo ge a be a bolela ka lehlogonolo la motho yo Modimo a mmonago a lokafatše , a sa lebelele gore na o phetha melao ya Moshe goba ga a e phethe , mola a re :
45004007	“ Go lehlogonolo bao ba swaretšwego melato ya bona , bao ba lebaletšwego dibe tša bona .
45004008	Go lehlogonolo motho yo Morena a sa mmalelego dibe tša gagwe . ”
45004009	Kgane lehlogonolo leo ke la bao ba bolotšego fela , goba bao ba sego ba bolla le bona ke la bona ? Gape re sa ya le mola Mangwalo a Makgethwa a rego : “ Abrahama , ka baka la tumelo ya gagwe , Modimo o mmone e le moloki . ”
45004010	Taba ye e diregile neng ? Na ke ge a šetše a bolotše goba a sešo a bolla ? Ga se ge a šetše a bolotše , ke ge a sešo a bolla .
45004011	Gomme lebollo la gagwe ya ba sešupo sa go hlatsela gore Modimo o mmone e le moloki pele ga ge a bolla . Ka gona Abrahama ke tatago bohle ba ba dumelago go Modimo le ge ba se ba bolla , mme yena o ba tšea gore ke baloki .
45004012	Ebile ke tatago bao ba bolotšego , bao ba go re ba bolotše ba ba ba phela le bophelo bja tumelo go swana le bjo bo phetšwego ke tatagorena Abrahama mola a sešo a bolla .
45004013	Mola Modimo a holofetša Abrahama le ditlogolo tša gagwe gore Abrahama e tla ba mojalefa wa lefase , e be e se ka baka la ge Abrahama a phetha melao ya Moshe , eupša e be e le ka baka la ge a dumetše , ka gona Modimo o mmone e le moloki .
45004014	Gobane ge e le go re bajalefa ke bao ba phethago melao ya Moshe , gona tumelo ya motho ga se selo , le kholofetšo ya Modimo ga e ne mohola .
45004015	Gobane melao ya Moshe e tliša kgalefo ya Modimo ; eupša mo go se nago molao , go tshela molao ga go be gona .
45004016	Ka gona , Abrahama Modimo o mo holofeditše seo ka ge a be a dumetše go yena , gore kholofetšo yeo e tle e be bonnete bja gore ke mpho ya ditlogolo ka moka tša Abrahama — e sego fela bao ba phethago melao ya Moshe , eupša le bao ba dumelago bjalo ka Abrahama . Gobane Abrahama ke tatagorena ka moka ,
45004017	bjalo ka ge Mangwalo a Makgethwa a re : “ Ke go dirile tatagoditšhaba tše dintši . ” Ka gona , go ya ka Modimo yo Abrahama a dumetšego go yena , yena Modimo yo a tsošago bahu , yo a laelago tše di sego gona tša ba gona , kholofetšo ye e lebane .
45004018	Abrahama o dumetše a holofetše , le ge lebaka la go holofela le be le se gona , ka gona a ba “ tatagoditšhaba tše dintši ” , go ya ka mo a bego a holofeditšwe ka gona , moo Mangwalo a Makgethwa a rego : “ Ditlogolo tša gago di tla ata bjalo . ”
45004019	Ka nako yeo o be a šetše a na le mengwaga ye e batamelago lekgolo , gomme le ge a be a tseba a se sa kgona go tswala bana , le Sara a sa belege , o ile a se ke a fokola tumelong .
45004020	Tumelo ya gagwe ya se mo tšhabele , mme le yena a se belaele se Modimo a mo holofeditšego sona ; a upša a tielela tumelong , a tumiša Modimo ,
45004021	a tloga a kgolwa gore Modimo a ka kgona go dira seo a mo holofeditšego sona .
45004022	Ke ka baka leo Abrahama “ a bonwego ke Modimo e le moloki . ”
45004023	Mantšu ao a go re “ o bonwe e le moloki ” ga se a ngwalelwa yena fela .
45004024	A ngwaletšwe le rena re tlago bonwa re le baloki , rena re dumelago go yo a tsošitšego Jesu , Morena wa rena , bahung .
45004025	Yena o ile a gafelwa lehung ka baka la dibe tša rena , gomme a tsošwa bahung gore re tle re lokafatšwe .
45005001	Ka ge bjale re lokafaditšwe ka tumelo , re boelantšwe le Modimo ke Jesu Kriste , Morena wa rena .
45005002	Ke yena a re filego mahlogonolo a Modimo ka tumelo ya rena ao bjale re phelago ka ona . Ke ka baka leo re ikgantšhago ka letago la gagwe le re le holofetšego .
45005003	E sego fao fela ; re ikgantšha le ka mathata a rena , ka ge re tseba gore mathata a tliša kgotlelelo ,
45005004	kgotlelelo e dira gore re kgahle Modimo , gomme go kgahla Modimo go re tlišetša kholofelo .
45005005	Kholofelo yeo ga e re swabiše , gobane lerato la Modimo le tšhetšwe ka dipelong tša rena ke Moya wo Mokgethwa wo re o filwego .
45005006	Gobane Kriste o re hwetše ka nako ye e swanelago , mola re sa kgone go iphološa , a hwela bohle .
45005007	Gape go hwela moloki ke taba ye e nyakago e sa direge ; kganthe yo botho yena mohlomong motho a ka beta pelo a mo hwela .
45005008	Modimo yena o re bontšhitše lerato le a re ratago ka lona , e lego la mola Kriste a re hwela re sa le badiradibe .
45005009	Ka ge bjale re lokafaditšwe ka lehu la Kriste , re tloga re sa belaele gore re tla hlakodišwa kgalefong ya Modimo ka yena Kriste .
45005010	Ge mola re le manaba a Modimo re boelantšwe le yena ka lehu la Morwagwe , ge bjale re šetše re boelantšwe le yena , re tloga re sa belaele gore o tla re phološa ka gobane a phela .
45005011	Gomme ga se moo fela ; re bile re thabela tše Modimo a di dirilego ka Jesu Kriste , Morena wa rena , yo bjale a re boelantšego le yena Modimo .
45005012	Bjalo ka ge sebe se tlile lefaseng ka motho o tee , mme lehu la tla ka sona sebe , lehu le napile le aparetše batho bohle , ka ge bohle ba dirile dibe .
45005013	Pele ga ge melao ya Moshe e etla sebe se be se šetše se le gona lefaseng , eupša ge go se na molao motho ga a balelwe dibe tša gagwe .
45005014	Le ge go le bjalo , batho bohle ba ba phetšego go tloga mehleng ya Adamo go fihla mehleng ya Moshe ba ile ba lebanwa ke go hwa , ešita le bao ba bego ba se ba ka ba dira sebe sa go swana le sa Adamo mola a tshela taelo ya Modimo . Gape Adamo e be e le seswantšho sa yo a bego a tlilo tla .
45005015	Eupša mpho ya Modimo e ka se swane le sebe sa Adamo . Ka baka la sebe sa motho o tee yola go hwile batho ba bantši . Eupša kgaugelo ya Modimo ke ye kgolo le go feta , kganthe le yona mpho ya gagwe ye a e filego batho ba bantši ka kgaugelo ya motho o tee yoo , Jesu Kriste , ke ye kgolo kudu le go feta .
45005016	Le gona mpho ya Modimo le sebe sa motho o tee yola ga di swane . Gobane motho o tee yola o rile go dira sebe Modimo a mmona molato , gomme go bonwa molato moo ga gagwe gwa obela le batho bohle go bonwa molato . Eupša e rile ge sebe se dirwa ke batho ba bantši Modimo a ba gaugela ka mo go sa ba swanelego , a bega gore ga ba na molato .
45005017	Ka baka la sebe sa motho o tee yola batho ba ile ba lebanwa ke go hwa . Se se phethilwego ke motho o tee yo , Jesu Kriste , sona ke se segolo kudu go feta se se sentšwego ke motho o tee yola . Ke go re ba ba gaugelwago kudu ke Modimo , ba ba fiwago ke yena mpho ya go lokafatšwa , ba tla tia moyeng ka yena Jesu Kriste .
45005018	Ka baka leo , bjalo ka ge bosenyi bja motho o tee yola bo dirile gore batho bohle ba bewe molato , ka mokgwa wo mobjalo tiro ya go lokafatša ya motho o tee yo le yona e lokafaditše batho bohle , mme ya dira gore ba phelele sa ruri .
45005019	Bjalo ka ge ba bantši e ile ya ba badiradibe ka baka la go se kwe ga motho o tee yola , ka mokgwa wo mobjalo ba bantši ba tla lokafatšwa ka baka la go hwa ga motho o tee yo .
45005020	Molao o tlile ka morago gore o atiše diphošo , eupša mo go atilego sebe , kgaugelo ya Modimo yona e atile kudu le go feta ,
45005021	gore bjalo ka ge sebe se ile sa dira gore batho ba lebanwe ke go hwa , bjale kgaugelo ya Modimo e dire gore batho ba lebanwe ke go lokafatšwa , ba tle ba phelele sa ruri ka Jesu Kriste , Morena wa rena .
45006001	Bjale ke ge re ka reng ? Na re ka dio dula re phela sebeng gore kgaugelo ya Modimo e tle e ate ?
45006002	Le gatee ! Na bjale ge re se sa phelela sebe re ka no dula re le mo go sona ?
45006003	Kgane ga le tsebe gore bjalo ka ge kolobetšo ya rena e re dirile ba tee le Kriste , ebile e re dirile ba tee le lona lehu la gagwe ?
45006004	Mola re kolobetšwa e bile setšha re ehwa mme re bolokwa le yena , gore bjalo ka ge a ile a tsošwa bahung ka maatla a a makatšago a Tatagwe , le rena re tle re phele bophelo bjo bofsa .
45006005	Gobane ka ge re bile ba tee le yena ka go hwa lehu la go swana le la gagwe , re tla ba ba tee le yena le ka go tsoga tsogo ya go swana le ya gagwe .
45006006	Gape re a tseba gore bomotho bjola bja rena bja kgale bo bapotšwe le Kriste sefapanong sa gagwe , gore tlhago ya rena ya go dira sebe e fedišwe , gore re se sa laolwa ke sebe .
45006007	Gobane motho ge a hwile ga a sa laolwa ke sebe .
45006008	Ge eba re hwile le Kriste , re dumela gore le go phela re tla phela naye .
45006009	Gobane re a tseba gore Kriste o tsošitšwe bahung gomme a ka se sa hwa — lehu ga le sa mo laola .
45006010	Go hwa o hwile gatee ya ba moka mola a hwela dibe , gomme bjale o a phela , o phelela Modimo .
45006011	Ka yona tsela yeo le lena , mabapi le sebe le itsheme ba ba hwilego , eupša ba ba phelelago Modimo ka Kriste Jesu .
45006012	Le se sa lakwa ke sebe , lena ba mebele ye e bolago , mo le ka laolwago ke ditumo tša yona .
45006013	Le gona le se ke la gafela ditho tša lena sebe , ya ba tša go dira bokgopo . Le upše le ikgafele Modimo le le ba le tsošitšwego bahung la phela , gomme ditho tša lena le di gafele go dira boloki .
45006014	Le se ke la laolwa ke sebe ; gobane ga le bušwe ke molao , eupša le bušwa ke kgaugelo ya Modimo .
45006015	Bjale ? Na re swanetše go dira dibe ka ge re sa bušwe ke molao , eupša re re re bušwa ke kgaugelo ya Modimo ? Le gatee !
45006016	Kgane ga le tsebe gore ge le ineela go direla motho le go mo theeletša , le ba bahlanka ba gagwe — e ka ba go ba bahlanka ba sebe , gona go išago lehung , goba go ba bahlanka ba go kwa Modimo , gona go išago go lokeng ?
45006017	Fela a re lebogeng Modimo , ge lena le bego le le bahlanka ba sebe bjale le latela ka dipelo tša lena ka moka thuto ye le e rutilwego .
45006018	Le lokolotšwe sebeng la ba bahlanka ba boloki .
45006019	Ke bolela ka mokgwa wo o tlwaelegilego ka baka la go hlaelela ga kwešišo ya lena , ke re : Bjalo ka ge pele le be le ineetše la ba bahlanka ba bootswa le ba bokgopo mme la phela bjalo , ka tsela yeo bjale ineeleng le be bahlanka ba boloki mme le phele bophelo bjo bokgethwa .
45006020	Mola le sa le bahlanka ba sebe le be le sa bone le tlemegile go dira tše di nyakwago ke Modimo .
45006021	Go le thušitšeng go dira dilo tšeo bjale di le lešago dihlong ? Etse pheletšo ya tšona ke lehu .
45006022	Gomme ge bjale le lokolotšwe sebeng , le le bahlanka ba Modimo le boelwa ke bophelo bjo bokgethwa , gomme pheletšo ya gona ke go phelela sa ruri .
45006023	Gobane moputso wa sebe ke lehu , eupša mpho ya kgaugelo ya Modimo yona ke go phelela sa ruri ka Kriste Jesu , Morena wa rena .
45007001	Banabešo , ke botšiša lena le tsebago molao , ke re na ga le tsebe gore molao o buša motho fela ge a sa phela ?
45007002	Mohlala šo : Mosadi yo a nyetšwego o tlemagantšwe le monna wa gagwe ke molao ge monna wa gagwe a sa phela ; eupša ge monna a ka hwa mosadi o tlemologa molaong wo o mo tlemagantšego le yena .
45007003	Ka gona , ge a ka ipha monna yo mongwe monna wa gagwe a sa phela , o tla bitšwa seotswa ; eupša ge monna wa gagwe a hwile , gona o tlemologa molaong woo , gomme ge a ka nyalwa ke monna yo mongwe ga a otswe .
45007004	Le go lena , banabešo , go bjalo . Ge go iwa ka melao ya Moshe , le lena ke setšha le hwile , ka gobane le ditho tša mmele wa Kriste ; gomme bjale le ba yo a tsošitšwego bahung gore re tle re enywe dienywa tše di kgahlago Modimo .
45007005	Gobane mola re sa laolwa ke ditumo tša nama , go duma sebe mo go lego mo go rena go be go hlohleletšwa ke melao ya Moshe , gomme go re iša lehung .
45007006	Eupša bjale re tlemolotšwe melaong ya Moshe , ka gobane ka thokong ya melao ye e bego e re tlemile yeo re hwile . Ga re sa hlankela Modimo ka mokgwa wola wa kgale wo re bego re o laetšwe ke melao ye e ngwadilwego , eupša re mo hlankela ka mokgwa wo mofsa wo re o laelwago ke Moya .
45007007	Bjale re ka reng ? Na re ka re melao ya Moshe ka boyona ke sebe ? Le gatee ! Fela nna sebe nkabe ke sa se tsebe , ge e ka be e se ka baka la yona melao yeo . Ge molao wa Moshe o ka be o sa re : “ O se ke wa duma sa motho , ” nkabe ke sa tsebe gore tumo ke eng .
45007008	Eupša ka molao woo sebe se kgonne go hlohleletša ditumo tše di fapafapanego mo go nna . Ge molao o se gona , sebe se hwile .
45007009	Nna nkile ka phela go se na molao ; eupša ya re ge molao o etla , sebe sa tsoga ,
45007010	gomme nna ka hwa . Ya ba gore molao wo o beetšwego go mphediša , o a mpolaya .
45007011	Sebe sa ntsena ka molao wo , sa nthadia , sa mpolaya ka wona .
45007012	Bjale ge , melao ya Moshe ka boyona ke ye mekgethwa , le ditaelo tša yona ke tše kgethwa , di lokile , di botse .
45007013	Na e ka ba seo se ra gore nna ke bolailwe ke se sebotse ? Le gatee ! Ke bolailwe ke sebe ; ka go šomiša selo se sebotse sebe se mpolaile gore bobe bja sona bo tle bo utologe . Ka baka leo , ka yona melao ye sebe se bontšhwa e le se sebe le go feta .
45007014	Melao ya Moshe re tseba ge e le ya moya , fela nna ke motho wa nama , ke rekišitšwe ka ba lekgoba la sebe .
45007015	Se ke se dirago ga ke se tsebe , gobane ga ke dire se ke se ratago , eupša ke dira se ke se hloilego .
45007016	Ka ge se ke se dirago e le se ke sa se ratego , seo se šupa gore ke dumela gore melao ya Moshe e lokile .
45007017	Ka gona ga se nna ke dirago se , eupša ke sebe se se dulago mo go nna .
45007018	Gobane ke a tseba gore mo go nna ga go dule se se lokilego — ke ra nameng ya ka . Ka gore le ge ke nyaka go dira tše di lokilego , ga ke kgone .
45007019	Ga ke dire tše di lokilego tše ke nyakago go di dira , eupša tše dimpe tše ke sa nyakego go di dira , ke a di dira .
45007020	Gomme ge ke dira tše ke sa di nyakego ga e sa le nna ke di dirago , eupša ke sebe se se agilego mo go nna .
45007021	Ke mo ke lemogago gore se se diregago mo go nna ke go re ge ke nyaka go dira se se lokilego , e ba fela se sebe se ke se kgonago .
45007022	Nnaena ka pelong ya ka ke thabela melao ya Modimo .
45007023	Eupša mo nameng ya ka ke hwetša molao o šele wo o lwantšhago molao wa pelo ya ka . O ntira sebofša sa molao wa sebe wo o šomago mo nameng ya ka .
45007024	Joo , nna motho wa madimabe ! Ke tla hlakodišwa ke mang nameng ye ya go nkiša lehung ?
45007025	Modimo ke yena a ntlhakodišago , gomme ke mo leboga ka Jesu Kriste , Morena wa rena ! Bjale ge , taba ya ka e ka mokgwa wo : melao ya Modimo ke e phetha ka pelo fela , eupša ka nama ya ka gona ke phetha molao wa sebe .
45008001	Ge go le bjalo , bao ba phelago ba le ba tee le Kriste Jesu ba ka se lahlwe .
45008002	Gobane molao wa Moya , Moya wo o re dirago gore re phele re le ba tee le Kriste Jesu , o ntokolotše molaong wa sebe le lehu .
45008003	Gobane se se bego se palela melao ya Moshe ka baka la ge e fokodišwa ke tlhago ya motho , Modimo yena o se kgonne . O ahloletše sebe se se lego tlhagong ya motho go lahlwa ka go roma Morwagwe lefaseng a na le tlhago ya go swana le ya motho ye e sekametšego sebeng , gore a fediše sona sebe .
45008004	Seo Modimo o se diretše gore rena re phelago go ya ka Moya , e sego go ya ka nama , re tle re phethe tše melao e di nyakago .
45008005	Gobane bao ba phelago go ya ka nama , ba lakwa ke tša nama . Bao ba phelago go ya ka Moya , ba lakwa ke Moya .
45008006	Gape go lakwa ke tša nama go iša motho lehung , kganthe go lakwa ke Moya gona go iša motho bophelong le boiketlong .
45008007	Ka gona , ge motho a lakwa ke tša nama e ba lenaba la Modimo , ka gobane ga a phethe melao ya Modimo , ebile a ka se kgone go e phetha .
45008008	Bao ba phethago tša nama ba ka se kgone go kgahla Modimo .
45008009	Eupša lena ga le phele go ya ka tša nama , le phela go ya ka mo le lakwago ke Moya , ge eba Moya wa Modimo o dula ka gare ga lena . Motho yo a se nago Moya wa Kriste ga se wa Kriste .
45008010	Eupša ge Kriste a le ka gare ga lena , le ge mmele wona o tla hwa ka baka la sebe , Moya wona o a le phediša , ka ge le lokafaditšwe ke Modimo .
45008011	Gomme ge Moya wa Modimo yo a tsošitšego Jesu bahung o phela ka gare ga lena , gona Modimo yo a tsošitšego Kriste bahung , le mebele ya lena ye e hwago o tla e phediša ka Moya wa gagwe wo o phelago ka gare ga lena .
45008012	Ka gona , banabešo , re na le se se re tlemago , fela ga se go phela ka mo re lakwago ke tša nama .
45008013	Gobane ge le phela ka go lakwa ke tša nama , le tla hwa ; eupša ge le thušwa ke Moya go lahla mediro ya lena ye mebe , gona le tla phela .
45008014	Bao ba hlahlwago ke Moya wa Modimo ke bona bana ba gagwe .
45008015	Gape Moya wo Modimo a le filego wona ga o le dire makgoba ebile ga o le dire gore le boife bjalo ka pele ; eupša o le dira bana ba Modimo , o le dira gore le bitše Modimo le re : “ Aba ! Tate ! ”
45008016	Moya wa Modimo o ikopanya le meoya ya rena mme ya hlatsela gore re bana ba Modimo .
45008017	Gomme bjale ge re le bana ba gagwe , gona re bajalefa , bajalefa ba Modimo , ba go ja lefa le Kriste , gobane ka ge re tla be re hlokofaditšwe bjalo ka yena , le letago re tla le fiwa bjalo ka yena .
45008018	Nna ke bona gore tše re tlaišwago ka tšona mehleng yeno di ka se bapetšwe le letago le Modimo a tlago re utollela lona .
45008019	Tlholo ka moka e fišegela go tlo utollelwa ba e lego bana ba Modimo .
45008020	Gobane Modimo o beakantše gore tlholo yohle e se be ye e dulelago sa ruri . Ga se tlholo ye e ratilego gore go be bjalo , eupša ke Modimo yo a beakantšego ka mokgwa woo . Fela yena o e holofeditše
45008021	gore tšatši le lengwe e tla lokollwa dinaleng tša lehu , ya abelwa tokologo ya letago la bana ba Modimo .
45008022	Etse re a tseba gore le gonabjale tlholo ka moka e sa tsetla go etša mosadi ge a swerwe ke lešoko la pelego .
45008023	Eupša ga se yona fela e tsetlago ; le rena beng re lego dithakangwaga tša Moya re llela teng , re ntše re letetše Modimo gore a tle a re dire bana ba gagwe , a re lokolle .
45008024	Gobane re phološitšwe ka ge re be re holofetše ; fela ge se re bego re se holofetše re se bona , ga e sa le kholofelo , gobane ga go motho yo a ka holofelago se a se bonago .
45008025	Eupša ka ge se re se holofelago e le se re sa se bonego re se letela re sa fele pelo .
45008026	Godimo ga moo re thušwa le ke Moya , ka ge re fokola gakaaka . Gape rena ga re tsebe gore ge re rapela re kgopele eng , le gona bjang , eupša Moya ke wona o re bolelelago le Modimo ka mefegelo ye e sa laodišegego .
45008027	Gomme Modimo yo a lekolago dipelo tša batho o tseba se Moya o se nyakago ; gobane Moya o kgopelela badumedi tše Modimo a di nyakago .
45008028	Gape re tseba ge go ba ba ratago Modimo dilo ka moka di šomela go ba hola , bona bao a ba biditšego go ya ka mo a bego a ikemišeditše ka gona .
45008029	Etse bao a ilego a ba kgetha o ile a ba rerela gore ba tle ba swane le Morwagwe , gore yo Morwagwe a tle a be le banababo ba bantši , mme yena e be mogolo wa bona .
45008030	Bao Modimo a ba reretšego go swana le Morwagwe , o ba biditše ; bao a ba biditšego o ba lokafaditše , gomme bao a ba lokafaditšego o ba dirile gore ba be le letago .
45008031	Ge ditaba di le ka mokgwa wo na re ka reng ? Kgane ge Modimo a na le rena ke mang yo a ka emeletšanago le rena ?
45008032	Modimo ga se a babalela Morwagwe , eupša o ile a re gafela yena go re phološa bohle . Bjale a ka napa a se re fe tše dingwe tšohle ?
45008033	Na bao ba kgethilwego ke Modimo , o gona yo a ka ba beago molato ? Etse Modimo yena ga a ba bone molato !
45008034	Bjale ke mang yo a ka ba bonago molato ? Gape Kriste Jesu o hwile a ba a tsošwa , a yo dula madulong a bogoši kgauswi le Modimo , gomme o re rapelela go yena .
45008035	Bjale ke mang yo a ka kgonago go re aroganya le Kriste yo a re ratago yo ? Kgane tlalelo e ka kgona , goba mathata , goba tlaišo , goba tlala , goba mohlako , goba kotsi , goba lehu ?
45008036	Ga ke re go ngwadilwe ka Mangwalong a Makgethwa gwa thwe : “ Ka baka la gago re dula re lebane le lehu ; re swarwa bjalo ka dinku tše di yago go hlabja . ”
45008037	Aowa , dilong tšeo ka moka re šetše re fentše ka botlalo ka yo a re ratilego .
45008038	Gobane ke tseba ntle le pelaelo gore ga go se se kago re aroganya le Modimo yo a re ratago : ga se lehu goba bophelo , ga se barongwa goba magoši a semoya goba balaodi ba semoya , goba dilo tša gonabjale goba tša ka moso ,
45008039	ga se sa kua godimo sebakabakeng , goba sa kua fase bodulabahu — gare ga tšohle tše di hlodilwego ga go se se kago re aroganya le Modimo yo a re ratago ka Kriste Jesu , Morena wa rena .
45009001	Ka ge ke le wa Kriste ke bolela nnete , e sego maaka . Le letswalo la ka le le laolwago ke Moya wo Mokgethwa le ntlhatsela gore ga ke bolele maaka
45009002	ge ke re ke kwa bohloko bjo bogolo le manyami a a sa felego ka pelong ya ka
45009003	ka baka la batho ba gešo , bona e lego setšhaba sa gešo . Ka baka la bona ke re nke nkabe nna mong Modimo a ntswintše motswiri ke arogane le Kriste .
45009004	Gape bona ke Baisraele ; o ba dirile bana ba gagwe mme a ba utollela letago la gagwe ; a dira dikgwerano le bona , a ba fa melao ka Moshe ; ke ba ba mo khunamelago ka tshwanelo , ba ba filwego ke yena dikholofetšo ;
45009005	ke bona ditlogolo tša borakgolokhukhu ba Baheberu , bao setšhabeng sa bona go tswetšwego Kriste . Modimo , Mmušatšohle , a a retwe go ya go ile ! Amene .
45009006	Fela ga se go re ke re kholofetšo ya Modimo e wetše fase ; gobane ga se bohle ba lešika la Israele ba e lego Baisraele ka tumelo .
45009007	Le gona ga se ba lešika ka moka la Abrahama ba e lego ditlogolo tša gagwe . Modimo o rile go Abrahama : “ Ke ka Isaka mo o tlago ba le ditlogolo . ”
45009008	Taba ye e ra gore ga se bana ka moka ba go tswalwa ke Abrahama bao e lego bana ba Modimo ; ke fela bao Abrahama a ba tswetšego ka kholofetšo ya Modimo ba go thwego ke bona ditlogolo tša mmannete tša Modimo .
45009009	Gobane kholofetšo ya Modimo e rile : “ Išago ka tšona nako tše ke tla boa mme Sara o tla be a belege morwa . ”
45009010	Gomme fao ga se moka . Barwa ba Rebeka le bona ba be ba tswetšwe ke monna o tee , e lego Isaka , rakgolokhukhu wa rena .
45009011	Pele ga ge ba tswalwa , pele ba dira se sebotse goba se sebe , Modimo o ile a botša Rebeka a re : “ Mogolo o tla hlankela moratho . ” Le Mangwalo a Makgethwa a re : “ Ke ratile Jakobo , ka hloya Esau . ” Morero wo wa Modimo o ya le go ikgethela ga gagwe . Ga o laolwe ke se motho a se dirago , o laolwa ke yena Modimo yo a bitšago motho .
45009012	
45009013	
45009014	Na bjale re tla reng ? Kgane re tla re Modimo ga se a loka ? Le gatee !
45009015	Gobane o boditše Moshe a re : “ Ke tla gaugela yo ke ratago go mo gaugela ; ke tla šokela yo ke ratago go mo šokela . ”
45009016	Ka gona , dilo ga di ye ka thato goba tumo ya motho , eupša di ya ka kgaugelo ya Modimo .
45009017	Gobane Mangwalo a Makgethwa a botša kgoši ya Egepeta a re : “ Ke go beile kgoši ka baka la yona taba ye , gore ka wena ke bontšhe maatla a ka , gomme ke phatlalatše setumo sa ka lefaseng ka moka . ”
45009018	Ge go le bjalo gona , Modimo o gaugela yo a ratago go mo gaugela , ebile o ngangabatša yo a ratago go mo ngangabatša .
45009019	Ge go le bjalo gona , motho a ka no mpotšiša a re : “ Bjale Modimo o reng a bona motho molato , etšwe go se yo a ka lwantšhago thato ya gagwe ? ”
45009020	Aowi ! Ke wena mang , motho ke wena , o ka solago Modimo ! Kgane sebjana se ka botšiša mmopi wa sona sa re o be o reng o mpopa ka mokgwa wo ?
45009021	Kgane mmopi ga a na tokelo ya go bopa dibjana tše pedi ka letsopa le tee , se sengwe ya ba sa matšatši a magolo , sengwe ya ba sa mehleng ?
45009022	Agaa , le tše di dirilwego ke Modimo di bjalo . O ratile go bontšha kgalefo ya gagwe le go tsebatša maatla a gagwe . Eupša bale a bego a ba galefetše , bale ba bego ba lebanwe ke go fedišwa , ga se a ka a ba felela pelo .
45009023	Le gona o be a nyaka go utolla letago la gagwe le legolo , le a ilego a le tšholla godimo ga rena ba a bego a tlilo re gaugela , rena balokišetšwaletago ba gagwe .
45009024	Gobane re batho ba a ba biditšego , e sego fela gare ga Bajuda , eupša le gare ga baditšhaba .
45009025	Ke tšona tše a di bolelago ka pukung ya Hosea ge a re : “ Setšhaba se e sego sa ka ke tla se bitša ‘ Setšhaba sa ka ’ . Morafe wo ke bego ke sa o rate ke tla o bitša ‘ Moratiwa wa ka ’ .
45009026	“ Gomme moo ba bego ba boditšwe go re : “ ‘ Ga le setšhaba sa ka ’ , ke gona mo ba tlago bitšwa ‘ bana ba Modimo yo a phelago ’ . ”
45009027	Jesaya le yena o goelela a era Baisraele ge a re : “ Le ge setšhaba sa Israele se lekana le lešabašaba la lewatle ka bontši , go tla phologa fela ba se bakae ;
45009028	gobane Morena o tlilo ahlola batho bohle ba lefase a sa dikadike . ”
45009029	Go tla ba bjalo ka ge Jesaya a kile a bolela a re : “ Ge Modimo Ramaatlaohle a ka be a se a re šadišetša ditlogolo , re ka be re bile bjalo ka Sodoma , re ka be re editše Gomora . ”
45009030	Bjale re ka phetha ka go reng ? Re ka phetha ka go re baditšhaba ba ba bego ba sa itshwenye ka go nyaka go lokafatšwa ke Modimo , ba be ba lokafatšwa ka tumelo ,
45009031	kganthe Baisraele ba ba bego ba nyaka molao wa go ba lokafatša , ba o hlokile .
45009032	Ba o hlokile ka baka lang ? Ke ka baka la ge ba be ba sa ikanye tumelo , eupša ba ikanya mediro ya bona . Ka gona ba kgopša ke leswika la sekgopi
45009033	le le bolelwago ke Mangwalo a Makgethwa ge a re : “ Bonang , ke bea leswika la sekgopi Sione , letlapa le le tlago ba thetša . Fela yo a dumelago go lona a ka se swabe . ”
45010001	Banabešo , nna ke duma ka pelo ya ka ka moka , ebile ke kgopelela setšhaba sa gešo go Modimo gore ba phološwe .
45010002	Gobane nna ke hlatse ya gore ba fišegela Modimo , fela phišegelo ya bona ke ya motho yo a hlokago kwešišo .
45010003	Ga se ba ka ba tseba tsela yeo Modimo a lokafatšago batho ka yona , eupša ba lekile go itshepelela ka ya bona tsela ; ka gona ba se ipee tseleng ya Modimo ya go lokafatša batho .
45010004	Gape Kriste o fedišitše melao ya Moshe , gomme bohle ba ba dumelago go yena ba a lokafatšwa .
45010005	Moshe ge a ngwala mabapi le go lokafatšwa ka go phetha melao yela Modimo a mo filego yona , o re : “ Yo a phethago ditaelo tša melao ya Modimo o tla phela . ”
45010006	Se Mangwalo a Makgethwa a se bolelago mabapi le go lokafatšwa ka tumelo sona se re : “ O se ke wa ipotšiša wa re : Ke mang yo a tlago rotogela legodimong ? ” Seo se ra go re a yo theoša Kriste .
45010007	“ Le gona o se ke wa re : Ke mang yo a tlago theogela bodulabahu ? ” Seo se ra go re a yo rotoša Kriste bahung .
45010008	Se Mangwalo a Makgethwa a se bolelago se re : “ Molaetša wa Modimo o kgauswi le wena , o mo molomong wa gago le ka pelong ya gago . ” Ke wona molaetša wa tumelo wo re o begago .
45010009	Ge o bega gore Jesu ke Morena mme o dumela gore Modimo o mo tsošitše bahung , o tla phološwa .
45010010	Gobane motho o lokafatšwa ka go dumela , mola ka go bega tumelo yeo a phološwa .
45010011	Mangwalo a Makgethwa a re : “ Yo a dumelago go yena a ka se swabe . ”
45010012	Seo se ra gore ga go kgethollwe Mojuda goba moditšhaba , gobane Morena wa bohle ke o tee mme ba ba mo rapelago o ba atla kudu ;
45010013	bjalo ka ge Mangwalo a Makgethwa a bolela a re : “ Mang le mang yo a kgopelago Morena thušo o tla phološwa . ”
45010014	Eupša ba ka mo kgopela thušo bjang ba se ba dumela go yena ? Gomme ba ka dumela go yena bjang ba se ba kwa molaetša wa gagwe ? Molaetša wa gagwe wona ba ka o kwa bjang ba sa o begelwe ?
45010015	Gomme molaetša o ka begwa bjang go se gwa rongwa batseta ? Bjalo ka ge Mangwalo a Makgethwa a bolela a re : “ Go botse bjang go bona batseta ba etla , ba re tlela le taba ye botse ! ”
45010016	Fela ga se batho bohle ba ba amogetšego Taba ye Botse yeo . Jesaya le yena o rile : “ Morena , ke mang yo a dumetšego molaetša wa rena ? ”
45010017	Etse tumelo e tšwa go kweng , mme molaetša o tla ka go begwa ga Kriste .
45010018	Bjale nna ke a botšiša ke re : Na Baisraele ga se ba kwa molaetša woo ? Ruri , go o kwa gona ba o kwele , gobane le Mangwalo a Makgethwa a re : “ Mokgoši wa bona o phatlaletše lefaseng lohle , molaetša wa bona o fihlile magomong a lefase . ”
45010019	Ke botšiša gape ke re : Ga ke re setšhaba sa Israele se o kwešišitše ? Etse Moshe ka noši e bile yena wa mathomo wa go fetola legatong la Modimo a re : “ Ke tla le hufegiša batho ba e sego setšhaba ; ke tla le galefiša ka morafe wa mašilo . ”
45010020	Jesaya yena a ba a ba le sebete , a bolela se a se laetšwego ke Modimo a re : “ Ke hweditšwe ke bao ba bego ba sa nnyake , ka iponagatša go bao ba bego ba sa mpotšiše . ”
45010021	Mabapi le Baisraele Modimo o re : “ Ke hlwele ke phurolotše matsogo go amogela morafe wa lenyatšo le manganga . ”
45011001	Bjale ke botšiša ke re : Na ke go re Modimo o lahlile setšhaba sa gagwe ? Le gatee ! Gape le nna ke Moisraele wa lešika la Abrahama , wa kgoro ya Benjamene .
45011002	Modimo ga se a lahla setšhaba sa gagwe se a se kgethilego kgale . Na ga le tsebe gore Mangwalo a Makgethwa a reng ka temaneng yela Eliya a begago Baisraele go Modimo ? A re :
45011003	“ Morena , ba bolaile baprofeta ba gago , ba kgereša le dialetare tša gago ; ke nna fela ke šetšego , gomme le nna ba nyaka go mpolaya . ”
45011004	Modimo yena o ile a mo fetola bjang ? O mo fetotše ka go re : “ Ke itšhadišeditše banna ba dikete tše di šupago ba ba se ba kago ba khunamela Baale . ”
45011005	Le mehleng yeno go sa le bjalo . Go na le mašaledi ao Modimo a a kgethilego ka ge yena a na le kgaugelo .
45011006	Gape Modimo o kgetha batho go ya ka kgaugelo ya gagwe , e sego ka tše batho ba di dirago . Ge a ka be a kgetha go ya ka mediro ya batho , gona kgaugelo ya gagwe e ka be e se ya nnete .
45011007	Bjale go ka thweng ? Baisraele ga se ba hwetša se ba bego ba se nyaka . Se hweditšwe fela ke bao ba kgethilwego ke Modimo ; ba bangwe bona a ba thatafatša gore ba se mo kwe .
45011008	Ya ba go phethega ga tše di bolelwago ke Mangwalo a Makgethwa ge a re : “ Modimo o dirile gore ba palelwe ke go nagana ; go fihlela bjale o sa ba timile go kwešiša le go hlaologanya . ”
45011009	Dafida le yena o re : “ A ba beelwe melaba mme ba tanywe menyanyeng ya bona ; a ba we ba otlwe !
45011010	A ba foufale , ba tle ba se ke ba bona ; a ba kokoropantšhwe mekokotlo ke matshwenyego a bona . ”
45011011	Bjale ke re : Na ke go re go kgopša ga Bajuda go ba wišeditše gore ba lahlegele sa ruri ? Le gatee ! Ka ge ba dirile sebe phologo e tletše baditšhaba gore Bajuda ba tle ba be le lehufa .
45011012	Go dira sebe ga Bajuda go hotše ditšhaba tša lefase kudu , gomme go gana Modimo ga bona go hotše baditšhaba . Bjale ge , ge Bajuda ka moka ba ka be ba ka amogela Modimo , ditšhaba tšohle di ka be di ka holega le go feta .
45011013	Bjale ke botša lena baditšhaba ke re : Ge ke sa ntše ke le moapostola wa baditšhaba ke tla no fela ke itheta ka modiro wa ka .
45011014	Mohlomongwe nka hufegiša morafe wa gešo , gomme ka go dira bjalo ka phološa ba bangwe ba bona .
45011015	Gobane mola Modimo a ba lahla o boelantše merafe ye mengwe ya lefase le yena . Bjale mohla a ba amogela gape a gona go tla ba bjang ? E tla ba mo nkego bahu ba tsošwa mabitleng .
45011016	Gape ge lekako la mathomo le abetšwe Modimo , gona mogopo wohle ke wa gagwe ; ge medu ya mohlare e abetšwe Modimo , le makala a wona a abetšwe yena .
45011017	Makala a mangwe a mohlware wa gae a kgaotšwe , gwa hlomesetšwa lekala la mohlware wa naga . Le wena o bjalo ka lekala leo la mohlware wa naga , gomme o holega ka mohlodi wa mohlware wa gae , wona o tsenago mohlwareng ka medu .
45011018	Ka gona , o se ikgantšhetše bao ba bego ba kgaotšwe boka makala ; gobane le ge o ka re o a ikgantšha , o no tseba gore ga se wena o rwelego medu , medu ke yona e rwelego wena .
45011019	Mohlomongwe o ka re : “ Makala a kgaoletšwe gore go tle go hlomesetšwe nna . ”
45011020	Moo ke nnete . A kgaotšwe ka baka la go se dumele , kganthe wena o šadišitšwe ka baka la tumelo . Fela o se ikgogomoše ka seo ; sa gago a e be go boifa ,
45011021	gobane ge Modimo a se a ka a hlekesetša bao e lego makala a mohlware , le wena a ka se go hlekesetše .
45011022	Ke mo re bonago botho le bogale bja Modimo . O bogale go bao ba kgelogilego , kganthe go wena o botho , ge eba o phela ka mo go swanelago botho bja gagwe . Ge o sa phele bjalo , gona le wena o tla rengwa .
45011023	Bona ge ba se sa gana go dumela , le bona ba tla hlomesetšwa , gobane Modimo o na le maatla a go ba bušetša madulong .
45011024	Wena o bjalo ka lekala le le remilwego mohlwareng wa naga mme la hlomesetšwa go wa gae wo ka tlhago e sego wa gabolona . Bajuda ba swana le mohlware woo wa gae ; gomme go tla ba bonolo kudu go Modimo go hlomesetša makala a a kgaotšwego go mmagoona .
45011025	Banabešo , go na le sephiri se sengwe se ke nyakago gore le se tsebe , gore le se ikgopole le le ba bohlale . Sona sese : Bohlogothata bja Baisraele ga se bja dulela ruri , eupša bo tla ba kgomarela go fihlela palo ye e feletšego ya baditšhaba e sokologela go Modimo .
45011026	Ka mokgwa wo Baisraele bohle ba tla phološwa , bjalo ka ge Mangwalo a Makgethwa a bolela a re : “ Mophološi o tla tla a etšwa Sione , a tloša bokgopo bjohle ditlogolong tša Jakobo .
45011027	Ke yona kgwerano ye ke tlago e dira le bona , ge ke tlilo tloša dibe tša bona . ”
45011028	Ge go iwa ka Ebangedi bona ke manaba a Modimo , mme seo sa hola lena baditšhaba . Fela ge go iwa ka go kgethwa gona ke ba a ba ratago , ka baka la borakgolokhukhu ba bona .
45011029	Gobane Modimo ga a hlaname mo go kgetheng le go šegofatšeng ga gagwe .
45011030	Ge e le lena , kgale le be le sa theeletše Modimo ; eupša bjale le gaugetšwe ka baka la ge bona ba sa theeletše .
45011031	Ka mokgwa woo , ka ge go gaugetšwe lena , bjale ga ba theeletše , gore bjale le bona ba tle ba gaugelwe .
45011032	Gobane Modimo o dirile gore batho bohle ba se theeletše , gore a tle a ba gaugele bohle .
45011033	Na a kaakang mahumo a Modimo ! Bohlale le tsebo ya gagwe di tebile bjang ! Dikahlolo tša gagwe di kwešišwa ke mang ? Ditsela tša gagwe ga di na mohlathi .
45011034	Gobane le Mangwalo a Makgethwa a re : “ Ke mang yo a tsebago tše Morena a di gopolago ? Moeletši wa gagwe yena ke mang ?
45011035	Ke mang yo a kilego a mo direla selo , gore bjale a lebanwe ke go bušetšwa ? ”
45011036	Gobane dilo tšohle di tšwa go yena , tšohle di ba gona ka yena , tšohle di a mo tumiša . A go tumišwe Modimo go ya go ile ! Amene .
45012001	Bjale ge , banabešo , ka ge Modimo a re gaugetše gakaaka , ke a le kgopela ke re : Ineeleng go yena le be sehlabelo se se phelago , se sekgethwa se se mo kgahlago . Ke wona mokgwa wa nnete wo le swanetšego go mo khunamela ka wona .
45012002	Le se swantšhe mekgwa ya lena le ya batho ba mo lefaseng , le upše le dumelele Modimo gore a le fetoše ka go le mpshafatša dikgopolong . Ke mo le tlago tseba se e lego thato ya gagwe se se lokilego , se se mo kgahlago , se se feletšego .
45012003	Gomme ge ke bona mpho ye Modimo a mphilego yona ka kgaugelo ya gagwe , ke botša yo mongwe le yo mongwe wa lena gore a se ikgopole go feta tekanyo , eupša a ikgopole ka mo go mo swanetšego , a ipone go ya ka tumelo ye a e filwego ke Modimo .
45012004	Gobane re swana le mmele wo o nago le ditho tše dintši , mme ditho tšeo , di sa dire modiro o tee tšohle .
45012005	Ka wona mokgwa woo , le rena le ge re le ba bantši , re mmele o tee ka Kriste , gomme mongwe le mongwe ke setho sa mongwekayena .
45012006	Re na le dimpho tše di fapafapanego tše Modimo a re babaletšego ka tšona go ya ka kgaugelo ya gagwe . Ge motho a filwe mpho ya go bega molaetša wa Modimo , a o bege go ya ka tumelo ye a nago le yona ;
45012007	ge e le bodiredi , a direle ba bangwe ; ge e le go ruta , a rute ;
45012008	ge e le go kgothatša , a kgothatše ; yo a abelago ba bangwe , a ba abele ka pelo ye tšhweu ; yo a etago ba bangwe pele , a ba ete ka mafolofolo ; yo a kwelago ba bangwe bohloko , a ba kwele a thabile .
45012009	Le se be le lerato la bofora . Le hloye bobe le itshwarelele ka boloki .
45012010	Le rataneng kudu ka mo go lebanego badumedi , mme le fišegele go hlomphana .
45012011	Le se itšimeletše go bontšha mafolofolo . Le be le matšato . Le direle Morena .
45012012	Le thakgatšwe ke kholofelo ye le nago le yona ; ge le na le matshwenyego le se a felele pelo ; le dule le rapela .
45012013	Tše le nago le tšona le di abelane le badumedi ba ba di hlokago ; le thakgalele go amogela baeti .
45012014	Ba ba le hlomarago le ba šegofatše ; ee , le ba šegofatše , le se ba roge .
45012015	Le thabe le ba ba thabilego , le lle le ba ba llago .
45012016	Le phedišane ka kwano . Le se llele bogolo , le upše le gwerane le babotlana . Le se ipone le le bahlalefi .
45012017	Le se itefeletše go bao ba le dirago bobe . Le leke go dira tše batho bohle ba bonago e le tše di lokilego .
45012018	Le dire ka mo le ka kgonago ka gona go phedišana le batho ka moka .
45012019	Barategi , le se ke la itefeletša , le upše le lefeletšwe ke Modimo a galefile , gobane Mangwalo a Makgethwa a re : “ Ke nna ke lefeletšago ; ke nna ke tlago bušetša . O realo , Morena ” .
45012020	Go ya ka Mangwalo a Makgethwa : “ Wena , ge lenaba la gago le swerwe ke tlala , o le fe dijo ; ge le kgalegile , o le noše . Ka mokgwa woo o tla be o le leša dihlong e le ruri . ”
45012021	O se ke wa fenywa ke bobe , o fenye bobe ka go loka .
45013001	Motho mang le mang a se gane go bušwa ke ba ba filwego maatla a go buša , ka gobane ga go mmušo wo o sa tšwego go Modimo ; mebušo ye e lego gona e hlomilwe ke Modimo .
45013002	Ka gona , yo a lwago le mmušo o lwa le se se laetšwego ke Modimo ; gomme yo a lwago le sona o ikobela kotlo .
45013003	Gobane go bao ba dirago tša go loka babuši ga ba boifiše , ba boifiša go bao ba dirago tše dimpe . Kgane wena ga o nyake go phela o sa boife babuši ? Gona o dire tše di lokilego , gomme bona ba tla go reta ,
45013004	gobane ke bona bahlanka ba Modimo ba ba šomelago go go hola . Eupša ge o dira tše dimpe , gona o ba boife , gobane maatla a bona a go otla ga se a lefeela . Ke bona bahlanka ba Modimo , ke balefeletši ba Modimo ba go otla bakgopo .
45013005	Ke ka baka leo le swanetšego go theeletša ba ba bušago , e sego fela ka gobane le tšhaba kotlo ya Modimo , eupša e be le ka baka la letswalo .
45013006	Ke ka baka leo le tšhelago le metšhelo , gobane babuši ge ba dira mediro ya bona ba šomela Modimo .
45013007	Ka gona le ntšhetše bohle tše di ba lebanego : yo a lebanwego ke seloba le mo lobe ; yo a lebanwego ke sebego le mmegele ; yo a lebanwego ke tlhompho le mo hlomphe ; yo a lebanwego ke kgodišo le mo godiše .
45013008	Le se ke la kolota motho selo ge e se go ratana naye . Gobane yo a ratago ba bangwe ke yena yo a phethago melao ya Moshe .
45013009	Gape melao ye e rego : “ O se ke wa otswa , o se ke wa bolaya , o se ke wa utswa , o se ke wa duma tša ba bangwe ” le wo mongwe molao wo o ka bago gona , yohle e akaretšwa ka wo o rego : “ O rate bangwekawena bjalo ka ge o ithata . ”
45013010	Moratamongwekayena ga a mo senyetše . Bjale ge , go rata ke go phetha melao yohle ya Moshe .
45013011	Le dire ka mokgwa woo ka ge le tseba gore ke nako — nako ya go tsoga borokong e šetše e fihlile . Gobane nako ya gore re phološwe bjale e kgauswi go feta mola re sa tšo dumela .
45013012	Bjale go swana le ge bošego bo esa , letšatši le le kgauswi le go hlaba . Ka gona , a re tlogeleng mediro ya leswiswi , re itlhameng ka dibetša tša go lwa seetšeng .
45013013	A re itshwareng gabotse bjalo ka batho ba ba phelago seetšeng sa mosegare , e sego ka bohlola le botagwa , e sego ka bofebe le tša go leša dihlong , e sego ka diphapano le mahufa .
45013014	Le upše le phele bjalo ka balatedi ba Morena Jesu Kriste , mme le lese go beakanyetša dilo pele ka mokgwa wa go kgotsofatša ditumo tša lena tša nama .
45014001	Yo a tekatekago tumelong le mo amogele le sa ngangišane naye ka tše a di dumelago .
45014002	Tumelo ya yo mongwe e re a ka ja sejo se sengwe le se sengwe , mola ya yo a tekatekago e re a je merogo fela .
45014003	Yo a jago se sengwe le se sengwe a se ke a nyatša yo a sa se jego ; le yo a jago merogo fela a se ke a bona yo a jago se sengwe le se sengwe phošo ; gobane Modimo o mo amogetše .
45014004	Bjale wena o mang ge o bona mohlanka wa yo mongwe phošo ? Etse yo a tsebago go kgona le go palelwa ga mohlanka ke mong wa gagwe . Gomme o tla kgona ka gobane Morena a na le maatla a go mo kgontšha .
45014005	Yo mongwe o bona letšatši le lengwe e le le legolo go feta a mangwe , mola yo mongwe a bona matšatši ka moka a lekana . Mongwe le mongwe a a phethe se a se dumelago .
45014006	Yo a hlomphago letšatši le lengwenyana , o le hlomphela Morena ; yo a jago se sengwe le se sengwe o se jela go hlompha Morena , ka gobane o leboga Modimo ka baka la dijo tšeo . Yo a ganago go ja dijo tše dingwenyana le yena o ganela go hlompha Morena , gomme o leboga Modimo .
45014007	Gobane mo go rena ga go yo a iphelelago , le yo a ikhwelago ga a gona .
45014008	Ge re phela , re phelela Morena , le ge re ehwa , re hwela Morena . Ka gona , ge re phela goba re ehwa , re ba Morena .
45014009	Gobane Kriste o rile go hwa a ba a tsoga gore a tle a be Morena wa ba ba phelago le ba ba hwilego .
45014010	Bjale ge , wena o jago merogo fela , o reng o bona ngwaneno phošo ? Le wena o jago sengwe le sengwe , o reng o nyatša ngwaneno ? Gape ka moka ga rena re tlilo ema pele ga Modimo gore a re ahlole .
45014011	Gobane Mangwalo a Makgethwa a re : “ Ke ikana ke le Modimo yo a phelago gore mongwe le mongwe o tla nkhunamela , mang le mang o tla dumela gore ke nna Modimo . ”
45014012	Ka gona mongwe le mongwe wa rena o tla itlhaloša go Modimo ka tše a dirilego .
45014013	Ge go le bjalo , a re leseng go bonana diphošo . Go ka ba kaone ge motho a ka ikemišetša go se kgopiše ngwanabo le ge e le go mo diriša sebe .
45014014	Ka ge ke le molatedi wa Morena Jesu , ke a tseba ebile ke a kgolwa gore ga go selo se ka bosona se tšhilafetšego , fela ge motho a kgolwa gore selo se tšhilafetše , ka nnete go yena e ba se se tšhilafetšego .
45014015	Ge eba ka go ja sejo se sengwenyana o kgopiša ngwaneno , gona ga o sa hlahlwa ke lerato . O se ke wa timetša motho yo a hwetšwego ke Kriste ka se o se jago .
45014016	Le se ke la dira gore se sebotse se le nago le sona se goboge .
45014017	Gobane mmušo wa Modimo ga se go ja le go nwa , eupša ke boloki le khutšo le lethabo — dilo tšeo di tlišwago ke Moya wo Mokgethwa .
45014018	Yo a hlankelago Kriste ka mokgwa wo , o kgahla Modimo gomme o hlompšha ke batho .
45014019	Ka gona , a re phegeleleng go dira tše di hlohleletšago khutšo , gomme re tiišaneng .
45014020	Se Modimo a se dirilego o se ke wa se senya ka baka la dijo . Ga go na sejo se se sa lewego ; fela ke phošo go ja sejo se se ka dirišago yo mongwe sebe .
45014021	Ke mo gobotse go se je nama , go se nwe beine , le go se dire se se ka wetšago ngwaneno sebeng .
45014022	Mabapi le taba ye , se o se dumelago se ama wena le Modimo . Go lehlogonolo yo a rego go dira selo se a bonago se lokile a se itshole .
45014023	Ge motho a ka re a eja sejo se sengwenyana a kwa a na le pelo tše pedi , ge a se ja Modimo o a mo tšwa , ka ge a eja a sa hlahlwe ke tumelo ya gagwe . Gomme sengwe le sengwe se motho a se dirago a sa hlahlwe ke tumelo , ke sebe .
45015001	Rena ba tumelo ye e tiilego re swanetše go rwadiša ba tumelo ye e fokolago mathata a bona mo go tša tumelo . Re se ikgahliše .
45015002	Motho a kgahliše modumedikayena ka go mo direla tše di mo holago , a mo age mo go tša tumelo .
45015003	Gobane Kriste le yena o be a sa ikgahliše ; eupša go bile bjalo ka ge Mangwalo a Makgethwa a bolela a re : “ Ke wetšwe ke mahlapa a bao ba go rogago . ”
45015004	Tšohle tše di ngwadilwego ka Mangwalong a Makgethwa mehleng ya kgale di ngwaletšwe go re ruta , gore re tle re be le kholofelo ka go se fele pelo le go tiišwa ke tše di ngwadilwego .
45015005	A Modimo yo a re kgontšhago go se fele pelo , gape a re tiišago a dire gore le phedišane ka kwano go ya ka moo go kgahlago Kriste Jesu ,
45015006	gore le tle le tumiše Modimo , TatagoMorena wa rena , Jesu Kriste , mmogo ka molomo o tee .
45015007	Ka gona , le amogelaneng bjalo ka ge Kriste le yena a le amogetše , mme e be gona go tumiša Modimo .
45015008	Gomme ke le botša gore Kriste o be a tletše go hlankela Bajuda ka go phetha tše Modimo a di holofeditšego borakgolokhukhu ba rena , go bontšha gore yena Modimo o a botega ,
45015009	le go dira gore baditšhaba ba tle ba tumiše Modimo ka ge a na le kgaugelo , bjalo ka ge Mangwalo a Makgethwa a re : “ Ka baka leo ke tla go tumiša baditšhabeng , ke tla go opelela ditheto . ”
45015010	Mo gongwe go thwe : “ Lena baditšhaba , thabang le setšhaba sa Modimo ! ”
45015011	Gwa buša gwa thwe : “ Retang Morena , lena baditšhaba bohle ; mo reteng , lena merafe ka moka ! ”
45015012	Jesaya le yena o re : “ Go tla tšwelela mongwe wa ditlogolokhukhu tša Isai , a tla a buša baditšhaba , mme bona ba tla mmota . ”
45015013	Anke Modimo yo a le fago kholofelo a dire gore ka ge le mo dumetše , le be le lethabo le khutšo ka botlalo , gore kholofelo ya lena e fele e oketšwa ke Moya wo Mokgethwa ka maatla a wona .
45015014	Banabešo , nnaena ke tloga ke dumela gore le na le botho e le ruri , le gore le tseba ka botlalo se motho a swanetšego go se dira , ebile le kgona le go eletšana .
45015015	Fela mo lengwalong le ke tloga ke betile pelo ka ngwala ditaba tše dingwenyana tše ke le gopotšago tšona . Ke bile le sebete ka ge Modimo a bile yo botho go nna ,
45015016	ka go ntira mohlanka wa Kriste Jesu wa go begela baditšhaba Taba ye Botse ya Modimo . Ge ke dira bjalo ke dira modiro wa boprista , gore baditšhaba e tle e be sehlabelo se se kgahlago Modimo , se a se abetšwego ke Moya wo Mokgethwa .
45015017	Ke ka baka leo ke nago le lebaka la go ikgantšha ge ke šomela Modimo , ke le wa Kriste Jesu .
45015018	Nka se bete pelo ka bolela tše dingwe ntle le tše Kriste a di dirilego ka nna go ruta baditšhaba go theeletša Modimo . Seo o se dirile ka dipolelo le ka mediro ,
45015019	ka maatla a mehlolo le a dimakatšo , le ka maatla a Moya wa Modimo . Ke ka baka leo ke gašitšego Taba ye Botse ye ya Kriste ka botlalo gohle mo ke fetilego gona , go tloga Jerusalema go yo fihla Ilirikomo .
45015020	Se ke bego ke se fišegela ke go gaša Taba ye Botse ye moo batho ba bego ba sešo ba kwa ka Kriste , gore e se tlo ba nke ke aga motheong wa yo mongwe .
45015021	A go be bjalo ke ge Mangwalo a Makgethwa a bolela a re : “ Bao ba sešogo ba botšwa ka yena ba tla bona , le bao ba sešogo ba kwa ka yena ba tla kwešiša . ”
45015022	Ke yona taba ye e mpaledišitšego gantši go le etela .
45015023	Fela bjale ga go sa na modiro wo nka o dirago mo dinageng tše , le gona e šetše e le mengwaga ye mentšinyana ke duma go tlo feta moo go lena
45015024	ge ke eya Spania . Ke mo ke holofelago gore ke tla feta ke le bona la mphelesetša gona ka morago ga ge ke ile ka iketla le lena sebakanyana .
45015025	Gonabjale ke sa ya Jerusalema go yo thuša badumedi ba gona .
45015026	Gobane diphuthego tša Matsedonia le tša Agaya di kgahlilwe ke go kgobokeletša bahloki gare ga badumedi ba Jerusalema dimpho .
45015027	Seo ke se ba ithaopilego go se dira ; fela gabotsebotse ba tlemegile go ba thuša , gobane ka ge Bajuda ba abelane le baditšhaba tša moya , baditšhaba le bona ba lebanwe ke go thuša Bajuda ka tša nama .
45015028	E tla re ge ke phethile mošomo wo ke bile ke ba file tšhelete ka moka ye ba e kgobokeleditšwego , ka tšea leeto la go ya Spania mme ka feta ke le bona .
45015029	Ke a tseba gore mohla ke etla go lena ke tla le kgopelela tšhegofatšo ye e feletšego ya Kriste go Modimo .
45015030	Bjale ge , banabešo , ke le kgothatša ka Morena wa rena Jesu Kriste le ka lerato le Moya o re fago lona , gore le nthapediše Modimo ka phišego .
45015031	Le nthapelele gore ke se wele diatleng tša bahlokatumelo ba naga ya Judea , le gore tše ke thušago badumedi ba Jerusalema ka tšona di ba kgahle .
45015032	Ke mo ke tlago tla go lena ke thabile , ge Modimo a rata , ka lapološwa ke go ba le lena .
45015033	Modimo yo a re fago khutšo a be le lena . Amene .
45016001	Ke le tsebiša gore modumedikarena wa mosadi , Foibe , yo e lego modiredi phuthegong ya Kenegerea , ke motho yo a lokilego .
45016002	Le mo amogele e le wa Morena , ka mo badumedi ba swanetšego go dira ka gona , gomme le mo thuše ka mo go nyakegago ; gobane le yena o thušitše ba bantši , ešita le nna o nthušitše .
45016003	Le dumediše Prisila le Akhwila , bona ba šomilego le nna mola re le modirong wa Kriste Jesu ;
45016004	ke bona bale ba go ka ba ipea kotsing ya lehu gore ba mphološe . Ga se nna fela ke ba lebogago , eupša ba lebogwa le ke diphuthego ka moka tše di tšwago baditšhabeng .
45016005	Le phuthego ye e kopanelago ka lapeng la bona e dumele . Le dumediše Epaenetose , mogwera wa ka yo ke mo ratago kudu , yo e bilego yena motho wa mathomo nageng ya Asia wa go dumela go Kriste .
45016006	Le ntumedišetše Maria , yo a le šometšego kudu .
45016007	Le dumediše le Andronikose le Juniase , banna ba gešo , ba ba kilego ba ba kgolegong le nna , ba ba tsebjago kudu ke baapostola , le gona ba bile Bakriste pele ga ka .
45016008	Le dumediše Ampliatose , mogwera wa ka yo ke mo ratago kudu , yo e lego modumedi wa Morena bjalo ka nna .
45016009	Le dumediše le Urbanose , yo a šomilego le rena ge re le modirong wa Kriste , le Stagise , mogwera wa ka yo ke mo ratago kudu .
45016010	Apelese a dumele , yena monna yo go botegela Kriste ga gagwe go šetšego go bonagetše . Le ba ga Aristobulose ba dumele .
45016011	Madume go mogagešo , Herodione , le go ba ga Narkisose , ba e lego ba Morena .
45016012	Le ntumedišetše boTrefina le Trefosa , bona ba itapišetšago Morena ; le dumediše le Persise , mogweraka yo ke mo ratago kudu , mosadi yo a šometšego Morena e le ruri .
45016013	Le dumediše Rufose , mošomedi wa senatla wa Morena , le mmagwe , yo le nna a bego a ntshwere bjalo ka morwagwe .
45016014	Le lotšhe Asinkritose le Flegone le Hermese le Patrobase le Hermase le bana ba borena ba bangwe ka moka ba ba nago le bona .
45016015	Le ntumedišetše Filologose le Julia le Nereose le kgaitšedi ya gagwe , le Olimpase le badumedi ka moka ba ba nago le bona .
45016016	Le dumedišane ka go atlana , gona go bontšhago go ratana ga badumedi . Diphuthego tšohle tša Kriste di a le dumediša .
45016017	Banabešo , ke le laya ke tiišitše gore le itote go bao ba aroganyago batho le gona ba ba kgelošago thutong ye le ithutilego yona . Le se ke la kopana nabo ,
45016018	gobane ba babjalo ga ba hlankele Kriste , Morena wa rena , eupša ba laolwa ke bojato . Ka maleme a bona a boreledi le dipolelo tša bona tša go goketša ba fora ba ba sa ba gopolelego maaka .
45016019	Batho ka moka ba kwele ka mo le botegetšego Ebangedi ka gona ; ke sona se ke le thabeletšego sona . Ke nyaka ge le ka hlalefela tše di lokilego , tše dimpe tšona la se tsebe selo ka tšona .
45016020	Gomme Modimo , yena Moretlišetšakhutšo , o kgauswi le go gataka Sathane . Morena wa rena , Jesu Kriste , a le gaugele .
45016021	Timotheose , mošomikanna , le magagešo , Lusiose , le Jasone le Sosipatere ba a le dumediša .
45016022	Nna , Tersiose , mongwadi wa lengwalo le , ke le dumediša ke le modumedikalena .
45016023	Gayose , yo ke lego moeng wa gagwe , yo phuthego e kopanelago ka ga gagwe , o a le tamiša . Erastose , ramatlotlo wa motse , le ngwanaborena , Kwartose , ba re le dumele .
45016025	A re tumišeng Modimo yo a kgonago go le tiiša tumelong ya lena , go ya ka Taba ye Botse ye ke e begago mabapi le Jesu Kriste , le go ya ka kutollo ya sephiri se e sa lego se utwa go tloga le go tloga .
45016026	Fela bjale sephiri seo se utolotšwe ka mangwalo a baprofeta ; gomme ka taelo ya Modimo wa go sa felego se begetšwe ditšhaba tšohle , gore di dumele go Modimo di mo theeletše .
45016027	A Modimo , yena Rabohlale a nnoši , a tumišwe go ya go ile ka Jesu Kriste . Amene .
46001001	Nna , Paulose , yo Modimo ka go rata ga gagwe a nkgethilego ka ba moapostola wa Kriste Jesu , le Sostenese , ngwanaborena ,
46001002	re dumediša phuthego ya Modimo ye e lego motseng wa Korinte , ya ba e lego ba gagwe ka go ba ba tee le Kriste Jesu , ba ba bileditšego go ba bakgethwa ba Modimo , gotee le bohle ba ba khunamelago Morena wa rena , Jesu Kriste , gohle , yo e lego yena Morena wa bona le rena , re re :
46001003	Nke Modimo , Tatagorena , le Morena Jesu Kriste ba le gaugele , ba le fe khutšo .
46001004	Ka mehla ke le lebogela go Modimo ka baka la tše dibotse tše a le filego tšona ka Kriste Jesu .
46001005	Le humišitšwe ka yena dilong ka moka , e lego tša go tseba molaetša wa Jesu Kriste gabotse le go o bega ka botlalo .
46001006	Molaetša woo le tloga le o dumetše
46001007	mo e lego gore ge le sa letetše go utollwa ga Morena wa rena , Jesu Kriste , ga go mpho le e tee ye le e hlokago .
46001008	Ke yena a tlago le tiiša tumelong go fihlela mafelelong , gore mohla yena Morena wa rena , Jesu Kriste , a boa e be ga le na bosodi .
46001009	Modimo o a tshepega , yena yo a le bileditšego go ba ba tee le Morwagwe , Jesu Kriste , Morena wa rena .
46001010	Banabešo , ke le rapela ka Morena wa rena , Jesu Kriste , gore ka moka ga lena le kwaneng , gore le se tšwe dihlophana . Le be ba pelo e tee le monagano o tee le maikemišetšo a tee .
46001011	Gobane , banabešo , ke kwele ka ba ga Kleo gore le na le diphapano .
46001012	Ke ra tša ge motho wa lena a re nna ke wa Paulose , yo mongwe a re nna ke wa Apolose ; mongwe a re nna ke latela Kefase , mongwe a re nna ke latela Kriste .
46001013	Na Kriste o ntšhitšwe dikgawanakgawana ? Kgane ke Paulose yo a le bapoletšwego sefapanong ? Goba le kolobeditšwe gore le be ba Paulose ?
46001014	Nna ke leboga Modimo ge ke se ka ka ka kolobetša motho mo go lena , ge e se Krispose le Gayose .
46001015	Ka gona ga go na yo a ka rego o kolobeditšwe gore e be wa ka .
46001016	Ee , bjale ke a gopola , ke kolobeditše le Stefanase le ba lapa la gagwe ; ga ke gopole ke kolobeditše yo mongwe .
46001017	Kriste ga se a nthoma gore ke yo kolobetša . O nthomile gore ke yo bega Taba ye Botse ya Modimo , e sego ka polelo ya batho ba bohlale . Ge nkabe nka dira bjalo , lehu la Kriste sefapanong e be e tla ba lefeela .
46001018	Gobane ba ba tšeago ka tsela ye e išago tahlegong ba bona molaetša wa lehu la Kriste sefapanong e le bošilo ; kganthe rena re phološwago re bona e le maatla a Modimo .
46001019	Gobane Mangwalo a Makgethwa a re : “ Ke tla fediša bohlale bja dihlalefi ; ke tla timeletša tsebo ya dirutegi . ”
46001020	Ge go le bjalo gona , sehlalefi le serutegi le sekgwari sa polelo sa mehleng yeno ba thušang ? Ga ke re Modimo o bontšhitše gore bohlale bja batho ba lefase ke bošilo ?
46001021	Gobane Modimo , ka bohlale bja gagwe , o dirile gore batho ba lefase ba se kgone go mo tseba ka bja bona bohlale . O ratile gore a phološe bao ba dumelago ka molaetša wo re o gašago wo go thwego ke bošilo .
46001022	Bajuda ba nyaka mehlolo , kganthe Bagerike bona ba tsoma bohlale .
46001023	Ge e le rena re bega taba ya Jesu yo a ilego a bapolwa sefapanong , e lego wona molaetša wo o ganwago ke Bajuda , mola bao e sego Bajuda bona ba re ke bošilo ;
46001024	kganthe go bao Modimo a ba biditšego , ba Bajuda le ba e sego Bajuda , molaetša wo ke Kriste yo e lego maatla a Modimo le bohlale bja gagwe .
46001025	Gobane se se bonalago nke ke bošilo bja Modimo ke se bohlale go phala bohlale bja batho ; le se se bonalago nke ke bofokodi bja Modimo se tiile go phala go tia ga batho .
46001026	Banabešo , nke le naganeng ka se le bego le le sona mola Modimo a le bitša . Ge go iwa ka tebelelo ya batho , ga se ba bakae mo gare ga lena ba e bego e le dihlalefi , goba ba na le maatla , goba e le ba madi a bogoši setšhabeng .
46001027	Modimo o kgethile bao go thwego ke mašilo gore a leše dihlalefi dihlong , a kgetha bao go thwego ke bafokodi gore a leše ba maatla dihlong .
46001028	O kgethile babotlana le banyatšegi le ba go thwego ga se selo gore a fediše ba go thwego ke ba mohola .
46001029	Ka gona , ga go yo a ka ikgantšhago pele ga Modimo .
46001030	Gomme ke yena Modimo yo a le dirilego ba tee le Kriste Jesu , le gona o mo dirile bohlale bja rena . Ka yena re a lokafatšwa ; re ba setšhaba se se kgethilwego ke Modimo gomme ra lokollwa sebeng .
46001031	Ke ka baka leo Mangwalo a Makgethwa a rego : “ Yo a ikgantšhago a ikgantšhe ka tše di dirilwego ke Morena . ”
46002001	Banabešo , mola ke le etetše go tlo tsebagatša leano la Modimo le le bego le sešo la tsebja , ga se ka ipontšha ke le seboledi goba sehlalefi .
46002002	Ke ile ka fetša le pelo gore ge ke na le lena ke tla bolela fela ka tša Jesu Kriste , gagolo tša ge e bile mmapolwa sefapanong .
46002003	Ka gona , mola ke tlile moo go lena ke be ke fokola ke bile ke thothomela ka letšhogo ,
46002004	gomme le thuto ya ka le molaetša ke be ke sa le botše tšona ka bothakga bja seboledi le bohlale bja batho , eupša ke be ke le botša tšona ka bohlatse bjo bo bontšhago maatla a Moya wa Modimo .
46002005	Ka gona , tumelo yeo ya lena ga se ya go ikanya bohlale bja batho , eupša ke ya go bota maatla a Modimo .
46002006	Bohlale bjona ke a bo bega , ke bo begela ba ba kwešišago tša moya . Fela ga se bohlale bja batho ba mehleng yeno goba bja babuši ba lona — babuši ba ba lobago maatla a bona a go buša .
46002007	Bohlale bjo ke bo bolelago ke bohlale bja Modimo bjo bo sa tsebjego , bjo bo fihletšwego batho , eupša bjo a bego a re lotetše bjona le pele ga ge a hlola lefase , gore re tle re be le yena letagong .
46002008	Ga go mmuši wa mehleng yeno yo a tsebilego bohlale bjo . Ge ba ka be ba bo tsebile , ba ka be ba ile ba se bapole Morena wa letago sefapanong .
46002009	Eupša go bjalo ka ge Mangwalo a Makgethwa a bolela a re : “ Tše motho a sego a di bona goba a di kwa goba a gopola gore di ka kgonega , ke tšona tše Modimo a di lokišeditšego ba ba mo ratago . ”
46002010	Eupša rena Modimo o re utolletše tšona ka Moya wa gagwe , gobane wona Moya o fetleka tšohle , ešita le yona merero ye e sa tsebjego ya Modimo .
46002011	Gobane ke mang yo a tsebago tša motho , ge e se yena mong ? Ka mokgwa wo mobjalo , tša Modimo le tšona ga go motho yo a di tsebago , ge e se wona Moya wa Modimo .
46002012	Rena ga se ra fiwa moya wa go buša batho ba lefase ; re filwe Moya wa go tšwa go Modimo gore re tle re tsebe tše re di filwego ke Modimo ka kgaugelo ya gagwe .
46002013	Gomme tšona re di bolela e sego ka polelo ye e rutwago ka bohlale bja batho , eupša ka polelo ye e rutwago ke Moya , re hlalošetša bao ba laolwago ke Moya wa Modimo ditaba tša moya .
46002014	Yo a sa laolwego ke Moya wa Modimo ga a amogele tša Moya . Go yena ke bošilo , gomme ga a kgone go di kwešiša , ka gobane di lebelelwa fela ka leihlo la Moya .
46002015	Eupša yo a laolwago ke Moya wa Modimo o kwešiša tšohle , etšwe yena a sa kwešišwe ke motho .
46002016	Gape le Mangwalo o Makgethwa a re : “ Kgane ke mang yo a tsebago tše Morena a di naganago mo a ka kgonago go mo eletša ? ” Eupša rena re nagana bjalo ka Kriste .
46003001	Ge e le nna , banabešo , ke be ke sa kgone go bolela le lena wa go bolela le batho ba ba laolwago ke Moya wa Modimo ; ke be ke bolela le lena wa go bolela le batho ba nama , wa go bolela le lena mo nkego le bana mo go tša tumelo ya Sekriste .
46003002	Ke be ke le fepa ka lebese , e sego ka dijo tše di tiilego , ka gobane le be le sešo la di lokela . Ešita le gonabjale ga sešo la di lokela ,
46003003	gobane le sa phela bjalo ka batho ba nama . Ge le tsebafelana ebile le fapana , na ga se gona go bontšha gore le sa le batho ba nama , ba ba phelago ka mokgwa wa ba lefase ?
46003004	Ge yo mongwe a re : “ Nna ke wa Paulose , ” mongwe a re : “ Nna ke wa Apolose , ” na ga se gona ge le le batho ba nama ?
46003005	Etse Apolose yo ke mang ? Paulose yena ? Ke bahlanka ba Modimo ba le dumetšego ka bona , go ya ka mo Morena a filego yo mongwe le yo mongwe wa bona ka gona .
46003006	Nna ke bjetše peu , Apolose a e nošetša ; eupša wa go e mediša e bile Modimo .
46003007	Ka gona , wa go e bjala le wa go e nošetša ga ba balwe , go balwa Modimo , ka gobane ke yena a e medišago .
46003008	Yo a bjalago le yo a nošetšago ba a swana ; mongwe le mongwe o tla putsetšwa ke Modimo mošomo wo a dirilego .
46003009	Gobane rena re badirišani mošomong wa Modimo , gomme lena le tšhemo ya Modimo , ebile ke lena moago wa Modimo .
46003010	Go ya ka mpho ye Modimo a mphilego yona ka kgaugelo ya gagwe ke dirile bjalo ka moagi wa bokgoni ka bea motheo , gomme yo mongwe o aga godimo ga wona . Fela mongwe le mongwe a hlokomele ka mo a agago ka gona ,
46003011	gobane ga go yo a ka beago motheo wo mongwe ka ntle le wo o beilwego wo , e lego yena Jesu Kriste .
46003012	Ba bangwe ba ka aga motheong wo ka gauta goba ka silibera goba ka magakabje ; ba bangwe ba ka aga ka dikota goba ka mabjang goba ka mahlaka .
46003013	Modiro wa yo mongwe le yo mongwe o tla bonagala mohla Letšatši la Kriste le o utolla . Gobane ka Letšatši leo mollo o tla utolla modiro wa motho yo mongwe le yo mongwe ; mollo o tla lekola mediro ya batho wa bontšha boyona bja yona .
46003014	Ge se se agilwego motheong wo se ka palela mollo , moagi wa sona o tla fiwa moputso .
46003015	Eupša ge se ka swa , gona moagi wa sona o tla loba , eupša yena mong o tla phologa , fela go phologa ga gagwe gwa ba bjalo ka ge nke o hlakodišitšwe a eswa .
46003016	Kgane ga le tsebe gore ke lena tempele ya Modimo , le gore Moya wa Modimo o dula ka go lena ?
46003017	Gape motho ge a senya tempele ya Modimo , le yena Modimo o tla mo senya . Gobane tempele ya Modimo ke ye kgethwa , gomme lena ke lena tempele yeo .
46003018	Motho a se ke a iphora . Ge mo gare ga lena go na le yo a itsebago e le sehlalefi go ya ka tša lefase , a a itire lešilo , gore e tle e be sehlalefi sa mmannete .
46003019	Gobane se batho ba lefase ba bonago e le sa bohlale , Modimo yena o bona e le sa bošilo . A ke re le Mangwalo a Makgethwa a re : “ Modimo o tanya bahlale ka mahlajana a bona ” ?
46003020	Gape a re : “ Morena o tseba ge megopolo ya bahlale e le lefeela . ”
46003021	Ka gona , go se be le yo a kgantšhago mediro ya batho , gobane dilo tšohle ke tša lena ,
46003022	le ge e ka ba Paulose goba Apolose goba Kefase goba lefase , goba bophelo goba lehu , goba tša gonabjale goba tša ka moso — tšeo ka moka ke tša lena ,
46003023	gomme lena le ba Kriste , mola Kriste e le wa Modimo .
46004001	Motho a a re bone re le bahlanka ba Kriste , ba ba beilwego balebeledi ba diphihlo tša Modimo .
46004002	Se segolo se se nyakegago go balebeledi ba ke gore motho a tshepege .
46004003	Ge e le nna , go ahlolwa ke lena goba ke kgoro ye nngwe , ga se taba ye e ntshwenyago ; ga ke re le nna mong ga ke ikahlole ?
46004004	Ga ke bone phošo ye nka bago ke e dirile , fela ka go realo ga se gore ke re ke lokile . Yo a nkahlolago ke Morena .
46004005	Ka gona , le se ke la ahlola motho pele ga ge nako ya gona e fihla , pele Morena a etla , yena a tlago utolla tše di utilwego ka leswiswing , tše di lego ka dipelong tša batho a di tšweletša nyanyeng . Ya ba gona motho mang le mang a retwago ke Modimo ka mo go mo lebanego .
46004006	Banabešo , ditaba tše ke di swantšhitše ka nna le Apolose go hola lena , gore le ithute ka rena se se šupšago ke polelo ye e rego : “ Go se ke gwa fetišwa se se ngwadilwego ka Mangwalong a Makgethwa . ” Motho wa lena a se ke a ikgantšha ka yo mongwe , a nyatša yo mongwe .
46004007	Kgane ke mang yo a rilego o phala ba bangwe ? Ke eng se o nago le sona se o sego wa se fiwa ke Modimo ? Bjale ge o se filwe o reng o ikgantšha , mo nkego ga se wa se fiwa ?
46004008	Ga ke re tšohle tše le di nyakago le šetše le na le tšona ? Gape le šetše le humile . Dikgoši ke lena , e sego rena ! Nke nkabe ka nnete le le dikgoši , gore le rena re tle re be dikgoši le lena !
46004009	Gobane ke bona nke rena baapostola Modimo o re beile ba moragorago , mo nkego re batho ba ba ahloletšwego lehu , re bogwa ke barongwa le batho ka moka ba lefase .
46004010	Rena re mašilo ka baka la Kriste , kganthe lena le ba bohlale ka go ba ba tee le Kriste ! Rena re a fokola , mola lena le tiile ! Lena le a hlompšha , mola rena re nyatšwa !
46004011	Le gonabjale re sa bolawa ke tlala le lenyora ; re hlagaletšwe ; re a bethwa ; re ebela le naga ;
46004012	re itapiša ka go šoma ka diatla . Ge batho ba re senya maina , re a ba šegofatša ; ge ba re hlomara , re a kgotlelela ;
46004013	ge ba re roga , re a ithapeletša . Re bjalo ka thogorogo ya lefase ; go fihlela le gonabjale re etša ditlakala tša lefase .
46004014	Ditaba tše ga ke le ngwalele tšona go le hlabiša dihlong , eupša ke le ngwalela tšona go le ruta bjalo ka bana ba ka ba ke ba ratago .
46004015	Gobane le ge le ka ba le baruti ba diketekete mo bophelong bja lena bja Sekriste , ga le na le botatagolena ba bantši . Gobane bophelong bja lena bja Sekriste tatagolena ke nna , ka ge ke le begetše Taba ye Botse .
46004016	Ka gona , ke le kgopela gore le nkekiše .
46004017	Ke ka baka leo ke le rometšego Timotheose , yo go tša Bokriste e lego morwa wa ka yo ke mo ratago , gape yo a botegago . Yena o tla le gopotša tša maitshwaro a ka ka ge ke le wa Kriste Jesu , ao ke a rutago diphuthego tšohle mo gohle .
46004018	Ba bangwe ba lena ba a ikgantšha mo nkego nka se sa tlo le etela .
46004019	Fela ge Morena a ratile , kgauswinyana ke tla be ke le etela , gomme ke tla nyakišiša ka bonna se bona ba kgonago go se dira , e sego fela go se bolela .
46004020	Gobane motho ge a bušwa ke Modimo o bonagala ka tše a di dirago , e sego ka tše a di bolelago .
46004021	Na lena le kganyogang ? Le kganyoga gore ke tle go lena ka thupa , goba ke tle ka moya wa lerato le wa boleta ?
46005001	Go kwagala gore moo go lena bohlola bo a šiiša , bohlola bjo le go baditšhaba bo sego gona , bja ge motho a robala le mosadi wa tatagwe .
46005002	Lena le ikgantšha ka taba ye , kganthe e be e swanetše go le nyamiša . Motho yo a dirago taba ye bjalo a rakwe phuthegong .
46005003	Nnaena le ge ka setopo ke le kgole le lena , ka pelo gona ke na le lena , gomme motho yo a dirago taba ya mohuta woo ke šetše ke mo ahlotše ka maatla a ke a filwego ke Morena wa rena , Jesu Kriste , go no swana le ge nkabe ke le moo . Ge le kopane mmogo le nna ka pelo ke kopane le lena , le maatla a Morena wa rena , Jesu , a le mo go rena ,
46005004	
46005005	motho yoo a gafelwe Sathane gore mmele wa gagwe o fedišwe , gore moya wa gagwe o tle o phološwe ka Letšatši la Morena .
46005006	Go ikgantšha ga lena ga go botse . Kgane ga le tsebe gore komelo ye nyenyane e bediša hlama yohle ?
46005007	Lahlang hlama ya kgale , e lego sebe , gore le tle le be ba ba hlwekilego . Ke mo le tlago ba bjalo ka hlama ye mpsha ye e se nago komelo , ye le bjale le lego yona . Gobane Kriste , Kwanyana ya rena ya Paseka , o hlabilwe .
46005008	Ka gona , a re bineng Monyanya wa rena wa Paseka e sego ka go ja senkgwa se se nago le komelo ya kgale ya sebe le bokgopo , eupša ka go ja senkgwa se se hlokago komelo , e lego nnete le therešo .
46005009	Ka lengwalo le nkilego ka le ngwalela lona ke ile ka le botša gore le se ke la ikopanya le difebe .
46005010	Ga se gore ke be ke era baditšhaba ba difebe , goba ba megabaru , goba ba bahlakodi , goba ba go khunamela medingwana . Ge nkabe ke be ke era bona , nkabe e le setšha ke be ke re le tloge mo lefaseng .
46005011	Se ke bego ke se bolela ke gore le se ke la ikopanya le motho yo a ipitšago modumedi , etšwe e le sefebe goba sejato goba sekhunamelamedingwana goba mpheane goba setagwa goba mohlakodi . Wa mohuta woo yena le go ja naye le se ke la ja naye .
46005012	Bao e sego badumedi bona ke tla be ke ba ahlolelang ? Gape yo a tlago ba ahlola ke Modimo . Ga ke re badumedi ba phuthego ya lena bona go lebane gore le ba ahlole ? Gape Mangwalo a Makgethwa a re : “ Tlošang yo mobe mo go lena . ”
46005013	
46006001	Ge yo mongwe wa lena a fapane le modumedikayena , o reng a yo ahlolwa ke baahlodi ba baditšhaba , a sa ahlolwe ke badumedikayena ?
46006002	Kgane ga le tsebe gore badumedi ke bona ba tlago ahlola lefase ? Gomme ge eba le tlilo ahlola lefase , melatwana ye menyenyane yona e ka napa ya le palela ?
46006003	Kgane ga le tsebe gore le barongwa ba tlilo ahlolwa ke rena ? Ge e le go ahlola tša lefase gona , ga re sa go bolela .
46006004	Na ruri le ka nama la re ge go hlagile taba tša mohuta wo la yo lamolwa ke batho ba ba nyatšwago ke phuthego ?
46006005	Ruri ga le na dihlong ! Le ra gore moo gare ga lena go hlokega le o tee yo bohlale yo a kago le lamola ge modumedi a fapane le mongwekayena ?
46006006	Bjale modumedi o reng a iša mongwekayena tshekong mme ba ahlolwa ke baditšhaba ?
46006007	Gabotsebotse go išana tshekong moo ga lena go bontšha gore le a palelwa . Le reng le sa upše la dumela go fošetšwa ? Le reng le sa upše la dumela go hlakolwa ?
46006008	Bjale šemoo ge , ke lena le fošago gape le hlakolago , gomme seo le se dira badumedikalena .
46006009	Na ga le tsebe gore yo mobe a ka se ye legodimong ? Le se ke la iphora ; difebe le bakhunamelamedingwana le diotswa le banna ba go robala bannakabona
46006010	le mahodu le dijato le ditagwa le bafeane le bahlakodi ba ka se ye legodimong .
46006011	Etse ba bangwe ba lena ba be ba le bjalo . Eupša le hlwekišitšwe , le kgethwafaditšwe , le lokafaditšwe ka Morena Jesu Kriste le ke Moya wa Modimo wa rena .
46006012	Go thwe : “ Ke dumeletšwe tšohle . ” Go bjalo ; fela ga se gore tšohle di na le mohola . Le ge ke dumeletšwe tšohle , nka se dumele go laolwa ke se sengwe sa tšona .
46006013	Gape go thwe : “ Dijo ke tša mpa , mpa le yona ke ya dijo . ” Gona go bjalo ; fela Modimo o tlilo fediša dijo le mpa bobedi . Mmele ga se wa bofebe , ke wa go hlankela Morena ; gomme mmele o laolwa ke yena Morena .
46006014	Modimo o tsošitše Morena bahung , gomme le rena o tla re tsoša ka maatla a gagwe .
46006015	Kgane ga le tsebe gore mebele ya lena ke ditho tša Kriste ? Na bjale nka dira ditho tša Kriste ditho tša segwebakathobalo ? Le go leka !
46006016	Afa le a tseba gore motho yo a kgomanago le segwebakathobalo e ba mmele o tee le sona ? Gape Mangwalo a Makgethwa a re : “ Monna le mosadi ka babedi e tla ba mmele o tee . ”
46006017	Eupša yo a ikopanyago le Morena e ba o tee le yena ka moya .
46006018	Tšhabang bofebe . Tše dingwe dibe ka moka tše motho a di dirago ga di amane le mmele wa gagwe , eupša yo a febago yena o senyetša mmele wa gagwe .
46006019	Kgane ga le tsebe ge mebele ya lena e le tempele ya Moya wo Mokgethwa wo o phelago mo go lena , wo le o filwego ke Modimo ? Gape ga le sa le ba lena beng ,
46006020	Modimo o le rekile , gomme bjale le ba gagwe . Ka gona mebele ya lena le e šomišetše go tumiša Modimo .
46007001	Bjale mabapi le taba tšela le nngwaletšego tšona ke re : Monna o dira gabotse ge a sa nyale .
46007002	Eupša ka ge bofebe bo iphile maatla ka mokgwa wo , monna yo mongwe le yo mongwe a a be le mosadi yo e lego wa gagwe , le mosadi yo mongwe le yo mongwe a be le monna yo e lego wa gagwe .
46007003	Monna a fe mosadi wa gagwe ditshwanelo tša go sepetša madi a mmele , le mosadi a fe monna wa gagwe ditshwanelo tša go sepetša madi a mmele .
46007004	Mosadi ga a laole mmele wa gagwe , o laolwa ke monna ; le monna ga a laole mmele wa gagwe , o laolwa ke mosadi .
46007005	Le se ke la timana thobalo , ka ntle le ge le kwane ga sebakanyana gore le iphe nako ya go rapela , eupša ka morago le boelane , gore Sathane a se tlo le diriša sebe ka ge le sa kgone go itshwara .
46007006	Ge ke realo ga ke le beele molao , ke dio le eletša .
46007007	Gabotse ke duma ge bohle le ka be le etša nna ; fela yo mongwe le yo mongwe o na le mpho ye a e filwego ke Modimo ka kgaugelo ya gagwe — mongwe o na le ye , mongwe o na le yela .
46007008	Ge e le bao ba sego ba nyala le bahlologadi , go bona ke re go ka ba kaone ge ba ka dula ba se ba nyala ba etša nna .
46007009	Eupša ge ba sa kgone go itshwara , a ba nyale ; gobane go kaone go nyala go na le go fišwa ke tumo .
46007010	Ge e le ba ba nyetšego bona ke ba swaretše molao wa go tšwa go Morena , e sego go nna : Mosadi a se ke a hlala monna wa gagwe ;
46007011	eupša ge a ka hlala , a dule a se a nyalwa , goba a boelane le monna wa gagwe ; le monna a se ke a hlala mosadi wa gagwe .
46007012	Ba bangwe ba botšwa ke nna , e sego Morena , ke re : Ge monna wa modumedi a nyetše mosadi yo e sego modumedi mme mosadi yoo a dumela go no dula naye , monna yoo a se ke a mo hlala .
46007013	Le mosadi ge a nyetšwe ke monna yo e sego modumedi mme monna yoo a dumela go no dula naye , mosadi yoo a se ke a mo hlala .
46007014	Gobane monna yo e sego modumedi o kgethwafatšwa ke go nyala mosadi yoo wa gagwe wa modumedi ; le mosadi yo e sego modumedi o kgethwafatšwa ke go nyalwa ke monna yoo wa gagwe wa modumedi . Gape ge go ka be go se bjalo bana ba bona ba ka be ba swana le bana ba baditšhaba ; eupša bjale ba kgethwafetše .
46007015	Fela ge yo e sego modumedi a nyaka go hlala , a a hlale . Ge go bile bjalo , monna goba mosadi wa modumedi ga a sa tlemilwe ke lenyalo leo . Modimo o le biditše gore le phele le sa lwe .
46007016	Wena mosadi wa modumedi , o tseba bjang gore o ka phološa monna wa gago ? Le wena monna wa modumedi , o tseba bjang gore o ka phološa mosadi wa gago ?
46007017	Motho o swanetše go phela bophelo bjo a bo abetšwego ke Morena , a dule a le seo a bego a le sona mola Modimo a mmitša . Ke sona se ke se rutago diphuthego ka moka .
46007018	Ge motho a biditšwe ke Modimo a bolotše , a se ke a leka go fihla leswao la lebollo . Ge a biditšwe e le lešoboro , a se ke a nyaka go bolla .
46007019	Gobane go bolla le go se bolle ga se selo ; tabakgolo ke go phetha melao ya Modimo .
46007020	Motho a a dule a le maemong ao a bego a le mo go ona mola a bitšwa ke Modimo .
46007021	Ge o biditšwe o le lekgoba , o se tshwenyege ; eupša ge o ka kgona go lokologa bokgobeng , o se ganelele .
46007022	Gobane lekgoba le le biditšwego ke Morena , ke molokologi wa Morena ; le molokologi yo a biditšwego ke Morena , ke lekgoba la Kriste .
46007023	Modimo o le rekile , gomme bjale le ba gagwe , ka gona le se ke la ba makgoba a batho .
46007024	Banabešo , yo mongwe le yo mongwe a a dule a direla Modimo maemong ao a bego a le mo go ona mola Modimo a mmitša .
46007025	Bjale , mabapi le taba ye ya ba ba sego ba nyala , ga ke na molao wa go tšwa go Morena , ke dio le eletša ka ge ka kgaugelo ya Morena ke le motho yo a tshepegago .
46007026	Ge ke lemoga mathata a mehleng yeno ke bona go le kaone gore motho a itulele seemong se a lego mo go sona .
46007027	Ge o na le mosadi , o se leke go mo hlala ; ge o se naye , o se nyake go nyala .
46007028	Fela le ge o ka nyala ga se gore o tla be o dira sebe ; le mosadi yo a se nago monna , ge a ka nyalwa o tla be a sa dire sebe . E no ba gore ke rata go le phephiša mathata a le tlago ba le ona ge le nyetše .
46007029	Se ke le botšago sona , banabešo , ke gore ga re sa na nako ye ntši , gomme go tloga bjale ba ba nago le basadi ba itshware bjalo ka ge nke ga ba nabo ;
46007030	ba ba llago ba be bjalo ka ge nke ga ba lle ; ba ba thabilego ba itshware bjalo ka ge nke ga se ba thaba ; ba ba rekilego selo ba be bjalo ka ge nke ga ba na le sona ;
46007031	ge le šoma ka dilo tša lefase le bonale le se ba di le swareletšego . Gobane lefase le , ka mo le bonalago ka gona , le a fela .
46007032	Ke rata ge le sa dule le balabala . Monna yo a sego a nyala o kgothalela tša Morena , ka mo a ka mo kgahlago ka gona .
46007033	Yo a nyetšego yena o kgothalela tša lefase , ka mo a ka kgahlago mosadi wa gagwe ka gona ,
46007034	gomme o pelopedi . Mosadi yo a sego a nyalwa le kgarebe ba kgothalela tša Morena , gore ba tle ba kgethwafale mmeleng le moyeng . Yo a nyetšwego yena o kgothalela tša lefase , ka mo a ka kgahlago monna wa gagwe .
46007035	Ke realo e le ge ke rata go le hola , e sego go le beela mellwane . Ke rata ge le phela ka mo go lebanego , le ikgafela go hlankela Morena ka dipelo tša lena ka moka .
46007036	Ge motho a bona gore ga a dire gabotse ge a lesa morwedi wa gagwe a fetwa ke lebaka la bokgarebe a se a nyalwa , a a phethe thato ya gagwe . Ga a dire sebe ge a mo nyadiša .
46007037	Eupša ge motho a feditše le pelo ka boyena a se na se se mo gapeletšago go se nyadiše morwedi wa gagwe , a kgona go itshwara mme a ikemišeditše go se mo nyadiše , o tla be a dira gabotse go se mo nyadiše .
46007038	Ka gona , yo a nyadišago lekgarebe la gagwe o dira gabotse , fela yo a sa le nyadišego o sa mo phala .
46007039	Mosadi yo a nyetšwego o tlemagane le monna wa gagwe ge monna yoo a sa phela , eupša ge a ka hwa , gona mosadi o lokologile go ka nyalwa ke monna yo mongwe yo a mo ratago , segolo e be modumedi .
46007040	Eupša ge a ka itulela a le bjalo , a ka iketla le go feta . Ke ka mo nna ke bonago ka gona , gomme ke a kgolwa le nna ke na le Moya wa Modimo .
46008001	Bjale ke tla tabeng tšela le nngwaletšego tšona mabapi le nama ya sedimo . Re a tseba gore bohle re na le tsebo ya taba ye , fela tsebonyana ya mohuta woo e fa motho makoko , kganthe lerato lona le a mo aga .
46008002	Ge motho a gopola gore o tseba selo , nnete ke gore ga a se tsebe ka mo go mo swanetšego .
46008003	Eupša ge motho a rata Modimo o tsebja ke yena .
46008004	Ka fao mabapi le go ja nama ya sedimo ke re : Re a tseba gore mo gohle lefaseng modimo wa seswantšho ga se selo ; re tseba le ge go se na Modimo wo mongwe ntle le yena Modimo fela .
46008005	Le ge eba go na le dilo tše di bitšwago “ medimo ” , e ka ba legodimong goba lefaseng , bjalo ka ge ka nnete “ medimo ” ya mohuta woo e le ye mentši le “ barena ” ba gona ba se kaaka ,
46008006	rena Modimo wa rena ke o tee , yena Tate , Mohlodi wa dilo ka moka , yo re mo phelelago ; le Morena ke o tee , yena Jesu Kriste , yo Modimo a hlodilego tšohle ka yena , yo re phelago ka yena .
46008007	Fela ga se mang le mang yo a tsebago taba ye . Ba bangwe , ka ge ba tlwaetše medimo ya diswantšho , le gonabjale ba sa bona dinama tšeo e le sedimo ; tumelo ya bona ga sešo ya tia gabotse , gomme ge ba eja nama ya sedimo ba bona nke ba itšhilafatša moyeng .
46008008	Fela go Modimo ga re batametšwe ke dijo , gobane ge re sa je ga re lobe selo , le ge re eja ga re holege ka selo .
46008009	Le ge go le bjalo , le hlokomele gore bolokologi bja lena bja go ja nama ya sedimo bo se wetše sebeng bao ba fokolago tumelong .
46008010	Gobane ge yo a fokolago tumelong a ka bona wena o nago le tsebo ya taba ye o eja ka tempeleng ya modimo wa seswantšho , na a ka se hlohleletšwe ke seo go ja nama ya sedimo ?
46008011	Ka gona , modumedi yoo wa go fokola tumelong , yo Kriste a mo hwetšego , o tla lahlega ka baka la tsebo yeo ya gago .
46008012	Ka tsela yeo , ka go fošetša modumedikawena le go fokotša tumelo ya gagwe ye e sešogo ya tia gabotse , o tla be o fošetša Kriste .
46008013	Ka gona , ge eba ka se ke se jago ke diriša modumedikanna sebe , gona nka se sa tsoga ke jele nama , gore ke se ke ka diriša modumedikanna sebe .
46009001	Kgane nna ga ke molokologi ? Kgane ga ke moapostola ? Kgane ga se ka bona Jesu , Morena wa rena ? Ga ke re lena le badumedi ka baka la modiro wa ka wo ke o diretšego Morena ?
46009002	Le ge ba bangwe ba sa ntsheme moapostola , lena le ntshema yena . Ka ge le phela le le ba tee le Morena , lena ka bolena le dihlatse tša gore ke nna moapostola .
46009003	Ge batho ba ntshekiša ke fetola ka go re :
46009004	Na ga ke na tokelo ya go ja le go nwa ?
46009005	Kgane ga ke na tokelo ya go šika le mosadi wa modumedi e le mogatšaka , ka etša baapostola ba bangwe le bana ba boMorena le Petrose ?
46009006	Na ke nna le Barnabase fela ba re swanetšego go šomela tša go re phediša ?
46009007	Na mohlabani ke ofe yo a itefelago tše a phelago ka tšona ntweng ? Ke mang yo a rego go bjala merara a se tle a ja diterebe tša yona ? Modiša yena ke ofe yo a sa jego maswi a mohlape wo a o dišago ?
46009008	Ge ke realo ga se gore ke bolela fela tše di tsebjago ke mang le mang , gobane le molao wa Moshe o realo .
46009009	Ka molaong woo go ngwadilwe go re : “ Ge o fola mabele ka pholo o se e bofe molomo . ” Etse dipholo Modimo o iša kae ka tšona ?
46009010	Ga ke re gabotse ge a realo o ra rena ? Gape taba ye e ngwaletšwe rena . Sa molemi ke go lema a holofetše puno , le mmuni sa gagwe ke go buna a gabile go ja mabele a gagwe .
46009011	Etse go le begela Ebangedi ga rena e bile go bjala peu ya tša go le phediša moyeng . Na e ka ba phošo bjang ge bjale re buna mo go lena tša go re phediša ?
46009012	Ge eba ba bangwe ba loketšwe ke go holega mo go lena , gona rena re loketšwe le go ba feta . Fela ga se ra ka ra dira go ya ka mo re loketšwego ka gona . Re ile ra no kgotlelela tšohle , gore Taba ye Botse ya Kriste re se e šitiše ka mokgwa ofe le ofe .
46009013	Ga ke re le a tseba gore ba ba šomago ka Tempeleng ba ja tša ka Tempeleng , le ba ba dirago dihlabelo aletareng ba abelwa tšona tša aletareng ?
46009014	Agaa , babegi ba Ebangedi le bona Morena o laetše gore ba phele ka yona Ebangedi .
46009015	Nnaena le e tee ya ditokelo tšeo ga se ka ka ka ikhola ka yona ; le gona ga se gore ditaba tše ke di ngwalela gore go tle go holege nna ka ditokelo tšeo . Ebile go ka ba kaone gore ke hwe ! Le go itheta ga ka nka se go amogwe ke motho !
46009016	Go bega Ebangedi ga ka ga se taba ye nka ithetago ka yona , ka gobane ke tlemegile go e bega . Gomme nka ba yo madimabe kudu ge nka se e bege .
46009017	Ge nkabe ke dira mošomo wo ka go rata ga ka gona nkabe ke nyaka moputso ; eupša ke o dira ke tlemegile , ka gobane ke o filwe ke Modimo .
46009018	Bjale moputso wa ka ke eng ? Moputso wa ka ke gona go bega Taba ye Botse ye ntle le tefo , ntle le go nyaka go ikhola ka mošomo wo wa ka wa go e bega .
46009019	Le ge ke le molokologi , ke se lekgoba la motho , ke itirile lekgoba la bohle , gore ke tle ke sokollele ba bantši go Kriste .
46009020	Ge ke na le Bajuda ke phela bjalo ka Mojuda , gore ke ba sokolle ; gomme le ge nna ke sa bušwe ke melao ya Moshe , ge ke le gare ga bao ba bušwago ke yona , ke phela bjalo ka ge nke ke bušwa ke yona , gore ke tle ke ba sokolle .
46009021	Ka yona tsela yeo , ge ke na le bao ba sa bušwego ke melao ya Moshe , ke phela bjalo ka yo a sa bušwego ke melao yeo , gore ke tle ke sokolle bao ba sa bušwego ke yona . Ka go realo ga se gore ga ke phethe melao ya Modimo ; gabotsebotse ke bušwa ke molao wa Kriste .
46009022	Ge ke na le bafokodi tumelong , le nna ke itira mofokodi , gore ke ba sokolle . Ke dira gore batho bohle ba mpone ke swana le bona , e le ge ke gabile gore ka mo go kgonegago go be le ba ke ba phološago .
46009023	Tše ka moka ke di dira ka baka la Ebangedi , gore le nna ke tle ke be yo mongwe yo a kgathilego tema mo mošomong wo .
46009024	Ga ke re le a tseba gore ba ba šianago mokatong ba kitima ka moka , eupša sefoka se tšewe ke o tee ? Le lena bophelong bja lena bja sedumedi katanang le etše mokati yo a gakalago , gomme le tla thopa sefoka .
46009025	Mang le mang yo a itlwaetšago go šiana o itima tše dintši , a gabile go tlo thopa sefoka se se senyegago ; kganthe rena re itima tše dintši re gabile go tlo thopa sefoka se se sa senyegego .
46009026	Ka baka leo , nna ga ke kitime wa go tlaruma ; ga ke lwe wa go kgeila phefo ka matswele .
46009027	Ke laola mmele wa ka ka o tlwaetša , gore ke se re ke rutile ba bangwe bophelo bja sedumedi , nna mong ka tla ka hwetšwa ke ronwa ke bophelo bjoo .
46010001	Banabešo , le se ke la lebala gore borakgolokhukhu bohle ba rena ba ile ba šireletšwa ke leru , bohle ba ile ba tshela lewatle ba bolokegile .
46010002	Bohle ba ile ba kolobetšwa ka lerung le ka lewatleng gore e be balatedi ba Moshe .
46010003	Bohle ba ile ba ja sejo se tee sa semoya ,
46010004	ba nwa le seno se tee sa semoya . Ba ile ba nwa seno sa go tšwa leswikeng la semoya le le bego le sepela nabo , gomme leswika leo e be e le Kriste .
46010005	Le ge go le bjalo , bontši bja bona bo ile bja se kgahle Modimo , gomme ba hwa ba gašagana lešokeng .
46010006	Tšeo ka moka di diregile go re laya gore re se dume dilo tše mpe go etša bona .
46010007	Le gona le se ke la khunamela medingwana boka ba bangwe ba bona , bjalo ka ge Mangwalo a Makgethwa a re : “ Setšhaba sa dulela go ja le go nwa , sa feleletša ka go bina tša go se tsebalege . ”
46010008	Rena re se ke ra feba , ra etša ba bangwe ba bona ba ba ilego ba feba , gomme ka tšatši le tee gwa bolawa ba dikete tše masome a mabedi le tše tharo .
46010009	Re se ke ra leka Kriste , ra etša ba bangwe ba bona ba ba ilego ba mo leka , gomme ba bolawa ke dinoga .
46010010	Le se ke la ngongorega , la etša ba bangwe ba bona ba ba ilego ba ngongorega , gomme ba bolawa ke Morongwammolai .
46010011	Tšeo ka moka di ile tša ba hlagela e le go laya ba bangwe , gomme tša ngwalelwa go re lemoša , rena re phelago nakong ya kgauswi le bofelo bja lefase .
46010012	Ka gona , yo a ikwago a sa tekateke tumelong , a itote gore a se we .
46010013	Ga se la ka la tlelwa ke moleko wo o palelago batho . Modimo o a botega , gomme a ka se le lese le lekwa ka tše di kago le palela . Ge le wetšwe ke moleko , yena o tla le fa maatla a go o kgotlelela , ya ba gona go le kgontšha go o fenya .
46010014	Bjale ge , banabešo , le tlogele go khunamela medingwana .
46010015	Ke bolela le lena ke le tšea le le batho ba ba kwešišago ; lebeledišišang se ke se bolelago .
46010016	Kgane senwelo se re se nwago Selalelong sa Morena , se re tumišago Modimo gape re mo lebogago ka baka la sona , ge re se nwa na ga se gona ge re eba ba tee ka madi a Kriste ? Le sona senkgwa se re se ngwathago , na ge re se ja ga se gona ge re eba ba tee ka mmele wa Kriste ?
46010017	Ka ge senkgwa e le se setee , rena ka moka , le ge re le ba bantši , re mmele o tee , ka gobane ka moka re abelana sona senkgwa se tee se .
46010018	Bonang setšhaba sa Israele : Ga ke re ge ba eja dihlabelo e ba ba tee le Modimo yo a direlwago aletareng ?
46010019	Na e ka ba ge ke realo ke ra gore modingwana goba dihlabelo tše di direlwago wona di na le mohola ?
46010020	Le gatee ! Se ke se bolelago ke go re dihlabelo tše baditšhaba ba di dirago , ba di direla bademone , e sego Modimo . Gomme ga ke nyake gore le gwerane le bademone .
46010021	Le ka se nwe senwelo sa Morena la ba la nwa le sa bademone ; le ka se je tša tafola ya Morena la ba la ja le tša bademone .
46010022	Na e ka ba re nyaka go rumola Modimo ? Kgane re mo feta ka maatla ?
46010023	Yo mongwe motho a ka re : “ Ke dumeletšwe tšohle . ” Go bjalo ; fela ga se gore tšohle di na le mohola . A ka re : “ Ke dumeletšwe tšohle . ” Ke nnete , eupša ga se gore tšohle di tiišetša motho tumelo .
46010024	Gape motho ga se a swanela go nyaka tša go ikhola , eupša o swanetše go nyaka tša go hola ba bangwe .
46010025	Tšohle tše di rekišwago borekišetšong bja nama le ka no di ja le sa botšiše mo di tšwago gona , gore le se kokonelwe .
46010026	Gobane Mangwalo a Makgethwa a re : “ Lefase ke la Morena , le tšohle tše di lego mo go lona . ”
46010027	Ge motho wa go se dumele a le memile mme le rata go ya , le je tšohle tše a le fago tšona , le sa botšiše mo di tšwago gona , gore le se kokonelwe .
46010028	Fela ge motho a ka le botša a re : “ Nama ye ke ya sedimo , ” gona le se ke la e ja , le e lese ka baka la yoo wa go le botša le ka baka la go hlompha letswalo ,
46010029	ke ra la gagwe , e sego la gago . Yo mongwe a ka botšiša a re : “ Na nka napa ka šitišwa ke letswalo la motho yo mongwe go dira se ke se ratago ?
46010030	Ge ke leboga Modimo ka baka la dijo tše a mphago tšona ke tla be ke rogelwang mabapi le tše ke di lebogago ? ”
46010031	Ka gona , ge le eja goba le enwa goba le dira se sengwe , tšohle le di direle go tumiša Modimo .
46010032	Le se ke la kgopiša Bajuda goba bao e sego Bajuda goba phuthego ya Modimo .
46010033	Le etše nna : nna ke leka go kgahla batho ka moka mo go tšohle tše ke di dirago , ke sa gabe go ikhola , eupša ke gaba go hola batho bohle , gore ba phologe .
46011001	Ka gona le nkekiše , bjalo ka ge le nna ke ekiša Kriste .
46011002	Ke a le reta ka gobane ka mehla le a nkgopola ebile le phetha tše ke le rutilego tšona .
46011003	Fela ke nyaka ge le tseba gore Kriste ke hlogo ya monna , monna ke hlogo ya mosadi wa gagwe , gomme Modimo ke hlogo ya Kriste .
46011004	Ka gona , monna yo a rapelago goba a begago molaetša wa Modimo a apere selo hlogong , o goboša hlogo ya gagwe , e lego Kriste .
46011005	Le mosadi yo a rapelago goba a begago molaetša wa Modimo a se a apara selo hlogong , o goboša hlogo ya gagwe , e lego monna wa gagwe ; o swana le mosadi yo a bootšwego hlogo .
46011006	Mosadi ge a sa apare selo hlogong , a a kotwe le moriri , ge . Gomme ka ge go kotwa goba go boolwa hlogo e le taba ya dihlong mo mosading , a a apare selo hlogong .
46011007	Monna yena ga se a swanela go apara selo hlogong , ka gobane ke yena seswantšho sa Modimo le sa letago la gagwe . Ge e le mosadi yena ke letago la monna ,
46011008	gobane monna ga a tšwe mosading , eupša ke mosadi yo a tšwago monneng .
46011009	Le gona monna ga se a bopelwa mosadi , ke mosadi yo a bopetšwego monna .
46011010	Ka gona , ka baka la barongwa , mosadi hlogong o swanetše go bea sešupo sa go bušwa ke monna wa gagwe .
46011011	Mo bophelong bja rena bja sedumedi mosadi o ithekga ka monna , le monna o ithekga ka mosadi .
46011012	Gobane bjalo ka ge mosadi a etšwa monneng , monna le yena o tswalwa ke mosadi , gomme tšohle di hlolwa ke Modimo .
46011013	Lena beng le ka no bona ge eba go lebane gore mosadi a rapele Modimo phuthegong a se a apara selo hlogong .
46011014	Ga ke re ke taba ye e tsebjago ke batho ka moka gore moriri wo motelele mo monneng o a mo goboša ,
46011015	mola mo mosading moriri wo motelele o mo thakga . Mosadi o filwe moriri wo motelele woo gore e be seaparo .
46011016	Fela ge motho a ka rata go nganga mo tabeng ye , se nkago mmotša sona ke go re rena goba diphuthego tša Modimo ga re na setlwaedi se sengwe ka ntle le se .
46011017	Mo tabeng ye ke yago go le botša yona gonabjale ga ke le rete , gobane ge le kopana le etla go rapela , go kopana ga lena go tliša bošaedi go feta bothakga .
46011018	Sa mathomo , ke kwele gore ge le kopana le le phuthego le ikarola dihlophana tša go se kwane , gomme ke dumela gore taba yeo e ka no ba e le therešo .
46011019	Ga ke na pelaelo gore moo go lena go swanetše go na le dihlophana , gore ba ba botegago tumelong mo go lena ba tle ba bonagale .
46011020	Ge le kopana se le se jago ga e sa ba Selalelo sa Morena .
46011021	Gobane ge le eja , mongwe le mongwe o ja tša gagwe , e be gore bangwe ba bolaišwa tlala , mola bangwe bona ba tagwa .
46011022	Na ga le na magae moo le kago jela gona la ba la nwela gona ? Na le nyatša phuthego ya Modimo la goboša le bahloki ? Ke reng go lena ? Kgane ke le rete ? Aowaa , moo gona nka se le rete !
46011023	Gobane se Morena a ntaetšego sona , le nna ke se laetše lena , e lego gore Morena Jesu , bošegong bjo a ekilwego ka bjona , o ile a tšea senkgwa ,
46011024	a leboga Modimo , a se ngwathaganya a re : “ Se ke mmele wa ka wo o neelwago ka baka la lena . Le dire se e le go nkgopola . ”
46011025	Ka yona tsela yeo ge go seno lewa , a tšea le senwelo a re : “ Senwelo se ke kgwerano ye mpsha ye e tiišeditšwego ka madi a ka . Ka mehla ge le se nwa le se nwele go nkgopola . ”
46011026	Seo se ra gore ka mehla ge le eja senkgwa se le enwa le senwelo se le tla be le bega lehu la Morena go fihlela a etla .
46011027	Ka fao , ge motho a ka ja senkgwa se goba a nwa senwelo sa Morena ka mokgwa wo o sego wa swanela , o tla be a oba molato go mmele wa Morena le go madi a gagwe .
46011028	Ka gona , motho a itekole pele , a kgone a eja senkgwa seo a enwa le senwelo seo .
46011029	Gobane ge a ka ja a ba a nwa a sa ele mmele wa Morena hloko , o tla be a itšela a bile a inwela go ahlolwa .
46011030	Ke ka baka leo moo go lena go nago le ba bantši ba ba fokolago le ba ba lwalago , ba ba hlokafetšego le bona e lego ba bantši .
46011031	Ge re ka be re thoma ka go itekola , Modimo o be a ka se re tšwe .
46011032	Fela Morena o a re ahlola , a re otla gore re se tlo tšwiwa gotee le ba ba sa dumelego ba lefase .
46011033	Ka gona , banabešo , ge le kopana go tlo ja Selalelo sa Morena , le letelaneng .
46011034	Gomme ge motho a swerwe ke tlala , a je gae pele , gore e se tlo re ge le kopane la ahlolwa . Ge e le tšela tše dingwe ditaba , ke tla di beakanya mohla ke etla .
46012001	Banabešo , ke rata ge le tseba gabotse mabapi le dimpho tša semoya tše le nngwaletšego mabapi le tšona .
46012002	Le a tseba gore mola le sa le baditšhaba , le be le arošwa ka mekgwa ye mentši go khunamela medingwana ya go se bolele .
46012003	Bjale ke nyaka gore le tsebe gore ga go motho yo e ka rego a bušwa ke Moya wa Modimo a re : “ Jesu a a rogakwe ! ” Le gona ga go motho yo a ka rego : “ Jesu ke Morena , ” ge e se ge a bušwa ke Moya wo Mokgethwa .
46012004	Dimpho tša semoya ke tša mehuta , eupša ke tša Moya o tee .
46012005	Le mekgwa ya go direla batho ke ya mehuta , eupša Morena ke o tee yo a laelago badumedi go direla batho .
46012006	Le mediro ke ya mehuta , eupša Modimo yo a kgontšhago modumedi yo mongwe le yo mongwe go dira mediro ya gagwe ke o tee .
46012007	Tše di dirwago ke Moya ka modumedi yo mongwe le yo mongwe ke tša go hola bohle .
46012008	Yo mongwe o fiwa ke Moya go bolela ka bohlale , mola mongwe a fiwa ke wona Moya woo polelo ya tsebo .
46012009	Yo mongwe o fiwa ke Moya woo tumelo , mola mongwe , ka kgaugelo ya Modimo , a fiwa ke wona dimpho tša go fodiša .
46012010	Yo mongwe o fiwa ke Moya maatla a go dira mehlolo , mongwe a fiwa maatla a go bega molaetša wa Modimo , mola mongwe a fiwa maatla a go lemoga gore motho o hlohleletšwa ke moya ofe . Yo mongwe o fiwa bokgoni bja go bolela ka mantšu a go se kwešišwe , mongwe a fiwa bokgoni bja go a hlatholla .
46012011	Tšeo ka moka di dirwa ke wona Moya o tee woo ; o abela yo mongwe le yo mongwe mpho ka mo o ratago .
46012012	Kriste o bjalo ka mmele o tee wo o nago le ditho tše dintši ; le ge mmele o na le ditho tše dintši , ditho tšeo di bopa mmele o tee .
46012013	Le rena ka moka re bjalo ; le ge re le Bajuda , goba bao e sego Bajuda , goba makgoba , goba balokologi , re kolobeditšwe ka wona Moya o tee woo ra ba mmele o tee , bohle ra fiwa Moya o tee woo wa dula ka dipelong tša rena .
46012014	Gobane mmele ka bowona ga se setho se tee , ke ditho tše dintši .
46012015	Ge leoto le ka re : “ Ka ge ke se letsogo , ga ke wa mmele , ” ga se go re ka nnete e tla be e se setho sa mmele .
46012016	Tsebe le yona ge e ka re : “ Ka ge ke se leihlo , ga ke wa mmele , ” ga se go re ka nnete e tla be e se setho sa mmele .
46012017	Ge mmele wohle e ka be e le leihlo , go kwa o be o tla go tšea kae ? Le ge mmele ka moka e ka be e le tsebe , go dupa o be o tla go tšea kae ?
46012018	Bjale ge , Modimo o beile setho se sengwe le se sengwe mmeleng ka mo a ratilego ka gona .
46012019	Ge ditho tšohle e ka be e le setho se tee , na mmele o ka be o le gona ?
46012020	Bjale ditho ke tše dintši , fela mmele ke o tee .
46012021	Ka gona , leihlo le ka se re go letsogo : “ Ga ke bote wena ! ” Le hlogo e ka se re go maoto : “ Ga ke bote lena ! ”
46012022	Gabotsebotse , ditho tša mmele tše di bonalago nke di fokola go feta tše dingwe , le tšona mmele o di botile ;
46012023	le tšeo re naganago gore ga di na mohola wo mogolo le tšona re di šetša kudu ; le tše di sa išwego mahlo le tšona re lebanwe ke go di apeša gabotsebotse ,
46012024	kganthe tše di išwago mahlo tšona ga re itshwenye ka go di kgabiša . Modimo o beakantše mmele bjalo , gore setho se se lebanwego ke tlhompho ye kgolo se hlomphiwe kudu .
46012025	Ka gona , ga se go re ditho tša mmele di a lwa , eupša di babalelana ka go kwana .
46012026	Ge setho se sengwe sa mmele se ekwa bohloko , tše dingwe ka moka le tšona di a bo kwa ; ge se sengwe se retwa , tše dingwe ka moka le tšona di thaba le sona .
46012027	Lena le mmele wa Kriste , gomme mongwe le mongwe wa lena ke setho sa wona .
46012028	Ba bangwe mo kerekeng Modimo o ba file mediro : ba mathomo ke baapostola , ba bobedi ke baprofeta , ba boraro ya ba baruti ; gwa latela ba go dira mehlolo , bona ba latelwa ke bao Modimo a ba filego mpho ya go fodiša le ba ba kgonago go thuša ba bangwe mo phuthegong , le ba ba hlahlago ba bangwe , le ba ba bolelago ka mantšu a a sa kwešišwego .
46012029	Ga se gore bohle ke baapostola , goba baprofeta , goba baruti . Ga se gore ka moka ba dira mehlolo ,
46012030	goba ba na le mpho ya go fodiša malwetši , goba ba kgona go bolela ka mantšu a go se kwešišwe , goba go a hlatholla .
46012031	Ka gona , le kgothalele gagolo dimpho tše di phalago tše dingwe . Gomme bjale ke le bontšha tsela ye e di phalago ka moka .
46013001	Le ge nka kgona go bolela mantšu ohle a go se kwešišwe a batho le a barongwa , ge ke se na lerato , ke no swana le tshipi ye e kwetenyago goba moropa wo o tidimetšago .
46013002	Le ge nka ba le mpho ya go kgona go bega molaetša wa Modimo , le ge nka tseba diphiri ka moka le dilo ka moka , le ge nka ba le tumelo yohle ye e nyakegago go šutiša dithaba , ge ke se na lerato , gona ga ke selo .
46013003	Le ge nka fa bahloki tšohle tše ke nago le tšona , le ge nka ikgafela go fišwa , ge ke se na lerato , gona ga go nkhole selo .
46013004	Wa lerato ga a felele motho pelo , ebile ke yo botho ; ga a na mona , ga a ikgantšhe , ebile ga a na makoko .
46013005	Wa lerato ga a dire dihlabišadihlong , ga a nyake go ikhola ; ga a selekege fela ; ga a sware yo kgopo ka pelo .
46013006	Ga a thabele bobe , o thabela toka .
46013007	O kgotlelela tšohle , o dumela tšohle , o holofela tšohle , o pelotelele go tšohle .
46013008	Lerato ga le fele , kganthe mpho ya go kgona go bega molaetša wa Modimo yona e tla fela , le ya go kgona go bolela ka mantšu a a sa kwešišwego e tla fela , tsebo le yona e tla fela .
46013009	Gobane tsebo ye re nago le yona e a hlaelelwa , mokgwa wo re begago molaetša wa Modimo ka wona le wona o a hlaelelwa .
46013010	Eupša mohla go etla seemo sa tše di feletšego , tše di hlaelelwago di tla timelela .
46013011	Mola ke sa le ngwana , ke be ke bolela bjalo ka ngwana , ke gopola bjalo ka ngwana , ke nagana bjalo ka ngwana ; bjale ka gore ke monna , tša bobjana ke di tlogetše .
46013012	Gonabjale tše re di bonago di etša seswantšho se se ifetšego ka seiponeng ; ka nako yeo re tla bona tšohle re lebane le tšona . Gonabjale tše ke di tsebago ke seripanyana fela , ka nako yeo ke tla tseba tšohle ka botlalo bjalo ka ge le nna Modimo a ntseba ka botlalo .
46013013	Bjale ge , tše di dulago di le gona ke tumelo le kholofelo le lerato , tše tharo tše ; gomme sa go di feta ka moka ke lerato .
46014001	Se le swanetšego go se bea pele ke lerato , le dimpho tša Moya le di fišegele , gagolo mpho ya go bega molaetša wa Modimo .
46014002	Gobane yo a bolelago ka mantšu a a sa kwešišwego ga a bolele le batho , o bolela le Modimo , ka gobane ga a kwešišwe ke motho . Ka maatla a Moya wa Modimo o bolela tše di sa kwešišwego .
46014003	Eupša yo a begago molaetša wa Modimo o bolela le batho ka tša go ba hola moyeng , le tša go ba kgothatša , le tša go ba homotša .
46014004	Yo a bolelago ka mantšu a a sa kwešišwego go ikhola yena mong fela , kganthe yo a begago molaetša wa Modimo yena o hola phuthego yohle .
46014005	Ke duma ge bohle le ka be le ka bolela ka mantšu a a sa kwešišwego ; eupša gagolo ke duma ge le ka be le na le mpho ya go bega molaetša wa Modimo . Gobane motho yo a begago molaetša wa Modimo o na le mohola go fetiša yo a bolelago ka mantšu a a sa kwešišwego , ge e se ge a ka hlatholla se a se bolelago , gore phuthego e holege .
46014006	Ka gona , banabešo , ge nka tla go lena ke bolela ka mantšu a a sa kwešišwego , ke tla le holang , ntle le ge e le gore ke le botša taba ye ke e utolletšwego ya Modimo , goba ye le sa e tsebego , goba molaetša wa Modimo , goba ke le ruta se sengwenyana ?
46014007	Ge ešita le diletšo tše di sa phelego — e ka ba naka goba harepa — ge di sa letšwe gabotse , motho a ka lemoga bjang koša ye e letšwago ?
46014008	Le phalafala ge e sa lle go kwalagala , ke mang yo a ka itokišetšago ntwa ?
46014009	Le go lena go bjalo . Ge tše le di bolelago ka mantšu a a sa kwešišwego di sa kwešišege , le ka kwešišwa ke mang ? Gape tše le di bolelago di tla tšewa ke phefo .
46014010	Mo lefaseng go na le maleme a mehutahuta , fela ga go le le sa kwešišwego .
46014011	Eupša ge ke sa kwešiše leleme le le bolelwago , ke tla ba o šele go mmoledi wa lona , le yena a ba o šele go nna .
46014012	Le go lena go bjalo . Ka ge le fišegela go ba le dimpho tša Moya , le leke gore le atelwe ke tše di holago phuthego .
46014013	Yo a bolelago ka mantšu a a sa kwešišwego a rapele gore a fiwe mpho ya go kgona go hlatholla se a se bolelago .
46014014	Gobane ge ke rapela ka mantšu a a sa kwešišwego , go rapela moya wa ka fela , tlhaologanyo yona ga e dire selo .
46014015	Bjale ke swanetše ke direng ? Ke swanetše ke rapele ka moya , ke be ke rapele le ka tlhaologanyo ; ke swanetše ke opele ka moya , ke be ke opele le ka tlhaologanyo .
46014016	Go sego bjalo , ge o ka leboga Modimo ka moya fela , mothofela yo a lego moo thapelong a ka araba bjang thapelo ya gago ya tebogo a re “ Amene ” , ge a sa kwešiše se o se bolelago ?
46014017	Le ge eba thapelo ya gago ke ye botse , yo mongwe yena ga e mo hole .
46014018	Nna ke leboga Modimo ge ke le fetiša bohle ka go bolela ka mantšu a a sa kwešišwego .
46014019	Eupša ge ke le phuthegong ke bona go le kaone gore ke bolele mantšu a mahlano a a kwešišwago , gore ke rute ba bangwe se sengwenyana , go na le gore ke bolele ka mantšu a diketekete a a sa kwešišwego .
46014020	Banabešo , le se ke la nagana bjalo ka bana ; le be bana ka thokong ya bobe , eupša monaganong le be batho ba bagolo .
46014021	Ka melaong ya Moshe go ngwadilwe gwa thwe : “ Ke tla bolela le setšhaba se ka batho ba go bolela maleme a šele le ka melomo ya bašele , le ge go le bjalo ba ka se ntheeletše , ” o realo , Morena .
46014022	Ka gona , go bolela ka mantšu a a sa kwešišwego ke sešupo go bao ba sa dumelego , e sego go bao ba dumelago , kganthe go bega molaetša wa Modimo gona ke sešupo go bao ba dumelago , e sego go bao ba se dumelego .
46014023	Bjale , ge e ka re ge phuthego yohle e kgobokane mme bohle ba bolela ka mantšu a a sa kwešišwego , gwa tsena bathofela goba batho ba ba sa dumelego , na ba ka se re le a gafa ?
46014024	Eupša ge e ka re mola bohle ba bega molaetša wa Modimo gwa tsena yo a sa dumelego goba mothofela , o tla kokonelwa ke tšohle tše di bolelwago ; o tla ahlolwa ke bohle ba a ba kwago .
46014025	Diphiri tša pelo ya gagwe di tla utologa ; o tla itahlela fase ka sefahlego , a khunamela Modimo a bega a re : “ Ruri , Modimo o mo go lena ! ”
46014026	Bjale go ka thweng , banabešo ? Ge le kopane le le phuthego , yo mongwe o na le sefela , mongwe o na le se a ka se rutago ba bangwe , mongwe o na le se a se utolletšwego ke Modimo , mongwe o na le molaetša wo a ka o botšago ba bangwe ka mantšu a a sa kwešišwego , mongwe gape o kgona go hlatholla seo se bolelwago ; tšohle e be tša go hola phuthego .
46014027	Ge go na le ba go bolela ka mantšu a a sa kwešišwego , a e be ba babedi goba ba bararo , e sego go feta fao , le gona ba šielane , gomme go be le wa go hlatholla tše di bolelwago .
46014028	Eupša ge go se na wa go hlatholla , gona yo a bego a rata go bolela ka mantšu a a sa kwešišwego mo phuthegong a homole , a bolele ge a le noši le Modimo gae .
46014029	Go ba ba begago molaetša wa Modimo go bolele ba babedi goba ba bararo , ba bangwe e be ba go sekaseka tše di bolelwago .
46014030	Ge yo mongwe wa ba ba dutšego phuthegong a ka utollelwa se sengwe ke Modimo , yo a bolelago a nape a homole .
46014031	Bohle le ka no bega molaetša wa Modimo ka go šielana , gore bohle ba ithute se sengwenyana , ba kgothatšege .
46014032	Babegi ba molaetša wa Modimo ba kgona go itshwara , ba homola ,
46014033	gobane Modimo ga se Modimo wa tlhakatlhakano , ke Modimo wa molao . Bjalo ka ge e le setlwaedi diphuthegong tšohle tša badumedi ,
46014034	ge le kopane le tlilo rapela , basadi ba homole . Ga ba dumelelwe go bolela ; ba swanetše go bušwa , ba phethe molao wa Moshe .
46014035	Ge ba na le taba ye ba nyakago go e tseba , ba botšiše banna ba bona gae . Ke taba ya dihlong ge mosadi a bolela phuthegong .
46014036	Kgane lentšu la Modimo le thomile moo go lena , goba le tletše lena fela ?
46014037	Ge motho a ka ikwa a na le mpho ya go bega molaetša wa Modimo goba mpho ye nngwenyana ya Moya , a tsebe gore tše ke le ngwalelago tšona di laetšwe ke Morena .
46014038	Ge a ka se be le taba natšo , Modimo le yena a ka se be le taba naye .
46014039	Ka gona , banabešo , le fišegele go bega molaetša wa Modimo , gomme le ba ba bolelago ka mantšu a a sa kwešišwego le se ke la ba thibela .
46014040	Fela tšohle di dirwe ka maleba le ka molao .
46015001	Banabešo , ke nyaka go le gopotša Taba yela ye Botse ke le begetšego yona la e amogela la ithekga ka yona .
46015002	Ke yona ye le phološwago ka yona , ge le itshwareletše ka yona e le molaetša wo ke le begetšego wona . Ge le sa itshwarelele ka yona , gona le tla be le dumeletše lefeela .
46015003	Taba ye bohlokwahlokwa ye ke le boditšego yona , ye le nna ke e boditšwego , ke go re : Kriste o hwile ka baka la dibe tša rena , go ya ka Mangwalo a Makgethwa ;
46015004	le go re o ile a bolokwa , gomme ka morago ga matšatši a mararo a tsoga bahung , go ya ka Mangwalo a Makgethwa ;
46015005	le go re o ile a itšweletša go Kefase , a tla a itšweletša go baapostola ka moka ba lesome le metšo ye mebedi .
46015006	A tla a itšweletša go balatedi ba gagwe ba go feta ba makgolo a mahlano ka nako e tee , bao bontši bja bona bo sa phelago , le ge ba bangwe ba ithobaletše .
46015007	A tla a itšweletša go Jakobose , mme ka morago a itšweletša go baapostola ka moka .
46015008	Mafelelong a tla a itšweletša le go nna , le ge ke swana le motho yo a tswetšwego ka nako ye e sego yona .
46015009	Gobane nna ke fetwa ke baapostola ka moka ka maemo , ebile ga ke swanelwe le ke go bitšwa moapostola , ka gobane ke be ke hlomere kereke ya Modimo .
46015010	Eupša ka kgaugelo ya Modimo ke bile se ke lego sona , gomme kgaugelo ye e ntšwetše mohola . Ke šomile go ba feta ka moka , le ge etšwe go be go sa šome nna ka bonna , eupša e le kgaugelo ya Modimo e šoma ka nna .
46015011	Bjale ge , le ge eba e be e le nna goba bona , woo ke molaetša woo re o begago , gomme ke wo lena le o dumelago .
46015012	Ka ge molaetša wo re o begago e le wa go re Kriste o tsošitšwe bahung , go tla bjang ge bangwe ba lena ba re bahu ba ka se tsošwe ?
46015013	Ge eba bahu ba ka se tsošwe , gona ke go re Kriste ga se a ka a tsošwa ;
46015014	gomme ge eba Kriste ga se a ka a tsošwa , gona molaetša wo re o begago ke lefeela , le se le se dumelago ke lefeela .
46015015	Gona ke go re le rena re be re bolela maaka ka Modimo mola re re o tsošitše Kriste bahung . Gobane ge eba bahu ba ka se tsošwe , gona le Kriste Modimo ga se a ka a mo tsoša .
46015016	Gape ge eba bahu ba ka se tsošwe , ke gore le Kriste ga se a ka a tsošwa .
46015017	Gomme ge eba Kriste ga se a ka a tsošwa , tumelo ya lena e ka se le hole ka selo , le dibe tša lena ga se tša swarelwa .
46015018	Le gona ke go re bao ba ithobaletšego ba dumela go Kriste ba timetše .
46015019	Ge eba go holofela go Kriste ga rena go re hola fela bophelong bjo , gona re ba ba lebanwego ke go kwelwa bohloko go feta bohle lefaseng .
46015020	Eupša nnete ke go re Kriste o tsošitšwe bahung , a etša thakangwaga ya ba ba ithobaletšego .
46015021	Gobane bjalo ka ge lehu le tlile ka motho , le tsogo ya ba ba hwilego e tla ka motho .
46015022	Bjalo ka ge batho ka moka ba ehwa ba tswalane le Adamo , le go tsoga bahung ba tla tsoga ba tswalane le Kriste .
46015023	Fela yo mongwe le yo mongwe o na le nako ya gagwe ya go tsoga : wa mathomo e bile Kriste ; gomme e tla re ge a etla , gwa tsoga bao e lego ba gagwe .
46015024	Gwa kgona go etla mafelelo a lefase , ge Kriste a tla be a tlilo fediša balaodi ba semoya le magoši a semoya le maatla a semoya ka moka , a neela Modimo , Tatagwe , mmušo .
46015025	Gobane Kriste o swanetše go buša , go fihlela Modimo a dira gore manaba ohle a Kriste a bušwe ke yena Kriste .
46015026	Lenaba la mafelelo le le tlago fenywa ke lehu .
46015027	Gobane Mangwalo a Makgethwa a re : “ Modimo o dirile gore tšohle a di gate ka dinao . ” Fela ge go thwe “ tšohle ” go bonala gabotse gore ga go balwe le yena Modimo , yo a dirilego gore Kriste a gate tšohle ka dinao .
46015028	Eupša mohla tšohle di laolwa ke Kriste , ke mo yena Morwa a tlago ikgafela go laolwa ke Modimo yo a mmeilego Molaodi wa tšohle ; gomme yena Modimo o tla laola tšohle ka botlalo .
46015029	Bjale le reng ka bao ba kolobeletšwago ba ba hwilego ? Seo ba se direlang ? Ge eba ka nnete bahu ba ka se tsoge , batho bao ba reng ba kolobeletšwa bahu ?
46015030	Le rena re reng re dula re ipeile kotsing ?
46015031	Banabešo , nna ke dula ke lebane le lehu ka mehla ! Ge ke realo ke boledišwa ke go kgantšha lena ka bophelo bjo bo ntirilego o tee le Kriste Jesu , Morena wa rena .
46015032	Ge eba kua Efeso ke be ke elwa mo nkego ke lwa le dibata , ke tutuetšwa fela ke maikutlo a botho , go nthušitšeng ? Ge eba bahu ba ka se tsoge , gona a re yeng le polelo ye e rego : “ A re jeng , re nweng , gobane gosasa re tla tsoga re hwile ! ”
46015033	Le se ke la forwa . Go thwe : “ Go gwerana le ba babe go senya mekgwa ye mebotse . ”
46015034	Phafogang , le tlogele dibe . Ke le botša ke le hlabiša dihlong gore ba bangwe moo go lena ga ba tsebe Modimo .
46015035	Yo mongwe motho a ka no botšiša a re : “ Bahu ba tla tsoga bjang ? Gona ba tla tsoga ka mmele wa mohuta mang ? ”
46015036	Yeo ke potšišo ya botlaela . Seo o se bjalago se ka se mele sa phela se sa ka sa hwa pele .
46015037	Le gona se o se bjalago ke thorwana fela — e ka ba ya lebele goba ya peu ye nngwenyana ; ga se semela ka bosona se se tlilogo gola .
46015038	Ke Modimo yo a fago thorwana sebopego se a se ratago . O fa peu ye nngwe le ye nngwe sebopego sa yona .
46015039	Le nama ya diphedi ga e swane : batho ba na le ya bona , le diphoofolo di na le ya tšona , le dinonyana di na le ya tšona , le dihlapi di na le ya tšona .
46015040	Le legodimong go na le dilo tša gona , le lefaseng go na le tša gona . Go taga ga dilo tša legodimong ga go swane le ga tša lefaseng .
46015041	Go taga ga letšatši ke gošele , le ga ngwedi ke gošele , le ga dinaledi ke gošele , mola le tšona dinaledi di phalana ka go taga .
46015042	Le bona bahu mohla ba tsoga ba tla ba bjalo . Mmele o bolokwa e le wo o bolago , eupša o tla tsoga bahung e le wo o sa bolego .
46015043	O bolokwa o nyatšega , eupša o tla tsošwa bahung o thakgafetše . O bolokwa o fokola , eupša o tla tsoga o tiile .
46015044	O bolokwa e le wa nama , eupša o tla tsoga e le wa semoya . Bjalo ka ge go na le mmele wa nama , wa semoya le wona o swanetše go ba o le gona .
46015045	Le Mangwalo a Makgethwa a re : “ Motho wa mathomo , e lego Adamo , e bile sebopiwa se se phelago ” ; le Adamo wa mafelelo e bile Moya wo o phedišago .
46015046	Pele ga ge go etla mmele wa semoya , go tla wa nama , gwa kgona go etla wa semoya .
46015047	Motho wa mathomo o tšwa mobung , ke wa lefase ; motho wa bobedi yena o tšwa legodimong .
46015048	Ba e lego ba lefase ba swana le yola wa go tšwa mobung ; ba e lego ba legodimong ba swana le yola wa go tšwa legodimong .
46015049	Bjalo ka ge re apere seswantšho sa yola wa go tšwa mobung , le seswantšho sa yola wa go tšwa legodimong re tla se apara .
46015050	Banabešo , ge ke realo ke ra gore motho wa nama a ka se be le bophelo bjo bo sa felego ; se se bolago se ka se fetoge se se sa bolego .
46015051	Ekwang sephiri sese : Re ka se hwe ka moka , eupša ge phala e lla la mafelelo , ka moka re tla fetoga gateetee , ka go ponya ga leihlo . Gobane ge phala e lla , bahu ba tla tsošwa , ba se sa hwa gape , gomme rena re tla fetošwa .
46015052	
46015053	Se se bolago se tla fetošwa se se sa bolego ; se se hwago se tla fetošwa se se sa hwego .
46015054	Mohla se se bolago se fetošwa se se sa bolego , le se se hwago se fetošwa se se sa hwego , ke mo go tlago phethega Mangwalo a Makgethwa a a rego : “ Lehu le fedišitšwe , le fenyeditšwe sa ruri ! ”
46015055	“ Wena Lehu , o fentšwe ! Wena Lehu , o ka se sa bolaya ! ”
46015056	Gape lehu le bolaya ka sebe , mme sebe se hwetša maatla melaong ya Moshe .
46015057	Fela a re lebogeng Modimo yo a re fago go fenya ka Morena wa rena , Jesu Kriste .
46015058	Ka gona , banabešo ba ke le ratago , tiang tumelong le se tekateke . Le tiišeng go direla Morena ka mehla , ka ge le tseba gore go itapišetša Morena ga lena ga se ga lefeela .
46016001	Bjale ke tla tabeng ya dimpho tše di ntšhetšwago badumedi ba ba lego Jerusalema . Le lena le dire ka mo ke laetšego diphuthego tša Galatia .
46016002	Ka letšatši la Sontaga mongwe le mongwe a beele tšhelete ye nngwenyana thoko go ya ka poelo ya gagwe , gomme a e kokotletše , gore mohla ke etla e se be gona go ntšhwago ditšhelete .
46016003	Ge ke tlile , banna ba le ba kgethilego ke tla ba roma ka mangwalo gore ba iše dimpho tša lena Jerusalema .
46016004	Ge e le gore go a swanela gore le nna ke ye , gona ke tla ya le bona .
46016005	Ke tla tla go lena ka tsela ya Matsedonia , ka gobane ke ikemišeditše go yo feta gona .
46016006	Mohlomongwe moo go lena nka dula sebakanyana , mohlomongwe ka ba ka fetša marega moo , ya ba gona le tlago mphelesetša mo ke tlago ba ke nyaka go ya gona .
46016007	Gobane ga ke rate go le bona fela ke feta ; ke holofela gore ge Morena a dumela ke tla ba le lena lebaka le leteletšana .
46016008	Motseng wa Efeso ke tla dula go fihlela letšatši la Pentekoste .
46016009	Gobane ke mo ke bilego le sebaka se sebotse sa go bega molaetša wa Modimo wo o kago sokolla batho ba bantši , le ge ba ba nkganetšago le bona e le ba bantši .
46016010	Ge Timotheose a ka tla moo go lena , le mo sware gabotse , ka gobane ke modiredi wa Morena bjalo ka nna .
46016011	Go se be le yo a mo nyatšago , gomme le mo felesetše a sepele a iketlile , a be a boele mono go nna , gobane nna le badumedikanna re mo letetše .
46016012	Ge e le ngwanaborena , Apolose , yena ke gantši ke mo tutuetša gore a le etele a na le bana ba borena ba bangwe , fela le gatee o be a sa rate go tla gonabjale . Eupša mohla a hwetšago sebaka o tla tla .
46016013	Phafogang , le tieng tumelong , le beng le sebete , le tiiše maatla .
46016014	Tšohle tše le di dirago le di dire ka lerato .
46016015	Tša Stefanase le ba lapa la gagwe le a di tseba ; gape ke bona Bakriste ba go sokologa pele mo nageng ya Agaya , gomme ba ikgafetše go direla badumedikabona . Ke le kgopela e le ruri , banabešo ,
46016016	gore le dumele go laolwa ke ba babjalo le bohle ba ba itapišago mme ba šomago le bona .
46016017	Ke thabetše ge Stefanase le Fortunatose le Agaikose ba tlile , ka gobane ba le eme legato , lena le sego gona , ka ge ke be ke le hlolosetše
46016018	gomme ba ile ba nkhomotša bjalo ka ge le lena ba ile ba le homotša . Batho ba babjalo ba swanetše go elwa hloko .
46016019	Diphuthego tša naga ya Asia di re le dumele . Akhwila le Prisila le phuthego ye e tsenelago ka lapeng la bona , bona e lego badumedikalena , ba re le dumele kudu .
46016020	Badumedi ka moka ba ba lego mo ba re le dumele . Le dumedišaneng ka go atlana , gona go bontšhago go ratana ga badumedi .
46016021	Le nna ke ngwala ka seatla sa ka ke re : Paulose o a le dumediša .
46016022	Ge go na le yo a sa ratego Morena , a a rogakwe ! Morena , etla !
46016023	Morena Jesu a le gaugele .
46016024	Lerato la ka le be le lena bohle ka Kriste Jesu .
47001001	Nna , Paulose , yo ka thato ya Modimo ke lego moapostola wa Kriste Jesu , le Timotheose , ngwanaborena , re dumediša phuthego ya Modimo ye e lego motseng wa Korinte , le badumedi bohle nageng yohle ya Agaya , re re :
47001002	Nke Modimo , Tatagorena , le Morena Jesu Kriste ba le gaugele , ba le fe khutšo .
47001003	A go retwe Modimo , Tatago Morena wa rena , Jesu Kriste , yena Ralešoko , Modimo , Mokgothatši wa ka mehla .
47001004	O re kgothatša mathateng ohle a rena , gore ka kgothatšo ya gagwe le rena re tle re kgone go kgothatša ba bangwe ge ba le mathateng a mehutahuta .
47001005	Bjalo ka ge le rena re tlaišwa kudu go etša Kriste ge a ile a tlaišwa , Modimo le yena o re kgothatša kudu ka yena Kriste .
47001006	Ge re hlokofatšwa , ke gore lena le kgothatšege , le phološwe ; ge re kgothatšwa , ke gore le lena le kgothatšege , le fiwe maatla a gore le kgone go meletša ka kgotlelelo mahloko ao le rena re a meletšago .
47001007	Ke ka baka leo go le tshepa ga rena go sa tekatekego ; re tseba gore ge le hlokofatšwa bjalo ka rena , le go kgothatšega le kgothatšega bjalo ka rena .
47001008	Banabešo , ke nyaka go le lemoša mathata a re bilego le ona nageng ya Asia . A be a re imela kudu mo re ilego ra ba ra itlhoboga gore ga re sa tlo phela .
47001009	Re be re ikwa nke re šetše re ahloletšwe lehu . Fela e be e le gore re se ke ra itshepa , re tshepe Modimo , yena a tsošago bahu .
47001010	Ke yena yo a re phološitšego dikotsing tše dibjalo tša lehu , ebile o sa tlilo no re phološa . Ke yena yo re holofetšego gore o tla re phološa gape ,
47001011	ka ge le lena le re thuša ka go re rapelela . Ke gona dithapelo tše tša batho ba bantši ba ba re rapelelago di tlago kwewa ke Modimo , a re šegofatša , mme ba bantši ba re lebogela go yena .
47001012	Rena se re ikgantšhago ka sona ke gore dipelo tša rena di re hlatsela gore boitshwaro bja rena mo lefaseng , gagolo ge re be re le moo go lena , e bile bja go laolwa ke botshepegi le pelo ye e se nago bomenetša ye re e filwego ke Modimo ; e bile bja go laolwa ke kgaugelo ya Modimo , e sego bohlale bja batho .
47001013	Re le ngwalela fela tše le kago kgona go di bala la di kwešiša . Gomme le ge gonabjale le re kwešiša ka boripana , ke holofela gore ka moso le tla re kwešiša ka botlalo . Ke mo ka Letšatši la Morena wa rena , Jesu , le tlago ikgantšha ka rena , bjalo ka ge le rena re tla be re ikgantšha ka lena .
47001014	
47001015	Ka kholofelo ye bjalo ke be ke gopotše go tla go lena pele , gore le be le mahlatse gabedi .
47001016	Gobane ke be ke gopotše gore ke fete go lena ge ke eya Matsedonia , le ge ke boa ke fete ke le bona , gomme le nthuše ka tše ke tlago di nyaka ge ke eya nageng ya Judea .
47001017	Kgane ge ke be ke gopotše ka mokgwa woo ke be ke bonala ke swaswa ? Na e ka ba ge ke gopola taba ke e gopodišwa ke marato , gore mo go nna “ Ee , ee ” e swane le “ Aowa , aowa ” ?
47001018	Ka Modimo yo a botegago , se ke le boditšego sona ga se “ Ee ” ye e swanago le “ Aowa ” .
47001019	Gobane Morwa wa Modimo , Jesu Kriste , yo le mmegetšwego ke nna le Silase le Timotheose , ga se wa “ Ee ” ye e swanago le “ Aowa ” . Yena ke “ Ee ” ya Modimo ;
47001020	gobane ka yena Modimo o re “ Ee ” go dikholofetšo tšohle tša gagwe . Ke ka baka leo le “ Amene ” ya rena e bolelwago ka yena , gore go retwe Modimo .
47001021	Yo a tiišago botee bja rena le lena go Kriste ke Modimo ; ke yena Modimo yo a re kgethilego gore re mo direle ;
47001022	ke yena a re swailego , a tsenya Moya wo Mokgethwa ka dipelong tša rena ya ba tiišetšo ya gore re tla hwetša tše a re beetšego tšona .
47001023	Nna ke bitša Modimo gore e be hlatse ya ka , yena a tsebago pelo ya ka , gore lebaka la gore ke se tle moo Korinte e be e le gore ke se le lakaletše .
47001024	Ga re leke go le laolela tše le swanetšego go di dumela , gobane tumelong gona le tiile . Se re se dirago ke go thušana le lena go le okeletša boiketlo .
47002001	Ka gona , ke feditše le pelo gore nka se sa tla go lena ka taba tša go le nyamiša .
47002002	Gobane ge nka nyamiša lena , ke tla hlwa ke sa thabišwa ke bomang , ntle le lena ke tla bego ke le nyamišitše ?
47002003	Ke ka baka le ke ilego ka le ngwalela lengwalo lela — ke be ke sa nyake gore e re ge ke etla go lena ke tle ke nyamišwe ke bao ba swanetšego go nthabiša . Gape nna ke dumela gore ge ke thabile , le lena ka moka le a thaba .
47002004	Ke le ngwaletše ke tshwenyegile kudu , ke hlokofetše kudu , ke bile ke ediša meokgo ; ge ke le ngwalela ke be ke se ka ikemišetša go le kweša bohloko , eupša ke be ke nyaka go le lemoša ka moo ke le ratago ka gona .
47002005	Ge motho a dirile se se nyamišago ga se a nyamiša nna , ke ra ge ke sa nyake go hlwa ke dikadika , o nyamišitše lena ka moka .
47002006	Go lekane ge a kgadilwe ke ba bantši ba lena ka mokgwa woo .
47002007	Bjale upšang le mo swarele , le mo kgothatše gore a se nyame mo a kago ba a fenyetšwa saruri ke manyami .
47002008	Ka gona ke a le rapela , le mmontšhe gore le mo rata e le ruri .
47002009	Mola ke le ngwalela lengwalo ke be ke dio nyaka go bona ge eba le a mpotegela , le ge eba le phetha tšohle tše ke le laelago tšona .
47002010	Ge le swarela motho phošo ya gagwe , le nna ke a mo swarela . Gobane ge ke swarela motho — ge eba tshwarelo e nyakega — ke mo swarela go ya ka thato ya Kriste , e le ka baka la lena ,
47002011	gore Sathane a se ikhole ka rena , gobane maanomabe a gagwe re a a tseba .
47002012	Ge ke fihla Troase go bega Taba ye Botse ya Kriste , ke hweditše Morena a nkgoretše ditsela .
47002013	Fela ka se we pelo ge ke sa hwetše Titose , ngwanaborena . Ka gona ka laela batho ba moo mme ka fetela Matsedonia .
47002014	Fela a re lebogeng Modimo ! Gobane ka mehla Modimo o re dira ba tee le Kriste yo a fentšego . Ka rena Modimo o dira gore go tsebja ga gagwe mo gohle go phatlalale bjalo ka monko .
47002015	Gape rena re etša seorelo se se nkgago bose se se tšhumelwago Modimo ke Kriste , se se phatlalalelago go bao ba phologago le bao ba lahlegago .
47002016	Go bao ba lahlegago se bjalo ka lefetla le le bolayago , kganthe go bao ba phologago ke monko wo o phedišago . Bjale ke mang yo a ka kgonago taba tša mohuta wo ?
47002017	Rena ga re etše ba bantši ba ba gwebago ka molaetša wa Modimo ; eupša ka ge re romilwe ke Modimo re bolela re se na bomenetša mo pele ga gagwe , re le bahlanka ba Kriste .
47003001	Na ge re realo ke gore re sa thomile go itlhatsela ? Kgane le rena go nyakega gore , bjalo ka batho ba bangwe , re be le lengwalo la bohlatse la go tla go lena goba la go tšwa go lena ?
47003002	Gape lengwalo la rena ke lena ka noši , gomme le ngwadilwe dipelong tša rena gore le tsebje mme le balwe ke bohle .
47003003	Go pepeneneng gore ke lena lengwalo le le ngwadilwego ke Kriste ka boyena mme a le romela ka rena . Ga se la ngwalwa ka enke , le ngwadilwe ka Moya wa Modimo yo a phelago ; ga se la ngwalwa matlapeng , le ngwadilwe dipelong tša batho .
47003004	Re realo ka gobane re tshepile Modimo ka Kriste .
47003005	Ga se gore rena ka borena re ka kgona go ikgopelela selo mo nkego se tšwa go rena . Gobane go kgona ga rena go tšwa go Modimo ;
47003006	ke yena a re kgontšhitšego go ba badiredi ba kgwerano ye mpsha ye e sego ya molao wo o ngwadilwego , eupša e lego ya semoya . Gape molao wo o ngwadilwego o a bolaya , kganthe Moya wo Mokgethwa wona o a phediša .
47003007	Melao e be e tlokilwe ka ditlhaka matlapeng , gomme mohla e begwa letago la Modimo le ile la bonagala , Baisraele ba ba ba šitwa ke go tsepelela Moshe sefahlegong ka baka la go taga ga sefahlego sa gagwe , etšwe go taga moo e be e le mo go felago . Bjale ge melao ya Moshe ye e tlišago lehu e tlile ka letago le legolo ,
47003008	na modiro wa Moya wo Mokgethwa wona o ka napa wa se be le letago la go feta leo ?
47003009	Ge modiro wo o išago tahlegong o be o taga ka tsela ye , na modiro wo o lokafatšago wona o ka napa wa se tage le go feta ?
47003010	Letago lela la pele ga se selo ge le bapetšwa le la gonabjale .
47003011	Gobane ge sa go fela se ile sa taga , na sa go se fele sona se ka napa sa se tage le go feta ?
47003012	Ka ge re na le kholofelo ye , re bolela ka sebete .
47003013	Rena ga re etše Moshe yo a ilego a ikhurumetša sefahlego ka seširo gore Baisraele ba se ke ba bona letago leo ge le fifala mme le timelela .
47003014	Ba be ba sa kgone go kwešiša ; gomme le lehono megopolo ya bona e sa apešwa ke seširo seo ge ba bala dipuku tša kgwerano ye tala . Seširo seo se apolwa fela ke Kriste .
47003015	Le lehono ge ba bala melao ya Moshe , seširo seo se ba apeša megopolo .
47003016	Fela mabapi le Moshe Mangwalo a Makgethwa a re : “ Nako le nako ge a retologela go Morena seširo seo se a apoga . ”
47003017	Bjale , mo temaneng ye “ Morena ” ke Moya ; gomme mo go lego Moya wa Morena go na le tokologo .
47003018	Ka gona , rena ka moka re bonagatša letago la Morena bjalo ka seipone re se ra ikhurumetša difahlego ; gomme re a fetošwa ra swana naye le go feta pele ka letago . Seo se dirwa ke Morena , yo e lego yena Moya .
47004001	Modimo o re babaletše a re fa modiro wo , ka gona ga re nyame .
47004002	Mediro ya sephiring ya dihlong re e phayela thoko ; ga re dire tša bofora goba ra phereketša lentšu la Modimo . Re tšweletša nnete pepeneneng re lebeletšwe ke Modimo , ra itlhatsela go mang le mang .
47004003	Ge eba Taba ye Botse ye re e begago e sa širegile , e širegetše fela bao ba timelago .
47004004	Ke ba ba sa dumelego , bao modimo wa lefase le o ba šitišago go kwešiša . O ba šitiša go bona seetša se se ba bonegelago sa go tšwa go Taba ye Botse ya letago la Kriste , yo e lego yena seswantšho sa Modimo .
47004005	Gobane ga re ipege rena beng ; re bega Jesu Kriste gore ke yena Morena , le gore rena re bahlanka ba lena ka baka la Jesu .
47004006	Gape Modimo yo a rilego : “ Seetša a se bonege mo leswiswing ! ” ke yena Modimo yo a bonegetšego dipelo tša rena , gore a re tsebiše letago la Modimo le le tagago sefahlegong sa Kriste .
47004007	Eupša rena re swerego lehumo le re swana le dibjana tša letsopa , e le gona gore go bonagale gore maatla a magolo a go feta ohle ke a Modimo , ga se a rena .
47004008	Re tlaišwa ka mekgwa yohle , fela ga re palelwe ; re mo kgakanegong , fela ga re itlhoboge ;
47004009	re a hlomarwa , fela Modimo ga a re tlogele ; re digelwa fase , fela ga re feleletšwe .
47004010	Ka mehla re dula re le kotsing ya go bolawa ra etša Jesu , fela re sa phela , go laetša gore Jesu o a phela .
47004011	Gomme rena re phelago re dula re le kotsing ya lehu ka baka la Jesu , eupša re sa phela , go laetša gore Jesu o a phela .
47004012	Seo se ra gore lehu ka go rena le a katana , mola ka go lena go katana bophelo .
47004013	Mangwalo a Makgethwa a re : “ Ke dumetše , ka gona ke boletše . ” Gomme le rena re ya ka wona moya woo wa go dumela , re a dumela , ka gona re a bolela .
47004014	Re a tseba gore Modimo yo a tsošitšego Morena Jesu bahung , le rena o tla re tsoša bjalo ka ge a tsošitše Jesu , a re iša le lena mo yena a lego gona .
47004015	Tšohle tše di dirwa ka baka la lena ; gomme ge Modimo a dutše a gaugela batho ka bontši , bona ba tla mo leboga ba mo tumiša .
47004016	Ke ka baka la tšona taba tše ge re sa lape . Le ge mebele ya rena e hlagala , re tielela pelong letšatši ka letšatši .
47004017	Gomme ditlaišego tše dinyenyane tša lebakanyana tše re di kwago tše , di tla re tlišetša letago la go ya go ile , le le fetago dilo tšohle .
47004018	Gobane re lebeletše tše di sa bonwego , e sego tše di bonwago . Gape tše di bonwago ke tša lebakanyana fela , kganthe tše di sa bonwego tšona ke tša go ya go ile .
47005001	Gobane re a tseba gore ge mošašana wo re dulago ka go wona mo lefaseng o hlahlamolwa , Modimo o re fa moago wa go dula kua legodimong , legae la go ya go ile le le sego la agwa ka diatla .
47005002	Ke ka lona baka leo re tsetlago , re dumago kudu go apešwa mmele wa rena wa letago wo o tšwago legodimong ,
47005003	gore re se tlo hwetšwa re hlobotše , re hwetšwe re apere .
47005004	Ge re sa dula ka mošašaneng wo wa lefaseng , re tsetla re ekwa re gateletšwe ; e se gore re nyaka go apolwa mmele wo wa lefaseng , eupša e le gore re nyaka go apešwa wa legodimong , gore go hwa ga rena go tle go metšwe ke go phelela sa ruri .
47005005	Yo a re lokišeditšego go fetoga mo ke Modimo , a re fa Moya wa gagwe wo Mokgethwa e le tiišetšo ya gore taba yeo e tla phethega .
47005006	Ka gona re dula re tiile maatla , re tseba gore ge ga gaborena e sa le mo mmeleng wa rena re tla no dula re le kgole le Morena .
47005007	Gape re phela re dumela go Morena , e sego re mmona .
47005008	Re dula re tiile maatla , gomme re duma kudu ge nkabe re ka huduga mo mmeleng ra yo dula le Morena .
47005009	Eupša re duma kudu ge nkabe re ka mo kgahla gohle mo re lego gona , e ka ba ge re sa dula mo lefaseng , goba re ile legodimong .
47005010	Gobane bohle re tla swanela go yo tšwelela pele ga Kriste gore a re ahlole , gore mongwe le mongwe a fiwe se se mo swanelago go ya ka tše a di dirilego ge a sa phela mo lefaseng , e ka ba tše dibotse goba tše dimpe .
47005011	Ka ge re lemoga gore go boifa Modimo ke eng , re leka go kgodiša batho gore re a rereša . Yo a re tsebago ka botlalo ke Modimo , gomme le lena ke holofela gore le ntseba gabotsebotse .
47005012	Ga se gore re leka gape go ithetiša lena ; se re lekago go se dira ke go le hlalošetša tše re di dirago gore le tle le ikgantšhe ka rena , le kgone go fetola ba ba kgantšhago tše di bonwago ka mahlo , e sego tše di lego ka pelong ya motho .
47005013	Gomme ge eba mola re tsenwe ke Moya re be bonala re gafa , re be re gafela Modimo . Ge re tšea gabotse , go holega lena .
47005014	Re laolwa ke lerato la Kriste ka ge re lemogile gore motho o tee o hwetše batho ka moka , gomme seo se ra gore batho ka moka ba hwile naye .
47005015	O hwetše batho bohle , gore bao ba sa phelago ba se sa iphelela , ba upše ba phelele yena yo a rilego go ba hwela a ba a tsoga bahung ka baka la bona .
47005016	Ka gona bjale ga re sa gopolela motho go ya ka mo batho ba mo gopolelago ka gona . Le yena Kriste ge eba re be re mo gopolela bjalo , bjale ga re sa mo gopolela ka mokgwa woo .
47005017	Ka baka leo , ge motho e le wa Kriste e ba sebopiwa se sefsa ; tša kgale di fetile , go tlile tše difsa .
47005018	Tšeo ka moka di dirwa ke Modimo , yo a re boelantšego le yena ka Jesu Kriste , le rena a re fa modiro wa go boelanya ba bangwe le yena .
47005019	Molaetša wa rena ke wa gore Modimo o boelanya batho ba lefase le yena ka Kriste . Ga a ba balele dibe tša bona , le gona o re laetše go botša batho ka mo a ba boelanyago le yena ka gona .
47005020	Bjale ge , ke rena baemedi ba Kriste , gomme re bolela mo nkego ke Modimo yo a kgopelago ka rena . Re kgopela legatong la Kriste re re : Ipoelanyeng le Modimo !
47005021	Kriste o be a se na sebe , eupša Modimo a mo rweša dibe tša rena , gore re tle re lokafatšwe ke yena ka go dirwa ba tee le Kriste .
47006001	Ka ge re le ba go dirišana le Modimo re a le kgopela gore le se be ba le amogeletšego kgaugelo ya gagwe lefeela .
47006002	Gobane yena Modimo o re : “ Ke go kwele ka nako ya gona , ke go thušitše ka letšatši la go go phološa . ” Bonang mo : Ye ke yona nako ya gona , le ke lona letšatši la phološo .
47006003	Ga re šitiše motho ka selo , ka gobane re nyaka gore bodiredi bja rena bo hloke bosodi .
47006004	Mo go tšohle tše re di dirago re ipontšha re le bahlanka ba Modimo ka go kgotlelela kudu matshwenyego , le mehlako , le mahlomola ,
47006005	le go bethwa , le go golegwa , le go hlaselwa meferefereng , le go šomišwa kudu , le go hlobaela , le tlala .
47006006	Re ipontšha re le bahlanka ba Modimo ka go ila bobe , le ka tsebo , le ka bopelotelele , le ka botho , le ka maatla a Moya wo Mokgethwa , le ka lerato la nnete ,
47006007	le ka molaetša wa therešo , le ka maatla a Modimo . Toka ke sona sehlabani sa rena sa go hlasela le sa go itšhireletša .
47006008	Re a hlompšha ebile re a hlomphollwa ; re a rogwa ebile re a retwa ; re tšewa gore re a fora etšwe re rereša ;
47006009	re bjalo ka ba ba sa tsebjego , le ge re tsebja ke bohle ; re etša ba ba hwilego etšwe re a phela . Re bjalo ka ba ba otlwago mme re sa bolawe ;
47006010	re swana le ba ba nyamišwago , etšwe re dula re thabile ; re swana le badiidi , etšwe re humiša ba bantši ; e ka re ga re na selo , etšwe re na le dilo ka moka .
47006011	Lena Bakorinte , re boletše le lena re ahlame ; re le utolletše tšohle tša ka pelong .
47006012	Ga se rena re le tswaleletšego dipelo tša rena , eupša ke lena le re tswaleletšego tša lena dipelo .
47006013	Ke bolela le lena mo nkego le bana ba ka ; re direleng se re le diretšego sona : re utolleleng tša ka dipelong tša lena !
47006014	Le se ke la gogišana le bahlokatumelo , gobane toka e ka sepedišana bjang le go se loke ? Kgane seetša le leswiswi tšona di ka dudišana ?
47006015	Gomme Kriste yena a ka kwana bjang le Beliale ? Modumedi yena a ka kwana ka eng le mohlokatumelo ?
47006016	Tempele ya Modimo e ka kwana bjang le medingwana ya baditšhaba ? Gape rena ke rena tempele ya Modimo , bjalo ka ge Modimo ka boyena a boletše a re : “ Ke tla aga gare ga bona , ka ba le bona ; ke tla ba Modimo wa bona , gomme bona e tla ba setšhaba sa ka . ”
47006017	Ke ka fao Morena a rego : “ Tlogang mo go bona le ikaroganyeng nabo . Se se tšhilafetšego le se se kgome , ke mo ke tlago le amogela .
47006018	Ke tla ba Tatagolena , gomme lena la ba barwa le barwedi ba ka . O realo , Morena Ramaatlaohle . ”
47007001	Barategi , tšeo di holofeditšwe rena . Ka gona , a re itlhwekišeng go tšohle tše di re tšhilafatšago mmeleng le moyeng , gomme re kataneleng go ba ba bakgethwakgethwa ba go boifa Modimo .
47007002	Re bontšheng gore le a re rata . Ga se ra fošetša motho , ga se ra kgopiša motho , ebile ga se ra hlalefetša motho .
47007003	Ga se gore ge ke realo ke bea motho molato , gobane , bjalo ka ge ke šetše ke boletše , re le rata mo e lego gore rena le lena re ka se aroganywe ke selo , ešita lehu goba se sengwenyana sa gonabjale .
47007004	Ke bolela le lena ke sa šie le gatee ; ke tloga ke ikgantšha ka lena ! Matshwenyegong a rena ohle ke tia maatla ke thabile kudu .
47007005	Le ge re seno fihla Matsedonia ga se ra ka ra ehuga . Re be re dula re dikaneditšwe ke matshwenyego le diphapano le go boifa .
47007006	Eupša Modimo yo a tiišago ba ba nolegilego moko a re tiiša ka go tla ga Titose .
47007007	E sego ka go tla ga gagwe fela , eupša le ka mo le ilego la mo tiiša ka gona . A re anegela ka mo le ntlholosetšego ka gona , le ka mo le swabišitšwego ke se se diregilego , le ka mo le fišegelago go nthekga ka gona . Ke ka baka leo bjale ke thabilego ka mokgwa wo .
47007008	Gobane le ge ke ile ka le nyamiša ka lengwalo lela ka go le ngwalela lona , ga ke itshole . Go le nyamiša gona ke a bona gore ke ile ka le nyamiša , le ge e bile ga lebakanyana fela , gomme le ge nkabe ke ile ka itshola bjale ga ke sa itshola ,
47007009	ke thabile , ke sa thabele ge ke ile ka le nyamiša , eupša ke thabela ge manyami a lena a le sokolotše . Le be le nyamile ka mo go nyakago Modimo , ka gona go le nyamiša ga rena ga se gwa senya selo .
47007010	Gape go nyama ka mo go nyakago Modimo go tliša tshokologo ye e išago motho phologong — gomme ke manyami a a sa sodišego . Ge e le manyami a lefase ona a iša motho lehung .
47007011	Bonang gore go nyama ga lena ka mo go nyakago Modimo go le diretšeng : go le dirile gore le nagantšhiše taba ye ka hloko ; go feta moo go le fišegedišitše go bontšha go hloka molato ga lena , le go selekega ga lena , le go boifa ga lena , le phišego ya lena , le borapedi bja lena , le maikemišetšo a lena a go kgala phošo . Le bontšhitše gore ga le na molato mo tabeng ye .
47007012	Bjale ge , le ge ke ile ka le ngwalela lengwalo lela , e be e se ka baka la yo a fošitšego goba yo a fošeditšwego . Ke be ke le ngwalela lona go le bontšha mo pele ga Modimo ka mo le re ratago gagolo ka gona .
47007013	Ke sona se se ilego sa nkgothatša . Ya se be fela go kgothatšega ; go kgothatšega mo ga ka gwa oketšwa ke go kgahlwa ke lethabo la Titose la mola lena ka moka le mo kgothatša .
47007014	Gape nkile ka mo kgantšhetša lena , gomme ga se la ntshwabiša . Re dula re le botša therešo , gomme tše ke di kgantšheditšego Titose di bonagetše gore ke therešo .
47007015	Gomme ge a gopola ka mo bohle le bego le ikemišeditše go phetha ditaelo tša gagwe , le ka mo le bego le mo amogela ka poifo le tšhabo ka gona , go le rata ga gagwe go tia go eya pele .
47007016	Bjale ke thaba kudu ka gore nka no ikanya lena dilong ka moka .
47008001	Banabešo , re le tsebiša tša kgaugelo ya Modimo ye a e bontšhitšego diphuthego tša Matsedonia .
47008002	Le ge ba lekilwe gabohloko ka matshwenyego , lethabo la bona e bile le legolo mo e lego gore le ge ba diila ka mokgwa wo e bile bomafakudu .
47008003	Ke tloga ke rereša ge ke re ba ntšhitše ka mo ba kgonago ka gona , ebile nka no re le go feta ka mo ba kgonago ka gona , e le ka boithaopo .
47008004	Ba re kgopetše kudu ba re rapela gore re ba dumelele go tsenya seatla modirong wa go thuša badumedi ba Judea ka dimpho .
47008005	Ba dira go feta ka mo rena re bego re gopotše gore ba tla dira . Ba ikgafela Morena pele , ba kgona ba ikgafela rena , go ya ka thato ya Modimo .
47008006	Ra ba ra kgothatša Titose gore a feleletše modiro woo wa lerato mo go lena , bjalo ka ge o be o thomilwe ke yena .
47008007	A e re bjalo ka ge le le dithwadi mo go tšohle tumelong , le polelong , le tsebong , le mafolofolong a a se nago kelo , le go le rateng ga rena , le modirong woo wa lerato , le gona le be dithwadi .
47008008	Ge ke realo ga se gore ke le beela molao . Ka go le botša mafolofolo a ba bangwe ke dio leka go lekola gore na la lena lerato ke la nnete .
47008009	Kgaugelo ya Morena wa rena Jesu Kriste le a e tseba ; gobane le ge a be a humile , o ile a itiitša ka baka la lena , gore le humišwe ka bodiidi bja gagwe .
47008010	Mo tabeng ye ke a le eletša mme le tla holega . Ngwagola e bile lena ba mathomo e sego fela ba go fa , eupša le ba go rata go fa .
47008011	Bjale feleletšang se le se thomilego . Fišegelang go se phetha , go etša ge le ile la fišegela go se thoma , gomme le se dire ka tše bjale le nago le tšona .
47008012	Gobane ge motho a ikemišeditše go fa , Modimo o thabela se a kgonago go se ntšha , e sego se a sa se kgonego .
47008013	Ge ke realo ga se gore ke leka go hlatlola ba bangwe gore go imetšwe lena . Se ke lekago go se dira ke gore go lekanwe , gore ka ge bjale lena le humile , le thuše ba ba hlokago , e tla e re mola go hloka lena bona ba humile ba le thuša . Ka tsela yeo le tla be le direlwa go swana .
47008014	
47008015	Le Mangwalo a Makgethwa a re : “ Yo a topilego kudu ga se a fetiša tekanyo , mme yo a topilego gosenene ga se a hlaetša . ”
47008016	A re lebogeng Modimo ge a file Titose mafolofolo a go swana le a rena gore a le thuše .
47008017	Gobane ga se a thabela fela kgopelo ya ka ; mafolofolo a go thuša le ona o be a na le a mantši mo a bilego a ithaopile a etla go lena .
47008018	Re mo romile le ngwanaborena yo a hlompšhago diphuthegong ka moka ka baka la mošomo wa gagwe wa go bega Ebangedi .
47008019	Ntle le moo o kgethilwe ke diphuthego gore a sepele le rena ge re dira modiro wo wa lerato wo re o direlago go tumiša Morena , le go bontšha gore re nyaka go thuša .
47008020	Re hlokomela gore re se solwe mabapi le dimpho tše dintši tše .
47008021	Maikemišetšo a rena ke go dira se se lokilego , e sego fela pele ga Morena , eupša le pele ga batho .
47008022	Re romile ngwanaborena yo mongwe le bona . Yena re mo lekile ka mekgwa ye mentši , gomme re bone gore ka mehla o na le mafolofolo a go thuša . Gomme ka ge bjale a le tshepile gakaaka , o na le mafolofolo le go feta .
47008023	Ge e le Titose yena ke modirišani wa ka , gomme o šoma le nna go le hola ; ge e le bana ba borena bao ba bangwe ba ba sepelago le yena ke baemedi ba diphuthego bao Kriste a tumišwago ka bona .
47008024	Le ba bontšhe lerato , gore diphuthego tšohle di le tsebe gomme di bone gore ge re di kgantšhetša lena ga se ka phošo .
47009001	Ge e le mabapi le go thuša badumedi ba ba lego Judea , ga se taba ye nka hlwago ke le ngwalela yona .
47009002	Ke tloga ke tseba gore le ikemišeditše go thuša , ebile ke šetše ke le kgantšhitše go ba Matsedonia ka re : “ Badumedi ba Agaya e sa le ba itokišetša ngwagola go thuša . ” Mafolofolo a lena a tutueditše ba bantši .
47009003	Banabešo bao ke ba rometše gore go le kgantšha ga rena mabapi le taba ye e se be ga lefeela , eupša e be gore le itokišeditše go thuša , bjalo ka ge ke boletše .
47009004	Fela ge batho ba Matsedonia ba ka tla le nna gomme ba hwetša gore ga se la itokiša , nka lewa ke dihlong — ge e le lena gona ga ke sa bolela — ka ge ke be ke holofetše gore le tla be le itokišitše .
47009005	Ke ka baka leo ke bonego go swanetše ge ke kgothatša banabešo bao gore ba nthake pele ba tle go lena go tlo kgoboketša e sa le nako dimpho tšela le holofeditšego go di ntšha . Ke mo e tlago re ge ke etla ka hwetša di lokišitšwe , e le dimpho tše di ntšhitšwego ka go rata , e sego ka go gapeletšwa .
47009006	Le gopole gore mabjalagosenene o buna gosenene ; mabjalakudu le yena o buna kudu .
47009007	Mongwe le mongwe a ntšhe ka mo a ikemišeditšego ka gona , e se be ka pelaelo goba ka kgapeletšo , gobane Modimo o rata moneathabile .
47009008	Ebile Modimo o kgona go le fa dilo ka moka ka bontši , gore ka mehla le dule le na le tšohle tše le di nyakago le tlalelwa ke tša go le kgontšha go dira mediro ya go loka .
47009009	Le Mangwalo a Makgethwa a a bolela a re : “ Ke mafakudu wa bahloki ; go loka ga gagwe ke ga neng le neng . ”
47009010	Gomme Modimo yo a fago batho peu ya go bjala le bogobe bja go ja , le lena o tla le fa peu ye le e hlokago , a e mediša , gomme ka tsela yeo a dira gore go se timane ga lena go le hweletše puno ye ntši .
47009011	O tla le humiša ka mekgwa yohle gore le kgone go fa kudu mabakeng ka moka , gore batho ba leboge Modimo ka baka la dimpho tša lena tše ba di hwetšago mo go rena .
47009012	Gape modiro wo le o dirago wo wa go thuša ba bangwe ga se fela wa go fa badumedi tše ba di hlokago , eupša ke wa go dira le gore batho ba bantši ba leboge Modimo kudu .
47009013	Ge batho bao ba bona bohlatse bja ge le efa bangwe dimpho , ba tla tumiša Modimo ka baka la ge le theeletša Ebangedi ya Kriste ye le e hlatselago , le bopelokgolo bja lena ge le abelana nabo le batho bohle .
47009014	Ka gona , ba tla le rapelela ka lerato le legolo ge ba bona Modimo a le loketše ka kgaugelo ye e se nago tekanyo .
47009015	A re lebogeng Modimo ka baka la mpho ye ya gagwe ye e šitago tlhalošo !
47010001	Nna Paulose ka nama , yo go thwego ke kwana ge ke le gare ga lena , eupša ke tau ge ke le kgole le lena , ke le kgopela ka boleta le botho bja Kriste .
47010002	Ke a le rapela , mohla ke etla go lena le se nkgapeletše gore ke be tau go lena , gobane ke bona gore tau yona nka no ba yona go bao ba rego re hlohleletšwa ke tša nama .
47010003	Gape le ge re phela mo lefaseng , ga se gore ge re elwa re hlohleletšwa ke tša lefase .
47010004	Dihlabani tše re lwago ka tšona ga se tša lefaseng , ke tša Modimo tše maatla , tše re di filwego go pšhatlaganya dibo ka tšona . Re fenya ba ditshele ka dipolelo ,
47010005	le ba go ikgantšha ba go gana molaetša wa Modimo . Re leka go dira gore batho ba nagane tše di kgahlago Kriste .
47010006	Ge le šetše le bontšhitše go theeletša Kriste ka mokgwa wo o phethegilego , rena re tla be re itokišeditše go otla mang le mang yo a sa theeletšego .
47010007	Taba di a ipola ! Ge motho a ipotša gore ke wa Kriste , a inagane gabedi , a tsebe gore le rena re ba Kriste bjalo ka yena .
47010008	Gobane le ge eba ke kgantšha maatla go feta tekanyo ao Morena a mphilego ona , maatla a go le aga , e sego go le phuma , ga go nteše dihlong .
47010009	Fela ga ke nyake go bonala nke ke a le tshošetša ka mangwalo a ka .
47010010	Go thwe : “ Mangwalo a Paulose a bogale ebile a a hlaba , fela ge a le mo ka nama o boleta le tše a di bolelago di a nyatšega . ”
47010011	Motho wa go realo o swanetše a kwešiše gore tše re di ngwalago ka mangwalong re le kgole ga di fapane le tše re tlago di dira ge re le moo go lena .
47010012	Rena ga re na sebete sa go ipala goba go ipapetša le ba ba iponago e le ba bagolo . Bona ke ditlaela , ka gobane ba itekanya ka tekanyo ye ba ipeelago yona , le gona ba ipapetša le bona ka bobona .
47010013	Ge e le rena , re ka se ithete go feta tekanyo , go itheta ga rena go tla ya le mellwane ye Modimo a re beetšego yona , gomme yona e akaretša le modiro wa rena moo go lena .
47010014	Ka gona ga se ra tshela mollwane ka go tla go lena . Gabotse e bile rena ba mathomo ba go tla go lena ka Ebangedi ya Kriste .
47010015	Ka fao ga re ithete ka modiro wo o dirilwego ke ba bangwe , modiro wo o dirilwego ka ntle ga mellwane ye re e beetšwego . Re holofela gore tumelo ya lena e tla gola , mme le maemo a rena moo go lena a phala ale a pele , re ntše re sa tshele mellwane ye re e beetšwego .
47010016	Ra kgona re yo bega Ebangedi dinageng tše di lego ka ntle go tša lena , gomme ra se kgantšhe tše di šetšego di dirilwe ke ba bangwe mafelong a mangwe .
47010017	Gape Mangwalo a Makgethwa a a bolela a re : “ Yo a ikgantšhago a ikgantšhe ka tše di dirilwego ke Morena . ”
47010018	Gobane yo a swanetšego go amogelwa ga se yo a ithetago , eupša ke yo a retwago ke Morena .
47011001	Nke nkabe le nkgotlelela , le ge ke bontšha botlaejana . Hle , nkgotleleleng !
47011002	Ke le fišegela bjalo ka Modimo ; ke le swantšha le kgarebe ye e se nago bosodi , ye ke e beeleleditšego monna o tee , yena Kriste ka sebele .
47011003	Se ke se šiago ke gore le ka senywa megopolo la ba la se sa botegela Kriste gabotse , la etša Efa mola a tla forwa ke noga ka mahlajana a yona .
47011004	Gobane ge motho yo mongwe a etla a le ruta tša Jesu tše di fapanago le tše le di rutilwego ke rena le mo kgotlelela gabotse . Le amogela moya go yena wo le sa kago la o amogela go rena . Le gona le amogela Ebangedi ye a e begago ye e fapanago le ye le e amogetšego go rena .
47011005	Gape nna ga ke bone ke phalwa ke baapostola bao ba go ba bommakaipea .
47011006	Le ge polelo ke sa e kgone , tsebo yona ga ke e hloke ; taba ye re le lemošitše yona nakong yohle le ka mekgwa yohle .
47011007	Ga se nke ka le lefiša selo mola ke le begela Taba ye Botse ya Modimo ; ke ile ka ikokobetša gore go godišwe lena . Kgane ke be ke foša ?
47011008	Mola ke le šomela bjalo ke be ke lefša ke diphuthego tše dingwe . Ke setšha ke be ke di hlakola .
47011009	Mola ke dula le lena ke hloka , le gona ga se nke ka imetša motho , gobane tšohle tše ke bego ke di hloka ke ile ka di fiwa ke badumedikanna ba go tšwa Matsedonia . Ke mo ke ilego ka ithiba , mme ke tla no fela ke ithiba gore ke se le imetše ka selo .
47011010	Ke ikana ka therešo ya Kriste ye e lego mo go nna gore mo gohle dinageng tša Agaya ga go yo a kago nthibela ge ke kgantšha taba tše .
47011011	Ka baka lang ? Kgane ke ka baka la gore ga ke le rate ? Modimo yena o a tseba gore ke a le rata .
47011012	Se ke se dirago bjale ke tla no fela ke se dira , gore ba ba nyakago lebaka la go kgantšha le go bolela gore ba dira tša go swana le tše di dirwago ke nna ba le hloke .
47011013	Gobane batho bao ke baapostola ba maaka , ke badiri ba boradia ba ba itirago tše nkego ke baapostola ba Kriste .
47011014	Fela ga go makatše , gobane Sathane ka boyena o tle a itire tše nkego ke morongwa wa seetša .
47011015	Ka gona , ga se semaka ge bahlanka ba gagwe ba itira tše nkego ke bahlanka ba toka . Mafelelong ba tla dirwa se se swanelago mediro ya bona .
47011016	Ke a boeletša ke re : Go se be le yo a mponago botlaela . Fela le ge e le gore le mpona bjalo , le upše le amogele botlaela bja ka , gore le nna ke ithete gosenene .
47011017	Tše ke di bolelago tše ga se tše ke di laetšwego ke Morena . Tabeng ye ya go itheta ke bolela tša botlaela .
47011018	Eupša ka ge ba bantši ba itheta ka tša nama , le nna ke nyaka go itheta bjalo .
47011019	Gobane lena ba bohlale , le kgotlelela ditlaela gabotse .
47011020	Etse le kgotlelela yo a le dirago bahlanka , goba yo a le hlalefetšago , goba yo a le radiago , goba yo a le nyatšago , goba yo a le fapholago sefahlegong .
47011021	Ke bolela ka dihlong ge ke re dilo tšeo re be re se na sebete sa go di dira . Fela ge eba go na le yo a kago beta pelo a itheta — ke bolela tša botlaela — gona le nna ke tla beta pelo ka itheta .
47011022	Ge ba re re Baheberu , le nna ke re ke Moheberu . Ge ba re re Baisraele , le nna ke realo . Ge ba re re ditlogolo tša Abrahama , le nna ke re ke sona .
47011023	Ge ba re re bahlanka ba Kriste — ke bolela tša bogafi — nka re ke a ba phala . Ke ba phadile ka go šoma gaboima , ka go ya kgolegong gantši , ka go otlwa ka tshelane kudu , ka go ba kotsing ya lehu gantši .
47011024	Ke gahlano ke otlwa ke Bajuda kotlo ye e tlwaelegilego ya dithupa tša masome a mararo le tše senyane ,
47011025	ke gararo ke bethwa ka patla , ke gatee ke bethwa ka maswika , ke gararo ke robegelwa ke leselawatle , gomme nkile ka fetša bošego le mosegare ka garegare ga lewatle .
47011026	Mo maetong a ka a mantši ke bile kotsing ya dikgogola , kotsing ya bahlakodi , kotsing ya setšhaba sa gešo , kotsing ya baditšhaba , kotsing ka metseng , kotsing lešokeng , kotsing lewatleng , le kotsing badumeding ba maaka .
47011027	Ke itapišitše ka go šoma kudu , ke gantši ke lala ke sa robale , ke ehlwa ka tlala le lenyora ; ke gantši ke hloka dijo ; ke be ke bolawa ke phefo , ke hlaelelwa ka diaparo .
47011028	Ntle le tše dingwe tše ke sa di balego , ka mehla ke imelwa ke go balabala ka diphuthego ka moka .
47011029	Ge yo mongwe a fokola , le nna ke fokola naye ; ge yo mongwe a dirišwa sebe , le nna ke a galefa .
47011030	Ge eba go itheta go swanetše , nna ke tla itheta ka tše di bontšhago bofokodi bja ka .
47011031	Modimo , yena Tatago Morena Jesu Kriste , yo a tumišwago go ya go ile , o a tseba gore ga ke bolele maaka .
47011032	Mola ke le Damaskose , mmušiši wa Kgoši Aretase o ile a ntalela ka baleti lesorong la motse gore ba ntshware .
47011033	Eupša ka mo tšwa ka diatleng ka go theošwa ka šešegwana lešobaneng la morako .
47012001	Go itheta go ntshwanetše , le ge go sa nkhole selo . Gomme bjale ke nyaka go bolela ka dipono le ditshenolo tše di tšwago go Morena .
47012002	Go na le monnatsoko yo ke mo tsebago wa Mokriste , yo mengwaga ye lesome le ye mene ye e fetilego a kilego a phamolelwa legodimong la boraro . Ga ke tsebe ge eba seo se diregile ka nnete goba e be e dio ba pono , go tseba Modimo .
47012003	Ke re nna ke tseba ge monna yo a ile a phamolelwa Paradeising – se ke sa se tsebego ke ge eba seo se diregile ka nnete goba e be e dio ba pono , go tseba Modimo – gomme a fihla a kwa ditaba tše motho a sa kgonego go di bolela , le gona a sa dumelelwego go di bolela .
47012004	
47012005	Tša monna yo ke tšona tše ke nyakago go di kgantšha , ga ke nyake go kgantšha tša ka , ge e se ona mafokodi a ka .
47012006	Le ge nkabe nka nyaka go kgantšha , e be e ka se be botlaela , ka gobane ke be ke tla be ke bolela nnete . Fela ke a itshwara , gore go se be le yo a ntšeelago godimo go feta tše a di bonago ke di dira , goba a di kwago ke di bolela .
47012007	Fela gore ke tle ke se ikgogomoše ka tše di makatšago kudu tše ke ilego ka di utollelwa , ke ile ka kgontlhetšwa phatša nameng , phatša ye e bego e itirile moromiwa wa Sathane wa go ntlaiša gore ke fele ke ikokobetša .
47012008	Ka rapela Morena gararo ke mo kgopela gore a ntlhomole phatša yeo .
47012009	Yena a mphetola ka go re : “ Kgaugelo ya ka e go lekane , gobane maatla a ka a tiile kudu mo go ba ba fokolago . ” Ka gona ke kgahlwa kudu ke go itheta ka mafokodi a ka , gore maatla a Kriste a tle a dule mo go nna .
47012010	Ke ka baka leo ke kgotsofatšwago ke go rwala mafokodi le mahlapa le mathata le dihlomaro le ditlaišego ka baka la Kriste . Gobane ge ke fokola ke mo ke nago le maatla .
47012011	Ke fetogile setlaela ka go itheta ke gapeletšwa ke lena . Gape ke lena le bego le swanetše go ntlhatsela . Gobane le ge ke se selo , ga go se se ntlhaelelago sa baapostola bao ba go ba bommakaipea .
47012012	Dišupo tša gore ke moapostola , e lego mehlolo le dimaka le ditiro tše maatla , ke di dirile moo go lena ka bopelotelele .
47012013	Ke eng se se diretšwego diphuthego tše dingwe mme lena la se hlaetšwa , ge e se gore lena ga se ka le kgopela go nthuša ka tšhelete ka le imetša ? Le ntshwarele tšhitelo yeo , ge !
47012014	Bjale ke lekga la boraro ke itokišetša go tla moo go lena . Nka se le tshwenye ka selo ge ke etla , gobane se ke se nyakago ke lena , e sego tšhelete ya lena . Gape ga se bana ba ba swanetšego go nyakela batswadi tše ba di hlokago . Eupša ke batswadi ba ba swanetšego go nyakela bana ba bona .
47012015	Nna nka thabela go ntšha tšohle tše ke nago le tšona le go intšha go ipheleletša , nnamong , gore ke le hole . Na ge ke le rata gakaaka , lena le ka nama la nthata mohlaetšana ?
47012016	Le ge go ka ba bjalo , motho yo mongwe yena a ka no re ke be ke le radia , ke le thea ka maaka .
47012017	Kgane ke ile ka le hlalefetša ka yo mongwe wa ba ke ilego ka ba roma go lena ?
47012018	Ke ile ka rapeletša Titose gore a tle , ka mo roma le modumedi yo mongwe . Na Titose o le hlalefeditše ? Kgane nna le yena re be re se na maikemišetšo a tee goba re sa gate ka mošito o tee ?
47012019	Mohlomongwe lena le hloma nke nako ye ka moka re leka go ikemelela mo go lena . Aowa , re bolela mo pele ga Modimo re le Bakriste . Gomme lena , barategi , tšohle tše re di dirago re di direla go le aga mo go tša tumelo .
47012020	Ke dio šia gore mohla ke etla moo ke tla le hwetša le se ka mo ke ratago le eba ka gona , le lena la nkhwetša ke se ka mo le ratago ke eba ka gona . Ke šia gore ke tla hwetša diphapano , le mona , le dikgalefo , le mahufa , le ditshenyamaina , le lesebo , le boikgogomošo , le mpherefere .
47012021	Ke šia gore mohla ke etla go lena gape Modimo wa ka o tla nkokobetša mo pele ga lena , gomme ke tla nyamišwa ke ba bantši ba ba kilego ba dira dibe , fela ba se itsholele bootswa le bokgeke le bofebe bjo ba bo dirilego .
47013001	Bjale e tlilo ba la boraro ke le etela . Mangwalo a Makgethwa a re : “ Go latofatšwa ga motho go tiišetšwa ka bohlatse bja batho ba babedi le ge e le ba bararo . ”
47013002	Ke ile ka lemoša bao pele ba bego ba dira dibe mmogo le ba bangwe ka moka , gomme le gonabjale ke ba lemoša ke se na le bona , go no swana le mola ke ba lemoša ke na le bona mola ke ba etetše la bobedi , ke re ge ke etla gape ga go yo a tlago phonyokga kotlo .
47013003	Seo e tla be e le bohlatse bjo le bo nyakago bja gore Kriste o bolela ka nna . Gape yena ge a šoma gare ga lena ga se mofokodi , eupša ke yo maatla .
47013004	Gobane le ge a bolailwe sefapanong e le mofokodi , ke ka maatla a Modimo ge bjale a phela . Gomme le rena re fokola re le batee le yena , fela ge re le kgala re tla be re na le yena ka maatla a Modimo .
47013005	Itekoleng , le itebeledišiše , le bone ge eba le phela ka tumelo ya lena . Na ga le tsebe gore Kriste o phela ka dipelong tša lena ? Ge eba ga le tsebe gona le paletšwe .
47013006	Ke tshepa gore le tla lemoga gore rena ga re ba go palelwa .
47013007	Re rapela Modimo gore le se dire se sempe , e sego gore rena re bonale re nepile , eupša gore lena le dire tše di lokilego , le ge rena re bonala re palelwa .
47013008	Gobane therešo re ka se kgone go lwa le yona , se re kago se kgona ke go e lwela .
47013009	Rena re thabela ge go fokola rena mme lena le tiile . Ke ka baka leo re rapelago gore le be ba ba feletšego .
47013010	Ka gona ke le ngwalela lengwalo le ke le kgole le lena . Ke direla gore ge ke fihla moo ke se ke ka swanela go ba le sekgapho le lena ge ke šomiša maatla ao ke a neilwego ke Morena — ona maatla a go le aga , e sego a go le kgereša .
47013011	Banabešo , ke fetša ka go re le dumele . Le be baloki ka botlalo , le eletšege , le phele ka go kwana , le se ke la dula le fapana , gomme Modimo wa lerato le khutšo o tla ba le lena .
47013012	Le dumedišaneng ka go atlana , gona go bontšhago go ratana ga badumedi . Badumedi bohle ba a le dumediša .
47013013	
47013014	Kgaugelo ya Morena Jesu Kriste , le lerato la Modimo , le kopano le Moya wo Mokgethwa di be le lena ka moka .
48001001	Nna , Paulose , moapostola yo ke sego ka bewa ke motho wa nama , le gona go sego motho yo a kilego a rongwa go tlo mpea , eupša ke beilwego ke Jesu Kriste le Modimo , Tatagwe , yo a mo tsošitšego bahung ,
48001002	nna le badumedi bohle ba ba nago le nna mo , re dumediša diphuthego tša Galatia re re :
48001003	Nke Modimo , Tatagorena , le Morena Jesu Kriste ba le gaugele , ba le fe khutšo .
48001004	Kriste o ikgafile ka baka la dibe tša rena , gore a tle a re lokolle mehleng yeno ye mebe , a phethe thato ya Modimo , Tatagorena .
48001005	A go tumišwe Modimo go ya go ile ! Amene .
48001006	Ke a kgotsa ge le phakišetša go furalela yo a le biditšego ka kgaugelo ya Kriste , mme le amogela Ebangedi e šele .
48001007	Gabotse Ebangedi e šele ga e gona , e no ba gore go na le batho ba ba le ferekanyago ba leka go fetola Ebangedi ya Kriste .
48001008	Fela ge motho a ka le begela Ebangedi ye e fapanago le ye re le begetšego yona , le ge e ka ba rena , le ge e ka ba morongwa wa go tšwa legodimong , a rogakwe !
48001009	Bjalo ka ge re kile ra le botša , le gonabjale ke sa boeletša ke re : Ge motho a ka le begela Ebangedi ye e fapanago le ye le e amogetšego , a rogakwe !
48001010	Na ge ke realo ke kwagala nke ke gabile go ithatiša batho goba Modimo ? Kgane nke ke rata go kgahla batho ? Ge nkabe ke sa le wa go kgahla batho , nkabe ke se mohlanka wa Kriste .
48001011	Banabešo , ke a le botša Ebangedi ye ke le begelago yona ye ga e tšwe bathong .
48001012	Ga se ka e fiwa ke motho , ga se ka e rutwa , ke e utolletšwe ke Jesu Kriste .
48001013	Le šetše le kwele tša mola ke sa kgothaletše tumelo ya Sejuda , ka mo ke bego ke hlomara phuthego ya Modimo gampe ke leka go e fediša .
48001014	Mabapi le go phetha tša tumelo ya Sejuda ke be ke phala Bajuda ba bantši ba dithaka tša ka , ka gobane ke be ke hufegela ditlwaedi tše re di filwego ke borakgolokhukhu ba rena .
48001015	Modimo yo a nkgethilego ge ke belegwa o mpiditše ka kgaugelo ya gagwe gore ke mo direle . Ya re ge a seno kgahlwa
48001016	ke go nkutollela Morwagwe gore ke tle ke begele baditšhaba Taba ye Botse ya gagwe , ka se kgopele motho maele ,
48001017	le go ya Jerusalema go yo boledišana le bale e bilego baapostola pele ga ka ka se ye . Se ke se dirilego ke go ya Arabia ka ba ka boela Damaskose .
48001018	E rile ge go fetile mengwaga ye meraro ka ya Jerusalema go tsebišiša Kefase , gomme ka dula naye beke tše pedi .
48001019	Baapostola ba bangwe bona ga se ka ba bona , ntle le Jakobose , morwarragoMorena .
48001020	Tše ke di ngwalago tše ke nnete , gomme Modimo o a tseba gore ga ke bolele maaka .
48001021	Go tloga moo ke ile ka ya dileteng tša Siria le tša Tsilitsia .
48001022	Diphuthego tša Bakriste tša Judea di be di sa ntsebe sefahlego .
48001023	Ba be ba no kwa ge go thwe : “ Monna yola pele a bego a re hlomara bjale ke yena a begelago batho yona tumelo yela a kilego a leka go e fediša . ”
48001024	Gomme ba tumiša Modimo ka baka la ka .
48002001	Ka morago ga mengwaga ye lesome le ye mene ka boela Jerusalema ke na le Barnabase , ka tšea le Titose .
48002002	Ka ya gona ka ge Modimo a be a nkutolletše gore ke ye . Ka fihla ka boledišana le baetapele ba nnoši ka ba hlalošetša Ebangedi ye ke e begelago baditšhaba . Ke be ke sa nyake gore modiro wa ka wa gonabjale goba wa mehleng ye e fetilego e be lefeela .
48002003	Le Titose yo a bego a na le nna , le ge e le Mogerike , ga se a ka a gapeletšwa go bolla ,
48002004	le ge ba bangwe ba be ba nyaka gore a bolle . Bona bao ba ile ba tsena mo sehlopheng sa rena ka go khukhuna , ba itira nke ke badumedi gore e tle e be dihlodi tša go bona ge eba bolokologi bja rena ke bja go ba batee le Kriste Jesu . Ba be ba nyaka go re dira makgoba a melao ya Moshe ;
48002005	fela le gatee ra se dumele , ka ge re be re nyaka gore le dule le na le nnete ya Ebangedi .
48002006	Fela bao ba bego ba tsebja e le baetapele — le ge seo go nna e se selo , gobane Modimo ga a ahlole motho go ya ka tebelelo ya mahlo — bona baetapele bao ba be ba kgotsofetše ka Ebangedi ye ke bego ke e ruta .
48002007	Ba lemogile gore Modimo o mphile modiro wa go begela baditšhaba Ebangedi , go no swana le ge a file Petrose modiro wa go begela Bajuda Ebangedi .
48002008	Gobane yena Modimo yo a filego Petrose maatla a go ba moapostola wa Bajuda , nna o mphile maatla a go ba moapostola wa baditšhaba .
48002009	E rile ge ba lemoga gore modiro wo ke o filwe ke Modimo , Jakobose le Kefase le Johanese , bona ba ba bego ba bonala e le baetapele , ba fana diatla le nna le Barnabase e le sešupo sa gore re badirišani . Ra kwana gore nna le Barnabase re tla ya go baditšhaba , bona ba tla ya go Bajuda .
48002010	Se ba re kgopetšego sona e bile gore re se lebale bahloki , e lego yona taba ye e bego e mpolaiša pelo .
48002011	E rile ge Petrose a fihla Antiokia nna ka mo sola pepeneneng , ka gobane o be a dira phošo ye e lego molaleng .
48002012	Pele ga ge go fihla balatedi ba Jakobose , Petrose o be a eja le badumedi ba go tšwa baditšhabeng . Fela e rile ge banna bao ba fihlile a hunyela a ipea lekata , ka go tšhaba Bajuda .
48002013	Badumedi ba bangwe ba Bajuda le bona ba mo ekiša ba dira tša boikaketši , ešita le Barnabase a gogolwa ke boikaketši bja bona .
48002014	Nna ge ke bona gore ga ba dire ka mo go lebanego go ya ka nnete ya Ebangedi , ka botša Petrose mo pele ga bona ka moka ka re : “ Ge wena o lego Mojuda o sa phethe Sejuda , o phetha seditšhaba , o ka gapeletša bjang badumedi ba baditšhaba gore ba phethe Sejuda ? ”
48002015	Rena re Bajuda ka tlhago , ga re badiradibe ba go tšwa boditšhabeng .
48002016	Le ge go le bjalo , se re se tsebago ke gore motho o lokafatšwa fela ka go dumela go Jesu Kriste , e sego ka go phetha tše di laelwago ke melao ya Moshe . Le rena re dumetše go Kriste Jesu gore re tle re lokafatšwe ka tumelo ya rena go Kriste , e sego ka go phetha tše di laelwago ke melao ya Moshe . Gobane ga go motho yo a lokafatšwago ka go phetha tše di laelwago ke melao yeo .
48002017	Bjale ge rena re nyakago go lokafatšwa ka go dumela go Kriste re ka hwetšwa re le badiradibe bjalo ka baditšhaba , na e ka se be gore Kriste o kgothaletša batho go dira sebe ? Le gatee !
48002018	Ge nka tsošološa melao ya Moshe yela ke rilego ga se yona , gona ke tla be ke bontšha gore ke a e tshela .
48002019	Ge go iwa ka melao ya Moshe , nna ke hwile — ke bolailwe ke yona — e le gore ke tle ke phelele Modimo . Ke bolailwe le Kriste sefapanong ,
48002020	gomme ge ke phela ga e sa le nna yo a phelago , eupša ke Kriste yo a phelago mo go nna . Bophelo bjo ke bo phelago bjale ke bo phela ka go dumela go Morwa wa Modimo yo a nthatilego gomme a ikgafa ka baka la ka .
48002021	Ga se gore kgaugelo ya Modimo ga se selo . Ge eba motho o lokafatšwa ka melao ya Moshe , gona ke gore Kriste o hwetše lefeela .
48003001	Hee , lena Bagalatia ba ditlaela ! Le loilwe ke mang , lena ba le hlalošeditšwego gabotse tša Jesu Kriste , go no swana le ge nke o bapotšwe sefapanong le mo lebeletše ?
48003002	Taba e tee ye ke nyakago go le botšiša yona še : Na e ka ba Moya wo Mokgethwa le o amogetše ka go phetha tše di laelwago ke melao ya Moshe , goba ka go kwa Ebangedi mme la e dumela ?
48003003	Na ruri le ka napa la dio tlaela ka mokgwa wo ? Etse le thomile ka go hlohleletšwa ke Moya , gomme bjale le reng le nyaka go feleletša ka tša nama ?
48003004	Kgane tše dintši tše di le hlagetšego di le hlageletše lefeela ? Ruri , ga go bjalo !
48003005	Na e ka ba ge Modimo a le fa Moya wo Mokgethwa a bile a dira mehlolo mo go lena ke ka baka la ge le phetha tše di laelwago ke melao ya Moshe , goba ke ka baka la ge le ekwa Ebangedi mme le e dumela ?
48003006	Le go Abrahama go bile bjalo . Bjalo ka ge Mangwalo a Makgethwa a bolela , “ o ile a dumela go Modimo , gomme ka baka la tumelo ya gagwe Modimo a mmona e le moloki . ”
48003007	Ka gona , tsebang ge , gore ba ba nago le tumelo ke bona ditlogolo tša Abrahama .
48003008	Mangwalo a Makgethwa a boletše e sa le pele gore Modimo o tla lokafatša baditšhaba ka tumelo . Ke ka moo ona Mangwalo a Makgethwa a boditšego Abrahama Ebangedi e sa le pele , a re : “ Ditšhaba tšohle di tla šegofatšwa ka wena . ”
48003009	Ka gona , ba ba dumelago ke bona ba ba šegofatšwago gotee le Abrahama yo a dumetšego .
48003010	Bohle ba ba ikantšego go phetha melao ya Moshe ba phela ba rogakilwe . Gobane Mangwalo a Makgethwa a re : “ Go rogakwe mang le mang yo a sa phegelelego go phetha tšohle tše di ngwadilwego ka pukung ya melao ya Moshe . ”
48003011	Bjale ge , go bonala gabotse gore ga go motho yo a ka lokafatšwago ke Modimo ka melao ya Moshe , gobane Mangwalo a Makgethwa a re : “ Yo a lokafaditšwego ke Modimo ka tumelo o tla phela . ”
48003012	Melao ya Moshe ga e šome ka tumelo , gobane Mangwalo a Makgethwa a re : “ Yo a phethago tše di laelwago ke melao ya Moshe o tla phela ka tšona . ”
48003013	Kriste o re lokolotše thogakong ya go tla le melao yeo ka go ba morogakwa yena mong bakeng sa rena ; gobane Mangwalo a Makgethwa a re : “ Go rogakwe mang le mang yo a fegilwego koteng . ”
48003014	Seo Kriste Jesu o se diretše gore tšhegofatšo ye Modimo a e filego Abrahama e tle e fiwe le baditšhaba ka yena , gore ka tumelo re tle re amogele Moya wo Mokgethwa wo re o holofeditšwego .
48003015	Banabešo , ke nyaka go le swantšhetša ka se se tlwaelegilego , gore ge lengwalo la bohwa le tiišeditšwe go ka se be le yo a le hlanamišago goba a le tlaleletšago .
48003016	Modimo o holofeditše Abrahama le setlogolo sa gagwe . Mangwalo a Makgethwa ga a re “ le ditlogolo ” mo nkego ke tše dintši , etšwe e le se setee fela , mme go thwe “ le setlogolo sa gago ” , e lego Kriste .
48003017	Ke ra gore Modimo o dirile kgwerano le Abrahama , mme a holofetša e sa le pele gore o tla e phetha . Melao ya Moshe ye e ilego ya bewa ka morago ga mengwaga ye makgolo a mane le masome a mararo e ka se kgone go hlanamiša kgwerano yeo ya phumola kholofetšo ya Modimo .
48003018	Gobane ge bohwa bo ka be bo etla ka melao ya Moshe , gona bo ka be bo sa tle ka kholofetšo . Eupša e be e le ka baka la kholofetšo ge Modimo , ka kgaugelo ya gagwe , a efa Abrahama bohwa bjoo .
48003019	Bjale melao ya Moshe ke ya go dirang ? Ke ya go tlaleletša kgwerano go bontšha se e lego phošo , e beetšwe go ba gona go fihlela ge go etla setlogolo sa Abrahama , yo e lego yena yo a holofeditšwego . E tlišitšwe ke barongwa ba na le mmaditsela .
48003020	Eupša taba e ama motho o tee fela , mmaditsela ga a nyakege , gomme Modimo yena o tee .
48003021	Kgane seo se ra gore melao ya Moshe e ganana le dikholofetšo tša Modimo ? Aowa , le gatee ! Gobane ge batho ba ka be ba filwe molao wa go phediša , gona ba ka be ba lokafatšwa ka go o phetha .
48003022	Eupša Mangwalo a Makgethwa a re lefase lohle le golegilwe ke sebe , gore badumedi ba fiwe tše ba di holofeditšwego ka go dumela go Jesu Kriste .
48003023	Mola nako ya go dumela e sešo ya tla , melao ya Moshe e be e re tswaleletše re le dibofša , gwa ba gwa tla nako ya go utollwa ga tša tumelo .
48003024	Ka gona , melao yeo ya ba mohlokomedi wa rena go fihlela ge Kriste a etla , gore re tle re lokafatšwe ka tumelo .
48003025	Bjale ka gore tumelo e tlile , melao yeo ga e sa le mohlokomedi wa rena .
48003026	Ke ka go dumela go Kriste Jesu ge bohle le le bana ba Modimo .
48003027	Le kolobeditšwe la ba ba tee le Kriste , gomme bjale le phele bjalo ka yena .
48003028	Ka gona Bajuda le baditšhaba ga ba fapane , makgoba le balokologi ga ba fapane , banna le basadi ga ba fapane ; bohle le selo se tee ka go ba ba tee le Kriste Jesu .
48003029	Gomme ge le le ba Kriste ke gona ge le le ditlogolo tša Abrahama , gomme le tla fiwa tše Modimo a le holofeditšego tšona le le bajalefa ba gagwe .
48004001	Ke ra gore mojalefa ge e sa le ngwana ga a fapane le lekgoba ka selo , etšwe e le yena mong wa tšohle .
48004002	O sa laolwa ke bahlokomedi le ba go mo laolela dithoto go fihlela ge go fihla nako ye e beilwego ke tatagwe .
48004003	Gomme le rena mola re sešo ra gola mo go tša moya re be re laolwa ke meoya ye e bušago lefase .
48004004	Fela ya re ge go fihla nako ye e beilwego , Modimo a roma Morwagwe , wa go belegwa ke mosadi , a bušwa ke molao wa Bajuda ge a seno tswalwa ,
48004005	gore a tle a rekolle ba go bušwa ke wona molao woo gore re tle re dirwe bana ba Modimo .
48004006	Go laetša gore ke lena bana ba Modimo , Modimo o romile Moya wa Morwagwe ka dipelong tša rena , wona wa go goelela wa re : “ Aba , Tate ! ”
48004007	Ka gona , ga o sa le lekgoba , o morwa , gomme ka ge o le morwa wa Modimo , Modimo o go dirile mojalefa wa gagwe .
48004008	Kgale mola le be le sa tsebe Modimo le be le khunamela dilo tše ka botšona e sego medimo .
48004009	Gomme bjale ka gore le tseba Modimo — goba , a ke re bjale ka gore Modimo o a le tseba — le reng le nyaka go boela meoyeng yela ya go fokola ya go se be le mohola ya go buša lefase ? Le reng le nyaka go e khunamela gape ?
48004010	Go na le matšatši a le a hlomphago , le dikgwedi , le dihla tša meletlo , le mengwaga .
48004011	Ke boifa gore nka no ba ke itapišeditše lefeela ka lena .
48004012	Banabešo , ke a le kgopela , hle , ebang bjalo ka nna . Gape le nna ke bjalo ka lena . Ga se la mphošetša ka selo .
48004013	Le tla gopola gore ke bolwetši bjo bo ilego bja mpha sebaka sa go le begela Ebangedi la mathomo .
48004014	Fela le ge bolwetši bja ka e ile ya ba moleko mo go lena , moleko wa gore le nnyatše goba le ntšhišingwe , ga se la dira bjalo . Sa lena e bile go nkamogela ka mokgwa wo le bego le ka amogela morongwa wa Modimo , ka mokgwa wo le bego le ka amogela Kriste Jesu .
48004015	Bjale lethabo lela la lena le feletše kae ? Gape nna nka le hlatsela gore ge go be go kgonegile le ka be le ile la ikgonya mahlo la mpha ona .
48004016	Kgane ke le fetogetše lenaba ge ke le botša nnete ?
48004017	Batho bao le ge nke ba tshwenyegile ka lena , maikemišetšo a bona ona ga se a loka . Se ba se gabilego ke go le aroganya le nna , gore le theeletše bona .
48004018	Go tshwenyega ka motho go lokile ge eba maikemišetšo a lokile , gomme seo ke nnete ka mehla , e sego fela ge ke na le lena .
48004019	Lena bana ba ka , ke sa buša ke le kwela bohloko bja go swana le lešoko la mosadi ge a belega , go fihlela ge le swana le Kriste .
48004020	Ke duma ge nkabe ke na le lena gonabjale , gore ke bolele le lena ka boleta . Ke eme hlogo ka taba ya lena .
48004021	Nke le mpotše lena le nyakago go bušwa ke molao wa Moshe : Na le a kwa gore molao wa Moshe o reng ?
48004022	O re Abrahama o be a na le barwa ba babedi , yo mongwe a belegwe ke mosadi wa lekgoba , yo mongwe a belegwe ke mosadi wa molokologi .
48004023	Yo wa go belegwa ke mosadi wa lekgoba o be a tswetšwe ka mokgwa wo go tswalwago motho mang le mang ; eupša wa go tswalwa ke mosadi wa molokologi yena o be a tswetšwe ka kholofetšo ya Modimo .
48004024	Ditaba tše e dio ba seswantšho . Basadi bao ba babedi ba emetše dikgwerano tše pedi . Mosadi yo bana ba gagwe ba tswalelwago bokgobeng ke Hagare , gomme o emetše kgwerano ye e dirilwego thabeng ya Sinai .
48004025	Sinai ke thaba ya kua Arabia , gomme ke seswantšho sa motse wa gonabjale wa Jerusalema wo o lego bokgobeng gotee le batho ba wona .
48004026	Ge e le Jerusalema ya legodimong yona e lokologile gomme ke mmagorena .
48004027	Gomme Mangwalo a Makgethwa a re : “ Thaba , wena moopa , wena o sa belegego ! Hlaba mokgolokwane , wena o sa tsebego lešoko la pelego ! Gobane bana ba mosadi yo a hladilwego ba tla feta ba yo a dulago le monna ka bontši . ”
48004028	Bjale ge , lena banabešo , ke lena bana ba Modimo ka kholofetšo , bjalo ka Isaka .
48004029	Ka nako yela morwa wa go tswalwa bjalo ka motho mang le mang o ile a hlakiša wa go tswalwa ka kholofetšo ya Modimo , gomme le bjale go sa le ka mokgwa woo .
48004030	Fela Mangwalo a Makgethwa ona a reng ? A re : “ Raka mosadi wa lekgoba le ngwana wa gagwe ; gobane morwa wa lekgoba a ka se je bohwa le morwa wa molokologi . ”
48004031	Gomme rena , banabešo , ga re bana ba mosadi wa lekgoba , re bana ba mosadi wa molokologi .
48005001	Kriste o re lokolotše , gomme re lokologile ka mmannete . Ka gona emang le tiile , le se dumele go boela bokgobeng .
48005002	Theeletšang ! Nna , Paulose , ke le botša gore ge le ka bolla , Kriste a ka se le hole ka selo .
48005003	Ke sa gatelela taba ya gore motho mang le mang yo a dumelago go bolla o tlemegile go phetha melao yohle ya Moshe .
48005004	Lena ba le nyakago go lokafatšwa ka go phetha melao ya Moshe , le ikgaotše mo go Kriste . Ga le sa kgahla Modimo .
48005005	Ge e le rena re holofetše gore re tla lokafatšwa ke Modimo ; gomme seo ke sona se re se letetšego ka maatla a Moya wo Mokgethwa wo o šomago ka tumelo ya rena .
48005006	Gobane ge re le ba tee le Kriste , go bolla goba go se bolle ga go bohlokwa ; se se lego bohlokwa ke tumelo ye e iponatšago ka lerato .
48005007	Etse le be le swere gabotse bjang ! Bjale ke mang wa go le tlogediša nnete ?
48005008	O le kgonne bjang ? Nnete ga se la e tlogedišwa ke Modimo yo a le bitšago .
48005009	Gape go thwe : “ Komelwana ye nyenyane e bediša hlama yohle . ”
48005010	Go phela re le ba tee le Morena ga rena go ntira gore ke holofele gore le ka se be le maikemišetšo ao a arogilego nneteng , le gore moferekanyi yoo wa lena , ana ke mang ana ke mang , o tla otlwa ke Modimo .
48005011	Bjale , banabešo , ge eba nna ke sa botša batho gore go bolla go a nyakega , e reng e le gona ke sa hlomarwa ? Gape ge go ka be go le bjalo , go ruta batho ga ka ka tša sefapano sa Kriste go ka be go sa kgopiše motho .
48005012	Nke nkabe babolli bao ba le ferekanyago ba bile ba iphagola .
48005013	Ge e le lena , banabešo , le bileditšwe tokologo . Fela le se dumelele gore tokologo ye e le diriše dibe . Sa lena a e be go direlana ka lerato .
48005014	Gobane melao yohle ya Moshe e akaretšwa ka molao o tee wo o rego : “ O rate bangwekawena bjalo ka ge o ithata . ”
48005015	Fela ge le gobatšana ebile le rathaganyana , gona le itote , ka gore le ka fetšana taa .
48005016	Gomme nna ke re : Phelang ka mokgwa wo le hlahlwago ke Moya , gomme le ka se lakwe ke ditumo tša nama .
48005017	Gobane tše di nyakwago ke nama ya rena di ganana le tše di nyakwago ke Moya , le tše di nyakwago ke Moya di ganana le tše di nyakwago ke nama ya rena . Dilo tše di a ganana , gomme di le šitiša go dira se le se nyakago .
48005018	Ge le hlahlwa ke Moya , gona ga le bušwe ke melao ya Moshe .
48005019	Tše di dirwago ka go hlohleletšwa ke nama di pepeneneng : ke bogwebakathobalano , le bootswa , le bofebe ,
48005020	le go khunamela medingwana , le boloi , le lehloyo , le phapano , le tseba , le kgalefo , le bojato , le tshele , le dihlophana ,
48005021	le mona , le botagwa , le bohlola , le tše di swanago le tšeo . Ke a le botša , bjalo ka ge ke ile ka le botša pele , ke re ba ba dirago tše dibjalo ba ka se be le bophelo bjo bo sa felego .
48005022	Dikenywa tša Moya tšona ke lerato , le lethabo , le khutšo , le bopelotelele , le botho , le go loka , le potego ,
48005023	le boleta , le boitshwaro . Tša mohuta woo ga go molao wo o di ganago .
48005024	Gomme ba e lego ba Kriste Jesu ba bolaile nama ya bona gotee le dikganyogo le ditumo tša yona .
48005025	Ge eba re phedišwa ke Moya , gona le go laolwa re swanetše go laolwa ke wona .
48005026	Re se ke ra ikgogomoša goba ra rumolana goba ra tsebafelana .
48006001	Banabešo , ge motho a ka swarwa a dira sebe , lena le hlahlwago ke Moya le mo kgale ka moya wo boleta , gomme motho a itote , gore le yena a se lekege .
48006002	Le rwadišaneng mathata a lena , gomme ka tsela yeo le tla be le phetha molao wa Kriste .
48006003	Ge motho a ipona e le selo , mola e se selo , o a iphora .
48006004	A mongwe le mongwe a itlhahlobe maitshwaro . Ge e le a go loka ke mo a kago ikgantšha ka tše yena mong a di dirilego , a sa di bapetše le tše di dirilwego ke yo mongwe .
48006005	Gobane mongwe le mongwe o swanetše go ithwalela a gagwe mathata .
48006006	Yo a rutwago tša tumelo a fele a ngwathiša moruti wa gagwe go tšohle tše dibotse tše a nago le tšona .
48006007	Le se ke la iphora ; Modimo ga a kodutlwe . Se motho a se bjalago ke sona se a tlago se buna .
48006008	Yo a bjalago tše di kgahlago ditumo tša gagwe tša nama , se a tlago se buna ke lehu le le sa felego ; yo a bjalago tše di kgahlago Moya , se a tlago se buna ke bophelo bjo bo sa felego .
48006009	Re se ke ra lapa go dira tše di lokilego , gobane ge re ka se lape re tla tla re buna ka nako ya gona .
48006010	Ka gona , ge re na le sebaka re direleng batho bohle tše di lokilego , gagolo bao e lego ba tumelo ya rena .
48006011	Bonang gore nna ka seatla sa ka ke le ngwalela ka ditlhaka tše dikgolo bjang .
48006012	Batho bao ba lekago go le gapeletša go bolla ke bona ba ba nyakago go kgantšha mebele ya bona . Seo ba dio se direla gore ba se ke ba hlomarelwa sefapano sa Kriste .
48006013	Ešita le bona bao ba bollago ga se gore ba phetha melao ya Moshe ; ba dio nyaka gore le re go bolla ba tle ba kgantšhe gore le obametše setlwaedi se sa go swaya mmele .
48006014	Nnaena nka se ikgantšhe ka selo , ge e se ka sefapano sa Morena wa rena Jesu Kriste , gobane ka sona sefapano se ga ke sa na taba le lefase , le lona lefase ga le sa na taba le nna .
48006015	Go bolla goba go se bolle ga se selo , se segolo ke go bopša lefsa .
48006016	Anke bao ba phelago ba phetha molao wo ba be le khutšo ba be ba gaugelwe — bona e lego Baisraele ba Modimo .
48006017	Ka moso go se sa ba le yo a ntshwenyago , ka gobane mabadi a ke nago le ona mo mmeleng wa ka ke leswao la gore ke nna wa Jesu .
48006018	Banabešo , anke Morena wa rena , Jesu Kriste , a le gaugele . Amene .
49001001	Nna , Paulose , yo ka thato ya Modimo ke lego moapostola wa Kriste Jesu , ke dumediša bakgethwa ba ba lego motseng wa Efeso , ba ba dumelago go Kriste Jesu , ke re :
49001002	Nke Modimo , Tatagorena , le Morena Jesu Kriste ba le gaugele , ba le fe khutšo .
49001003	A go retwe Modimo , Tatago Morena wa rena , Jesu Kriste ! Gobane o re šegofaditše ka Kriste ka dimpho tšohle tša legodimong tša go tšwa go Moya .
49001004	Le pele ga ge lefase le hlolwa , Modimo o be a šetše a re kgethile gore re be ba gagwe ka Kriste , gore re tle re be ba bakgethwa ba ba se nago molato mo pele ga gagwe , le ba ba tletšego lerato .
49001005	Modimo o be a šetše a feditše le pelo gore o tla re dira barwa ba gagwe ka Jesu Kriste — seo e le go kgahlwa ga gagwe le maikemišetšo a gagwe .
49001006	Ka fao , a re tumišeng Modimo ka baka la kgaugelo ya gagwe ye kgolo , ye e lego mpho ye a re filego yona ka Morwagwe yo a mo ratago .
49001007	Gobane ka madi a Kriste re a lopollwa , seo se ra gore re swarelwa dibe . Modimo , ka ge a re gaugetše gakaaka ,
49001008	o re file bohlale bjo bontši le temogo ye ntši .
49001009	O re tsebišitše maikemišetšo a gagwe a sephiri go ya ka leano la gagwe le a bego a šetše a itherile go le phethagatša ka Kriste .
49001010	Lona leano le ke le Modimo a tlago le phethagatša ka nako ya gona , ke la go tlo kopanya dihlolwa tšohle tša legodimong le tša lefaseng , gomme Kriste ya ba hlogo ya tšona .
49001011	Dilo ka moka Modimo o di dira ka maikemišetšo le thato ya gagwe ; rena Modimo o re kgethile gore re be ba gagwe ka Kriste , bjalo ka ge a be a beakantše .
49001012	Bjale ge , rena re bilego ba mathomo ba go holofela Kriste , a re tumišeng Modimo ka ge e le yo mogolo gakaaka .
49001013	Ka Kriste le lena le bile ba Modimo mola le ekwa molaetša wa nnete , e lego Taba ye Botse yona e le begetšego tša phološo . Le ile la dumela go Kriste , gomme Modimo a le swaya leswao la gagwe ka go le fa Moya wo Mokgethwa wo a bego a le holofeditše wona .
49001014	Moya wo ke yona peeletšo ya gore re tla fiwa tše Modimo a di holofeditšego ba e lego ba gagwe , gomme seo se re tiišetša gore Modimo o tla lokolla bao e lego ba gagwe . A re mo tumišeng ka ge e le yo mogolo gakaaka !
49001015	Ka baka leo , e sa le mola ka kwago ka mo le dumetšego go Morena Jesu le ka mo le ratago badumedi bohle ,
49001016	ga se nke ke lese go le lebogela go Modimo ge ke le gopola ke rapela ,
49001017	gomme ke kgopela Modimo wa Morena wa rena , Jesu Kriste , yena Raletago , gore a le fe Moya wo Mokgethwa , yo a tlago le hlalefiša , a le utollela Modimo gore le mo tsebe .
49001018	Ke rapela gore a le bonegele menagano , gore le tsebe se le bileditšwego go se holofela , le tsebe ge tše Modimo a tlago di fa badumedi e le tše di makatšago ruri ,
49001019	le gore maatla a gagwe mo go rena re dumelago ke a makaakang . Ona maatla a a šomago mo go rena ke ona ale a magolo
49001020	a ilego a a šomiša mola a tsoša Kriste bahung a mmea madulong a bogoši kgauswi le yena kua legodimong .
49001021	Ke gona mo Kriste a okametšego magoši ohle a semoya , le balaodi bohle ba semoya , le maatla ohle a semoya , le babuši bohle ba semoya ; o na le maemo a a fetago a babuši bohle ba mehleng yeno le ba ye e tlago .
49001022	Modimo o dirile gore tšohle di bušwe ke Kriste , a mo fa kereke gomme a ba hlogo ya tšohle .
49001023	Kereke ke mmele wa Kriste yo a e tlalago , yena Motlalatšohle mo gohle .
49002001	Pele le be le hwile moyeng ka baka la go tshela molao wa Modimo ga lena le ka baka la dibe tša lena .
49002002	Le be le phela bjalo ka batho ba babe ba mo lefaseng ; le be le theeletša molaodi wa meoya ye e bušago lefaufaung , e lego yona meoya ye bjale e hlohleletšago ba ba nyatšago Modimo go dira tše mpe .
49002003	Gabotse bohle re be re swana le bona , mme re phela go ya ka ditumo tša rena tša nama , re dira se se nyakwago ke nama ya rena goba menagano ya rena . Re be re le batho ba nama mme , bjalo ka mang le mang , go se ka mo Modimo a ka se re otlelego dibe tša rena ka gona .
49002004	Eupša kgaugelo ya Modimo ke ye kgolo kudu , le go re rata ga gagwe ke mo gogolo ,
49002005	mo e lego gore mola re sa hwile moyeng ka baka la dibe tša rena o ile a re tsoša le Kriste ra phela . Modimo o le phološitše ka kgaugelo ya gagwe .
49002006	Le rena , ka ge re le ba tee le Kriste Jesu , Modimo o re tsošitše naye gore re tle re dule naye legodimong .
49002007	O be a direla gore ka moso , ka lerato le a re ratago ka lona ka Kriste Jesu , a bonagatše kgaugelo ya gagwe ye e se nago kelo .
49002008	Gobane ke ka kgaugelo ya Modimo mo le phološitšwego ka tumelo ; ga se la iphološa . Go phološwa ga lena ke mpho ya Modimo ,
49002009	ga se maitekelo a lena . Ke ka baka leo go sego yo a kago itheta .
49002010	Modimo o re dirile se re lego sona , gomme ka Kriste Jesu o re hlodile gore re tle re phele re dira mediro ye mebotse ye a šetšego a e lokišeditše gore re tle re e dire .
49002011	Le gopole gore pele le be le le baditšhaba ka tswalo , lena bao Bajuda ba le bitšago “ mašoboro ” mme bona ba ipitšago “ babolli ” ka baka la leswao leo ba le swaiwago mebeleng ya bona .
49002012	Ka nako yeo lena le be le arogane le Kriste . Le be le se ba setšhaba sa Israele . Le be le se ba dikgwerano tše Modimo a di dirilego le setšhaba sa gagwe e le tše a bego a ba holofeditše tšona pele ; le be le phela mo lefaseng le se na se le se letetšego , le sa tsebe Modimo .
49002013	Eupša bjale le ba tee le Kriste Jesu . Lena pele le bego le le kgole le Modimo bjale le batameditšwe ka madi a Kriste .
49002014	Gobane Kriste ka boyena o re dirile gore re phedišane ka khutšo , yena yo a dirilego Bajuda le baditšhaba selo se tee . Ka lehu la gagwe sefapanong o fedišitše bonaba bjo bo bego bo itirile leboto la go ba kgaogantšha .
49002015	O fedišitše melao ya Moshe le ditaelo tša yona le melawana ya yona , gore merafe ye mebedi yeo e bope setšhaba se tee se sefsa se se kopanego mo go yena , gomme ka tsela yeo a hlola khutšo .
49002016	Kriste , ka lehu la gagwe sefapanong , o fedišitše bonaba bja bona ; ka lona o kopantše merafe ye ka mebedi a e dira selo se tee mme a e boelanya le Modimo .
49002017	Ka gona , Kriste o tlile a begela batho Taba ye Botse ya khutšo — a begela lena le bego le le kgole le Modimo , a begela le bona ba bego ba le kgauswi le yena .
49002018	Ke ka Kriste mo rena , Bajuda le baditšhaba , re kgonago go tla go Tatagorena ka Moya o tee .
49002019	Ge go le bjalo ge , ga le sa le bašele le bafaladi ; ke lena badudi ba tee le badumedi , gomme ke lena ba lapa la Modimo .
49002020	Le agilwe motheong wo o beilwego ke baapostola le baprofeta , motheo woo leswika la wona la sekhutlo e lego Kriste Jesu ka sebele .
49002021	Ke yena yo a thekgilego moago wohle mme a o godišago ya ba tempele ye kgethwa ye e neetšwego Morena .
49002022	Mo go yena le ageletšwe le ba bangwe la ba moago woo go ona go dulago Modimo ka Moya wa gagwe .
49003001	Ke sona se se dirilego gore nna , Paulose , ke be sebofša ka baka la Kriste Jesu , e le ka baka la lena , baditšhaba .
49003002	Le swanetše le kwele gore Modimo , ka kgaugelo ya gagwe , o mphile modiro wa go ba moapostola gore ke le hole .
49003003	Modimo o ntsebišitše sephiri sa gagwe ka go nkutollela sona , bjalo ka ge ke sa tšo ngwala ka boripana ,
49003004	gomme ge eba le tla bala tše ke di ngwadilego le tla lemoga se ke se kwešišago ka sephiri se sa Kriste .
49003005	Mehleng ye e fetilego batho ga se ba utollelwa sephiri se , eupša bjale Modimo o se utolletše baapostola ba gagwe ba bakgethwa le baprofeta ka Moya .
49003006	Sephiri sa gona ke gore ka Ebangedi baditšhaba e tla ba bajalefa ba Modimo go no swana le Bajuda ; le bona ke ditho tša mmele wa Kriste , bjalo ka Bajuda ; le bona ba tla hwetša tše Modimo a di holofeditšego batho ka Kriste Jesu .
49003007	Ke yona Ebangedi ye ke dirilwego mohlanka wa yona , ye Modimo a mphilego yona ka kgaugelo ya gagwe le ka maatla a gagwe a a šomago mo go nna .
49003008	Nna ke fetwa le ke yo monyenyane wa badumedi ; eupša Modimo o mpabaletše mo a ilego a nkgethela go yo begela baditšhaba Taba ye Botse ya mahumo a a se nago tekanyo a Kriste ,
49003009	le go dira gore batho bohle ba bone ka mo maikemišetšo a sephiri sa Modimo a tlilogo dirišwa ka gona . Modimo , yena Mohlodi wa tšohle , o ile a uta maikemišetšo a a gagwe mehleng yela ya kgale ,
49003010	gore mehleng yeno ya bjale magoši a semoya le balaodi ba semoya lefaufaung ba tsebe bohlale bja gagwe bja mehutahuta ka kereke .
49003011	Seo Modimo o se dirile go ya ka mo a bego a ikemišeditše ka gona go tloga le go tloga , mme o se phethile ka Kriste Jesu , Morena wa rena .
49003012	Ge re le ba Kriste re bile re dumela go yena , re ba le sebete sa go ya go Modimo re sa šie .
49003013	Ka gona , ke le kgopela gore le se ke la nyamišwa ke ge ke tlaišwa ka baka la lena , seo se a le godiša .
49003014	Tšeo ke tšona tše di ntirago gore ke khuname pele ga Tatagorena wa legodimong ,
49003015	yena yo kgoro ye nngwe le ye nngwe legodimong le lefaseng e hlolwago ke yena .
49003016	Nna ke kgopela Modimo gore ka lehumo la letago la gagwe a le fe maatla ka Moya wa gagwe gore le tie ka dipelong tša lena ,
49003017	gomme ke rapela gore nke Kriste a ka aga ka dipelong tša lena ka tumelo ye le nago le yona go yena , le gore le dule le tieletše leratong , le le ba ba agilego godimo ga lona ,
49003018	gore lena le badumedi ka moka le kgone go kwešiša bophara le botelele le go phagama le go iša
49003019	ga lerato la Kriste . Nke nkabe le ka tla la le lemoga — le ge mokagona lona le sa lemogege — gomme la tlala Modimo ka boyena .
49003020	Yena a kgonago go dira tše di fetago kudu tše re kago di kgopela goba ra di nagana , ka maatla a gagwe a a šomago mo go rena ,
49003021	a a tumišwe ke ba meloko yohle ka kerekeng le go Kriste Jesu go ya go ile ! Amene .
49004001	Bjale ge , nna ke lego sebofša ka baka la ge ke direla Morena , ke le kgopela gore le phele ka mo go swanelago boemo bjo Modimo a le bileditšego go bjona .
49004002	Ka mehla le be ba go ikokobetša , ba boleta , le ba go se fele pelo , le ntše le kgotlelelana ka lerato .
49004003	Le ikokoropele go boloka botee bjo le bo fiwago ke Moya ka khutšo ye e le tlemaganyago .
49004004	Ka ge bohle le na le Moya o tee wo Mokgethwa , le bopa mmele o tee seng sa lena , bjalo ka ge se ke se holofetšego e le se tee gomme e le sona se Modimo a le bileditšego go se dira .
49004005	Morena ke o tee , tumelo ke e tee , le kolobetšo ke e tee .
49004006	Modimo ke o tee , yena Rabohle , Kokamabohle , Modirakabohle , Modulagobohle .
49004007	Mongwe le mongwe wa rena o filwe mpho ye nngwenyana go ya ka mo Kriste a re filego ka gona .
49004008	Ke ka baka leo Mangwalo a Makgethwa a rego : “ Mola a rotogela godimo legodimong o thopile mathopša , a fa batho dimpho . ”
49004009	Bjale go ra go reng ge go thwe “ a rotogela godimo ” ? Go ra gore pele o ile a theogela fase mafelong a ka fase ga lefase .
49004010	Motheogi yo ke yena a rotogetšego godimo ka godimodimo ga magodimo , gore a tlale legohle .
49004011	Ke yena a filego batho dimpho : bangwe a ba dira baapostola , bangwe ya ba baprofeta , bangwe ya ba babegi ba Ebangedi , bangwe ya ba badiša le baruti ,
49004012	a direla gore badumedi ba itokišetše modiro wo ba swanetšego go o direla Modimo , e lego go aga mmele wa Kriste ,
49004013	gore bohle re be re tle re be ba tee tumelong le tsebong ya rena ya go tseba Morwa wa Modimo , re be ba ba budulego go tša tumelo bjalo ka Kriste .
49004014	Ke mo re ka se sa bago bjalo ka bana , re ka se sa etšago leselawatlana la go tšokotšwa ke maphoto goba la go tšewatšewa ke phefo ye nngwe le ye nngwe ya thuto ya dihwirihwiri tše di arošago bangwe ka boradia bja tšona .
49004015	Re be ba go bolela therešo ka lerato , ke mo re tlago gola go felela ra ba ba tee le Kriste yo e lego hlogo .
49004016	Ke yena a kopanyago ditho tšohle tša mmele , mme mmele wohle wa swaragana ka makopano ohle a wona . Gomme ge setho se sengwe le se sengwe se dira mošomo wa sona , mmele wohle o a gola wa imaatlafatša ka lerato .
49004017	Se ke se bolelago ke se gatelela legatong la Morena ke go re : Le se sa phela bjalo ka baditšhaba ba go nagana ka tše di se nago mohola ,
49004018	ba go se be le se ba se kwešišago . Bao ga ba na bophelo bja Modimo gobane ba dio se tsebe selo ebile ba gwaletše .
49004019	Ba hwile dipelo . Ba iphile bofebe le bohlola bja mehutahuta bja go se ba tene .
49004020	Eupša lena bophelo bja mohuta woo ga se selo se le ithutilego sona mabapi le Kriste .
49004021	Ga ke re le kwele tša Jesu , le gona lena , balatedi ba gagwe , le rutilwe therešo ye e lego go yena ?
49004022	Ka gona , le se sa phela ka mokgwa wola wa lena wa pele ; lahlang tlhago ya lena ya kgale ye e senywago ke ditumo tša lena tša bofora .
49004023	Mokgwa wa lena wa go nagana o swanetše go mpshafatšwa ,
49004024	gomme le tšee tlhago ye mpsha ye e hlodilwego ka go swantšhwa le Modimo , le phele le le baloki ba nnete le bakgethwa ba nnete .
49004025	Ka gona le lahle maaka . Motho a botše modumedikayena therešo , gobane bohle re ditho tša mmele o tee .
49004026	Ge le ka tšhoga le galefile le se ke la lesa kgalefo ya lena e le diriša sebe , le gona letšatši le se ke la le sobelela le sa galefile .
49004027	Le se ke la fa Diabolose sebaka .
49004028	Yo a lemetšego go utswa a se sa utswa , a upše a kgothalele go šoma , gore a tle a hwetše tše di mo lebanego tša go iphediša , le gore a tle a be le tša go thuša bahloki .
49004029	Melomong ya lena go se tšwe mahlapa ; ge go nyakega gore le bolele , le bolele fela tše di lokilego le tše di holago batho , gore tše le di bolelago di hole ba ba le kwago .
49004030	Le gona le se ke la rumola Moya wo Mokgethwa wa Modimo , wo ka wona le swaetšwego letšatši la go lokollwa ga lena .
49004031	Le tlogeleng metsoto , le kgalefo , le swele , le mašata , le lesebo , le lehloyo ka moka .
49004032	Sa lena e be go swarana ka botho le ka kwelobohloko , le swarelaneng diphošo go etša Modimo ge a le swaretše ka Kriste .
49005001	Ka ge le le bana ba Modimo ba a le ratago , le mo ekiše .
49005002	Le phele ka lerato , bjalo ka ge Kriste a re ratile mme a re hwetše a ba seloba le sehlabelo se se kgahlago Modimo .
49005003	Ge e le bofebe le bohlola bja mehutahuta le megabaru mo go lena le go bolelwa di se ke tša bolelwa , go ya ka mo go swanelago badumedi .
49005004	Le dihlabišadihlong , le dipolelo tša bošilo , le meswaso ye e sa lokago di a le rona . Sa lena a e be go leboga Modimo .
49005005	Se le swanetšego go se tseba ke gore ga go sefebe goba sehlola goba wa megabaru yo a tlago tsena mmušong wa Kriste le Modimo . Gape wa megabaru ke sekhunamelamedingwana .
49005006	Le se ke la forwa ke motho ka dipolelo tša lefeela ; taba tše ke di bolelago tše ke tšona tše di dirago gore Modimo a otle bao ba sa mo theeletšego .
49005007	Ka gona , ba babjalo lena le se ke la šomišana nabo .
49005008	Pele le be le le leswiswing , eupša bjale , ka ge le le ba Morena , le mo seetšeng . Ka gona , le phele bjalo ka ba ba lego mo seetšeng ,
49005009	gobane seetša se diriša batho sengwe le sengwe se sebotse le se se lokilego le sa nnete .
49005010	Lekang go ithuta tše di kgahlago Morena .
49005011	Le se ke la kgatha tema medirong ye e se nago mohola ya ka maswiswaneng ; sa lena e be go e utolla .
49005012	Gape tše di dirwago ka sephiring , le go di bolela go leša dihlong ,
49005013	gomme tšohle ge di utologa seetšeng , ke mo di bonalago gabotse se di lego sona ,
49005014	gobane selo se sengwe le se sengwe se se utologago seetšeng se fetoga seetša . Ke ka baka leo sefela se rego : “ Tsoga , morobadi , tsoga bahung , gomme Kriste o tla go ediša . ”
49005015	Ka fao , le itlhokomele gabotse ka mo le phelago ka gona . Le se phele bjalo ka mašilo , le phele bjalo ka bahlale .
49005016	Le dule le direla Morena ka phišego , gobane lefase leno ke le lebe .
49005017	Ka gona , le se dire tša bošilo ; sa lena e be go kwešiša se e lego thato ya Morena .
49005018	Le se tagwe ke bjala , ka gobane moo ke mo go tšwago bohlola ; sa lena e be go tlala Moya wa Modimo .
49005019	Le boledišaneng ka dipesalome le difela le dikopelo tša semoya , le opelela Morena le mo tumiša ka dipelong tša lena .
49005020	Ka ge le le ba Morena wa rena , Jesu Kriste , ka mehla le leboge Modimo , Tatagorena , ka baka la tšohle .
49005021	Motho a ikokobetše go mongwekayena e le ka baka la ge le hlompha Kriste .
49005022	Lena basadi , le ikokobetše go banna ba lena , go etša ge le ikokobetša go Morena ;
49005023	gobane monna ke hlogo ya mosadi , go no swana le Kriste ge e le hlogo ya kereke ; gomme yo Kriste ke Mophološi wa kereke , yona e lego mmele wa gagwe .
49005024	Bjalo ka ge kereke e ikokobetša go Kriste , basadi le bona ba ikokobetše go banna ba bona go tšohle .
49005025	Lena banna , le rate basadi ba lena , bjalo ka ge Kriste le yena a ratile kereke a ba a ikgafela go e hwela ,
49005026	e le gona go e kgethwafatša , ge a seno e hlwekiša ka go e hlatswa ka meetse , le ka molaetša wa Modimo ,
49005027	gore a tle a itlhomele kereke ye e thakgegilego , ye e se nago sepatso goba lešošo goba bosodi bjo bongwenyana , eupša e be ye e hlwekilego , ye e se nago bosodi .
49005028	Banna ba swanetše go rata basadi ba bona bjalo , go no swana le ge ba rata mebele ya bona . Yo a ratago mosadi wa gagwe o a ithata .
49005029	Etse motho wa go hloya mmele wa gagwe ga se a ka a ba gona . Se motho a se dirago ke go o fepa le go o babalela , e lego sona se Kriste a se dirago kereke ya gagwe ,
49005030	yona e lego mmele wa gagwe wo re lego ditho tša wona .
49005031	Mangwalo a Makgethwa a re : “ Ka baka leo monna o tla tlogela tatagwe le mmagwe a kopana le mosadi wa gagwe , gomme bobedi bja bona ya ba mmele o tee . ”
49005032	Temana ye e utolla sephiri se segolo , seo ke kwešišago gore se ra Kriste le kereke .
49005033	Fela se ra le lena : Monna yo mongwe le yo mongwe o swanetše go rata mosadi wa gagwe bjalo ka ge a ithata , le mosadi o swanetše go hlompha monna wa gagwe .
49006001	Lena bana , le hlomphe batswadi ba lena ka ge le le ba ba dumelago go Morena , gomme seo e le se se lokilego .
49006002	“ Hlompha tatago le mmago ” ke molao wa mathomo wo o nago le kholofetšo ye e o tlaleletšago ka go re :
49006003	“ gore o tle o atlege , o phele nako ye telele mo lefaseng . ”
49006004	Lena botatagobana , le se galefiše bana ba lena . Sa lena e be go ba godiša ka kgalemo le thuto ya Morena .
49006005	Lena makgoba , le hlomphe ka botlalo beng ba lena ba mo lefaseng , gomme seo le se dire ka botshepegi , bjalo ka ge nke le direla Kriste .
49006006	Seo le se se direle gore ba le bone mme ba le rete , eupša ka dipelo tšohle tša lena le dire se se nyakwago ke Modimo , ka ge le le makgoba a Kriste .
49006007	Le ba šomele ka dipelo tše ditšhweu mo nkego le šomela Morena , e sego batho .
49006008	Le a tseba gore Morena o tla putsa bohle , makgoba le balokologi , ka baka la tše dibotse tše ba di dirago .
49006009	Lena bengmakgoba , le sware makgoba a lena ka wona mokgwa woo , gomme le tlogele go hlwa le ba tšhošetša . Le gopole gore lena le makgoba a lena mong wa lena ke o tee wa legodimong , yo a sa kgethollego batho .
49006010	A ke fetše ka go re : Ikopanyeng le Morena le itiiše le ka maatla a gagwe .
49006011	Itlhameng ka dihlabani tšohle tše Morena a le fago tšona gore le kgone go iphahlela bomenemene bja Diabolose .
49006012	Gobane ya rena ntwa ga se ya go lwa le batho ba nama , ke ya go lwa le meoya ye mebe ya lefaufaung , e lego magoši a semoya , le balaodi ba semoya , le babuši ba lefase le lebe le .
49006013	Ka fao , itlhameng ka dihlabani tša Modimo , gore mohla go le gobe le kgone go iphahlela ; e tle e re ge le lwele go fihla mafelelong a ntwa le ikhwetše le ba paletše .
49006014	Ka gona , ebang komana madulaabapile , gomme nnete e be bjalo ka lepanta la go itlema letheka , toka e be bjalo ka sefahlo sa kgara ,
49006015	mafolofolo a lena a go bega Ebangedi ya khutšo e be dieta tša lena .
49006016	Ntle le tšeo , tumelo e be thebe ya lena , gobane ka yona le tla kgona go tima mesebe ye e tukago ye Rabobe a le hlaselago ka yona .
49006017	Le amogele phologo ye e lego mpho ya Modimo ; e tla le šireletša boka kefa ya tshipi . Le amogele le molaetša wa Modimo wo le o fiwago ke Moya wo Mokgethwa ; wona o tla ba bjalo ka tšhoša .
49006018	Tšohle tše le di dire le rapela , le kgopela Modimo gore a le thuše . Le rapele ka mehla ka mo le hlahlwago ke Moya . Ka gona , le phafoge le sa lape , le dule le rapelela badumedi bohle .
49006019	Le nna le nthapelele gore Modimo a mpotše se ke swanetšego go se bolela ge ke ahlama , gore ke utolle sephiri sa Ebangedi ke sa šie .
49006020	Le ge gonabjale ke le sebofša , ke sa ntše ke le mmaditsela wa go bega Ebangedi ye . Le nthapeleleng gore ke bolele ka yona ke sa boife , bjalo ka ge ke swanetše .
49006021	Tigikose , ngwanaborena yo re mo ratago , yo e lego mohlanka wa go botegela modiro wa Morena , o tla le anegela tšohle ka nna , gore le lena le tsebe ka mo ke phelago ka gona .
49006022	Ke ka baka leo ke mo romago go lena gore a tle a le botše gore na re phela bjang , le gore a tle a le kgothatše .
49006023	A Modimo , Tatagorena , le Morena Jesu Kriste ba kgontšhe badumedi go phedišana ka khutšo le go ratana le go dumela go Modimo .
49006024	A Modimo a gaugele bohle ba ba ratago Morena wa rena , Jesu Kriste , ka lerato le le sa felego .
50001001	Nna , Paulose , le Timotheose , makgoba a Kriste Jesu , re dumediša badumedi bohle motseng wa Filipi ba e lego ba tee le Kriste Jesu , go akaretšwa le baetapele ba phuthego le bathuši , re re :
50001002	Nke Modimo , Tatagorena , le Morena Jesu Kriste ba le gaugele , ba le fe khutšo .
50001003	Ke le lebogela go Modimo wa ka nako le nako ge ke le gopola ;
50001004	gomme ka mehla ge ke le rapelela bohle ke rapela ke thabile ,
50001005	ke le lebogela ka mo le nthušitšego ka gona mo modirong wa go bega Ebangedi , go tloga tšatšing lela la mathomo go fihlela gonabjale .
50001006	Se ke nago le nnete ya sona ke gore Modimo yo a thomilego modiro wo mobotse wo mo go lena o tla o tšwetša pele go fihlela a o phetha ka letšatši le Kriste Jesu a tla bego a etla ka lona .
50001007	Go ntshwanetše ge ke le gopola bohle ka mokgwa wo , ka gobane le ka mo pelong ya ka . Gobane le hlakanetše kgaugelo ya Modimo le nna ke le mo kgolegong , ke emela Ebangedi ke bile ke e hloma .
50001008	Modimo ke hlatse ya ka gore ke le hlolosetše bohle ka lerato la Kriste Jesu .
50001009	Ke rapela gore lerato la lena le gole le eya le na le tsebo le kwešišo ye e feletšego ,
50001010	gore le kgone go kgetha se sebotse . Ke mo le tlago ba ba ba hlwekilego ba go hloka bosodi ka letšatši le Kriste a tla bego a etla ka lona .
50001011	La ba ba ba tletšego toka ye e tlago ka Jesu Kriste gore ka yona le tumiše le be le rete Modimo .
50001012	Banabešo , ke rata ge le tseba gore tše di ntlhagetšego di thušitše kudu go tšweletša Ebangedi ,
50001013	baleti ba mošate le bohle moo ba ba ba tseba gore nna ke ka mo kgolegong ka baka la Kriste .
50001014	Gomme go golegwa ga ka go dirile gore badumedi ba bantši ba tshephe Morena , ba be le sebete go feta pele go bega molaetša wa Modimo ka mafolofolo .
50001015	Ba bangwe ba bega molaetša wa Kriste ka tseba le kgang , mola ba bangwe bona ba o bega ka maikemišetšo a mabotse .
50001016	Bona seo ba se dirišwa ke lerato , ka ge ba tseba gore wa ka modiro ke go emela Ebangedi .
50001017	Ge e le bao ba tseba le kgang bona ba bega molaetša wa Kriste ka bojato , e sego ka maikemišetšo a mabotse , e le ge ba gopola gore ba ka nkokeletša mathata ge ke le ka mo kgolegong .
50001018	Fela ba tla ntirang ? Segolo ke ge molaetša wa Kriste o begwa ka mekgwa yohle — ana ke ka maaka , ana ke ka therešo — seo se a nthabiša , gomme ke tla no dula ke thabile ,
50001019	ka gobane ke a tseba gore ka dithapelo tša lena le ka go thušwa ke Moya wa Jesu Kriste ke tla ba ka lokollwa .
50001020	Se ke se dumago kudu gape ke se holofelago ke gore ke se ke ka dira selo se se kago nteša dihlong , eupša gonabjale le ka mehla ke be le mafolofolo a gore Kriste a tumišwe ka tšohle tše ke di dirago — ana ke a phela , ana ke a hwa .
50001021	Gape mo go nna go phela ke go direla Kriste , go hwa ke go boelwa .
50001022	Fela ge eba nka tšwela pele le go phela nka dira mošomo wo bohlokwa . Gore na nka kgetha eng , ga ke tsebe .
50001023	Ke tšeatšewa ke dilo tše pedi tše . Ke duma go tloga mo lefaseng ke yo dula le Kriste . Etse seo ke sona se sekaone kudu ;
50001024	fela go tšwela pele le go phela ga ka mo lefaseng go tloga go nyakega ka baka la lena .
50001025	Ka ge ke na le nnete ya taba ye , ke a tseba gore ke tla no dula ke phela . Ke tla dula le lena bohle gore ke le thuše go tšwela pele tumelong mme le thabe go yona ,
50001026	gore mohla ke na le lena gape le kgone go ikgodiša kudu ka go ba ba Kriste Jesu ka baka la se a le diretšego sona .
50001027	Tabakgolo ke gore le phele go ya ka mo go nyakago Ebangedi ya Kriste , gore le ge nka kgona go tlo le bona le ge nka se kgone , ke kwe gore le eme le tiile le le ba pelo e tee , gomme le tšea kgopu le hlabanela tumelo ya Ebangedi .
50001028	Le gannyane le se boife baganetši ba lena ; gomme seo e tla ba sešupo sa gore ba tla lahlwa gwa phološwa lena . Sešupo se se tšwa go Modimo .
50001029	Gobane lena le filwe sebaka sa go direla Kriste , e sego fela ka go dumela go yena , eupša le ka go tlaišwa ka baka la gagwe .
50001030	Nna le lena re lwa ntwa e tee . Ke yona yela le bonego ke e elwa , gape ye le kwago ke sa e lwa le gonabjale .
50002001	Ge eba le hweditše kgothatšo mo go Kriste goba khomotšo ye e tšwago leratong , goba le ikwa le le selo se tee le Moya wo Mokgethwa , goba le ratana le bile le kwelana bohloko ,
50002002	gona ke le kgopela gore le nthabiše gagolo ka go ba le menagano ya go swana , le lerato la go swana , le maikemišetšo a go swana , le pelo ya go swana .
50002003	Motho a se dire selo ka bojato goba ka go nyaka boikgantšho bja lefeela , eupša ka boikokobetšo a ipone a phalwa ke ba bangwe .
50002004	A se šetše fela tša go ikhola , eupša a šetše tša go hola ba bangwe .
50002005	Moya wo le swanetšego go ba le wona ke wo Kriste a bego a na le wona :
50002006	Yena o be a na le tlhago ya Modimo , fela a se bone go lebane gore a kgomarele go lekana ga gagwe le Modimo .
50002007	A upša a ikamoga tšohle , a ipha sebopego sa lekgoba . A swana le batho , a iponagatša ka sebopego sa motho .
50002008	A ikokobetša , a theeletša Modimo go iša lehung , lehung la sefapano .
50002009	Ka baka leo , Modimo o mo phagamišitše kudu ; a mo thea leina le le phalago ohle ,
50002010	gore bohle ba legodimong le ba lefaseng le ba ka fase ga lefase ba khunamele Jesu ,
50002011	batho bohle ba bege phatlalatša gore Jesu ke Morena , ya ba ge ba reta Modimo Tatagwe .
50002012	Barategi , ka ge le be le ntheeletša ka mehla mola ke sa na le lena , gonabjale ge ke le kgole le lena , le swanetše go ntheeletša le go feta . Dulang le katanela phološo ya lena ka tlhompho le poifo ,
50002013	gobane go rata go phetha thato ya Modimo ga lena , le go kgona go e phetha le go dirišwa ke yena .
50002014	Le dire tšohle le sa ngongorege , le se na manganga ,
50002015	gore le hloke bosodi mme le be ba ba hlwekilego , le be bana ba Modimo ba ba se nago molato , ba ba phelago gare ga bakgopo le baarogi , ba ba tagago mo gare ga bona bjalo ka dinaledi leratadimeng ,
50002016	le ba fe molaetša wa bophelo . Ge le ka dira bjalo ke tla ba le lebaka la go ikgantšha ka lena ka letšatši le Kriste a tla bego a etla ka lona , gobane go tla bontšhega gore maitekelo le maitapišo ohle a ka ga se a wela fase .
50002017	Ke ra le ge nkabe nka dirwa sehlabelo ka baka la tumelo ya lena ye ka boyona e lego sehlabelo se se neelwago Modimo , ke be nka thaba ka ipshina le lena ka moka .
50002018	Ka lona baka leo le lena thabang le ipshine le nna .
50002019	Ge Morena Jesu a ratile ke holofela gore kgauswinyana ke tla roma Timotheose moo go lena gore le nna ke tle ke we pelo ge ke ekwa tša lena .
50002020	Gape ka ntle le yena ga ke na yo mongwe yo a kago le hlokomela gabotse bjalo ka yena , yo maikutlo a gagwe a swanago le a ka .
50002021	Ba bangwe batho ba inyakela tša bona , ga ba nyake tša Kriste Jesu .
50002022	Ge e le yena , go botega ga gagwe le a go tseba , ka mo a šomilego le nna go bega Ebangedi ka gona bjalo ka ngwana ge a dira le tatagwe .
50002023	Ke yena yo ke holofelago gore ke tla mo roma ka pelapela ge ke seno bona gore ditaba di ntshepelela bjang .
50002024	Ge Morena a ratile ke tshepha gore le nna mong nka se tšee nako ke se ka tla go lena .
50002025	Ke bone e le tshwanelo gore ke le romele ngwanaborena , Ephafroditose , yo e lego modirikanna le mokatanikanna , yo ebilego e le motseta wa lena wa go tlo nthuša ka tše ke di hlokago .
50002026	O le hlolosetše bohle , gomme o hlobaetšwa ke ge le kwele gore o be a fokola .
50002027	Ke nnete o be a lwala , a ba a ba makgatheng . Fela Modimo o mo gaugetše , e sego yena fela , eupša le nna , gore manyami a se ke a ntlela a šalane morago .
50002028	Ke ka baka leo ke fišegago kudu go mo roma , gore ge le mmona gape le thabe mme nna ke se sa hlobaela .
50002029	Ka fao le mo amogele ka diatla tše pedi ka ge e le modumedikalena . Ba babjalo ka yena le ba hlomphe ,
50002030	gobane o ile a ipea kotsing ya lehu gomme o nyakile go hwa ka baka la modiro wo a bego a o direla Kriste , e le ge a nthuša ka tše lena le bego le sa kgone go nthuša ka tšona .
50003001	Bjale ge , banabešo , thabang le le ba Morena . Gape go boeletša tše ke šetšego ke le ngwaletše tšona ga go ntene , kganthe lena go a le tiiša .
50003002	Le phafogele dimpša tšeo , ke ra badiratšekgopo bao , bona baripšasetho bao .
50003003	Gape ba lebollo la mmannete ke rena , gobane rena re khunamela Modimo ka Moya wa gagwe , gomme re ikgantšha ka Kriste Jesu . Ga re bote tša nama .
50003004	Go bota tša mohuta woo ga se gore go a mpalela . Ge eba go na le yo a gopolago gore a ka bota tša nama , nna ke a mo phala .
50003005	Nna ke boloditšwe ke sa na le matšatši a seswai . Ke nna Moisraele ka matswalo , wa kgoro ya Benjamene ; ke Moheberu wa Baheberu , ge go iwa ka go phetha melao ya Moshe , ke be ke le Mofarisei ;
50003006	ke be ke fišegela go direla Modimo mo ke bego ke bile ke hlomara kereke . Ge eba go loka ke go phetha melao ya Moshe , gona nna ke be ke sa solege .
50003007	Fela tšeo ka moka tše ke bego nka re ke poelo , ka baka la Kriste ke bona e le tobo .
50003008	Ga se tšeo fela ; eupša le dilo ka moka ke bona e le tobo ge ke di bapetša le se se nago le mohola kudu , e lego go tseba Kriste Jesu , Morena wa ka . Ka baka la gagwe ke lobile dilo tšohle gomme ke bona tšohle e le tšhila fela , e le ge ke gabile gore Kriste e be wa ka ,
50003009	ke be selo se tee le yena ke se na boloki bjo e lego bja ka , bjo bo hwetšwago ka go phetha melao ya Moshe , fela ke na le boloki bjo bo hwetšwago ka go dumela go Kriste , boloki bja go tšwa go Modimo bja tla ka tumelo .
50003010	Se ke se nyakago ke go tseba Kriste le go kwa maatla a tsogo ya gagwe bahung , le go ba selo se tee naye mahlokong a gagwe , ka ba wa go swana naye lehung la gagwe ,
50003011	ke holofetše gore le nna ke tla tsošwa bahung ka phela .
50003012	Ga se gore ke re ke šetše ke atlegile goba gona go ba yo a phethegilego . Se ke se dirago ke go leka go thopa sefoka , ka gobane le nna Kriste o šetše a nthopile .
50003013	Banabešo , ga se gore ke ipona nke ke šetše ke se thopile . Aowa ; se ke se dirago ke gore tša ka morago ga ka ke a di lebala , ka obelela tša ka pele ga ka .
50003014	Ke šianela go ba thwadi gore ke yo thopa sefoka , e lego go biletšwa ke Modimo bophelong bja legodimong ka Kriste Jesu .
50003015	Rena ka moka ba re budulego go tša semoya a re naganeng ka mokgwa woo . Fela ge eba le nagana ka mokgwa wo mongwe , Modimo o tla le utollela se e lego sona .
50003016	Fela se segolo a re gateleng pele ka moo re dutšego re sepela ka gona .
50003017	Banabešo , nkekišeng bjalo ka badumedi ba bangwe . Le phele ka mo re le bontšhitšego go phela ka gona . Le tšee malebeši go bao ba phelago ba latela mohlala wa rena .
50003018	Gobane ba bantši ba phela e le manaba a sefapano sa Kriste . Taba ye ke šetše ke ile ka le botša yona gantši , mme bjale ke boeletša ke le botša yona ke lla .
50003019	Pheletšo ya bona ke tahlego , modingwana wa bona ke mpa ; ba kgantšha tše di bego di swanetše go ba leša dihlong , ba nagana fela ka tša lefaseng .
50003020	Ge e le rena , ga gaborena ke legodimong , gomme re letetše Mophološi wa rena , Morena Jesu Kriste , gore o tla tla a etšwa gona .
50003021	O tla fetoša mebele ya rena ye e sego ya selo a e fa sebopego sa go swana le sa wa gagwe wo o tagago ; ke se a tlago se dira ka maatla ao a kgonago go laola tšohle ka ona .
50004001	Ka gona , banabešo ba ke le ratago gape ke le hlolosetšego , lena le nthabišago mme ke ikgantšhago ka lena , le eme le tiile le le ba Morena , lena barategi .
50004002	Wena Efodia le wena Sintige , ke a le kgothatša , le kwane Moreneng .
50004003	Le wena modirikanna yo a botegago , ke go kgopela gore o thuše basadi bao ; ba be ba katanela go nthuša go bega Ebangedi gotee le Klemense le badirikanna ba bangwe bao maina a bona a lego ka pukung ya ba ba phelago .
50004004	Thabang ka mehla le le ba Morena . Ke a boeletša , ke re thabang !
50004005	Ebang ba botho go yo mongwe le yo mongwe . Morena o kgauswi le go tla .
50004006	Le se balabale ka selo ; sengwe le sengwe se le se nyakago le se kgopele go Modimo ka moya wa thapelo le tebogo .
50004007	Ke mo Modimo a tlago le phefiša go ja pelo le go tshwenyega le le ba Kriste Jesu , mo e lego gore ga go motho yo a kago kwešiša .
50004008	Banabešo , ke fetša ka gore le dule le nagana fela ka tšohle tše e lego tša nnete , tšohle tše di tumišegago , tšohle tše e lego tša go loka , tšohle tše di hlwekilego , tšohle tše di kgahlišago , tšohle tše di dirago gore motho a retwe — a ke re tšohle tše di dirago gore motho e be mothomotho mme a tumišwe ke batho — tšeo ke tšona tše le swanetšego go dula le di nagana .
50004009	Le dire tše le ithutilego tšona go nna le tše le di amogetšego go nna , e ka ba tše le kwelego ke di bolela goba ke di dira . Gomme Modimo yo a re fago khutšo o tla ba le lena .
50004010	Ka ge ke le wa Morena , ke thabile kudu ge ke lemoga gore ka morago ga nako ye telele ka mokgwa wo le sa nkgopola . E se gore ke re le kile la ntebala — se le bego le se hloka ke sebaka .
50004011	Ge ke realo ga se gore ke ipega mohlako , gobane ke ithutile go kgotsofala ka se ke nago le sona .
50004012	Mohlako ke a o tseba , bohumi le bjona ke a bo tseba . Ke itlwaeditše tšohle , e ka ba go khora goba go bolawa ke tlala , go tlalelwa ke dilo goba go di hloka .
50004013	Tšohle ke di kgona ka maatla ao Kriste a mphago ona .
50004014	Fela le dirile gabotse ge le nkimolotše mathata a ka .
50004015	Gomme lena Bafilipi , le a tseba gore mola ke tloga moo Matsedonia mathomong a modiro wa ka wa go bega Ebangedi ga se gwa ka gwa ba le phuthego ye nngwe ya go nthuša ditšheleteng tša go tsena le tša go tšwa , ntle le lena .
50004016	Mola ke le motseng wa Thesalonika le gona le nthometše tše ke bego ke di hloka , la ba la boeletša .
50004017	Ge ke realo ga se gore ke dio nyaka go amogela dimpho ; gagolo se ke se nyakago ke gore go holega ga lena go oketšege .
50004018	Bjale ge , tšohle tše le nthometšego tšona ke di amogetše , gomme ebile ke hwetša di ntlaletše . Ke di tlišeditšwe ke Ephafroditose , gomme bjale ke na le tšohle tše ke bego ke di hloka . Tšona ke bona e le sehlabelo se se amogelegago go Modimo mme se mo kgahlago e le seorelo sa go nkga bose .
50004019	Gomme Modimo wa ka o tla le fa tšohle tše le di hlokago , go ya ka lehumo le legolo le a nago le lona ka Kriste Jesu .
50004020	A go tumišwe yena Modimo Tatagorena go ya go ile ! Amene .
50004021	Le dumediše badumedi bohle ba Kriste Jesu . Badumedi ba ke nago le bona mo ba re le dumele .
50004022	Badumedi bohle ba a le dumediša , gagolo ba lapa la Kesare .
50004023	Morena wa rena , Jesu Kriste , a le gaugele bohle .
51001001	Nna , Paulose , yo ka thato ya Modimo ke lego moapostola wa Kriste Jesu , le Timotheose , ngwanaborena ,
51001002	re dumediša bakgethwa ba motse wa Kolose , bona e lego Bakriste ba ba botegago , re re : Nke Modimo , Tatagorena , a le gaugele , a le fe khutšo .
51001003	Ka mehla ge re le rapelela , re leboga Modimo , Tatago Morena wa rena Jesu Kriste ,
51001004	ka ge re kwele tša tumelo ya lena go Kriste Jesu , le tša lerato la lena la ge le rata badumedi bohle .
51001005	Mohla molaetša wa nnete , e lego yona Taba ye Botse ya Jesu , o le tlela la mathomo , le ile la kwa ka kholofelo ye o e tlišago . Ka gona , tumelo ya lena le lerato di ithekgile ka se le se holofetšego , se le se lotetšwego legodimong . Ebangedi e bega kgaugelo ya Modimo , gomme e phatlalala le lefase ka moka ka mokgwa wo le go lena e ilego ya phatlalala mohlamonene ge le thoma go kwa tša kgaugelo ya Modimo le bile le thoma go e tseba ka mo e lego ka gona .
51001006	
51001007	Seo le se rutilwe ke Ephafrase , mohlankakarena yo re mo ratago , yo a botegelago go direla Kriste ka baka la lena .
51001008	Ke yena a re anegetšego tša lerato le le le filwego ke Moya .
51001009	Ka baka leo , e sa le go tloga mola ra kwago ka lena , ga re lese go le rapelela . Re kgopela Modimo gore a le tlatše tsebo ya thato ya gagwe , ka bohlale bjohle le kwešišo yohle ye e tšwago go Moya wa gagwe .
51001010	Ke mo le tlago kgona go phela ka mo Morena a nyakago ka gona , la dira fela tše di mo kgahlago . Bophelong bja lena la tšweletša tša go loka tša mehuta , la tšwela pele le go tseba Modimo .
51001011	La tiišwa ka maatla ohle a go tšwa bogošing bja gagwe bja letago , gore le kgone go kgotlelela tšohle le sa fele pelo . La leboga Tatagorena ka thabo , yena a dirilego gore le lokelwe ke go hwetša kabelo ya bohwa bjo bo lego mmušong wa seetša bjo Modimo a bo beetšego badumedi .
51001012	
51001013	O re hlakodišitše maatleng a raleswiswi a re iša mmušong wa Morwamoratwe wa gagwe ,
51001014	yo a re lokolotšego ka go re swarela dibe .
51001015	Kriste ke seswantšho sa Modimo yo a sa bonalego . Ke yena yo a fetago dihlolwa ka moka ;
51001016	gobane dilo tšohle legodimong le lefaseng , tše di bonalago le tše di sa bonalego , di hlodilwe ka yena , le ge e le maatla a semoya , le babuši ba semoya , le magoši a semoya , le balaodi ba semoya . Tšohle di hlodilwe ka yena ebile di hloletšwe yena .
51001017	Yena o bile gona pele ga tšohle , le gona tšohle di kopane go yena .
51001018	Ke yena hlogo ya mmele wa gagwe , e lego kereke ; ke yena mohlomi wa yona . Ke yena wa mathomo wa go tsošwa bahung , e le gore dilong tšohle e tle e be yena wa go tšea maemo a mathomo .
51001019	Gobane ke ka mo go ratilego Modimo ge Morwagwe a na le tlhago ye e feletšego ya gagwe .
51001020	Gomme ka yena Modimo o ratile go boelanya tšohle tša mo lefaseng le tša kua legodimong le yena mong , a boelanya tšohle ka lehu la Morwagwe sefapanong .
51001021	Le lena le kile la ba bakgelogi le manaba a Modimo ka baka la makgopo a le bego le a dira goba le a nagana .
51001022	Eupša bjale Modimo o le boelantše le yena ka Morwagwe yo a ilego a phela e le motho , a tla a hwa gore le tlišwe go Modimo le le ba bakgethwa , ba ba se nago molato , ba ba se nago bosodi .
51001023	Fela le swanetše go dula le tieletše tumelong le sa šikinyege kholofelong ye le bilego nayo mohla le botšwa Ebangedi . Nna , Paulose , ke mohlanka wa yona Ebangedi ye , yona ye e begelwago batho bohle lefaseng .
51001024	Bjale ke thabetše ge ke hlokofatšwa ka baka la lena , gobane ka go hlokofatšwa mmeleng ke tlaleletša mo go hlaetšego mola Kriste a hlokofaletšwa kereke , yona e lego mmele wa gagwe .
51001025	Nna ke dirilwe mohlanka wa kereke ke Modimo yo a mphilego wona modiro wo gore ke o direle go le hola . Ke modiro wa go bega molaetša wa gagwe ka botlalo ,
51001026	wona o lego sephiri se a bego a se utetše meloko ye e fetilego go tloga kgale , eupša bjale o se utolletše bakgethwa ba gagwe .
51001027	Maikemišetšo a Modimo e bile go utollela bakgethwa ba gagwe sephiri se se makatšago se a bego a tlilo se utollela baditšhaba . Sephiri sa gona ke gore Kriste o ka mo gare ga lena ; ka yena le holofela gore le tla hwetša kabelo letagong la Modimo .
51001028	Ke yena yo re mmegago ka go eletša batho bohle re ba ruta ka bohlale bjohle gore re ba tliše go Modimo e le ba ba budulego , e le selo se tee le Kriste .
51001029	Gore ke tle ke kgone seo ke ikokoropa ke katana , ke šomiša maatla a magolo ao Kriste a mphago ona , ao a šomago mo go nna .
51002001	Ke rata ge le tseba ka mo le ntlhobaetšago ka gona , lena le ba Laodisea le bohle ba ba sa ntsebego .
51002002	E le ge ke gabile gore le kgothatšege mme le be ba tee ka lerato , le be le tshepo ye e tletšego ye e tlišwago ke kwešišo . Ke ka mo le tlago tseba sephiri sa Modimo , e lego Kriste ka noši .
51002003	Ke yena yo go yena go fihlilwego mahumo ohle a bohlale le tsebo .
51002004	Ge ke realo ke direla gore le se forwe ke motho ka leleme le boreledi .
51002005	Gobane le ge ka setopo ke se na le lena , ka moya gona ke na le lena , gomme ke thaba ge ke bona ditirelo tša lena di sepetšwa ka bothakga , gomme le lena le tiile mo tumelong ya lena go Kriste .
51002006	Ka ge le amogetše Kriste Jesu gore e be Morena wa lena , le phele le le ba tee le yena .
51002007	Le dule le tieletše go yena , lena ba ba agilego godimo ga gagwe , gomme le tie tumelong ya lena , ka mo le rutilwego ka gona . Le mo leboge kudu .
51002008	Le itlhokomele gore go se be le yo a kago le lahletša ka mahlajana a gagwe le maradia a a se nago mohola a a tšwago setšong sa batho le meoyeng ye e bušago lefase , a a sa tšwego go Kriste .
51002009	Gobane mo go Kriste , mo tlhagong ya gagwe ya botho , go phela bomodimo ka botlalo ,
51002010	gomme lena le filwe bophelo bjo bo feletšego , le le ba tee le yena . Ke yena a okametšego magoši ohle a semoya le balaodi bohle ba semoya .
51002011	Le bolotše le le ba tee le Kriste , e sego lebollo le le dirwago nameng , eupša la Kriste , lona e lego go lokollwa mmeleng wo o bolago .
51002012	Gobane kolobetšo ya lena e be e šupa go bolokwa ga lena le Kriste , le go tsošwa ga lena le yena ka go dumela ga lena maatleng a Modimo yo a mo tsošitšego bahung .
51002013	Le be le le ba ba hwilego moyeng ka baka la dibe tša lena le ka baka la gore le be le le baditšhaba . Eupša Modimo o le phedišitše le Kriste ka go re swarela dibe tša rena ka moka ;
51002014	o fedišitše lengwalo la melato ya rena le le bego le laetša gore re swanetše go lefa bokae , gomme a le tloša ka go le kokotela sefapanong .
51002015	Ke gona sefapanong se mo Modimo a ilego a amoga magoši a semoya le balaodi ba semoya maatla a bona a go buša ; a ba dira dibogwane ka go ba gapa a ba fentše .
51002016	Ka gona , le se ke la dumela go solwa ke motho mabapi le tše le di jago le tše le di nwago , goba mabapi le matšatši a menyanya goba Monyanya wa Lebalana goba Sabatha .
51002017	Dilo tša mohuta wo ke diswantšho fela tša tše di sa tlilogo tla ; bonnetennete bja taba ke Kriste .
51002018	Le se ke la dumela go amogwa se e lego sa lena ke motho yo a kgantšhago boikokobetšo bjo e sego bjona , le go khunamela barongwa , a re o bona dipono etšwe a sa bone selo , a dio ikgogomoša ntle le lebaka ka baka la menagano ya gagwe ya botho ,
51002019	gomme a sa itshwarelele ka Kriste , yena e lego hlogo ya mmele . Ge mmele wohle o laolwa ke Kriste , e ba wo o fepegilego , wo o swaraganego ka makopano le mešifa , gomme o gola ka mo Modimo a nyakago ka gona .
51002020	Ka ge le hwile le Kriste , gomme le lokolotšwe meoyeng ye e bušago legohle , le reng le phela bjalo ka ge nke le ba lefase le ? Le reng le latela melawana ye e rego
51002021	“ O se sware se , ” “ O se je seo , ” “ O se kgome se ” ?
51002022	Etse tše ka moka di ama dijo tše di felago ge di lewa . E dio ba melao le dithuto tša go bewa ke batho .
51002023	Melao ya mohuta wo e bonala nke e beilwe ka bohlale , mola e dio ba borapedi bja maitirelo , le boikokobetšo bjo e sego bjona , le go itlhokofatša mmeleng , kganthe gabotse ga e na mohola mo go laoleng ga ditumo tša nama .
51003001	Ka ge bjale le tsošitšwe bahung le Kriste , nyakang tša legodimong , moo Kriste a dutšego madulong a bogoši kgauswi le Modimo .
51003002	Naganang tša legodimong , e sego tša mo lefaseng ,
51003003	gobane le hwile , gomme bophelo bja lena bo fihlilwe le Kriste go Modimo .
51003004	Bophelo bja lena ke Kriste , gomme mohla a etla ka borena le lena le tla ba naye le na le letago la gagwe .
51003005	Bjale ge , tlogelang ditumo tša lena tša nama bjalo ka bofebe , bootswa , ditumo tše mpe , le megabaru , yona e lego go khunamela medingwana .
51003006	Tše dibjalo ke tšona tše di tlišetšago ba go se theeletše Modimo kgalefo ya gagwe .
51003007	Pele le be le phela ka ditumo tše dibjalo , di le laola mo bophelong .
51003008	Eupša bjale le swanetše go lahla dilo tše ka moka , e lego pefelo , kgalefo , lehloyo le lesebo . Dipolelo tša dihlong di se tšwe melomong ya lena .
51003009	Le se aketšane , gobane tlhago ya lena ya kgale le e apotše gotee le ditiro tša yona ,
51003010	gomme la apara ye mpsha ye Modimo , Mmopi wa yona , a dulago a e mpshafatša gore e swane le yena , gore le tle le mo tsebe ka botlalo .
51003011	Ge go le bjalo , ga go sa kgethologanywa Mojuda le yo e sego Mojuda , yo a bolotšego le yo a sego a bolla , ga go sa na yo a sego a hlabologa le motala , lekgoba le molokologi , yo a lego gona ke Kriste yo e lego tšohle mo go bohle .
51003012	Ke lena ba ba kgethilwego ke Modimo , ba le lego ba bakgethwa ba a le ratago . Ka gona , le apare kwelobohloko le botho le boikokobetšo le boleta le bopelotelele .
51003013	Le se felelaneng pelo , gomme ge le fošetšane le swarelaneng . Le swarelaneng go etša ge Morena le yena a le swaretše .
51003014	Godimo ga tšeo ka moka le be le lerato , lona le le tlemaganyago ka mo go phethilego .
51003015	Mererong ya lena le hlahlwe ke khutšo ye le e fiwago ke Kriste , gobane Modimo o le bileditše gona khutšong ye gore le be mmele o tee ; gomme le leboge .
51003016	Molaetša wa Kriste o dule ka dipelong tša lena o feletše . Le rutaneng , le eletšaneng ka bohlale bjohle . Le opeleleng Modimo dipesalome le difela le dikopelo tša semoya ka dipelo tša lena le mo leboga .
51003017	Tšohle tše le di bolelago le tše le di dirago le di dire le le balatedi ba Morena Jesu le le gare le leboga Modimo , Tatagorena , ka yena .
51003018	Lena basadi , ikokobetšeng go banna ba lena , gobane seo ke sona se se swanetšego badumedi ba Morena .
51003019	Lena banna , ratang basadi ba lena gomme le se ba gakalele .
51003020	Lena bana , le hlompheng batswadi ba lena mo go tšohle , gobane seo ke sona se se kgahlago Modimo .
51003021	Lena botatagobana , le se tshwenye bana ba lena , gore ba se nolege moko .
51003022	Lena makgoba , le theeletšeng beng ba lena ba mo lefaseng dilong ka moka , le sa direle gore ba le bone mme ba le rete ; eupša le ba theeletše ka botshepegi ka ge le boifa Morena .
51003023	Sengwe le sengwe se le se dirago le se dire ka pelo ka moka , mo nkego ga le se direle motho , le se direla Morena ,
51003024	le tseba gore moputso wo le tlago o fiwa ke Modimo ke wo a o beetšego ba e lego ba gagwe . Gobane gabotse Morena yo le mo hlankelago ke Kriste .
51003025	Mokgopo o tla boelwa ke bokgopo bjo a bo dirilego , ka gobane Modimo o ahlola batho a sa kgetholle .
51004001	Lena beng ba makgoba , le swareng makgoba a lena ka toka le ka tshwanelo , le tseba gore le lena le na le mong wa lena legodimong .
51004002	Phafogelang go rapela le kgothetše le leboga Modimo .
51004003	Le rena le re rapeleleng , gore Modimo a re fe sebaka se sebotse sa go bega molaetša wa gagwe mabapi le sephiri sa Kriste . Gobane ke sona se nna ke se golegetšwego .
51004004	Nthapeleleng , gore ke utolle sephiri se gabotse , bjalo ka ge go ntebane .
51004005	Le hlalefele go phedišana gabotse le bao e sego badumedi , gomme sebaka se sengwe le se sengwe se le se hwetšago le se šomišetše go ba bontšha gore lena le badumedi .
51004006	Ka mehla tše le di bolelago e be tše di kgahlišago , tše di nago le letswai , le gona le kgone go fetola mang le mang ka mo go swanetšego .
51004007	Tigikose , ngwanaborena yo re mo ratago , modiri le mohlankakarena wa go botegela modiro wa Morena , o tla le anegela tšohle ka nna .
51004008	Ke ka baka leo ke mo romago go lena , gore a tle a le tsebiše ka mo bohle re phelago ka gona , mme a le thobe dipelo .
51004009	O tla be a na le Onesimose , modumedikarena yo a botegago le yo re mo ratago , yo e lego mophuthego wa lena . Ba tla le anegela tšohle tše di diregago mo .
51004010	Aristargose yo e lego mogolegwakanna o re le dumele , le Markose , motswala wa Barnabase , yo le šetšego le laetšwe gore ge a ka tla moo ga gabolena le mo amogele , le yena o re le dumele .
51004011	Jesu , yo a tsebjago le ka la Justose , le yena o a le dumediša . Bao ke bona fela basokologi ba Bajuda ba ba thušanago le nna modirong wa go bega molaetša wa Modimo , gomme ba nthekgile e le ruri .
51004012	Le dumedišwa ke Ephafrase , yo mongwe gape mophuthego wa gabolena , yo e lego mohlanka wa Kriste Jesu . O dula a le rapelela a kgothetše a kgopela Modimo gore a le tiiše tumelong le be badumedi ba ba budulego , ba ba sa tekatekego , le ba ba phethago thato ya Modimo ka botlalo .
51004013	Nna ke hlatsela gore o itapiša kudu ka baka la lena le bale ba kua Laodisea le Hierapolise .
51004014	Lukase , ngaka ya rena ye re e ratago , le Demase ba re le dumele .
51004015	Le dumediše badumedi ba ba lego kua Laodisea , le dumediše le Nimfa mmogo le phuthego ye e tsenelago ka lapeng la gagwe .
51004016	Ge le seno bala lengwalo leo , le dire gore le balwe le phuthegong ya Laodisea . Gomme le lena le bale la go tšwa Laodisea .
51004017	Le botše Argipose le re : “ O hlokomele gore o phethe modiro wo o o filwego ke Morena . ”
51004018	Ka seatla sa ka ke ngwala go re : Paulose o re le dumele . Le gopole gore ke sebofša . Modimo a le gaugele .
52001001	Nna , Paulose , le Silase le Timotheose , re dumediša lena ba phuthego ya Thesalonika le lego ba Modimo , Tatagorena , le Morena Jesu Kriste , re re : Nke Modimo a le gaugele , a le fe khutšo .
52001002	Ka moka ga lena re le lebogela go Modimo ka mehla re le gopola re le thapelong .
52001003	Ge re le pele ga Modimo , Tatagorena , re gopola tše le di dirilego ge le dumela , ka mo lerato la lena le le dirilego gore le šome gaboima ka gona , le ka mo le phetšego le holofela go Morena wa rena , Jesu Kriste , ka gona .
52001004	Banabešo ba le ratwago ke Modimo , rena re tseba ge Modimo a le kgethile gore le be ba gagwe ,
52001005	gobane Taba ye Botse ga se ra le tlišetša yona ka molomo fela , eupša re le tlišeditše yona le ka maatla a Moya wo Mokgethwa le ka tumelo ye e tletšego gore ke nnete . Le tseba ka mo re bego re phela ka gona go le hola mola re le moo go lena .
52001006	Le ithutile go phela bjalo ka rena le bjalo ka Morena ; gomme le ge le ile la tlaišwa kudu , le amogetše molaetša ka thabo ya go tšwa go Moya wo Mokgethwa .
52001007	Ka gona la ba mohlala mo go badumedi bohle ba Matsedonia le ba Agaya .
52001008	Go tloga moo ga gabolena molaetša wa Morena o ile wa se tume Matsedonia le Agaya fela , eupša tumelo ya lena go Modimo e kwagetše gohle , mo e lego gore taba ye ga se ye re ka hlwago re sa bolela ka yona .
52001009	Bohle ba bolela ka mo le re amogetšego ka gona mola re le etetše , le ka mo le tlogetšego medingwana ya diswantšho la sokologela go Modimo , gore le tle le direle yena Modimo wa go phela wa mmakgonthe ,
52001010	gomme le letele Morwagwe yo a tlago tla a etšwa legodimong — yena Jesu yo a mo tsošitšego bahung , yo a tlago re hlakodiša ge Modimo a tlilo ahlola batho a ba galefetše ka baka la dibe tša bona .
52002001	Lena ka noši le a tseba , banabešo , gore go le etela ga rena ga se ya ba ga lefeela .
52002002	Le tseba ka mo re bego re šetše re ile ra tlaišwa ra ba ra rogwa ka gona kua Filipi pele ga ge re etla go lena moo Thesalonika . Gomme le ge batho ba bantši ba be ba re gana , Modimo wa rena o ile a re kgontšha go le botša Taba ye Botse ya go tšwa go yena re sa boife .
52002003	Go le kgothatša ga rena ga se ga go tšwa boforeng , goba maikemišetšong a go se loke , goba bomenemeneng ,
52002004	eupša re bega molaetša wa Modimo ka mo a ratago , gobane o bone go re swanetše gore a re neele wona gore re o bege . Ga re leke go kgahla batho , re leka go kgahla Modimo yo a lekolago maikemišetšo a rena .
52002005	Bjalo ka ge le tseba , ga se ra ka ra tla go lena ra le gegea goba ra bolela dipolelo tša go agela megabaru ya rena legora ; Modimo ke hlatse ya rena .
52002006	Le gona tša go gaba go retwa ke batho , ana ke lena , ana ke ba bangwe , ga re di šale morago ,
52002007	le ge , ka ge re le baapostola ba Kriste , re be re ka no le gapeletša . Fela ge re be re na le lena re be re le boleta , re le bjalo ka mosadi ge a hlokomela bana ba gagwe .
52002008	Ka ge re le rata gakaaka , re be re ikemišeditše go le fa e sego Ebangedi ya Modimo fela , eupša le tšona dipelo tša rena , gobane re le rata e le ruri .
52002009	Banabešo , ga ke re le a gopola ka mo re bego re katana ka gona re itapiša ? Re be re šoma bošego le mosegare gore re se le tshwenye ka selo ge re le begela Taba ye Botse ya Modimo .
52002010	Lena le dihlatse , le Modimo ke hlatse , gore lena , badumedi , re be re le swere ka mokgwa wo o kgahlago Modimo , wo o lokilego , wo o se nago bosodi .
52002011	Le a tseba gore re be re swere yo mongwe le yo mongwe wa lena ka mokgwa wo monna a swarago bana ba gagwe .
52002012	Re be re le kgothatša , re le bea pelo , re le tutuetša gore le phele bophelo bjo bo kgahlago Modimo , yo a le biletšago mmušong wa gagwe le letagong la gagwe .
52002013	Le lengwe lebaka le le dirago gore re leboge Modimo re sa kgaotše ke gore e rile mola re le tlišetša molaetša wa Modimo , la re go o kwa la o amogela e le wa Modimo , e sego wa batho . Ruri o tšwa go Modimo , gomme Modimo o šoma mo gare ga lena le dumelago .
52002014	Banabešo , gape tše di le hlagetšego ke tšona tše di ilego tša hlagela diphuthego tša Modimo kua Judea , tše di ilego tša hlagela batho ba gona ba e lego ba Kriste Jesu . Le tlaišitšwe ke batho ba gabolena ka mokgwa wo le bona ba tlaišitšwego ke Bajuda .
52002015	Bajuda ke bona ba ba bolailego Morena Jesu le baprofeta , gomme le rena ba re hlomara . Ga ba kgahle Modimo ; ba lwa le batho ka moka .
52002016	Ba leka le go re ganetša ge re begela baditšhaba molaetša wa gore ba phološwe . Se ke sona sebe sa mafelelo sa dibe ka moka tše ba duletšego go di dira . Gomme bjale Modimo o feleleditše a ba ahlola a ba galefetše .
52002017	Ge e le rena , banabešo , e sa le mola re kgaoganago le lena lebakanyana , re sa bonane le lena ka mahlo , re bonana ka pelo fela , re le hlolosetše kudu , gomme re lekile ka maatla go tla go le bona .
52002018	Re be re ratile go tla gape go lena . Nna , Paulose , ke lekile makgathenyana , fela Sathane a re šitiša .
52002019	Gobane ke mang yo a re fago lehutšo le thabo , yo a re kgontšhago go kgantšha go fenya ga rena mo pele ga Morena wa rena , Jesu Kriste , mohla a etla , ge e se lena ?
52002020	Ruri , ke lena setumo sa rena le thabo ya rena .
52003001	Bjale e rile ge re se sa kgona go kgotlelela , ra ikgethela go šala re le noši motseng wa Athene .
52003002	Ra roma ngwanaborena , Timotheose , yo a šomago mmogo le rena ge re šomela Modimo go bega Ebangedi ya Kriste , gore a tle a le tiiše , a le kgothatše go tša tumelo ,
52003003	gore go tle go se be le yo a ka ferehlwago ke mathata a . Lena ka bolena le a tseba gore mathata a ke se se re lebanego .
52003004	Gobane e rile mola re sa na le lena ra le lemoša e sa le pele gore re tlilo ba le mathata . Gomme bjalo ka ge le tseba , seo ke sona se se diregilego .
52003005	Ke ka baka leo ke ilego ka roma Timotheose . Ke be ke se sa kgona ; ka gona ke be ke mo romile gore a tle a lekodišiše tša tumelo ya lena , gore e se be mohlomongwe Moleki a ka no ba a le lekile , gomme modiro wa rena wa be o fetogile lefeela .
52003006	Bjale Timotheose o sa tšo boa moo go lena , gomme o re tletše le ditaba tše dibotse tša tumelo ya lena le lerato la lena . O re boditše gore ka mehla le dula le re gopola gabotse , le gore le re hlolosetše kudu bjalo ka rena ge re le hlolosetše .
52003007	Ka gona , banabešo , mo matshwenyegong le mathateng a rena re wišwa pelo ke tumelo ya lena .
52003008	Ka ge le tiišeditše go ba ba Morena , bjale re imologile .
52003009	Na bjale Modimo wa rena re ka mo leboga bjang ka mo go swanelago ka baka la thabo ye re le thabetšego ka yona pele ga gagwe ?
52003010	Bošego le mosegare re rapela ka pelo ka moka gore a re dumelele go tlo le bona le go tlaleletša ka tše le sa hlaelelwago ka tšona mo tumelong ya lena .
52003011	Nke Modimo , Tatagorena , ka boyena le Morena wa rena , Jesu , ba re lokišetše ditsela gore re tle re le etele .
52003012	Nke Morena a ka le okeletša lerato ya ba le legologolo , gore le ratane , le be le rate le batho ka moka bjalo ka ge le rena re le rata .
52003013	E tla be e le gona ge a le tiiša , gomme mohla Morena wa rena , Jesu , a etla le bakgethwa ba gagwe bohle , la ba ba ba se nago bosodi ba bakgethwa mo go Modimo , Tatagorena .
52004001	Banabešo , ke fetša ka go re re le rutile ka mo le swanetšego go phela ka gona le kgahla Modimo . Ke ka mo le bego le ntše le phela ka gona . Gomme bjale re le kgopela re le tutuetša legatong la Morena Jesu gore le iteke le go feta .
52004002	Gobane ditaelo tše re le filego tšona di etšwa go Morena Jesu le a di tseba .
52004003	Se Modimo a se ratago ke gore le be ba bakgethwa , le ile bohlola .
52004004	Yo mongwe le yo mongwe wa lena a tsebe go nyala mosadi wa gagwe ka mokgwa wo mokgethwa wo o hlomphegago ,
52004005	e sego go laolwa ke phišego ye mpe basading , go swana le baditšhaba ba ba sa tsebego Modimo .
52004006	Mo tabeng ye go se be le yo a fošetšago modumedikayena , le ge e le go mo hlalefetša , gobane bjalo ka ge re ile ra le botša pele re tiišitše , Morena ke mootli wa bohle ba ba dirago tše dibjalo .
52004007	Modimo ga se a re biletša go phela ka bohlola , o re bileditše go phela re le ba bakgethwa .
52004008	Ka gona , yo a nyatšago taelo ye ga a nyatše motho , o nyatša Modimo yo a le fago Moya wa gagwe wo Mokgethwa .
52004009	Ge e le mabapi le go rata modumedikawena , ga se taba ye nka hlwago ke le ngwalela yona , gobane lena ka noši le laetšwe ke Modimo gore le ratane .
52004010	Gomme gabotse le phedišana le badumedikalena bohle ba Matsedonia yohle ka yona tsela yeo . Gomme , banabešo , re le tutuetša gore le iteke le go feta .
52004011	Sa lena e be go rata go phela ka khutšo , go se tsenatsene tša bangwe , le go itirela ka tša lena diatla , bjalo ka ge re ile ra le laya .
52004012	Ka tsela yeo le tla itlhomphiša ba e sego badumedi , le gona le ka se ikanye motho gore a le fe tše le di hlokago .
52004013	Banabešo , re rata ge le tseba gabotse tša ba ba ithobaletšego , gore le tle le se ke la hlokofala , la etša ba ba se nago kholofelo .
52004014	Rena , ka ge re dumela gore Jesu o ile a hwa a ba a tsoga , re dumela gore le ba ba ithobaletšego ba dumela go yena , Modimo o tla ba iša go Jesu .
52004015	Se ke tlilogo le botša sona ke molaetša wa Morena : Rena ba re tlago ba re sa phela ge Morena a etla , re ka se thake pele ba ba ithobaletšego .
52004016	Morena ka sebele o tla theoga legodimong ge go hlabja mokgoši le mokgolokwane wa morongwa yo mogolo , ge go letšwa phala ya Modimo . Bao ba hwilego ba dumela go Kriste ba tla tsoga pele ,
52004017	gwa tlo latela rena re tla bego re sa phela , ra rotošwa le bona ka maru go yo gahlanetša Morena lefaufaung . Ke ka mo re tlago dula re na le Morena .
52004018	Ka fao , beanang pelo ka mantšu a .
52005001	Banabešo , ge e le dinako le mabaka a go tla ga Morena , ga se taba ye nka hlwago ke le ngwalela ka yona .
52005002	Gobane lena beng le tseba gabotse gore Letšatši leo la Morena le tla tla bjalo ka lehodu ge le etla bošego .
52005003	Ge batho ba sa re : “ Go iketlilwe , ke šebešebe , ” ke mohla tahlego e tlago ba wela ka bjako go etša lešoko ge le swara moimana , gomme ga go yo a tlago phonyokga .
52005004	Ge e le lena , banabešo , ga le mo leswiswing , gomme le ka se khukhunetšwe ke Letšatši leo bjalo ka lehodu .
52005005	Ka moka ga lena le batho ba seetša , ba e lego ba mosegare . Ga re ba bošego goba ba leswiswi .
52005006	Ka gona , a re se robaleng go etša bao ba bangwe ; a re phafogeng , re ntšheng mahlo dinameng .
52005007	Gobane ba ba robalago ba robala bošego , ba ba tagwago ba tagwa bošego .
52005008	Eupša rena ba re lego ba mosegare a re ntšheng mahlo dinameng , re apareng tumelo le lerato , e be tšona difahlelakgara tša rena , mme kholofelo ya go phološwa e be mongatse wa rena wa tshipi .
52005009	Modimo ga se a re bopela go tlo re ahlola a re galefetše , o re bopetše go tlo re phološa ka Morena wa rena , Jesu Kriste ,
52005010	yo a re hwetšego gore , le ge re phela le ge re hwile , re tle re phele naye .
52005011	Bjale ge , dulang le kgothatšana le tiišana ka mokgwa wo le felago le dira ka wona .
52005012	Re a le kgopela , banabešo , gore le hlomphe bao ba katanago gare ga lena , ba ba le etilego pele gape ba le eletšago ka tša Sekriste .
52005013	Le ba hlomphe e le ruri le gona le ba rate ka baka la modiro wa bona . Le phedišane le sa kgopišane .
52005014	Re a le rapela , banabešo , le kgale dibodu , le kgothatše bomahlomašia , le thuše bafokodi , le se felele motho pelo .
52005015	Le bone gore go se be le yo a lefetšago bobe ka bobe , ka mehla sa lena e be go dirana botse le go dira bohle botse .
52005016	Le dule le thabile ;
52005017	le se kgaotše go rapela ;
52005018	dilong ka moka sa lena e be go leboga , gobane tšeo ke tšona tše Modimo a di nyakago mo go lena ge le le ba Kriste Jesu .
52005019	Le se ke la šitiša Moya wo Mokgethwa medirong ya wona ,
52005020	le gona le se nyatše diprofeto .
52005021	Le lekole tšeo ka moka , le itshwarelele ka tše di lokilego ,
52005022	gomme le ile bobe bofe le bofe .
52005023	Yena Modimo wa khutšo a le kgethwafatše ka botlalo mme a le lote moya , pelo le mmele ka mokgwa wo o phethegilego , a le šireletše le se be le bosodi mohla Morena wa rena , Jesu Kriste , a etla .
52005024	Yo a le bitšago o a botega , ka gona o tla di kgona .
52005025	Banabešo , le rena le re rapeleleng .
52005026	Le dumediše badumedi bohle ka go ba atla , gona go bontšhago go ratana ga badumedi .
52005027	Ke le laela ka Morena gore le balele badumedi bohle lengwalo leo .
52005028	Morena wa rena , Jesu Kriste , a le gaugele .
53001001	Nna , Paulose , le Silbanose le Timotheose re dumediša lena phuthego ya Bathesalonika le lego ba Modimo , Tatagorena , le Morena Jesu Kriste , re re :
53001002	Nke Modimo , Tatagorena , le Morena Jesu Kriste ba le gaugele , ba le fe khutšo .
53001003	Banabešo , re swanetše go leboga Modimo ka mehla ka baka la lena . Ke tshwanelo gore re dire bjalo , ka gobane tumelo ya lena šemo e tielela e eya pele , go ratana ga lena ka moka le gona go thupela go eya .
53001004	Ke ka baka leo rena beng re le kgantšhago mo diphuthegong tša Modimo ka ge le dula le kgotleletše le bile le dumetše mo gare ga go hlomarwa le go tlaišwa .
53001005	Tšeo ka moka di bontšha gore kahlolo ya Modimo e lokile ; ka gona le tla lokela mmušo wa gagwe wo le o tlaišetšwago .
53001006	Modimo o tla dira ka toka : O tla tlaiša ba ba le tlaišago ,
53001007	gomme a khutšiša rena le lena le tlaišwago . Seo o tla se dira mohla Morena Jesu a etla ka borena a etšwa legodimong a na le barongwa ba gagwe ba maatla ,
53001008	a le ka gare ga mollo wo o tukago . O tla otla ba ba ganago Modimo le ba ba sa theeletšego Taba ye Botse ya Morena wa rena , Jesu .
53001009	Modimo o tla ba otla ka go ba lahlela sa ruri . Ba ka se bone Morena le maatla a gagwe a letago .
53001010	Mohlang a etla bakgethwa ba gagwe ba tla mo tumiša ; bohle ba ba dumelago go yena ba tla kgotsa borena bja gagwe . Le lena le tla be le le gare ga bona , gobane le dumetše molaetša wola re le boditšego wona .
53001011	Ke ka baka leo re dulago re le rapelela . Re kgopela Modimo wa rena gore a le dire ba le swanelwago ke se le se bileditšwego . Nke a ka phethagatša ka maatla a gagwe tše dibotse tše le nyakago go di dira , le tše le di dirago ka ge le dumela .
53001012	Ke ka mo Morena wa rena , Jesu Kriste , a tlago tumišwa ke lena , le lena la tumišwa ke yena , go ya ka kgaugelo ya Modimo wa rena le Morena Jesu Kriste .
53002001	Mabapi le taba ya go boa ga Morena wa rena , Jesu Kriste , le go tlo kgoboketšwa ga rena mme ra ba mmogo le yena , ke a le kgopela , banabešo ,
53002002	gore le se ferekanywe gabonolo goba la tlaletšwa ke bao ba rego Letšatši la Morena le šetše le tlile . Mohlomongwe ba gopola gore re ile ra bolela bjalo re tsenwe ke moya mola re bega molaetša wa Modimo , goba re ile ra ngwala ka lengwalong .
53002003	Le se forwe ke motho ka mokgwa ofe le ofe . Gobane Letšatši leo le ka se tle go sešo gwa tla bokgelogi bja mafelelo , le Rabokgopo a sešo a tšwelela , yena yo a tswaletšwego tahlego .
53002004	Yena o tla lwantšha sengwe le sengwe se go thwego ke medimo goba se se khunamelwago ke batho , gomme a ipona a di feta ka moka . O tla ba a yo dula ka Tempeleng ya Modimo a ipitša Modimo .
53002005	Kgane ga le sa gopola gore tše ke ile ka le botša tšona mola ke na le lena ?
53002006	Se se šitišago gore a senoge gonabjale le a se tseba . Rabokgopo o tla tšwelela ka nako ye e swanelago .
53002007	Bokgopo bjo bo iphihlilego bo šetše bo šoma . Yo a mo šitišago go itšweletša o tla tšwela pele le go mo šitiša go fihlela a tlošwa .
53002008	Ke gona Rabokgopo a tlago utollwa , fela ge Morena Jesu a etla o tla mmolaya ka moya wo o tšwago ka molomong wa gagwe , a mo fediša ka letago le a tlago ka lona .
53002009	Go tla ga Rabokgopo ke modiro wa Sathane . Rabokgopo yo o tla dira mehlolo yohle ye maatla ya bofora le dimaka tšohle tše maatla tša bofora ,
53002010	a šomiša boradia bjo bobe bja mehuta yohle mo go ba ba lahlegago . Bona ba lahlega ka ge ba se ba amogela therešo ba e rata gore ba phološwe .
53002011	Ka gona Modimo o ba romela maatla a boradia gore ba dumele tše di fošagetšego ,
53002012	gore bohle ba ba sa dumelego therešo eupša ba kgahlwago ke bokgopo ba bonwe molato .
53002013	Ge e le rena , banabešo , re swanetše go le lebogela go Modimo ka mehla , lena le ratwago ke Morena . Gobane Modimo o le kgethile la ba ba mathomo Thesalonika ba go phološwa ka maatla a Moya wo Mokgethwa yo a le kgethwafatšago , le ka go botegela nnete ga lena .
53002014	Seo ke se Modimo a le bileditšego sona ka Taba ye Botse ye re le begetšego yona , gore le tle le hwetše letago la Morena wa rena , Jesu Kriste .
53002015	Ka gona , banabešo , tiišetšang , le itshwarelele ka dithuto tšela re le rutilego tšona ka molomo le ka lengwalo .
53002016	A Morena wa rena , Jesu Kriste ka noši , le Modimo , Tatagorena , yo a re ratilego mme ka kgaugelo ya gagwe a dulago a re kgothatša a bile a re tiiša kholofelong ,
53002017	a le kgothatše a be a le tiiše go dira le go bolela tšohle tše dibotse .
53003001	Banabešo , ke fetša ka go re le re rapelele , gore molaetša wa Morena o phatlalale ka lebelo mme o amogelwe ka tlhompho , go no swana le moo go lena .
53003002	Le re rapelele le gore Modimo a re hlakodiše bathong ba babe le ba bakgopo , gobane ga se mang le mang yo e lego modumedi .
53003003	Ge e le Morena yena ke mmotegi , gomme o tla le tiiša a le emela go Rabobe .
53003004	Morena o dira gore re le bote gore le dire tše re le laelago tšona , ebile le tla no tšwela pele le go di dira .
53003005	Morena a le dire gore le kwešiše lerato la Modimo le kgotlelelo ye le e fiwago ke yena Kriste .
53003006	Banabešo , re le laya legatong la Morena wa rena , Jesu Kriste , gore le kgaogane le badumedi bohle ba dulago ka diatla le gona ba sa phelego ka dithuto tše re ba rutilego tšona .
53003007	Lena beng le tseba ka mo le swanetšego go re ekiša ka gona . Rena re be re sa dule ka diatla mola re le moo go lena .
53003008	Re be re sa phele ka mphiwafela . Sa rena e be e le go itapiša le go katana ; re be re šoma bošego le mosegare gore re se tshwenye motho wa lena ,
53003009	e se ka gobane re se na tokelo ya go babalelwa , eupša e le ka ge re nyaka gore le tle le re ekiše .
53003010	Le gona mola re le moo go lena re be re hlwa re le botša re re : “ Maganagošoma le dijo a se di fiwe . ”
53003011	Re realo ka ge re ekwa ba re ba bangwe ba lena ke metlapa ye e sa dirego selo ge e se go tsenatsena ditaba tša ba bangwe .
53003012	Ba mohuta woo re ba laya re ba kgothatša legatong la Morena Jesu Kriste gore ba se itšharakantšhetše bophelo , ba upše ba šomele tša go iphediša .
53003013	Ge e le lena , banabešo , le se ke la lapa go dira tše dibotse .
53003014	Ge go ka ba le yo a ganago go kwa ditaelo tše re le romelago tšona ka lengwalo le , le mmee leihlo , gomme le kgaogane naye gore a inyatše .
53003015	Fela le se mo tšee gore ke lenaba , le upše le mo kgale bjalo ka ngwanabolena .
53003016	Yena Morena wa khutšo a fele a le fa khutšo le ka mekgwa yohle . Morena a be le lena ka moka .
53003017	Ka seatla sa ka ke ngwala gore : Paulose o re le dumele . Ke ka mokgwa wo ke swayago mangwalo a ka ohle go bontšha gore ka nnete a tšwa go nna .
53003018	Morena wa rena , Jesu Kriste , a le gaugele bohle .
54001001	Nna , Paulose , moapostola wa Kriste Jesu ka taelo ya Modimo , Mophološi wa rena , le ya Kriste Jesu yo re mmotilego ,
54001002	ke dumediša wena , Timotheose , morwa wa ka wa mmakgonthe tumelong , ke re : Nke Modimo , Tatagorena , le Kriste Jesu , Morena wa rena , ba go gaugele , ba go šokele , mme ba go fe khutšo .
54001003	Bjalo ka ge ke ile ka go kgothatša mola ke fetela Matsedonia , ke sa go kgopela gore o dule moo motseng wa Efeso , o laye batho ba ba rutago dithuto tša maaka gore ba tlogele go di ruta .
54001004	O ba botše gore ba tlogele dinonwane le mananeo ao a se nago pheletšo a borakgolokhukhu ba bona , a go dio hlola ditshele fela ; a sa tšweletše morero wa Modimo wo o tsebjago ka tumelo .
54001005	Nepo ya taelo ye ke gore le ratane ka lerato le le tšwago ka pelong ye e hlwekilego ya motho , le letswalo le le se nago boitshetshengo , le tumelo ye e se nago boikaketši .
54001006	Batho ba bangwe ba phamogile tabeng tše ba phamogetše dipolelong tša bošilo .
54001007	Ba nyaka go ba baruti ba melao ya Moshe , etšwe ba sa kwešiše tše ba di bolelago le tše ba tiišago gore ke nnete .
54001008	Rena re a tseba gore melao ya Moshe e lokile ge motho a e šomiša ka mo go lebanego .
54001009	Gape re se ke ra lebala gore molao ga o beelwe ba go loka , o beelwa disenyi le ba go itaola , o beelwa bahlokamodimo le badiradibe , o beelwa ba go se hlomphe Modimo le dilo tše dikgethwa , ba ba bolayago botatagobona le bommagobona , o beelwa babolai ,
54001010	o beelwa difebe , le banna ba go robala bannakabona , le bathopi , le bafeane , le ba ba hlatselago ka maaka , le ba ba dirago tše dingwe tše di fapanago le thuto ya nnete .
54001011	Thuto yeo e hwetšwa ka mo Ebangeding ye ke e filwego gore ke e bege , yona Taba ye Botse ye e bolelago tša letago la Modimo wa mahlogonolo .
54001012	Ke leboga Kriste Jesu , Morena wa rena , ge a mphile maatla a go dira modiro wa ka . Ke mo leboga ge a bone ke botega mme a nkgethela go mo hlankela ,
54001013	etšwe pele ke be ke mmolela gampe , ke mo hlomara , ke mo roga . Fela Modimo o ile a nkgaugela ka gobane ke be ke sešo ka ba modumedi , gomme ke sa tsebe se ke se dirago .
54001014	Gomme Morena wa rena a nkgaugela kudu a ba a mpha le tumelo le lerato ka bontši , tšona dimpho tše e bago tša rena ge re eba ba Kriste Jesu .
54001015	Ke taba ya nnete ye e swanetšego go amogelwa ka botlalo gore Kriste Jesu o tlile lefaseng go phološa badiradibe . Nna ke ba feta bohle ka bobe ,
54001016	fela Modimo o nkgaugetše e le gore Kriste Jesu a tle a mpontšhe go se mphelele pelo ga gagwe mo go feletšego , nna modiradibe wa go ba feta ka moka , e tle e re bohle ba ba tlago dumela go yena ba swantšhetšwe ka nna mme ba išwe bophelong bjo bo sa felego .
54001017	Kgoši ya go ya go ile , yo a sa hwego gape a sa bonalego , yena Modimo a le noši , a hlompšhe a be a tumišwe go ya go ile ! Amene .
54001018	Taelo yeo ke go fa yona , Timotheose , ngwanaka , e le ya go ya ka mantšu a profeto ao a kilego a bolelwa mabapi le wena . Mantšu ao a go hlohleletše go lwa bjalo ka mohlabani , o lwele Ebangedi ,
54001019	o kgomarele tumelo ya gago le letswalo le le se nago molato . Batho ba bangwe ba be ba sa theeletše letswalo la bona , gomme tša tumelo di ba palela .
54001020	Ba bangwe ba bona ke boHimeneose le Aleksandere , bao ke ba gafetšego Sathane , gore ba tlwaologe go nyefola Modimo .
54002001	Go feta tšohle , ke le kgothaletša gore le kgopelele batho bohle go Modimo , le ba rapelele , le ba phophothele , le be le ba lebogele ,
54002002	ana ke dikgoši , ana ke batho ba maemo , gore re tle re phele re wele dipelo re iketlile , re le ba borapedi bja nnete , le maitshwaro a a swanelago .
54002003	Ye ke taba ye botse gomme e kgahla Modimo , Mophološi wa rena ,
54002004	yo a nyakago gore batho ka moka ba phološwe mme ba tle ba tsebe nnete .
54002005	Gape Modimo ke o tee , le Mmoelanyi wa batho le Modimo le yena ke o tee , yena motho , Kriste Jesu ,
54002006	yo a ilego a ikgafa gore e be seloba sa go lokolla batho ka moka sebeng . E bile bjona bohlatse ka nako ya gona bja gore Modimo o nyaka ge bohle ba lokollwa sebeng ,
54002007	gomme ke ka baka leo ke beilwego moapostola le moruti wa baditšhaba , go bega molaetša wa tumelo le nnete . Ga ke bolele maaka , ke bolela nnete .
54002008	Phuthegong ye nngwe le ye nngwe ke rata ge go rapela banna ba phagamišitše matsogo a a se nago bosodi , ba sa galefe , le gona ba sa ngangišane .
54002009	Basadi le bona ke rata ge ba ikgabiša ka meaparo ye e ba lebanego , le ka boitlhompho le bohlweki ; e sego ka go loga meriri , goba ka dikgabišo tša gauta , goba ka diperela , goba ka diaparo tša go bitša tšhelete ye ntši ,
54002010	eupša ka mediro ye mebotse ye e swanelago basadi ba ba ipitšago barapedi .
54002011	Mosadi a rutwe a homotše a ikokobetša ka mekgwa yohle .
54002012	Ga ke mo dumelele gore a rute monna goba a mo laole . Sa gagwe ke go homola ,
54002013	gobane yo a hlodilwego pele ke Adamo , gwa kgona go hlolwa Efa .
54002014	Le gona ga se Adamo yo a ilego a forwa , ke mosadi yo a ilego a forwa mme a tshela molao .
54002015	Eupša mosadi o tla phološwa ka go tswala bana , ge a ka kgotlelela tumelong le leratong le bokgethweng ka maitshwaro a mabotse .
54003001	Taba ye ke nnete , gore ge motho a duma go ba moetapelemogolo , o duma selo se sebotse .
54003002	Moetapele e swanetše go ba motho wa go hloka bosodi , monna wa mosadi o tee , wa go nagana gabotse , wa maitshwaro a mabotse , wa go hlomphega , wa go amogela basepedi ka ga gagwe , wa go kgona go ruta ;
54003003	e se be setagwa goba seganka , e be yo boleta wa go se rumolane , wa go se rate tšhelete ;
54003004	e be yo a bušago lapa la gagwe gabotse , yo a laolago bana ba gagwe ka seriti .
54003005	Gobane ge motho a palelwa ke lapa la gagwe , phuthego ya Modimo yona a ka e kgona bjang ?
54003006	E se be motho yo a sa tšogo sokologa , gore a se ikgogomoše , a tla a lahlwa go etša Diabolose .
54003007	E swanetše go ba motho yo a hlompšhago le ke batho ba e sego badumedi , gore a se ke a tla a goboga mme a tanywa ke sefu sa Diabolose .
54003008	Batikone le bona ba swanetše go ba le boitshwaro bjo bobotse , le gona ba tshepege ; ba se ke ba nwa kudu goba ya ba dihwirihwiri tšheleteng ;
54003009	a ba kgomarele nnete ye e utolotšwego ya tumelo ka letswalo le le sa itshetshengwego ;
54003010	ba hlahlobje pele , gomme ge ba se na bosodi e be gona ba thomago go dira modiro wa botikone .
54003011	Batikone ba basadi le bona e be ba maitshwaro a mabotse , ba go hloka lesebo , ba go nagana gabotse , ba go tshepagala mo go tšohle .
54003012	Motikone e swanetše go ba monna wa mosadi o tee , wa go laola bana ba gagwe le lapa la gagwe gabotse .
54003013	Batikone ba ba phethago modiro wa bona gabotse ba ikhweletša maemo a mabotse , gomme ba kgona go bolela ka tša tumelo ya bona go Kriste Jesu ba sa boife .
54003014	Ke go ngwalela lengwalo leo ke holofetše go tla go wena kgauswinyana .
54003015	Fela le ge nka diega , wena o šetše o tseba ka lengwalo le ka mo motho a swanetšego go itshwara ka gona ge a na le ba lapa la Modimo , e lego yona phuthego ya Modimo yo a phelago , ye e lego yona kokwane le motheo wa therešo .
54003016	Ntle le pelaelo , phihlo ye re e utolletšwego ya tumelo ya rena ke ye kgolo : Yena o itšweleditše ka sebopego sa motho , a hlatselwa ke Moya gore tše a ipegago tšona ke therešo , gomme a bonwa ke barongwa . A begwa baditšhabeng , a dumelwa lefaseng ka moka , gomme a rotošetšwa legodimong ka letago .
54004001	Moya wo Mokgethwa o bolela thwii gore mehleng ya mafelelo batho ba bangwe ba tla kgeloga ; ba tla theeletša meoya ya maaka ba latela le dithuto tša bademone .
54004002	Dithuto tše dibjalo di phatlalatšwa ke bafeane ba baradia ba ba hwilego matswalo mo nkego ba swailwe ka tshipi ya go fiša .
54004003	Batho ba mohuta woo ba iletša batho go nyala le go ja dijo tše dingwenyana , mokagona Modimo a di diretše gore di lewe ka tebogo ke bao e lego badumedi mme ba tsebago therešo .
54004004	Tšohle tše di hlodilwego ke Modimo di lokile ; gomme mo go tšona ga go se se swanetšego go lahlwa , eupša tšohle di swanetše go amogelwa ka tebogo ,
54004005	gobane di kgethwafatšwa ka lentšu la Modimo le ka thapelo .
54004006	Ge o ka laya badumedikawena bjalo o tla be o le mohlanka yo a direlago Kriste Jesu gabotse , o le yo a iphepago ka mantšu a tumelo le a thuto ye e lokilego ye o e botegetšego .
54004007	O kgaogane le dinonwane tša batho ba lefase . Wena o itlwaetše bophelo bja bodumedi .
54004008	Go ithobolla mmele go na le mohola mmeleng , eupša bodumedi bjona bo na le mohola dilong ka moka , ka gore bo re holofetša bophelo bja gonabjale le bja ka moso .
54004009	Yeo ke nnete ye e swanetšego go amogelwa ka botlalo .
54004010	Ke ka baka leo re katanago re kalokana , ka gobane re botile Modimo yo a phelago , yena e lego Mophološi wa batho bohle , gagolo bao ba dumelago .
54004011	O ba laye o be o ba rute ka dilo tše .
54004012	Go se be le yo a go nyatšago ka baka la ge o le yo mofsa , eupša o be mohlala go badumedi ka dipolelo tša gago , le ka boitshwaro , le ka lerato , le ka tumelo , le ka bohlweki .
54004013	O ikgafele go balela phuthego Mangwalo a Makgethwa , le go ba kgothatša , le go ba ruta , go fihlela ke etla .
54004014	O se hlokomologe mpho ye Modimo a go filego yona mola baprofeta ba bolela mabapi le wena , mola bagolo ba phuthego ba go bea diatla .
54004015	O itlwaetše dilo tše gomme o ikgafele tšona , gore tšwelopele ya gago e bonwe ke bohle .
54004016	O itote , o lote le thuto ya gago . O fele o phetha dilo tše , ka gobane ge o dira bjalo o tla be o iphološa , o phološa le ba ba go kwago .
54005001	O se ke wa kgadimola mokgalabje , o upše o bolele le yena bjalo ka ge nke ke tatago . Masogana o a sware bjalo ka banabeno ,
54005002	bakgekolo o ba sware bjalo ka bommago , le mathari o a sware bjalo ka dikgaetšedi tša gago , ka bohlweki ka mehla .
54005003	Bahlologadi ba e lego bahlologadihlologadi o ba hlokomele .
54005004	Fela ge mohlologadi a na le bana goba ditlogolo , ba swanetše gore ba itlwaetše go phetha ditshwanelo tša bona tša bodumedi go ba malapa a bobona , mme ka tsela yeo ba leboge batswadi ba bona le borakgolwabona le bomakgolwabona , gobane seo ke sona se se kgahlago Modimo .
54005005	Mohlologadihlologadi yo a se nago mohlokomedi o ikanya Modimo , gomme o dula a mo kgopela a mo rapela bošego le mosegare .
54005006	Eupša mohlologadi yo a iphilego maithabišo o hwile a phela .
54005007	O ba laye bjalo gore go se be le yo a ba bonago bosodi .
54005008	Fela ge motho a sa hlokomele ba gabo , gagolo ba lapa la gagwe , o lahlile tumelo , gomme o phalwa le ke yo e sego modumedi .
54005009	Lenaneong la bahlologadi go ngwalwe fela yo a sa hlaelego mengwaga ye masome a a selelago . Godimo ga moo , e be yo a ilego a nyalwa gatee ,
54005010	le gona a tumile ka mediro ye mebotse , ya go hlokomela bana , le go amogela baeng , le go hlapiša badumedikayena maoto , wa go thuša ba ba lego tlalelong — wa go ikgafela mediro ye mebotse ka mehla .
54005011	Bahlologadi ba bafsa bona o se ke wa ba ngwala lenaneong leo la bahlologadi , ka gobane go tsogelwa ga bona go ka no ba aroša go Kriste , ba duma go nyalwa gape ,
54005012	ya ba ge ba ikobela molato wa go tshela dikano tšela ba ikannego ka tšona pejana .
54005013	Le gona ba ka itlwaetša bobodu ka go thetha le malapa ; go feta moo ba ka itlwaetša lesebo le bofeane , le go bolela tše di sego tša ba swanela .
54005014	Ka gona , nna ke duma ge bahlologadi ba bafsa ba ka nyalwa gape ba ba le bana , ba hlokomela malapa a bona , gore ba tle ba se fe manaba a rena sebaka sa go re bolela gampe .
54005015	Bahlologadi ba bangwe ba šetše ba kgelogile ba latela Sathane .
54005016	Ge go na le Mokriste wa mosadi yo ka gabo go nago le bahlologadi , a ba hlokomele , a se ke a tshwenya phuthego ka seo , gore phuthego e hlokomele bahlologadihlologadi .
54005017	Bagolo ba phuthego ba ba bušago phuthego gabotse ba lokela go lefša moputso wa bona gabedi , gagolo bao ba katanago le go begela batho Ebangedi le go ba ruta yona .
54005018	Gobane Mangwalo a Makgethwa a re : “ O se ke wa bofa pholo molomo ge o fola mabele ka yona . ” Gapegape a re : “ Mošomi mogolo wa gagwe o mo lebane . ”
54005019	O se ke wa theeletša yo a pharago mogolo wa phuthego molato , ge e se ge a na le dihlatse tše pedi goba tše tharo .
54005020	Badiradibe o ba kgale pepeneneng , gore ba bangwe ba tle ba šie .
54005021	Ke go laya Modimo le Kriste Jesu le barongwa ba bakgethwa ba na le nna , gore o phethe ditaelo tšeo ntle le go kgetholla batho , ntle le go dira dilo sepitša .
54005022	O se kitimele go bea motho diatla , gore o se kgathe tema dibeng tša ba bangwe ; wena o dule o hlwekile .
54005023	O se sa nwa meetse fela , o upše o nwe le beinenyana ka baka la mala a gago le bokoka bja gago bjo bo felago bo go boela .
54005024	Dibe tša batho ba bangwe di bonala pepeneneng , gomme di ba eta pele tša ba letela kahlolong , kganthe tša ba bangwe tšona di ba šala morago .
54005025	Ka yona tsela yeo mediro ye mebotse ya ba bangwe e bonala pepeneneng , gomme le ye e sego pepeneneng ga e kgone go fihlega .
54006001	Bohle ba e lego makgoba ba swanetše ba bone beng ba bona e le ba ba lebanwego ke tlhompho ye e feletšego , gore go se be le motho yo a nyefolago Modimo goba thuto ya rena .
54006002	Makgoba ao beng ba ona e lego badumedi a se ke a ba nyatša , gobane ke badumedikabona . A a upše a ba šomele gabotse le go feta , ka gobane ba ba holegago ka modiro wa ona ke badumedi bao ba ratwago . O rute batho ka go realo , o ba begele ditaba tšeo .
54006003	Ge eba go na le yo mongwe wa go ruta batho dišele , wa go se dumele thuto ya nnete e lego ya Morena wa rena , Jesu Kriste , le tša thuto ya bodumedi bja rena ,
54006004	yo mobjalo ke moikgogomoši yo a sa tsebego selo . Sa gagwe ke go tšea kgang le go ngangišana ka tlhalošo ya mantšu , gona go tswalago mahufa le ditshele le lesebo le dikgopolelo tše mpe ,
54006005	le kgang ya go se fele — dilo tše di tšwago bathong ba ba senyegilego menagano ba ba sa tsebego nnete . Ba hloma nke bodumedi ke mokgwa wa go ikhumiša .
54006006	Bodumedi bjona bo humiša motho kudu ge eba a kgotsofala ka se a nago le sona .
54006007	Gape ga se ra tla le selo mo lefaseng , gomme le go tloga re ka se kgone go tloga le selo mo go lona .
54006008	Ge re na le dijo le diaparo re kgotsofale ka tšona .
54006009	Ba ba nyakago go huma bona ba wela molekong , gomme ba tanywa ke ditumo tše dintši tša botlaela tša go bolaiša batho le go ba phonkgetša tahlegong le tshenyegong .
54006010	Gape go rata tšhelete ke wona modu wa makgopo ka moka . Ba bangwe , ka baka la go e duma kudu , ba kgelogile tumelong mme ba itlišetša masetlapelo a mantši .
54006011	Ge e le wena , motho wa Modimo , dilo tšeo o di tšhabe . O katanele go loka le borapedi le tumelo le lerato le kgotlelelo le boleta .
54006012	O gakale ge o šiana mošianong wo mogolo wa tumelo , o tle o ithopele bophelo bjo bo sa felego , gobane o bileditšwe bophelong bjo mola o ipega tumelo ka sebete mo pele ga dihlatse tše dintši .
54006013	Ke go laya Modimo , Mophedišatšohle , le Kriste Jesu yo a ilego a ipega tumelo ka sebete mo pele ga Pontiose Pilato ba le gona ,
54006014	gore o botegele go phetha ditaelo o se na bosodi , go fihlela Morena wa rena , Jesu Kriste , a tšwelela .
54006015	Go tšwelela ga gagwe go tla tlišwa ka nako ya gona , gwa tlišwa ke Modimo , yena Mmušanoši yo lehlogonolo , Kgoši ya dikgoši , Morena wa marena .
54006016	Ke yena fela yo a sa hwego , yo a dulago seetšeng se go sego yo a kago se batamela . Ga go yo a kilego a mmona ebile ga go yo a kago mmona . A a hlompšhe a buše go ya go ile ! Amene .
54006017	O laele ba ba humilego ka tša lefase le gore ba se ikgogomoše goba ba bota ona mahumo a a felago , ba upše ba bote Modimo yo a re fago tšohle ka bontši gore re ipshine ka tšona .
54006018	O ba laye gore ba dire tše di lokilego , ba ikhumiše ka mediro ye mebotse , ba se timane , eupša ba ikemišetše go abelana le ba bangwe .
54006019	Ka tsela yeo ba tla ipolokela lehumo le e tlago ba motheo wo o tiilego wa ka moso . Ke mo ba tlago kgona go fihlela bophelo bjo e lego bja mmakgonthe .
54006020	Timotheose , o boloke tše o di neilwego . O kgaogane le dipolelo tša lefeela tša batho ba lefase le dikganetšano tše go thwego ke “ Tsebo ” , etšwe e se yona .
54006021	Gobane ba bangwe ba ipotša gore ba na le yona , mme ba kgelogile tumelong . A Modimo a le gaugele .
55001001	Nna , Paulose , yo ka thato ya Modimo ke lego moapostola wa Kriste Jesu , nna yo ke romilwego go yo bega kholofetšo ya bophelo bjo re nago le bjona ka go ba ba tee le Kriste Jesu ,
55001002	ke dumediša wena , Timotheose , morwa wa ka yo ke mo ratago , ke re : Nke Modimo , Tatagorena , le Kriste Jesu , Morena wa rena , ba go gaugele , ba go šokele , mme ba go fe khutšo .
55001003	Ke leboga Modimo yo ke mo hlankelago bjalo ka borakgolokhukhu , ke sa itshetshengwe . Ke mo leboga ge ke go gopola ka mehla mo dithapelong tša ka bošego le mosegare .
55001004	Ke gopola ge o be o lla , gomme ke duma go go bona gape , gore ke tle ke thakgale e le ruri .
55001005	Ke gopola tumelo ya mmakgonthe ye o nago le yona , tumelo ya go swana le yela makgoloago , Loise , le mmago , Onika , ba bego ba na le yona . Ke tloga ke kgolwa gore le wena o na le yona .
55001006	Ke ka baka leo ke go gopotšago gore o tsošološe mpho ye Modimo a go filego yona mola ke go bea diatla .
55001007	Gobane moya wo Modimo a re filego wona ga o re dire gore re boife ; o re tlatša maatla le lerato le boitshwaro .
55001008	Se hlabje ke dihlong tša go hlatsela Morena wa rena , goba wa hlabja ke dihlong ka nna ge ke le mogolegwa ka baka la gagwe . Wena o kgathe tema mo go tlaišetšweng Taba ye Botse go ya ka maatla ao Modimo a go fago ona ,
55001009	yena yo a re phološitšego mme a re biditšego gore re be ba gagwe , e se ka baka la mediro ya rena , eupša e le ka baka la maikemišetšo a gagwe le kgaugelo ya gagwe . O re file kgaugelo ye ka Kriste Jesu go tloga le go tloga ,
55001010	eupša bjale kgaugelo ye ya gagwe re e utolletšwe ka go tla ga Mophološi wa rena , yena Kriste Jesu . Yena o fedišitše maatla a lehu , a utolla bophelo bja go ya go ile ka Ebangedi .
55001011	Modimo o mpeile mmegi le moapostola le moruti wa Taba ye Botse ye ,
55001012	gomme ke ka baka le ke tlaišwago ka dilo tše . Eupša seo ga se nteše dihlong , ka gobane yo ke mmotilego ke a mo tseba , gomme ga ke na pelaelo ya gore o na le maatla a go lota tše a mphilego tšona go fihla ka Letšatši la Morena .
55001013	O itshwarelele ka thuto ya nnete ye ke go lailego ka yona , e be tsela ye o e latelago , gomme o dule o le tumelong le leratong le re nago le lona re le ba Kriste Jesu .
55001014	Tše dibotse tše o di filwego o di lote ka maatla a Moya wo Mokgethwa wo o phelago ka go rena .
55001015	O a tseba gore batho ka moka seleteng sa Asia ba ntlhanametše ; mo go bona ke boFigelose le Hermogenese .
55001016	Nke Morena a ka gaugela ba lapa la Onesiforose , gobane o nkgothaditše makgathe a mantši . Go golegwa ga ka ga se gwa ka gwa mo leša dihlong ,
55001017	eupša o rile go fihla Roma a nnyaka a kgothetše a ba a nkhwetša .
55001018	Nke Morena a ka mo gaugela ka Tšatši leo la Morena . Gomme dilo tše dintši tše a ntiretšego tšona kwa Efeso wena o di tseba gabotse .
55002001	Bjale wena , ngwanaka , o tiišwe ke kgaugelo ya Modimo ye e bago ya rena ge re le ba Kriste Jesu .
55002002	Tšela o kwelego ke go botša tšona pele ga dihlatse tše dintši o di botše batho ba ba tshepegago , ba ba tlago kgona go di ruta ba bangwe .
55002003	O kgotlelele le nna ditlaišo , o be mohlabani yo a botegago wa Kriste Jesu .
55002004	Gape mohlabani o leka go kgahla molaodi wa gagwe gomme ga a itsenye ditabeng tša bophelo bjo e sego bja bohlabani .
55002005	Le mophadišani a ka se thope sefoka a sa latele melao ya go phadišana .
55002006	Mabutšwapele a lebane molemi wa sekalokani .
55002007	Nagana ka tše ke di bolelago tše , gobane Morena o tla go kgontšha go di kwešiša .
55002008	Gopola Jesu Kriste , Motsošwabahung , setlogolo sa Dafida ; ke yona Taba ye Botse ye ke e begago .
55002009	Ka ge ke bega yona Taba ye Botse ye , ke a hlokofatšwa ke be ke kgokwe ka diketane bjalo ka sesenyi . Eupša lentšu la Modimo lona ga se la kgokwa ;
55002010	ke ka baka leo ke meletšago tšohle ka baka la bao Modimo a ba kgethilego , gore le bona ba tle ba hwetše phologo ka Kriste Jesu le letago le le sa felego .
55002011	Taba ye ke nnete gore : “ Ge eba re hwile le yena , le go phela re tla phela le yena .
55002012	Ge re ka no kgotlelela , le go buša re tla buša naye . Ge re mo latola , le yena o tla re latola .
55002013	Ge re sa botege , yena o tla no dula a botega , ka gobane a ka se kgone go itira o šele . ”
55002014	Badumedi o fele o ba gopotša taba tše , o ba laya tsebegokwa mo pele ga Modimo gore ba se tšee kgang goba ba ngangišana ka tlhalošo ya mantšu , e lego taba tše di se nago mohola , ge e se go lahla ba ba di theeletšago .
55002015	O ikokoropele go kgahla Modimo , go ba modiri yo a sa lewego ke dihlong ka mošomo wa gagwe , le yo a rutago molaetša wa nnete ya Modimo ka tshwanelo .
55002016	O kgaogane le dipolelo tša lefeela tša batho ba lefase . Ba ba kgahlwago ke dipolelo tša mohuta woo , ba tla ikgaogantšha le Modimo ba ntše ba eya pele .
55002017	Dipolelo tša mohuta woo di swana le bolwetši bja sesepedi bjo bo kitimago le mmele . Ba bangwe ba dipolelo tša mohuta woo ke boHimeneose le Filetose .
55002018	Ba phamogile tseleng ya nnete mme ba ferekanya tumelo ya badumedi ba bangwe ka go bolela gore re šetše re tsogile bahung .
55002019	Fela motheo wo o beilwego ke Modimo o ka se šikinyege , gomme mo godimo ga wona go ngwadilwe mantšu a go re : “ Morena o tseba ba e lego ba gagwe , ” le a go re : “ Bohle ba ba ipitšago ba Morena a ba tlogele bokgopo . ”
55002020	Ka ntlong ya mohumi dibjana ga se tša gauta le tša silibera fela , eupša le tša kota le tša letsopa di gona ; dingwe ke tša go šomišwa ka matšatši a magolo , dingwe ke tša mehleng .
55002021	Ge motho a ka kgaogana le dipolelo tša lefeela tše di se nago borapedi , e tla be e le wa go šomišwa ka matšatši a magolo ; o tla be a ikgafile mme e le wa mohola go mong wa gagwe , a ikemišeditše go dirišwa medirong yohle ye mebotse .
55002022	O tšhabe ditumo tša bosogana , mme o katanele toka le tumelo le lerato le phedišano gotee le ba ba rapelago Morena ka dipelo tše di hlwekilego .
55002023	O kgaogane le dikgang tša bošilo le tša botlaela ; o a tseba gore di hlola diphapano .
55002024	Mohlanka wa Morena diphapano di a mo rona . Se se mo swanelago ke go lokela batho ka moka , go ba moruti wa go kgona go ruta , wa go kgotlelela ge a dirwa bošula ,
55002025	wa boleta ge a kgala ba ba mo ganetšago . Mohlomongwe Modimo a ka ba fa sebaka sa go itshola le go tseba nnete .
55002026	Ke mo ba kago inagana ba phonyokga sefu sa Diabolose yo a bego a ba swere a ba dirile gore ba phethe thato ya gagwe .
55003001	Tseba gore mehleng ya mafelelo go tla ba le mabaka a mathata .
55003002	Batho e tla ba dijato , le barati ba tšhelete , le baikgantšhi , le baiponi ; e tla ba banyefodi , le banyatšabatswadi ; e tla ba bahlokatebogo , le ba go se hlomphe Modimo ;
55003003	e tla ba ba go hloka lerato , le ba go gana poelano , le ba lesebo , le ba go hloka maitshwaro ; e tla ba diganka , le bahloyatoka ,
55003004	le mahlabapshio , le bahlokašedi , le baikgogomoši ; e tla ba ba go rata boithabišo bakeng sa go rata Modimo ;
55003005	ba tla bonala nke ke badumedi , etšwe maatla a bodumedi ba a gana . Ba babjalo o ba katologe .
55003006	Ba bangwe ba bona ba khukhunela ka dintlong tša batho , ba foraforetša basatšana ba ba tšeetšegago , ba ba lewago ke letswalo ka baka la dibe tša bona gape ba hlohleletšwago ke ditumo tša mehutahuta ,
55003007	ba ba ratago go dula ba rutwa , fela ba ka se kgone go tseba therešo .
55003008	Bjalo ka ge Janese le Jambrese ba ile ba ganetša Moshe , le bona batho ba ba ganetša therešo — ke bona ba menagano ye e sa šomego gabotse , ba go palelwa mo go tša tumelo .
55003009	Fela ba ka se tšwelele go ya kae , ka gobane bošilo bja bona bo tla tšwelela pepeneneng bjalo ka bja bale ba babedi .
55003010	Fela wena o botegetše thuto ya ka , wa ba le maitshwaro a go swana le a ka , le maikemišetšo , le tumelo , wa etša nna ka go se fele pelo , le ka lerato , le ka kgotlelelo ,
55003011	le ka go hlomarwa , le ka go tlaišwa mola ke tlaišwa kua Antiokia le Ikoniomo le Listra . Ditlhomaro tše ke ilego ka di kgotlelela di a šiiša . Fela Morena a ntlhakodiša go tšona ka moka .
55003012	Bohle ba ba ratago go phela bophelo bja borapedi e le ba tee le Kriste Jesu ba tla hlomarwa .
55003013	Ge e le bakgopo le baradia , bobe bja bona bo tla keka bo eya pele , gomme bona beng ba tla tšwela pele le go radia le go radiwa .
55003014	Ge e le wena , o kgomarele tše o di rutilwego , gape o di dumelago o holofetše . O tseba ba ba go rutilego tšona .
55003015	O se lebale gore Mangwalo a Makgethwa o a tsebile go tloga bjaneng bja gago ; ke ona a a kgonago go go fa bohlale bjo bo išago phologong ka go dumela go Kriste Jesu .
55003016	Mangwalo a Makgethwa ka moka a ngwadilwe ka go huetšwa ke Modimo , gomme a hola go ruta therešo , go kgala ba ba fošago , go sokolla batho , le go laya batho gore ba phele ka tshwanelo ,
55003017	gore motho yo a ineetšego Modimo e be yo a kgonago gape a loketšego go dira mediro yohle ye mebotse .
55004001	Ke go laya Modimo le Kriste Jesu yo a tlago ahlola ba ba phelago le ba ba hwilego e le dihlatse tša ka . Ke go laya le ka gobane yena o tlilo buša e le Kgoši , ke re
55004002	o begele batho molaetša wa Modimo , o phegelele go ba begela wona , e ka ba ka nako ya gona , le ge e se nako ya gona , o ba kgale , o ba sole , o ba kgopele , o ntše o ba ruta o sa ba felele pelo .
55004003	Nako e tla tla ya gore batho ba se rate go theeletša thuto ya nnete , eupša ba tla latela ditumo tša bona , gomme ba tla goketša baruti ba bantši ba go ba botša tše bona beng ditsebe tša bona di hlohlonelago go di kwa .
55004004	Ba tla ithiba ditsebe gore ba se kwe nnete , ba di hlwaela dinonwane .
55004005	Ge e le wena , o itshware mabakeng ka moka ; o meletše ditlaišo , o dire modiro wa mmegi wa Taba ye Botse , gomme modiro woo wa gago o o phethe .
55004006	Ge e le nna , ke šetše ke dirwa sehlabelo ; e fihlile nako ya gore ke hwe .
55004007	Ke šiane mošianong wo mogolo wa tumelo , ke kgathile tema ke e weditše , le tumelo ke sa e swere .
55004008	Gomme bjale se se ntetetšego ke sefoka se se fiwago ba ba phetšego bophelo bjo bo lokilego ; ke letetšwe ke sefoka se ke tlago se fiwa ke Morena ka Letšatši leo a tlago tla ka lona , yena Moahlodi wa toka — sa se fiwe nna fela , eupša sa fiwa le bao ba letetšego go iponagatša ga gagwe ka lerato .
55004009	O leke go tla mono go nna kgauswinyana .
55004010	Demase o ntahlile ka baka la go rata tša lefase le , gomme o iketše Thesalonika . Kresense o ile Galatia , Titose yena o ile Dalmatia .
55004011	Ke Lukase fela yo a šetšego le nna . O nyake Markose o tle le yena ka gobane o tla nthuša kudu mo modirong .
55004012	Tigikose yena ke mo romile Efeso .
55004013	Ge o etla o ntlele le kobo ya ka ye ke e tlogetšego Troase ka ga Karpose ; le dipuku o ntlele natšo , gagolo tša matlalo .
55004014	Aleksandere wa mathulatshipi o ntirile gampe kudu . Fela Morena o tla mo putsa ka mo go swanetšego mediro ya gagwe .
55004015	Le wena o itotele yena , gobane tše re di rutago batho o be a di gana tha .
55004016	Mohla wola ke iphetolela la mathomo ga go yo a ilego a ema le nna ; bohle ba ile ba nngaloga . A Modimo a se ba bone molato .
55004017	Fela Morena o ile a ba le nna , a mmaatlafatša gomme ka kgona go bega molaetša ka botlalo gore baditšhaba ka moka ba o kwe ; gomme ka hlakodišwa dinaleng tša lehu .
55004018	Morena o sa tlilo no ntlhakodiša bobeng bjohle , a nkiša mmušong wa gagwe wa legodimong ke bolokegile . A a tumišwe go ya go ile ! Amene .
55004019	O dumediše Prisila le Akhwila le ba ga Onesiforose .
55004020	Erastose o šetše Korinte , Trofimose yena ke mo tlogetše Miletose , ka ge a be a lwala .
55004021	O leke go tla mono marega a sešo a tsene . Yubulose le Pudense le Linose le Klaudia le badumedikarena ka moka ba re o dumele .
55004022	Morena a be le wena . A Modimo a le gaugele .
56001001	Nna , Paulose , ke mohlanka wa Modimo le moapostola wa Jesu Kriste . Ke romilwe gore bao Modimo a ba kgethilego ke ba sokollele tumelong , le gore ba tsebe nnete gabotse ye e rutwago ke sedumedi sa gaborena ,
56001002	sona se ithekgilego ka go holofela bophelo bjo bo sa felego . Modimo yo a sa bolelego maaka o re holofeditše bjona go tloga le go tloga ,
56001003	gomme ka nako ya gona a bo utolla ka molaetša wa gagwe . Wona wa fiwa nna , gomme nna ka o bega ke laetšwe ke Modimo , Mophološi wa rena .
56001004	Go wena , Titose , morwa wa ka wa mmakgonthe tumelong ye e lego ya rena ka moka , ke re : Nke Modimo , Tatagorena , le Kriste Jesu , Mophološi wa rena , ba go gaugele , ba go fe khutšo .
56001005	Ke go tlogetše Kreta gore o beakanye dilo tše di bego di sa nyaka go dirwa , le gore o bee bagolo ba phuthego motseng wo mongwe le wo mongwe , go ya ka ditaelo tše ke go filego tšona tša go re :
56001006	Mogolo wa phuthego a se be le bosodi ; e be monna wa mosadi o tee , wa bana ba e lego badumedi , e sego ba ba gobogilego ka bophaga le lenyatšo batswading .
56001007	Gobane moetapele yoo wa kereke , ka ge e le mohlokomedi wa phuthego ya Modimo , o swanetše go hloka bosodi ; e se be moiponi , goba sefelapelwana , goba setagwa , goba serumolani , goba sehwirihwiri tšheleteng .
56001008	A e be motho wa go amogela basepedi ka ga gagwe , le morati wa tše di lokilego . E be wa go nagana gabotse , wa go loka , yo mokgethwa , wa go itshwara ka tlhaologanyo .
56001009	A itshwarelele ka molaetša wo wa go tshepega wa go dumelelana le thuto ya nnete . Ke mo a ka kgonago go kgothatša batho ka thuto ya nnete le go bontšha baganetši phošo ya bona .
56001010	Gobane go na le ba bantši , gagolo ba go tšwa tumelong ya Sejuda , ba e lego bomaganagobušwa , bommalelengwana le bafori .
56001011	Bona bao ba swanetše go thibja melomo , ka gobane ba pšhatla malapa ka go ruta batho tše e sego tšona , e le ge ba gabile go ikgobokeletša tšhelete ka bohwirihwiri .
56001012	Mokreta yo mongwe , yo e bego e le moprofeta wa gabobona , yo a ilego a re : “ Bakreta e sa le ba tloga e le bafeane , e le diphoofolo , e le dijagobe tša dibodu , ”
56001013	o be a rereša . Ka baka leo , o ba kgale e le ruri , gore ba be le tumelo ya nnete ,
56001014	gomme ba se sa šetša dinonwane tša Sejuda le melao ya batho ba ba lahlilego therešo .
56001015	Go bao ba hlwekilego tšohle di hlwekile , eupša go bao ba tšhilafetšego gape ba sa dumelego ga go se se hlwekilego , gobane menagano ya bona le matswalo a bona di tšhilafetše .
56001016	Ba ipotša gore ba tseba Modimo , eupša mediro ya bona e a ba ganetša . Ba hloilwe , ga ba kwe , gomme ga go modiro wo mobotse wo ba loketšego go o dira .
56002001	Wena o rute tše di dumelelanago le thuto ya nnete .
56002002	Bakgalabje o ba laye gore ba nagane gabotse , e be ba ba hlomphegago , ba go itshwara ka tlhaologanyo ; ba be le tumelo ya nnete le lerato la nnete le kgotlelelo ya nnete .
56002003	Le bakgekolo o ba laye gore ba itshware ka mo go swanetšego bakgethwa . Ba se ke ba ba le lesebo , goba ba laolwa ke bjala . E be ba go ruta tše di lokilego ,
56002004	gore ba kgothaletše mathari go rata banna ba bona le bana ba bona ,
56002005	le gore ba itshware ka tlhaologanyo le bohlweki , le gore e be ba ba hlokomelago malapa a bona , ba ba ikokobetšago go banna ba bona , gore go se be le motho yo a gobošago molaetša wa Modimo .
56002006	Le masogana o a kgothatše bjalo , gore ba be le maitshwaro a mabotse .
56002007	Mo go tšohle wena mong o be mohlala wo mobotse . O phegele go ruta batho therešo ka tlhompho .
56002008	Thuto ya gago e be ya nnete , e be ye e se nago bosodi , gore ba ba sa emego nago ba lewe ke dihlong ge ba hloka bobe bjo ba kago re phara bjona .
56002009	Makgoba a ikokobetše go beng ba ona le go ba kgahliša dilong ka moka . Ba se ke ba ba ngangiša .
56002010	Ba se ke ba ba utswetša . Ba upše ba ipontšhe gore dilong tšohle ba a tshepega , gore mo go tšohle ba dire gore thuto ya Modimo , Mophološi wa rena , e kgahliše .
56002011	Gobane Modimo o utolotše kgaugelo ya gagwe ye e kgontšhago batho ka moka go phološwa .
56002012	Ke yona ye e re rutago gore re tlogele go phela bophelo bjo bo hlokomologago Modimo , le go laolwa ke ditumo tša lefaseng , gomme mehleng yeno re phele re itshwere ka tlhaologanyo , re le ba ba lokilego , ba borapedi ,
56002013	re ntše re letetše se re se holofelago sa go re thabiša , mohla letago la Modimo wa rena yo mogolo , yena Mophološi wa rena , Jesu Kriste , le tšwelela .
56002014	Yena o ikgafetše rena gore a re hlakodiše bokgopong bjohle le gore a re dire setšhaba se se hlwekilego , se e lego sa gagwe a le noši , se se fišegelago go dira mediro ye mebotse .
56002015	O bege o realo , o ntše o kgothatša batho o bile o ba kgalema ka maatla ohle a o a filwego . Go se be le yo a go nyatšago .
56003001	O gopotše badumedi gore ba ikokobetše go balaodi le babuši , ba ba theeletše , ba ikemišetše go dira tše dibotse ka mehla ,
56003002	ba se senye motho leina , ba se rumolane , e be ba botho , mme ka mehla ba bonale e le ba boleta go bohle .
56003003	Gobane le rena re kile ra ba mašilo , ra ba le lenyatšo , ra aroga , ra laolwa ke ditumo le mathabo a mehutahuta . Re be re phela bokgopong le lehufeng ; re be re hloilwe , le rena re hloyane .
56003004	Eupša e rile ge botho bja Modimo , Mophološi wa rena , le go rata batho ga gagwe di bonala ,
56003005	a re hlakodiša . E be e se ka baka la mediro ye e lokilego ye re e dirilego , eupša e be e le ka baka la kgaugelo ya gagwe ge a re hlakodiša . O re hlakodišitše ka go hlatswiwa ga rena ra tswalwa lefsa , ra ba ra fiwa bophelo bjo bofsa ka Moya wo Mokgethwa .
56003006	Modimo o re tšhetše Moya wa gagwe ka bontši ka Jesu Kriste , Mophološi wa rena ,
56003007	gore ka kgaugelo ya gagwe re tle re lokafatšwe gomme re rue bophelo bjo bo sa felego bjo re bo holofetšego .
56003008	Moo ke nnete . Ke rata gore taba tše o di bolele o tiišitše , gore ba ba dumelago go Modimo ba kgothalele go dira mediro ye mebotse ye e loketšego gape e holago mang le mang .
56003009	O kgaogane le dikgang tša botlaela , le mananeo a borakgolokhukhu , le diphapano , le dintwa mabapi le melao ya Moshe . Tšohle tšeo ga di na mohola , ke tša lefeela .
56003010	Moaroganyi o mo kgale gatee goba gabedi , e be o mo tlogela ka seripa .
56003011	O a tseba gore motho yo mobjalo o arogile , gomme ka sebe seo sa gagwe o a itahla .
56003012	Ge ke romile Artemase goba Tigikose go wena , o itlhaganele o tle go nna kua Nikopolise , ka gobane ke ikemišeditše go yo jela marega gona .
56003013	O leke ka mo o ka kgonago ka gona go thuša Tsenase , ramangwalo , le Apolose go tšea leeto la bona , gomme o bone gore ba na le tšohle tše ba tlago di nyaka .
56003014	Batho ba gaborena ba swanetše go itlwaetša go dira mediro ye mebotse , gore ba tle ba kgone go thuša ka tše di tlogago di nyakega ; ba se ke ba phela bophelo bjo bo se nago mohola .
56003015	Ka moka ba ba nago le nna mo ba a go dumediša . O dumediše badumedikarena ba ba re ratago . A Modimo a le gaugele bohle .
57001001	Nna , Paulose , mogolegwa ka baka la Kriste Jesu , le ngwanaborena , Timotheose , re a le dumediša , wena Filemone , mogwera wa rena le modirikarena ,
57001002	le wena Apefia , modumedikarena wa mosadi , le wena Argipose , mokatanikarena , le phuthego ye e tsenelago ka ga gago , re re :
57001003	Nke Modimo , Tatagorena , le Morena Jesu Kriste ba le gaugele , ba le fe khutšo .
57001004	Ka mehla ge ke go gopola ke rapela ke leboga Modimo ,
57001005	ka gobane ke fela ke ekwa ka mo o ratago badumedi bohle le ka mo o dumetšego go Morena Jesu ka gona .
57001006	Nna ke rapela gore botee bja rena le wena bja ge re le badumedi nke bo ka tšweletša kwešišo ya tše dibotse tše re nago le tšona ka baka la Kriste .
57001007	Gobane , ngwanešo , lerato la gago le tloga le nthabišitše le bile le mpeile pelo . O kgothaditše badumedi .
57001008	Ka fao , ka ge Kriste a mphile maatla , ke be nka no se šie go go laya gore o dire se se swanetšego .
57001009	Eupša ka ge ke go rata , ke ikgethela go go kgopela fela . Ke a go kgopela , le ge ke le Paulose , motseta wa Kriste Jesu , yo gonabjale ke bilego ke le sebofša ka baka la gagwe .
57001010	Go wena ke kgopelela Onesimose , morwa wa ka ka tša tumelo , yo ke mo sokolotšego ke le ka kgolegong .
57001011	Pele o be a sa go hole ka selo , fela bjale o re hola kudu , nna le wena .
57001012	Ke mmušetša go wena , yena yo ke mo ratago ka pelo ya ka ka moka .
57001013	Ke be ke dumile ge a ka be a ka dula le nna a nthuša legatong la gago ge ke sa le ka mo kgolegong ka baka la Ebangedi .
57001014	Fela ga se ka rata go dira selo ke se ka dumelelwa ke wena . Ga ke rate go go gapeletša gore o dumelele Onesimose go nthuša ; ke rata ge o mo dumelela ka go lokologa .
57001015	Yo Onesimose ge a kgaogane le wena sebakanyana , mohlomongwe e be e le gore a tle a boele ruri go wena ,
57001016	e se sa le lekgoba , e le wa go phala lekgoba , e le ngwaneno yo o mo ratago . Nna ke mo rata kudu , fela wena o tla mo rata le go feta , ka bokgoba bja gagwe le ka Bokriste bja gagwe .
57001017	Bjale ge eba o mpona ke le modirišananago , mo amogele go no swana le ge o be o tla amogela nna .
57001018	Ge eba a go fošeditše goba a jele molato go wena , lefiša nna .
57001019	Ke ngwala ka seatla sa ka mo ke re : Nna ke tla go bušetša . Ke be ke sa nyake go go gopotša gore wena ka noši o a nkolota , ka gobane o se o lego sona ka nna .
57001020	Ka gona , hle , ngwanešo , ka ge o le ngwanešo ka Morena , nke o ntšwele mohola , o nthabiše , ka ge o le Mokristekanna .
57001021	Ke go ngwalela ke holofetše gore o tla dira ka mo ke go kgopelago ka gona ; gabotsebotse ke a tseba gore o tla dira le go feta ka mo ke go kgopelago .
57001022	Le gona o ntokišetše phapoši , ka ge ke holofela gore Modimo o tla le phethela ka mo le kgopelago ka gona , a mpušetša go lena .
57001023	Ephafrase yo e lego sebofšakanna ka baka la Kriste Jesu o re o dumele ;
57001024	le badirišanikanna , Markose le Aristargose le Demase le Lukase , le bona ba a go dumediša .
57001025	A Morena wa rena , Jesu Kriste , a le gaugele .
58001001	Mehleng ya kgale Modimo o boletše le borakgololokhukhu ba rena gantši le ka mekgwa ye mentši ka baprofeta ,
58001002	ya re mehleng yeno ya mafelelo re phelago go yona a tla a bolela le rena ka Morwagwe . Ke yena yo a hlodilego legohle ka yena , yo a mmeilego mojalefa wa tšohle .
58001003	Go yena go bonala letago la Modimo , ke yena seswantšho sa nnete sa sebele sa Modimo , gomme o lota tšohle ka lentšu la gagwe le maatla . Ge a phethile modiro wa go hlatswa batho dibe , o ile a yo dula legodimong madulong a bogoši kgauswi le Modimo Kgoši .
58001004	Morwa wa Modimo o godišitšwe go feta barongwa , go swana le lona leina le a le filwego ge le feta a bona .
58001005	Etse Modimo ga se a ka a botša yo mongwe wa barongwa a re : “ O Morwa wa ka , lehono ke go tswetše . ” Le bona barongwa Modimo ga se a ka a bolela ka yo mongwe wa bona a re : “ Ke tla ba Tatagwe , gomme yena e tla ba Morwa wa ka . ”
58001006	Mohla a tliša Motswalwanoši wa gagwe lefaseng o tla boeletša a re : “ Barongwa bohle ba Modimo ba mo khunamele . ”
58001007	Ge e le mabapi le barongwa Modimo o rile : “ Modimo o dira barongwa ba gagwe diphefo ; bahlanka ba gagwe o ba dira dikgabo tša mollo . ”
58001008	Fela mabapi le Morwagwe o rile : “ Modimo , bogoši bja gago ke bja go ya go ile ; o buša setšhaba sa gago ka toka .
58001009	O be o rata toka , o hloile bobe . Ke ka baka leo Modimo , yena Modimo wa gago , a tloditšego wena , e sego bagwera ba gago , a go bea kgoši ka lethabo le legolo . ”
58001010	A ba a re : “ Wena , Morena , mathomong o hlodile lefase , wa bopa magodimo ka diatla tša gago .
58001011	Dilo tšeo di tla timelela , fela wena o tla šala ; tšohle di tla hlagala bjalo ka seaparo .
58001012	O tla di phutha bjalo ka kobo , gomme di tla šatoga bjalo ka seaparo . Eupša wena ga o fetoge , le bophelo bja gago ga bo fele . ”
58001013	Modimo ga se a ka a botša yo mongwe wa barongwa a re : “ Dula mo letsogong la ka la go ja ke be ke tle ke go fenyetše manaba a gago . ”
58001014	Na barongwa ka moka ga se meoya ye e hlankelago Modimo , mme yena a e romago go yo thuša ba ba tlago phološwa ?
58002001	Ka gona go nyakega gore tše re di kwelego re di hlokomele le go feta , re se kgeloge .
58002002	Gobane melao ya Moshe yela barongwa ba e filego borakgolokhukhu ba rena e be e le ya go ba tlema , gomme yo a bego a sa e latele goba a sa e phethe , o be a otlwa ka mo go mo swanelago .
58002003	Bjale re ka phonyokga bjang ge re sa hlokomele phološo ye kaaka ? Morena ka boyena ke yena wa mathomo wa go bega taba ye , gomme ba ba mo kwelego ba tiišitše gore ke nnete .
58002004	Le Modimo o ba hlatsetše ka go dira mehlolo le dimakatšo tša mehutahuta le ka go abela batho dimpho tša Moya wo Mokgethwa ka mo a ratago ka gona .
58002005	Ga se barongwa bao Modimo a ba beilego babuši ba lefase le lefsa la ka moso le re bolelago ka lona .
58002006	Mothotsoko o boletše felwanatsoko ka Mangwalong a Makgethwa a re : “ Motho ke eng , ge o bile o mo gopola , motho wa nama , ge o bile o mo šetša ?
58002007	O mo hlaeditše ga lebakanyana a se swane le barongwa ; o mo godišitše ka letago le tlhompho ,
58002008	wa mo dira molaodi wa tšohle . ” Go thwe Modimo o dirile motho molaodi wa tšohle ; ke go re wa selo se sengwe le se sengwe . Fela ga re bone motho a šetše a laola dilo tšohle .
58002009	Eupša yo re mmonago a hlaeditšwe ga lebakanyana a se be morongwa ke Jesu , e le gore a tle a hwele bohle ka kgaugelo ya Modimo . Bjale re mmona a kgabišitšwe ka letago le tlhompho ka baka la lehu le a le hwilego .
58002010	Dilo ka moka di phelela Modimo yo e lego yena Mohlodi wa tšohle . Gomme go be go lebane gore Modimo a kgontšhe Jesu ka go hlokofatšwa ga gagwe gore a phološe batho , gore ba bantši ba tle ba be letagong le yena e le bana ba Modimo . Gobane Jesu ke Mophološi wa bona .
58002011	Yo a kgethetšego Modimo batho mmogo le bona batho bao a ba kgethilego Tatagobona ke o tee . Ke ka baka leo Jesu a sa lewego ke dihlong ge a ba bitša banababo .
58002012	O re go Modimo : “ Ke tla botša banabešo bowena bja gago ; ke tla go reta ke na le phuthego . ”
58002013	Gapegape o re : “ Ke tla tshepha Modimo . ” A ba a re : “ Ke nna yo le bana bao Modimo a mphilego bona . ”
58002014	Ka ge bana ba e le batho ba nama , Jesu le yena e bile motho wa nama bjalo ka bona , gore ka lehu la gagwe a tle a fenye molaolalehu , e lego Sathane ,
58002015	gomme ka go dira bjalo a phološa ba e bilego makgoba bophelong bjohle bja bona , ka baka la ge ba boifa lehu .
58002016	Gobane go pepeneneng gore ba a ba thušago ga se barongwa . O thuša ditlogolo tša Abrahama .
58002017	Ka gona go be go lebane gore a swane le banababo ka tšohle , gore e tle e be Moprista wa bona yo Mogolo wa kgaugelo le yo a botegelago go hlankela Modimo , gore a tle a boelanye batho le Modimo ka baka la dibe tša bona .
58002018	Gomme bjale a ka thuša ba ba lekwago , ka ge le yena a ile a lekwa ka go hlokofatšwa .
58003001	Badumedikanna ba bakgethwa ba le biditšwego ke Modimo gotee le nna , gopolang ka Jesu , Moapostola le Moprista yo Mogolo wa tumelo ye re ipegago yona .
58003002	O ile a botegela Modimo yo a bego a mo kgethile , boka Moshe ge a ile a botegela modiro wa gagwe ka lapeng la Modimo .
58003003	Mohlodi wa lapa o hlompšha go feta lona lapa . Ka yona tsela yeo Jesu le yena o lebanwe ke tlhompho ye kgolo go feta Moshe .
58003004	Lapa le lengwe le le lengwe le na le mohlodi wa lona , gomme Modimo ke yena Mohlodi wa dilo tšohle .
58003005	Moshe o be a botega e le mohlanka wa lapa la Modimo , gomme modiro wa gagwe e le go porofeta tše di bego di tlilo bolelwa ke Modimo ka moso .
58003006	Kriste yena o botegetše Modimo e le Morwa wa go buša lapa la gagwe . Rena , ge eba re na le sebete ebile re holofela re tiišitše , gona re ba lapa la gagwe .
58003007	Ka gona , bjalo ka ge Moya wo Mokgethwa a bolela : “ Lehono ge le ekwa lentšu la Modimo
58003008	le se ke la ngangabala bjalo ka borakgolokhukhu ba lena mola ba gwabela Modimo , bjalo ka mohla wola ba mo leka lešokeng .
58003009	Fao ke mo ba kilego ba ntlhohla dipolelo ba nteka , le ge ba be ba bone tše ke ba diretšego tšona
58003010	mengwageng ye masome a mane . Ke ka baka le ke ilego ka galefela morafe woo ka re : ‘ Ka mehla ga ba mpotegele . Ba gana go phetha ditaelo tša ka . ’
58003011	Ka gona ka ikana ke galefile ka re : ‘ Ba ka se tsoge ba tsene nageng ye ke bego ke ile go ba khutšiša go yona . ’ ”
58003012	Badumedikanna , le hlokomeleng gore mo go lena go se be le wa pelo ye mpe ya go gana go dumela , mo a kago ba a furalela Modimo yo a phelago .
58003013	Sa lena e be go kgothatšana tšatši le lengwe le le lengwe ge le ekwa lentšu leo la go re “ Lehono ” , gore go se be le yo a hlalefetšwago ke sebe a ngangabala .
58003014	Gobane re fetogile ba ba nago le kabelo le Kriste go tša gagwe ge fela re ka tiišetša go yo fihla mafelelong kholofelong ye re bilego le yona mathomong .
58003015	Ke ka baka leo Mangwalo a Makgethwa a rego : “ Lehono ge le ekwa lentšu la Modimo le se ke la ngangabala bjalo ka borakgolokhukhu ba lena mola ba gwabela Modimo . ”
58003016	Etse ke bafe ba ba rilego go kwa Modimo a bolela ba mo gwabela ? Ga ke re ke bohle bale ba go hudušwa ke Moshe Egepeta ?
58003017	Modimo yena o ile a galefela bafe mengwaga ye masome a mane ? Ga ke re ke ba ba bego ba dirile dibe , bao ditopo tša bona di ilego tša rapalatšwa lešokeng ?
58003018	Ke bafe bao Modimo a bego a ikana go bona , a re ba ka se tsene nageng ye a bego a tla ba khutšiša go yona ? Ga ke re ke bona bale ba go se mo theeletše ?
58003019	Ka gona , re a bona gore ba ile ba palelwa ke go tsena ka baka la go se dumele ga bona .
58004001	Ka ge kholofetšo yela ya Modimo ya go re re tla tsena makhutšong e sa le gona , a re hlokomeleng gore go se be le o tee wa lena wa go palelwa ke go tsena makhutšong ao .
58004002	Re begetšwe Taba ye Botse ya Modimo go no swana le bona . Fela bona ba rile go kwa molaetša woo wa Modimo wa se ba hole ka selo , ka gobane e rile ge ba o kwa ba se o amogele ka tumelo .
58004003	Rena re dumelago re tsena makhutšong ao Modimo a boletšego ka ona a re : “ Ke ikanne ke galefile ka re : ‘ Ba ka se tsoge ba tsene nageng ye ke bego ke ile go ba khutšiša go yona ! ’ ” A realo etšwe modiro wa gagwe a be a šetše a o phethile go tloga tlholegong ya lefase .
58004004	Gobane mogongwenyana Mangwalo a Makgethwa a bolela mabapi le letšatši la bošupa a re : “ Ka letšatši la bošupa Modimo a khutša a feditše go dira mediro ka moka ya gagwe . ”
58004005	Yona taba ye e sa bolelwa le ka temaneng ye re šetšego re e ngwadile mo go thwego : “ Ba ka se tsoge ba tsene nageng ye ke bego ke ile go ba khutšiša go yona . ”
58004006	Go na le ba bangwe ba ba tlago tsena makhutšong ao . Bale ba go botšwa Taba ye Botse pele ga se ba tsena , ka gobane ba be ba sa theeletše Modimo .
58004007	Ka baka leo Modimo o bea letšatši le lengwe le a rego ke “ Lehono ” . Ge go fetile nako ye telele a tla a bolela ka lona ka Dafida ka temaneng ye re šetšego re e ngwadile a re : “ Lehono ge le ekwa lentšu la Modimo le se ke la ngangabala . ”
58004008	Ge Joshua a ka be a be a ile a iša setšhaba makhutšong , ka morago Modimo a ka be a se a bolela ka letšatši le lengwe .
58004009	Ge go le bjalo , setšhaba sa Modimo se sa na le letšatši la go khutša , go no swana le Modimo mola a khutša ka letšatši la bošupa .
58004010	Gobane yo a tsenego makhutšong ao Modimo a re holofeditšego ona , o khutša a phethile modiro wa gagwe go etša Modimo mola a khutša a phethile wa gagwe modiro .
58004011	Ka gona , a re ikokoropeleng go tsena makhutšong ao , gore go se be le yo mongwe yo a palelwago go etša bona ka ge ba be ba sa theeletše Modimo .
58004012	Lentšu la Modimo le a phela , le mafolofolo ebile le bogale go feta tšhoša ya magale a mabedi . Le sega go hlaphola la ba la kgaoganya pelo le moya , la kgaoganya le malokologo le moko . Le fetleka dikakanyo le menagano ya ka pelong .
58004013	Ga go sebopiwa se se širegelago Modimo ; tšohle di a mo utologela tša ba pepeneneng . Ke yena yo re swanetšego go ikarabela go yena .
58004014	A re kgomareleng tumelo ye re e amogetšego , gobane re na le Moprista yo Mogolo , yena Jesu , Morwa wa Modimo , yo a ilego gonagona kua go lego Modimo .
58004015	Moprista wa rena yo Mogolo ga se wa go se re kwele bohloko mafokoding a rena . Ke yo a ilego a lekwa ka tšohle bjalo ka rena , eupša yena a se dire sebe .
58004016	Ka gona a re batameleng Modimo ka sebete setulong sa gagwe sa bogoši moo a gaugelago batho , gore a re šokele , a re gaugele , a re thuše ge re nyaka thušo .
58005001	Moprista yo mongwe le yo mongwe yo Mogolo o kgethwa bathong a bewa go hlankela Modimo bakeng sa bona ka go mo neela dikabelo le dihlabelo tša dibe .
58005002	Ka ge le yena mong a fokola , o kgona go se be le sekgapho go bao ba dirago sebe ba sa tsebe .
58005003	Le gona ka gore yena mong o a fokola , o swanetše go dira dihlabelo e sego fela ka baka la dibe tša batho , eupša le ka baka la tša gagwe .
58005004	Motho ga a iphe bohlomphegi bjoo bja go ba Moprista yo Mogolo . Ke fela ge a biditšwe ke Modimo mo a bewago Moprista yo Mogolo bjalo ka Arone .
58005005	Le yena Kriste ga se a ipha bohlomphegi bja go ba Moprista yo Mogolo , eupša o bo filwe ke Modimo mola a re go yena : “ O Morwa wa ka , lehono ke go tswetše . ”
58005006	Le felo mo gongwe a re : “ O tla ba moprista go ya go ile , wa boprista bja go swana le bja Melkitsedeke . ”
58005007	Jesu ge a sa phela mo lefaseng o kile a rapela Modimo yo a bego a ka mo phološa lehung , a mo kgopela ka sello se segolo le meokgo . Ka ge a be a na le tlhompho , Modimo o ile a mo kwa .
58005008	Le ge e be e le yena Morwa wa Modimo , go tlaišwa ga gagwe go ile gwa mo dira gore a rate go phetha thato ya Modimo le go feta .
58005009	Ya re ge a phethagaditšwe ka ditlaišego , a ba yena wa go phološetša sa ruri bao ba mo theeletšago ,
58005010	gomme Modimo a mmega gore ke Moprista yo Mogolo wa boprista bja go swana le bja Melkitsedeke .
58005011	Ke tše dintši tše re kago di bolela ka taba ye , fela ke mo gothata go le hlalošetša tšona , ka ge le diega go kwešiša .
58005012	Le be le swanetše go ba le šetše le le baruti , eupša le sa nyaka motho wa go le ruta dithuto tša mathomo tša molaetša wa Modimo . Bakeng sa go ja dijo tše di tiilego le sa swanetšwe ke lebese .
58005013	Mang le mang yo a fepšago ka lebese e sa le lesea , ga sešo a kgona go kgethologanya se se lokilego le se se sego sa loka .
58005014	Dijo tše di tiilego ke tša batho ba bagolo , ba ba šetšego ba ithutile ka go itlwaetša go kgethologanya botse le bobe .
58006001	A re tlogeleng thuto ye go thongwago ka yona ge go rutwa molaetša wa Kriste , re feteleng pele go rutwa tša Sekriste ka botlalo . A re se boeletšeng tša mathomong , mola re furalela mediro ye e se nago mohola re dumela go Modimo ;
58006002	tša mola re rutwa mabapi le dikolobetšo le go bea batho diatla , le tša tsogo ya ba ba hwilego , le tša kahlolo ya go ya go ile .
58006003	A re gateleng pele , gomme seo ke se re tlago se dira ge eba e le thato ya Modimo .
58006004	Gobane ge motho a kile a bonegelwa ke seetša sa Modimo , a kwa bose bja mpho ya legodimong , a fiwa Moya wo Mokgethwa bjalo ka ba bangwe ,
58006005	ge a kile a lemoga gore lentšu la Modimo le lokile , a ba a kwa maatla a mehla ye e tlago ,
58006006	mme le ge go le bjalo a no kgeloga , ga go kgonege gore a boele a itshole , gobane yena mong o ipolaya ka go bapola Morwa wa Modimo gape sefapanong , a mo goboša .
58006007	Modimo o šegofatša mobu wo o nwago meetse a pula ye e atišago go o nela , wo o medišetšago bao ba o lemago dibjalo tše di ba holago .
58006008	Fela ge o ka mediša meetlwa le ditshehlo , o ka se hole ka selo ; o šetše o le kgauswi le go rogakwa ke Modimo , gomme o tla fetša ka go tšhungwa .
58006009	Fela ge ke realo , baratiwa , ke tloga ke tseba gore le šegofaditšwe ka tše kaone tše di le išago phologong .
58006010	Modimo ga a kgetholle motho . A ka se lebale mediro ya lena le go mo rata ga lena ge le be le thuša badumedikalena mme le bjale le sa ba thuša .
58006011	Se re se dumago kudu ke gore mongwe le mongwe wa lena a bontšhe mafolofolo a mabjalo go fihlela mafelelong , gore tše le di holofelago di tle di phethagale .
58006012	Ga re rate ge le lapa , re rata ge le eba bjalo ka ba ba dumelago go Modimo mme ba kgotlelela , ka go dira bjalo ba hwetša tše Modimo a di holofeditšego badumedi .
58006013	Modimo mola a holofetša Abrahama o ikanne gore o tla phetha se a mo holofeditšego sona . Ka ge go se yo mongwe yo a mo fetago , o ile a ikana ka yena mong
58006014	a re : “ Ke ikana gore ke tla go šegofatša kudu ka go fa ditlogolo tše dintši . ”
58006015	Abrahama a se fele pelo , ka gona Modimo a mo fa tše a mo holofeditšego tšona .
58006016	Gape ge motho a ikana o ikana ka yo a mo fetago , gomme kano yeo e fediše kgang yohle , e nape e be gona go tiiša taba .
58006017	Bao Modimo a bego a tlilo ba fa se a ba holofeditšego sona o ratile go ba hlalošetša gabotse gore a ka se tsoge a hlaname ; taba yeo a e tiiša ka go ikana .
58006018	Ka gona , tšeo ke taba tše pedi tše di ka se hlanamišwego , tšeo go tšona Modimo a ka se bolelego maaka . Gomme rena re tšhabetšego go yena re kgothatšega kudu go itshwarelela ka se re se holofelago .
58006019	Kholofelo ye ke bjona boithekgo bjo bo tiilego bja maphelo a rena , mme e putla seširo ya tsenelela ka Felo mo Gokgethwakgethwa .
58006020	Ke mo Jesu a re etilego pele a yo tsena gona gore a re hole , yena yo e lego Moprista yo Mogolo go ya go ile wa boprista bja go swana le bja Melkitsedeke .
58007001	Melkitsedeke yo e be e le kgoši ya Saleme , ebile e le moprista wa Modimo Yogodimodimo . E kile ya re ge Abrahama a boa ntweng yeo go yona a bego a fentše dikgoši , Melkitsedeke a mo gahlanetša , a mo šegofatša ,
58007002	gomme Abrahama a mo loba ka karolo ya lesome ya tšohle tše a bego a di thopile . Taba ya mathomo ye re ka e bolelago , Melkitsedeke ke go re “ Kgoši ya Toka ” , e be ebile e le kgoši ya Saleme , ke go re “ Kgoši ya Khutšo ” .
58007003	Ga go tsebje tatagwe le mmagwe goba borakgolokhukhu ba gagwe ; matswalo a gagwe le lehu la gagwe le tšona ga di tsebje , eupša ke moprista wa go ya go ile , bjalo ka Morwa wa Modimo .
58007004	Bjale ge , bonang gore e be e le yo mogolo bjang mo Abrahama , rakgolokhukhu wa rena a ilego a mo loba ka karolo ya lesome ya tše a bego a di thopilwe ntweng .
58007005	Le ditlogolo tša Lefi tšeo e lego baprista di laelwa ke molao wa Moshe go ntšhiša setšhaba sa Israele , e lego batho ba gabobona , karolo ya lesome , etšwe batho bao ba gabobona le bona e le ditlogolo tša Abrahama .
58007006	Melkitsedeke , le ge e be e se setlogolo sa Lefi , o ntšhišitše Abrahama karolo ya lesome mme a mo šegofatša , yena yo a bego a filwe dikholofetšo tša Modimo .
58007007	Etse go pepeneng gore mošegofatši o feta mošegofatšwa .
58007008	Ge e le baprista ba ba amogelago karolo ya lesome ke batho ba ba hwago , kganthe mabapi le Melkitsedeke karolo ya lesome e amogelwa ke yo Mangwalo a Makgethwa a rego ke yo a sa hwego .
58007009	Le gona re ka no re mola Abrahama a ntšha karolo ya lesome , Lefi , yo ditlogolo tša gagwe di amogelago karolo ya lesome , le yena ke setšha a ntšhitše .
58007010	Gobane ke setšha a be a be a le gona ka madi a rakgolokhukhu wa gagwe , Abrahama , yola wa go gahlanetšwa ke Melkitsedeke .
58007011	Setšhaba sa Israele ge se fiwa melao ya Moshe e be e le go ya ka melao ya boprista bja Balefi . Gomme ge eba motho o be a kgona go se be le bosodi go ya ka boprista bja Balefi , na go ka be go ile gwa nyakega gore go tle moprista wa mohuta wo mongwe , wa go bewa bjalo ka Melkitsedeke , e sego Arone ?
58007012	Gobane ge boprista bo fetolwa , le molao o swanetše go fetolwa .
58007013	Morena wa rena , yena yo go bolelwago ka yena mo tabeng tše , e be e le wa kgoro e šele , gomme ga go yo mongwe wa kgoro ya gabo yo a kilego a dira dihlabelo aletareng .
58007014	Go tsebega gabotse gore yena e be e le wa kgoro ya Juda , gomme Moshe ga se a ka a bolela ka kgoro ye ge a be a bolela ka baprista .
58007015	Taba ye re bego re bolela ka yona ye bjale e bonala gabotse , gagolo ge re elelwa gore go tlile moprista yo mongwe , yena e le wa boprista bja go swana le bja Melkitsedeke .
58007016	Ga se a bewa moprista ka go tswalelwa bopristeng , eupša o beilwe ka maatla a bophelo bja gagwe bjo bo sa felego .
58007017	Gobane Mangwalo a Makgethwa a re : “ O tla ba moprista wa go ya go ile wa boprista bja go swana le bja Melkitsedeke . ”
58007018	Ka gona , molao wola wa kgale o phumotšwe , ka gobane o be o fokola mme o se na mohola .
58007019	Molao wola wa Moshe o be o sa kgone go lokafatša selo . Eupša bjale re filwe se sekaone se re se holofelago sa go re batametša go Modimo .
58007020	Jesu o beilwe moprista ka keno ya Modimo . Balefi bona ba be ba bewa baprista ka ntle le keno ye .
58007021	Eupša Jesu yena o beilwe moprista ka keno mola Modimo a mmotša a re : “ Morena o ikanne gomme a ka se hlaname ; o rile : ‘ O moprista go ya go ile . ’ ”
58007022	Seo ke sona se se dirago gore Jesu a tiišetše gore go tla phethagala kgwerano ye kaone .
58007023	Ntle le moo , baprista bale ba Balefi e bile ba bantši ka ge ba be ba ehwa , gomme ba sa kgone go tšwela pele le modiro wa bona .
58007024	Ge e le Jesu , boprista bja gagwe ga bo fetele go yo mongwe , ka gobane yena o phelela sa ruri .
58007025	Ke ka baka leo bao ba tlago go Modimo ka yena a kgonago go ba phološetša sa ruri , gobane o phela go ya go ile , gore a ba rapelele go Modimo .
58007026	Moprista yo Mogolo yo a ka re kgonago ke yo e lego yo mokgethwa , yo a se nago sebe goba bosodi , yo a arogantšwego le badiradibe , gape a rotošeditšwego ka godimodimo ga leratadima .
58007027	Ga se a swanela , bjalo ka Baprista bale ba bangwe ba bagolo , gore ka mehla a dire dihlabelo tša go tloša dibe tša gagwe , a be a dire le tša go tloša dibe tša setšhaba . O dirile sehlabelo se tee gatee a se direla sa ruri mola yena mong a itira sehlabelo .
58007028	Molao wa Mošhe o bea batho Baprista ba Bagolo , etšwe ba na le mafokodi ; eupša ka morago ga ge molao o šetše o beilwe , Modimo o dirile Morwagwe yo a lokafaleditšwego sa ruri Moprista yo Mogolo ka keno .
58008001	Tabataba mo go tše re di bolelago ke ya gore re na le Moprista yo Mogolo yo mobjalo , yo a dutšego madulong a bogoši kgauswi le setulo sa Modimo Kgoši legodimong .
58008002	Ke yena modiredi wa ka Felo mo Gokgethwa ka tenteng ya mmakgonthe ye e hlomilwego ke Modimo , e sego batho .
58008003	Moprista yo mongwe le yo mongwe yo Mogolo o beelwa go neela dimpho le dihlabelo ; le wa rena Moprista yo Mogolo o swanetše go ba le se a se neelago .
58008004	Ge a ka be a le mo lefaseng , e ka be e ka se be moprista , ka ge go na le baprista ba go neela dimpho tše di laelwago ke molao wa Bajuda .
58008005	Modiro wa baprista wo ba o dirago ke seswantšho fela le moriti wa tša kua legodimong . Ke ka baka leo Moshe , mola a šetše a nyaka go hloma Tente , Modimo a ilego a mo laya a re : “ O hlokomele gore o dira tšohle go ya ka leano le ke go laeditšego lona kua thabeng . ”
58008006	Bjalo ka ge boprista bja Jesu bo tloga bo feta bja bale , le kgwerano ye a lego Mmoelanyi wa batho le Modimo ka yona , ye e holofetšago tše dikaone , ke ye e fetago yela .
58008007	Ge kgwerano yela ya mathomo e ka be e be e se na bosodi , go ka be go se gwa nyakega ya bobedi .
58008008	Gape Modimo o kgalema setšhaba sa gagwe ge a re : “ Nako e etla yeo ka yona ke tlago dira kgwerano ye mpsha le setšhaba sa Israele le sa Juda , ” o realo , Morena .
58008009	“ Yona e ka se swane le yela ke ilego ka e dira le borakgolokhukhu ba bona mohla wola ke ba swere ka seatla ke ba ntšha nageng ya Egepeta . Ba ile ba se botegele kgwerano ye ke bego ke e dirile le bona , gomme nna ka se ba šetše .
58008010	Bjale kgwerano ye ke tlago e dira le setšhaba sa Israele matšatšing a a tlago še , o realo , Morena : Ke tla tsentšha melao ya ka ka matswalong a bona , ka e ngwala ka dipelong tša bona . Ke tla ba Modimo wa bona , gomme bona e tla ba setšhaba sa ka .
58008011	Motho a ka se sa swanela go ruta mogagabo goba morwarragwe a re : ‘ Tseba Morena , ’ gobane bohle ba tla be ba ntseba , banyatšegi le bahlomphegi .
58008012	Ke tla ba swarela makgopo a bona , dibe tša bona ka se sa di gopola . ”
58008013	Modimo ge a bolela ka kgwerano ye mpsha o ra gore yela ya mathomo ke ya kgale ; gomme se e bago sa kgale mme se tšofala , se ba kgauswi le go timelela .
58009001	Kgwerano yela ya mathomo e be e na le melao ya yona ya go khunamela Modimo , le lefelo la go mo khunamela mo lefaseng .
58009002	Go be go hlomilwe tente ya ka ntle , ye e bego e bitšwa Felo mo Gokgethwa . Ka gare ga yona go be go beilwe sehlomamabone le tafola ye go yona go bego go bewa dinkgwa tše dikgethwa .
58009003	Ka morago ga seširo sa bobedi go be go na le tente ye e bitšwago Felo mo Gokgethwakgethwa .
58009004	Ka gare ga yona go be go beilwe aletare ya gauta ya go tšhumela seorelo , le Polokelo ya Kgwerano ye e ritetšwego ka gauta mo gohle , ka moo go bego go beilwe sebjana sa gauta se se swerego manna , le patla ya Arone yela e bego e kile ya hloga matlakala , le matlapa ale a go ngwalwa Melao ye Lesome .
58009005	Ka godimo ga Polokelo go be go na le bakerubi ba letago la Modimo ba phurolotše diphego tša bona lefelong leo go lona go bego go swarelwa dibe . Fela tšeo ga se tše bjale re ka di bolelago ka botlalo .
58009006	Ke ka mo dilo tšeo di bego di beakantšwe ka gona . Baprista ba be ba fela ba tsena ka tenteng ya ka ntle ba dira mediro ya bona ,
58009007	eupša ka tenteng ya ka gare go be go tsena fela Moprista yo Mogolo , le gona gatee ka ngwaga . A tsena a swere madi ao a bego a a neela go Modimo ka baka la yena mong , le ka baka la dibe tše setšhaba se di dirilego se sa lemoge .
58009008	Moya wo Mokgethwa o re bontšha ka dilo tše gore tsela ya go tsena ka Felo mo Gokgethwakgethwa e be e sešo ya bulwa nakong yela ya ge tente ya ka ntle e sa hlomilwe .
58009009	Tše ke seswantšho se se šupago tša mehla ya bjale . Go ra gore dikabelo le dihlabelo tše di neelwago Modimo di ka se kgone go hlwekiša pelo ya morapedi ,
58009010	ka ge di amana fela le dijo le dino le ditirelo tše di fapafapanego tša go hlwekiša . Tšeo ka moka ke melawana ya go hlwekiša ye e ilego ya šoma go fihlela ge go etla nako ya gore dilo di mpshafatšwe .
58009011	Bjale Kriste o tlile e le Moprista yo Mogolo wa tše dibotse tše di šetšego di tlile . Tente ye a hlankelago ka go yona e feta yela ya pele ka bogolo le ka bophethegi ; ga se ya go agwa ke batho , ke gore ga se ya lefase le .
58009012	Kriste o tsene ka Felo mo Gokgethwakgethwa gatee a tsenela sa ruri , a se a swara madi a diphooko le a manamane ; se a tsenego le sona ke madi a gagwe yena mong , a hweletša batho phologo ya go ya go ile .
58009013	Bjale ge ešita le madi a diphooko le a dipoo le molora wa lethole , e lego dilo tše di fokelwago ba ba tšhilafetšego , ge di ba kgethwafatša di bile di ba hlwekiša go tšhilafala ,
58009014	madi a Kriste ona a ka nama a se hlatswe le go feta dipelo tša rena ditiro tše di bolayago gore re tle re khunamele Modimo yo a phelago ? Ka Moya wa go ya go ile Kriste o ikgafile ya ba sehlabelo se se se nago bosodi sa go neelwa Modimo .
58009015	Ke ka baka leo Kriste e lego Mmoelanyi wa batho le Modimo ka kgwerano ye mpsha , gore bao ba biditšwego ke Modimo ba fiwe bohwa bja go ya go ile bjo ba bo holofeditšwego . Taba ye e kgonega ka ge go bile le lehu le le lokollago batho dibeng tše ba di dirilego mola kgwerano yela ya mathomo e sa le gona .
58009016	Mabapi le lengwalo la go aba lefa go nyakega bohlatse bja gore mongwadi wa lona o hlokafetše ,
58009017	gobane lengwalo le lebjalo ga le na mohola ge mongwadi wa lona a sa phela , le thoma go šoma ge a seno hlokafala .
58009018	Ke ka baka leo le kgwerano yela ya mathomo e theilwego ka go šomiša madi .
58009019	Gobane Moshe o rile go begela setšhaba se le ka moka ditaelo tšohle tša melao , a tšea madi a manamane le a diphooko a a hlakantšha le meetse , a foka puku ya melao le setšhaba sohle ka ona , a šomiša lehlakana la hisopo le boya bjo bohwibidu .
58009020	A re : “ Se ke madi a a tiišetšago kgwerano ye Modimo a laetšego gore le e botegele . ”
58009021	Ka wona mokgwa woo Moshe a foka le Tente ya bodulo bja Morena le ditlabakelo tšohle tše di šomišwago tirelong .
58009022	Go ya ka molao wa Moshe , tše di hlwekišwago ka madi nka no re e nyakile go ba dilo tšohle , gomme ke fela ka go tšholla madi mo batho ba swarelwago dibe .
58009023	Dilo tšeo tša go swantšha tša legodimong di be di hlwekiša ka yona tsela yeo . Kganthe tša legodimong tšona di lebanwe ke go hlwekišwa ka dihlabelo tše di phalago tšeo .
58009024	Gobane Kriste ga se a tsena ka Felo mo Gokgethwa ga go agwa ke batho , gona e lego seswantšho sa Felo mo Gokgethwa ga mmakgonthe . Yena o tsene ka legodimong gore bjale a iponagatše pele ga Modimo gore re tle re holege ,
58009025	e se gore a itire sehlabelo gantši , bjalo ka Moprista yo Mogolo ge a tsena ka Felo mo Gokhethwakhethwa ngwaga ka ngwaga a swere madi a e sego a gagwe ,
58009026	gobane moo o be a tla swanela go hlokofatšwa gantši go tloga tlholegong ya lefase . Eupša o iponagaditše gatee mehleng ye ya mafelelo , gore a tloše dibe ka go itira sehlabelo .
58009027	Ka ge batho ba abetšwe go hwa gatee mme ka morago ga moo ba ahlolwe ,
58009028	Kriste le yena o dirilwe sehlabelo gatee go tloša dibe tša batho ba bantši . O tla iponagatša gape , fela bjale e se sa le go tlo tloša dibe , eupša e le go tlo hlakodiša bao ba mo letetšego ka phišego .
58010001	Melao ya Moshe e re akanyetša tše dibotse tše di tlilogo tla ; yona e dio ba moriti wa tšona . Ngwaga ka ngwaga go dirwa dihlabelo di tee leboelela , eupša melao yeo ga e kgone go dira selo gore ka dihlabelo tše bao ba tlago go Modimo e be ba ba phethegilego .
58010002	Ge barapedi ba Modimo ba ka be ba hlatswegile dibe ka nnete , ba ka be ba se sa lewa ke letswalo , le dihlabelo di be di tla kgaotšwa .
58010003	Eupša se se lego gona ke gore dihlabelo di gopotša batho dibe tša bona ngwaga ka ngwaga .
58010004	Gobane madi a dipoo le a diphooko a ka se kgone go tloša dibe .
58010005	Ka gona Kriste mola a etla lefaseng o rile go Modimo : “ Etse dihlabelo le dikabelo tša bupi ga se wa di nyaka , se o mpeetšego sona ke mmele .
58010006	Dihlabelo tša go tšhungwa ka moka le tša go tloša dibe ga se tša go kgahla .
58010007	Ke ge nna ke re : ‘ Šemo ke tlile , Modimo , go tlo pheta thato ya gago , bjalo ka ge go ngwadilwe ka nna ka pukung . ’ ”
58010008	O thomile ka go re : “ Dihlabelo le dikabelo tša bupi le dihlabelo tša go tšhungwa ka moka le tša go tloša dibe ga o di nyake ebile ga di go kgahle . ” A realo etšwe e le tšona tše di dirwago go ya ka melao ya Moshe .
58010009	Ya ba o re : “ Šemo ke tlile , Modimo , go tlo phetha thato ya gago . ” Ka gona Modimo o fediša dihlabelo tšela tša pele , tša tšewa ke sehlabelo sa Kriste legato .
58010010	Ka ge Kriste a phethile thato ya Modimo , rena ka moka re kgethwafaditšwe ka sehlabelo se yena a se dirilego ka mmele wa gagwe gatee a se direla sa ruri .
58010011	Letšatši ka letšatši moprista yo mongwe le yo mongwe o dira modiro wa gagwe wa boprista , gomme o dira dihlabelo di tee leboelela ; eupša dihlabelo tše ga di kgone go tloša dibe .
58010012	Ge e le Kriste yena o dirile sehlabelo se tee sa dibe , ya ba sebego se se tlošetšago dibe sa ruri , ke moka a yo dula letsogong la go ja la Modimo .
58010013	Ke gona mo bjale a letetšego gore Modimo a be a mo fenyetše manaba a gagwe .
58010014	Ka gona , ka go itira sehlabelo gatee fela , bao ba lokafaditšwego o ba kgethwafaleditše sa ruri .
58010015	Le Moya wo Mokgethwa o a re hlatselela , gobane pelepele o re :
58010016	“ Kgwerano ye ke tlago e dira le bona matšatšing a a tlago še , o realo , Morena : Ke tla tsentšha melao ya ka ka dipelong tša bona , ka e ngwala ka matswalong a bona . ”
58010017	Gapegape o re : “ Nka se sa gopola dibe tša bona le ditiro tša bona tše mpe . ”
58010018	Gomme ge ba di swaretšwe , sehlabelo sa go tloša dibe ga se sa nyakega .
58010019	Bjale ge , banabešo , re na le maswanedi a go tsena ka Felo mo Gokgethwa ka baka la ge Jesu a re hwetše .
58010020	O re phuletše tsela ye mpsha , tsela ye e phelago , ye e phuleletšago seširo , e lego mmele wa gagwe .
58010021	Re na le Moprista yo Mogolo yo a hlokometšego Felo mo Gokgethwa kua legodimong .
58010022	Ka gona , a re batameleng go Modimo ka botshepegi le tumelo ya nnete , re se na boitshetshengo , re le mo nkego re hlapile ka meetse a a sekilego .
58010023	A re kgomareleng kholofelo ye re nago le yona , ka gobane Modimo yo a re holofeditšego o a botega .
58010024	A re hlokomelaneng , re kgothaletšaneng go ratana le go direlana mediro ye mebotse .
58010025	Re se lese go fela re eya dithapelong tša phuthego , ra etša ba ba itlwaeditšego go se ye . A re upše re kgothaletšaneng go fela re eya gona le go feta , ka ge le lena le iponela gore Letšatši la Kahlolo le a batamela .
58010026	Ga go sa na sehlabelo se se tlago tloša dibe , ge eba re tla no tšwela pele le go dira dibe ka boomo etšwe re šetše re tsebišitšwe therešo .
58010027	Se se re šaletšego ke go letela re boifa kahlolo le mollo wo bogale wo o tlago bolaya ba ba lwago le Modimo .
58010028	Ge motho a tshetše molao wa Moshe o be a bolawa ntle le lešoko ge go na le dihlatse tše pedi goba tše tharo .
58010029	Bjale motho yo a nyaditšego Morwa wa Modimo , yo a hlompholotšego madi a kgwerano ya Modimo ao a mo kgethwafaditšego , yo a rogilego Moya wa kgaugelo , na le bona gore yena a ka napa a se lebanwe ke kotlo ya go feta yela ?
58010030	Gape re a tseba gore ke mang yo a rilego : “ Ke nna ke lefeletšago ; ke nna ke tlago bušetša , ” gapegape a rilego : “ Morena o tla sekiša setšhaba sa gagwe . ”
58010031	Go wela diatleng tša Modimo yo a phelago go a šiiša !
58010032	Gopolang matšatši ale a ge le sa tšo bonegelwa ke seetša sa Modimo , mola le tlaišwa gabohloko , fela le kgotlelela .
58010033	Ka nako tše dingwe le be le rogwa mahlapa le bile le tlaišwa pepeneneng ; ka nako tše dingwe le be le itswalanya le ba ba swerwego ka mokgwa woo .
58010034	Dibofša le be le di kwela bohloko , gomme ge le amogwa dithoto tša lena , le dumela ntle le go ngongorega , le tseba gore le beetšwe tše kaone tše di tlago dulela sa ruri .
58010035	Ka fao , le se felelwe ke tshepho , ka gobane yona e na le moputso wo mogolo .
58010036	Le se fele pelo ge le nyaka go phetha thato ya Modimo le go hwetša tše a le holofeditšego tšona .
58010037	Gape le Mangwalo a Makgethwa a re : “ Kgauswinyana yo a tlago tla o tla tla , a ka se diege .
58010038	Moloki wa ka o tla phela ka ge a dumela , eupša ge a ka kgeloga a ka se nkgahle . ”
58010039	Rena ga re ba go gomela morago ra yo lahlegela sa ruri . Re na le tumelo ye e tlago re phološa .
58011001	Tumelo ke bonnete bja tše re holofelago gore di tla hlaga , ke go kgolwa tše re sa di bonego .
58011002	Gobane ke ka tumelo mo batho ba kgale ba bego ba kgahla Modimo .
58011003	Ke ka yona tumelo ge re kwešiša gore lefase le hlodilwe ke Modimo ka lentšu la gagwe , le gore tše di bonwago di tšweleditšwe ka tše di sa bonwego .
58011004	Ke tumelo ye e dirišitšego Abele sehlabelo sa go phala sa Kaine . Ka tumelo ya gagwe o ile a kgahla Modimo , Modimo a bontšha gore ke moloki ka go amogela dihlabelo tša gagwe . Abele , le ge a hwile , o sa bolela ka yona tumelo yeo ya gagwe .
58011005	Enoko , ka ge a be a na le tumelo , o ile a rotošetšwa go Modimo a se a hwa . Go ile gwa se be le yo a mo hwetšago , ka gobane Modimo o be a mo tšere . Mangwalo a Makgethwa a re le pele a tšewa o be a kgahlile Modimo .
58011006	Gape ge motho a se na tumelo a ka se kgahle Modimo , gobane yo a tlago go Modimo o swanetše go ba le tumelo ya go re Modimo o gona , le go re o putsa ba ba mo nyakago .
58011007	Ke ka tumelo mo Noa a ilego a phetha taelo ya Modimo ka boikokobetšo ge Modimo a mo sebotša mabapi le dilo tše a bego a sešo a di bona . A aga leselawatle la go phološa ba lapa la gagwe . Ka tumelo yeo ya gagwe lefase le ile la tšwiwa , eupša Noa yena a kgahla Modimo ka baka la ge a dumela go yena .
58011008	Ke tumelo ye e dirilego gore Abrahama a se gane mola Modimo a mo laya gore a ye nageng ye a bego a mo tshephišitše yona . A tloga nageng ya gabo a sa tsebe mo a yago gona .
58011009	Ke tumelo ye e dirilego gore a phele e le mofaladi nageng ye Modimo a bego a mo tshephišitše yona . A dula ka mešašeng bjalo ka Isaka le Jakobo , bao le bona Modimo a ilego a ba holofetša se a bego a se holofeditše Abrahama .
58011010	Gobane Abrahama o be a hlolosetše motse wa metheo ya sekgonkgothela , motse wo o akantšwego ke Modimo wa ba wa agwa ke yena .
58011011	Ke tumelo ye e ilego ya kgontšha Abrahama go tswala ngwana , le ge a be a šetše a tšofetše mme le yena Sara e le moopa , ka gobane o be a dumela gore Modimo o tla phetha se a mo holofeditšego sona .
58011012	Le ge Abrahama e be e le setšha a hwile , go monna o tee yoo go tšwile ditlogolo tše dintšintši bjalo ka dinaledi tša leratadima , bjalo ka dithorwana tše di sa balwego tša lešabašaba lebopong la lewatle .
58011013	Batho bao ka moka ba hwile ba na le tumelo , ba sešo ba amogela tše Modimo a bego a ba holofeditše tšona , eupša ba di bonetše bokgole mme ba di thabela , ba ipega gore ke bona bašele le bafaladi mo lefaseng .
58011014	Ba ba bolelago bjalo ba bontšha gabotse gore ba nyaka ya gabobona naga .
58011015	Ge ba ka be ba be ba gopola naga ye ba bego ba tlogile go yona , ba ka be ba bile le sebaka sa go boela go yona .
58011016	Kganthe se ba bego ba se hlolosetše ke naga ya gabobona ye kaone , e lego ya legodimong . Ka gona Modimo ga a lewe ke dihlong go bitšwa Modimo wa bona , gobane o ba agetše motse .
58011017	Se se nyakilego go diriša Abrahama sehlabelo ka Isaka , morwagwe , mola Modimo a mo leka , ke yona tumelo . Abrahama yo a bego a holofeditšwe ke Modimo mola a re : “ Ke ka Isaka mo o tlago ba le ditlogolo tše ke go holofeditšego tšona , ” o ile a ikemišetša go dira sehlabelo ka yena motswalwanoši yoo wa gagwe .
58011018	
58011019	Abrahama ka pelong o ile a re : “ Gape Modimo a ka kgona go tsoša motho bahung ” — ebile re ka re ke setšha Abrahama a tsošeditšwe Isaka bahung .
58011020	Ke tumelo ye e ilego ya dira gore Isaka a šegofatše Jakobo le Esau gore tša ka moso di tle di ba sepelele gabotse .
58011021	Ke tumelo ye e ilego ya dira gore Jakobo a šegofatše barwa ba Josefa ka babedi mola a felela . A rapela Modimo a ithekgile ka lehlotlo la gagwe .
58011022	Ke tumelo ye e ilego ya dira gore Josefa , mola a ehwa , a bolele ka go huduga ga Baisraele Egepeta , a laela le gore go dirwe eng ka setopo sa gagwe .
58011023	Ke tumelo ye e ilego ya dira gore batswadi ba Moshe ba mo khutiše dikgwedi tše tharo ge a seno tswalwa . Ba be ba bona gore ke yo mobotse , ba sa boife taelo ya kgoši .
58011024	Ke tumelo ye e ilego ya dira gore Moshe ge a godile a gane go bitšwa morwa wa morwedi wa kgoši .
58011025	O ile a ikgethela go tlaišwa le setšhaba sa Modimo go na le gore a ipshine ga lebakanyana ka sebe .
58011026	A bona go tlaišetšwa Mesia go phala mahumo ohle a Egepeta kudu , ka ge a be a lebeletše moputso wa ka moso .
58011027	Ke tumelo ye e ilego ya dira gore Moshe a tloge Egepeta a sa boife bogale bja kgoši . A falela go phetha taelo ya Modimo mo nkego o bona Modimo yo a sa bonagalego .
58011028	Ke tumelo ye e ilego ya mo dira gore a hlome Paseka mme a laela gore madi a šašetšwe mabating , gore Morongwammolai a se tlo bolaya bašemane ba maitšibolo ba Baisraele .
58011029	Ke tumelo ye e ilego ya kgontšha Baisraele go tshela Lewatlekhubedu mo nkego ba tshela mo go omilego ; Baegepeta bona ge ba leka go tshela ba betwa ke meetse .
58011030	Ke tumelo ye e ilego ya dira gore merako ya Jeriko e kgerege ge Baisraele ba seno e dikologa matšatši a a šupago .
58011031	Ke tumelo ye e ilego ya dira gore Rahaba , mosadi yola wa segwebakathobalo , a se bolawe le batho bale ba go se theeletše Modimo , gobane o ile a amogela dihlodi tša Baisraele ka ga gagwe .
58011032	Go hlwa go iša pele ka tše dingwe go thušang ? Gape ge nka re ke le botša ka tša Gideone , Barake , Simsone , Jefta , Dafida , Samuele , le baprofeta , nako e ka ba ya mphelela .
58011033	Ka baka la tumelo ya bona ba be ba elwa le magoši ba a fenya . Ba be ba dira tše di lokilego , gomme Modimo a ba putsa ka mo a holofeditšego ka gona . Ba tlema ditau melomo ,
58011034	ba tima mello ye e gaketšego , ba phonyokga go bolawa ka tšhoša . Ba be ba fokola , fela ba tia maatla ; e be e le bagale ntweng gomme ba fenya madira a bašele .
58011035	Basadi , ka baka la tumelo ya bona , ba be ba tsošetšwa batho ba bobona ba ba hwilego . Ba bangwe ba bolawa ka sehlogo , ba gana go lokollwa , e le gore ba tle ba tsošetšwe go phela bophelo bjo bokaone .
58011036	Ba bangwe ba be ba tlaišwa ka go kwerwa le go bethwa ka dikgati , mola ba bangwe ba kgokwa ba išwa kgolegong .
58011037	Ba bolawa ka maswika , ba ripša ka bogare , ba bolawa ka tšhoša . Ba sepela ba apere mekgopha ya dinku le ya dipudi — ba diila , ba tlaišwa mme ba swarwa gampe .
58011038	Lefase le be le se la ba swanela . Ba be ba ebela le mašoka le dithaba , ba phela ka maweng le ka meleteng .
58011039	Bona bao ka moka le ge ba be ba kgahla Modimo ka tumelo ya bona , tše Modimo a bego a ba holofeditše tšona ga se ba di hwetša ,
58011040	ka gobane yena o be a ikemišeditše go re direla se sekaone . Se a bego a ikemišeditše sona ke gore ba be se yena a nyakago gore ba be sona , ba na le rena .
58012001	Ge e le rena , re na le lešaba le legolo la dihlatse tša tumelo le le re dikaneditšego . Ka gona , a re roleng tšohle tše di re imelago , le sebe , e lego selo se se re tanyago gabonolo , gore re tle re kgone go kgotlelela go kata mokato wo re swanetšego go o kata wo .
58012002	A re duleng re lebeletše Jesu , yo tumelo ya rena go Modimo e re tlelago ka yena , yo a bilego a tiišetša tumelo yeo . Sefapano ga se sa ka sa mo palediša go phetha maikemišetšo a gagwe . Ebile , ka baka la lethabo le a bego a le lebeletše , o ile a se lewe ke dihlong tša go hwela sefapanong , gomme bjale o dutše madulong a bogoši kgauswi le Modimo Kgoši .
58012003	Le fele le mo gopola , yena yo a ilego a kgotlelela mola a lwantšhwa ke badiradibe , gore le se felelwe ke tshepho goba la nolega moko .
58012004	Gobane ge le katana le sebe ga se la ka la katana wa go ba kotsing ya go bolawa .
58012005	Le lebetše širešire mantšu ale a Modimo a go le kgothatša bjalo ka bana ba gagwe a go re : “ Ngwanaka , o ele Modimo hloko ge a go kgala , le gona o se nolege moko ge a go sola .
58012006	Gobane Modimo o kgala yo a mo ratago , ebile o otla yo mongwe le yo mongwe yo a rego ke morwa wa gagwe . ”
58012007	Tše le hlokofatšwago ka tšona le di kgotlelele e le tša go le kgala ; ditlhokofatšo tša lena di bontšha gore Modimo o le bona le le barwa ba gagwe . Kgane o gona ngwana yo a sa kego a kgalwa ke tatagwe ?
58012008	Ge eba ga le kgalwe bjalo ka bana ka moka , gona ga le bana ba gagwe tiitii , le bana ba serethe .
58012009	Ge botatagorena ba mo lefaseng ba re kgala mme re ba hlompha , Tate , Mothopo wa bophelo ka moka , yena re ka nama ra se mo hlomphe le go feta mme ra phela ?
58012010	Botatagorena ba mo lefaseng ba ile ba re kgala sebakanyana go ya ka mo ba bego ba bona go lebane , eupša Modimo yena o re kgala gore re holege , gore re hwetše kabelo mo bokgethweng bja gagwe .
58012011	Ka mehla ge motho a kgalwa go bonala nke ga a kwe bose , o kwa bohloko nakwana yeo . Fela e re ge a šetše a rutilwe ka go kgalwa moo , a phele ka go iketla e le moloki .
58012012	Bjale ge , tiišang matsogo a lena a a rephilego le dikhuru tše di rekeselago .
58012013	Le fele le swere tsela ya nnete , gore yo a fokolago tumelong a se wele ruri , a upše a tielele .
58012014	Le phegeleleng go phedišana le bohle ka khutšo , le lekeng le go phela bophelo bjo bokgethwa , ka gobane ga go yo a tlago bona Morena a sa phele ka mokgwa woo .
58012015	Le hlokomele gore go se be le yo a lobago kgaugelo ya Modimo , yo e bago semela sa borokgohlwele se se rego go mela sa tliša mathata , mme sa tšhilafatša ba bantši ka mpholo wa sona .
58012016	Go se be le yo a febago goba yo a gokwago ke tša lefase , go etša Esau yo a ilego a reka sa go ja ka ditokelo tša gagwe tša ge e le mošemane wa leitšibolo .
58012017	Gobane le a tseba gore ka morago , mola a nyaka tšhegofatšo ye e mo lebanego , o ile a ganwa , ka ge a be a ka se kgone go dirolla se a bego a se dirile , le ge a lekile ka meokgo .
58012018	Lena ga se la tla thabeng ya Sinai ye e tukago mollo wa nnete , ya leswiswi le manyami le ledimo ;
58012019	moo go kwagalago mollo wa phala le lentšu la yo a bolelago . Ba ba le kwago ba ile ba kgopela gore le se sa bolela le bona ,
58012020	gobane ba be ba sa kgone go kgotlelela taelo ye e rego : “ Ešita le phoofolo ge e ka gata thaba ye e bolawe ka maswika . ”
58012021	Tše ba di bonego di be di šiiša mo Moshe a ilego a ba a re : “ Ke thothomela ka letšhogo ! ”
58012022	Lena le tlile thabeng ya Sinai le motseng wa Modimo yo a phelago , e lego motseng wa Jerusalema ya legodimong , motseng wo o nago le diketekete tša barongwa .
58012023	Le tlile kopanong ya lethabo ya bašemane ba maitšibolo ba Modimo , bao maina a bona a ngwadilwego legodimong . Le tlile go Modimo yo e lego yena Moahlodi wa batho ka moka , le tlile le go meoya ya batho ba ba lokilego ba ba se nago bosodi .
58012024	Le tlile go Jesu yo e lego Mmoelanyi wa batho le Modimo ka kgwerano ye mpsha , le tlile le mading a go foka , a a bolelago tše kaone go feta ale a Abele .
58012025	Ka fao , le hlokomele mme le se gane go mo kwa ge a bolela . Ba ba gannego go mo kwa ge a ba fa molaetša mola a le lefaseng ga se ba phonyokga . Bjale rena re ka phonyokga bjang ge re lahla yo a bolelago a le legodimong ?
58012026	Mehleng yeo lentšu la gagwe le ile la šikinya lefase , eupša bjale o re holofeditše a re : “ Ke sa tlilo šikinya lefase la mafelelo , e sego lona fela , eupša le legodimo . ”
58012027	Mantšu a a go re “ la mafelelo ” a šupa gore dilo tše di bopilwego , tše di kago šikinywa , di tla šuthišwa , gore go šale tše di ka se šikinywego .
58012028	Ka gona , re lebogeng ka ge re fiwa mmušo wo o ka se šikinywego , gomme re khunameleng Modimo ka mokgwa wo a kago kgahlega , ka tlhompho le poifo ,
58012029	gobane ruri Modimo wa rena ke mollo wo o fišago lorelore .
58013001	Dulang le ratana ka mo Bakriste ba swanetšego go ratana ka gona .
58013002	Le hlokomele go amogela baeng , le etše ba bangwe ba ba kilego ba amogela barongwa ba sa tsebe .
58013003	Le gopole ba ba lego kgolegong bjalo ka ge nke le golegilwe le bona . Le gopole ba ba tlaišwago , mme le dire tše nkego le lena le tlaišwa nabo .
58013004	Bohle le hlomphe lenyalo , gomme motho a se ke a otswa , gobane Modimo o tla otla digwebakathobalo le diotswa .
58013005	Le se ke la ba le marato tšheleteng , le gona le kgotsofale ka se le nago le sona . Gape Modimo o rile : “ Nka se tsoge ke le tlogetše , ebile nka se tsoge ke le lahlile . ”
58013006	Ka gona , a re boleleng re holofetše re re : “ Morena ke mothuši wa ka , nka se boife selo ; motho wa nama yena a ka ntirang ? ”
58013007	Gopolang baetapele bale ba lena ba pele , bale ba bego ba le botša molaetša wa Modimo . Gopolang ka mo ba ilego ba phela ka gona go fihlela ba ehwa , gomme le be le tumelo ya go swana le ya bona .
58013008	Jesu Kriste o a swana maabane le lehono le go ya go ile .
58013009	Le se ke la kgelošwa ke dithutwanathutwana di šele . Ke mo gobotse go maatlafatšwa moyeng ka kgaugelo ya Modimo , e sego ka melawana ya dijo , yona e sa holego ka selo bao ba e phethago .
58013010	Re na le aletare yeo baprista ba ba direlago ka Tempeleng ba se nago tokelo ya go ja sehlabelo se se dirwago mo go yona .
58013011	Moprista yo Mogolo o tliša madi a diphoofolo ka Tempeleng gore setšhaba se swarelwe dibe ; ge e le ditoto tša diphoofolo tšeo tšona di tšhungwa ka ntle ga mešaša .
58013012	Ke ka baka leo Jesu le yena a bolailwego ka ntle ga motse , gore a tle a hlatswe setšhaba dibe ka madi a gagwe .
58013013	Ka gona , a re yeng go yena ka kua ntle ga mešaša , re mo rwadiše go gobošwa ga gagwe .
58013014	Gobane mo lefaseng ga re na motse wo o duletšego ruri ; wo re o letetšego o se tla .
58013015	Ka ge Jesu a re hwetše , bjale a re duleng re tumiša Modimo , e be sona sehlabelo sa rena sa go dirwa ka melomo ye e begago gore Jesu ke Morena .
58013016	Le se ke la lebala go dira tše di lokilego le go ngwathelana le ba bangwe tše le nago le tšona , ka gobane ke tšona dihlabelo tša lena tše di kgahlago Modimo .
58013017	Le theeletše baetapele ba lena , le ikokobetše go bona , gobane ke bona ba ba le hlokometšego , ka ge e le bona ba swanetšego go tlo ikarabela go tše ba le diretšego tšona . Ge le dira bjalo , ba tla dira modiro wa bona ba thabile , ba sa ngongorege , gobane ge ba ngongorega , seo se ka se le hole ka selo .
58013018	Le re rapelele . Re tloga re sa itshetshengwe , ka ge ka mehla re rata go dira tše di lokilego .
58013019	Ke le kgopela ke tiišitše ke re le rapeleng gore Modimo a mpušetše moo go lena kgauswinyana .
58013020	Modimo o tsošitše Morena wa rena , Jesu , bahung , yena e lego Modiša yo Mogolo wa dinku , ka madi a gagwe ao kgwerano ya go ya go ile e tiišitšwego ka ona . Modimo wa khutšo a le fe tšohle tše dibotse tše le di nyakago , gore le tle le phethe thato ya gagwe ; nke a re dire se se mo kgahlago ka Jesu Kriste . A Kriste a tumišwe go ya go ile ! Amene .
58013021	
58013022	Banabešo , ke le kgopela gore molaetša wo wa go le kgothatša le o amogele , gobane lengwalo le ke le ngwaletšego lona le ga se gore ke le letelele .
58013023	Tsebang gore ngwanaborena , Timotheose , o lokolotšwe kgolegong . Ge a ka tla ka pela ke tla tla naye ge ke etla go le bona .
58013024	Le dumediše baetapele ba lena ka moka le badumedi bohle . Bana ba borena ba go tšwa Italia ba a le dumediša .
58013025	Nke Modimo a le gaugele ka moka ga lena .
59001001	Nna , Jakobose , mohlanka wa Modimo le wa Morena Jesu Kriste , ke a le dumediša , lena ba dikgoro tše lesome le tše pedi le phatlaletšego le lefase .
59001002	Banabešo , le itsheme ba lehlogonolo kudu ge le tlelwa ke meleko ya mehutahuta ,
59001003	gobane le a tseba gore go lekwa tumelo ga lena go le tlišetša kgotlelelo .
59001004	Tšwelang pele le kgotlelele , ke mo le tlago ba ba ba feletšego , ba ba se nago bosodi le ba ba sa hlokego selo .
59001005	Eupša ge mo gare ga lena go ka ba le yo a hlokago bohlale , a bo kgopele go Modimo , gomme Modimo o tla mo fa bjona , ka gobane yena o fa bohle ka go se timane le ka go se balabale .
59001006	Fela ge le kgopela le be le tumelo , e sego pelaelo , ka gobane yo a belaelago o swana le lephoto la lewatle le le akgaakgwago gape le tšokotšwago ke phefo .
59001007	Motho yo mobjalo , wa pelo tše pedi , wa go hloka mahlakantšho go tšohle tše a di dirago , a se ke a gopola gore Morena a ka mo fa selo .
59001008	
59001009	Mokriste wa mmotlana a thabe ge Modimo a mo godiša .
59001010	Mokriste wa mohumi le yena a thabe ge Modimo a mo kokobetša , gobane bahumi ba tla timelela bjalo ka matšoba a naga ge a hlohlorega .
59001011	Letšatši ge le seno hlaba mme le thoma go fiša , le pontšha dimela . Matšoba a tšona a a hlohlorega mme botse bja ona bja loba . Ka wona mokgwa woo le bahumi ba tla hlohlorega mahumo a bona ba le gare ba šoma tša bona .
59001012	Wa lehlogonolo ke yo a kgonago go kgotlelela ge a lekwa , gobane ge a ile a fenya meleko yeo o tla putswa ka bophelo bjo Modimo a bo holofeditšego bao ba mo ratago .
59001013	Motho ge a tlelwa ke meleko a se ke a re : “ Ke lekwa ke Modimo . ” Gobane Modimo a ka se lekwe ke bobe , le yena mong ga a leke motho .
59001014	Motho yo mongwe le yo mongwe o a lekwa ge a goketšwa mme a gogwa ke tumo ya gagwe ye mpe .
59001015	Tumo yeo ya gagwe e nape e duše mme e tswale sebe , gomme sebe ge se seno gola go iphetša se tswale lehu .
59001016	Le se ke la forwa , banabešo ba ba rategago .
59001017	Mpho ye nngwe le ye nngwe ye botse le neo ye nngwe le ye nngwe ya mmakgonthe di tšwa legodimong go Radietša yo a sa fetogego , yo seetša sa gagwe se sa fokotšegego .
59001018	Ka go rata ga gagwe o re hlodile ka lentšu la therešo , gore e be nke re dithakangwaga tša dihlolwa tša gagwe tšohle .
59001019	Banabešo ba ba rategago , taba ye le swanetšego go e tseba ke gore motho a hlaganele go kwa , eupša a diege go bolela , a diege le go galefa .
59001020	Kgalefo ya motho ga e mo diriše tše Modimo a di ratago .
59001021	Ka gona , le lahle bohlola bjohle le mašaledi ohle a bobe . Le amogeleng ka boikokobetšo molaetša wo Modimo a o gašitšego ka go lena , wo o kgonago go le phološa .
59001022	Le se iphore ka go theeletša fela Ebangedi , eupša le dire ka mo e laelago ka gona .
59001023	Yo e lego motheeletši fela wa Ebangedi a sa dire ka mo e laelago ka gona , o swana le motho yo a rego go ipona sefahlego ka seiponeng ,
59001024	a itebelele gabotse , mme ge a tloga a be a šetše a lebetše gore ke yena yo mobjang .
59001025	Fela yo a lebeledišišago molao wo o sa hlaelelwego , wo o lokollago batho , yo a dulago a o ela hloko mme e se fela motheeletši wa Ebangedi wa go e lebala , eupša a dira ka mo e laelago ka gona , o tla šegofatšwa ke Modimo go tše a di dirago .
59001026	Ge motho a re ke yena morapedi eupša a sa itshware gabotse lelemeng la gagwe , gona o a iphora , bodumedi bja gagwe ga bo thuše selo .
59001027	Bodumedi bjo Modimo Tate a bonago bo hlwekile mme e le bja nnete šebo : ke go hlokomela ditšhiwana le bahlologadi matshwenyegong a bona , le go itota gore motho a se tšhilafatšwe ke tša lefase .
59002001	Banabešo , ka ge le le badumedi ba Morena wa rena , Jesu Kriste , Morena wa letago , le se ke la kgetholla batho .
59002002	Ge mo phuthegong ya lena go ka tsena monna wa go apara palamonwana ya gauta le diaparo tša mabaibai , gwa tsena le yo mongwe wa modiidi wa go apara diaparo tša ditšhila ,
59002003	mme ya re ge le bona yoo wa go tšhepa la re go yena : “ Dula mo setulong se sebotse se , ” gomme go yola wa modiidi la re : “ Wena ema mola , goba o dule mo fase maotong a ka , ”
59002004	na e tla be e se gore le a kgethollana , le ahlola ka mokgwa wo mobe ?
59002005	Banabešo ba ba rategago , theeletšang : Na ga ke re Modimo o kgethile badiitšana ba lefase gore ba humišwe ka tša tumelo , e be bajalefa mmušong wo a o holofeditšego bao ba mo ratago ?
59002006	Fela lena le nyatša modiitšana . Kgane ga se bahumi ba ba le gatelelago , ba ba le gogelago ditshekong ?
59002007	Ga ke re ke bona ba ba nyefolago leina leo la go hlomphega leo ka lona Modimo a le dirilego ba gagwe ?
59002008	Le tla be le dira se se lokilego ge le ka phetha molao wa Modimo Kgoši , wo o ngwadilwego ka Mangwalong a Makgethwa wa go re : “ O rate bangwekawena bjalo ka ge o ithata . ”
59002009	Eupša ge le kgetholla batho le dira sebe , le molao wa Moshe o a le tšwa gore le batshedi ba wona .
59002010	Ge motho a ka re a phela ka go phetha Melao ye Lesome , a tshela wo mongwe wa yona , go no swana le ge a e tshetše ka moka .
59002011	Gobane yo a rilego : “ O se ke wa otswa , ” ke yena yo a rilego : “ O se ke wa bolaya . ” Le ge o sa otswe , fela o bolaya , o tshela melao ya Moshe .
59002012	Dipolelo le ditiro tša lena e be tša batho ba ba tlago ahlolwa ka molao wo o re lokollago .
59002013	Gobane Modimo a ka se be le kgaugelo ge a ahlola yo a sego a ka a ba le kgaugelo ; eupša yo a bilego le kgaugelo ga a tšhabe kahlolo ya Modimo .
59002014	Banabešo , go thušang ge motho a re o na le tumelo eupša a sa bontšhe seo ka mediro ? Na tumelo ya gagwe e ka mo phološa ?
59002015	Ge modumedikawena wa monna goba wa mosadi a hloka diaparo goba dijo ,
59002016	go thušang gore o re go yena : “ Sepela gabotse ! O ruthele , o be o je o khore , ” etšwe o sa mo fe tše a di hlokago ?
59002017	Agaa , tumelo le yona e ka mokgwa woo — ge e se na mediro ke setšha e hwile .
59002018	Eupša yo mongwe motho a ka no re : “ Wena o na le tumelo , nna ke na le mediro . ” Gomme yoo ke tla mo fetola ka go re : “ Mpontšhe gore motho a ka ba le tumelo bjang a se na mediro , mme nna ka mediro ya ka ke tla go bontšha tumelo ya ka . ”
59002019	A ke re o dumela gore Modimo ke o tee fela ? Agaa , seo ke se bademone le bona ba se dumelago , mme ba a thothomela .
59002020	Setlaela towe , na o nyaka go bontšhwa gore tumelo ye e se nago mediro ga e na mohola ?
59002021	Kgane Abrahama , rakgolokhukhu wa rena , ga se a lokafatšwa ka mediro mola a neela Isaka , morwagwe , mo aletareng ?
59002022	Ke mo go bonagalago gore medirong ya gagwe go be go šoma tumelo , mme mediro ya gagwe e dira gore tumelo ya gagwe e be ye e feletšego .
59002023	Gwa nama gwa phethagala Mangwalo a Makgethwa mo a rego : “ Abrahama a dumela go Modimo , gomme ka baka la tumelo ya gagwe Modimo a mmona e le moloki . ” Ke ka baka leo Abrahama a ilego a bitšwa mogwera wa Modimo .
59002024	Bjale a ke re le a bona gore motho o lokafatšwa ka mediro ya gagwe , e sego fela ka tumelo ?
59002025	Le go Rahaba , mosadi yola wa segwebakathobalo , go bile bjalo . Ga ke re o ile a lokafatšwa ka mediro ya gagwe ka go amogela dihlodi tšela tša Baisraele ka ga gagwe , a ba a ba ngwegiša ka tsela ye nngwe ?
59002026	Ka gona , bjalo ka ge mmele o hwile ge o se na moya , le tumelo ge e se na mediro e hwile .
59003001	Banabešo , le se ke la ba baruti ka bontši , ka ge le tseba gore rena baruti re tla sekišwa gasehlogo go feta ba bangwe .
59003002	Bohle re atiša go dira diphošo . Ge eba go na le yo a sa kego a foša ge a bolela , gona yoo ke moloki ka botlalo yo a kgonago go itshwara le dithong ka moka .
59003003	Pere ge re e tsenya mogala ka molomong gore re tle re e laole , re direla gore re e sepetše ka mo re ratago ka gona .
59003004	Le ka no bona le ka leselawatle : le ge e le le legolo ka mokgwa wo mme le kgorometšwa ke diphefo tše maatla , le laolwa ka lephegwana le lenyenyane , le išwe mo go ratago mootledi wa lona .
59003005	Leleme le lona le bjalo . Ke sethonyana se senyenyane , fela le ikgantšha ka dilo tše dikgolo . Bonang ka mo tlhase ya mollo e kgonago go tšhuma sethokgwa se segolo ka gona !
59003006	Gomme leleme le swana le mollo . Ke legohle la bokgopo le le dutšego mo mmeleng wa rena mme le phatlalatša bobe mothong ka moka . Le tšhuma bophelo bja rena ka mollo wa hele .
59003007	Motho o kgona go tlwaetša dibopiwa ka moka , ebile nka no re o di tlwaeditše — diphoofolo tša naga , le dinonyana , le digagabi , le diphedi tša ka lewatleng .
59003008	Ge e le leleme lona ga go motho yo a kgonago go le tlwaetša . Ke lešaedi le le padilego , le tletše mpholo wa go bolaya .
59003009	Ka lona re reta Morena e lego yena Tatagorena , ebile ka lona re roga bangwekarena ba ba bopilwego go swantšhwa ka Modimo .
59003010	Molomong o tee go tšwa direto , go be go tšwe maroga . Banabešo , ga se tshwanelo gore go be bjalo .
59003011	Kgane sediba se ka tšwa meetse a mabose le a a babago mothopong o tee ?
59003012	Banabešo , na mogo o ka enywa dihlware goba morara wa enywa mago ? Le sediba sa meetse a letswai se ka se tšwe meetse a mabose .
59003013	Na yo bohlale wa tlhaologanyo mo gare ga lena o gona ? A a ipontšhe ka boitshwaro bjo bobotse le ka mediro ye a e dirago ka boleta le bohlale .
59003014	Eupša ge eba ka dipelong tša lena le hlohlonwa ke mona ebile le dijato , gona le se ke la ikgantšha la re le ba bohlale , ka gobane le tla be le sa bolele therešo .
59003015	Bohlale bja mohuta woo ga bo tšwe go Modimo ; ke bja lefase , ke bja nama , ebile ke bja Sathane .
59003016	Moo go nago le mona le bojato ke moo go nago le meferefere le bobe bja mehutahuta .
59003017	Ge e le bohlale bjo bo tšwago go Modimo , sa pele bo hlwekile , sa bobedi bo nyaka khutšo , bo lokile , le gona ga bo na manganga ; bo tletše lešoko le mediro ye mebotse ; ga bo ne tshele le boikaketši .
59003018	Badirakhutšo , ka go leka go boelanya batho , ba dira se se nyakwago ke Modimo .
59004001	Dintwa le diphapano mo go lena di hlolwa ke eng ? Na ga di hlolwe ke ditumo tše di dulago di elwa ka dipelong tša lena ?
59004002	Le duma dilo , fela ga le di hwetše , gomme le ikemišetše go bolaya ; le duma dilo , eupša ga le kgone go di hwetša , ka gona le a fapana la lwa . Ga le hwetše se le se nyakago , ka gobane ga le se kgopele go Modimo .
59004003	Ge le kgopela selo ga le se fiwe , ka gobane ga le kgopele gabotse ; le kgopela go kgotsofatša ditumo tša lena .
59004004	Bakgelogi tenang ! Kgane ga le tsebe gore go rata tša lefase ke go itira lenaba la Modimo ? Gape yo a nyakago go rata tša lefase o itira lenaba la Modimo .
59004005	Kgane le gopola gore Mangwalo a Makgethwa ga a rereše ge a re : “ Modimo o rata moya wo a re tsentšego wona kudukudu ” ?
59004006	Eupša kgaugelo ya gagwe go rena e feta lerato leo . Bjalo ka ge Mangwalo a Makgethwa a bolela : “ Modimo o gana baikgogomoši , eupša baikokobetši bona o ba direla tše dibotse . ”
59004007	Bjale ge , ikokobetšeng go Modimo . Elwang le Diabolose , gomme yena o tla le tšhaba .
59004008	Batamelang Modimo , gomme le yena o tla le batamela . Hee , lena badiradibe , lesang go dira dibe ! Itlhwekišeng dipelo , mapelopedi tenang !
59004009	Hlomogang dipelo le hloname le lle ; lesego la lena a le fetoge sello , lethabo le fetoge manyami .
59004010	Ikokobetšeng go Morena , gomme yena o tla le godiša .
59004011	Banabešo , le se ke la bolelana gampe . Yo a bolelago modumedikayena gampe goba a mo solago o bolela molao wa Moshe gampe ebile o a o sola . Gomme ge o o sola gona ga o sa o phetha , o mosodi wa wona .
59004012	Etse mmei wa molao le mosodi wa batho ke o tee ; ke yena yo a kgonago go phološa le go senya . Bjale wena o mang , o ka solago mongwekawena ?
59004013	Theeletšang mo , lena le rego : “ Lehono goba gosasa re tla ya motseng wa boketekete mo re tlago dika re le gona ngwaga ka moka re gweba re bolaya tšhelete . ”
59004014	Etse tša la gosasa le bophelo bja lona ga le di tsebe . Le dio swana le kgodi ye e pipago lebakanyana , ka morago e apoge .
59004015	Ebile le ka upše le re : “ Ge Morena a ratile re tla tsoga re dira se goba sela . ”
59004016	Eupša lena le ikgantšha ka matepe ; kgantšho yohle ya mohuta woo ke ye mpe .
59004017	Bjale ge , motho ge a tseba se se lokilego se a kago se dira eupša a se se dire , o dira sebe .
59005001	Theeletšang mo , lena bahumi : Llang le golole ka baka la mahlomola ao a tlilogo le wela .
59005002	Mahumo a lena a bodile , diaparo tša lena di llwe ke tšhwele .
59005003	Gauta ya lena le silibera di llwe ke makgalwa , gomme makgalwa ao a tšona e tla ba bohlatse bja go le tšwa , a tla le ja dinama bjalo ka mollo . Le kgobetše mahumo mehleng yeno ya bofelo .
59005004	Le gana go lefa badiredi ba ba le bunelago mašemo . Ekwang ge ba lla , gomme dillo tša bona di fihlile tsebeng tša Morena Ramaatlaohle .
59005005	Bophelo bja lena mo lefaseng e bile bja mabose le maipshino fela . Le inontšheditše letšatši leo ka lona le tlago hlabja bjalo ka pudi .
59005006	Le tšwile ba ba se nago molato la ba bolaya , bona ba sa itwele .
59005007	Ka gona , banabešo , le se fele pelo Morena a be a tle . Bonang ka mo molemi a sa felego pelo ka gona ge a letetše gore tšhemo ya gagwe e ntšhe dibjalo tše a di nyakago . O letela pula tša lehlabula le tša selemo a sa fele pelo .
59005008	Le lena le se fele pelo . Le tie maatla gobane Letšatši la go tla ga Morena le kgauswi .
59005009	Banabešo , le se ke la tsotana , gore Modimo a se tlo le sekiša . Gape Moahlodi o kgauswi le go tla .
59005010	Banabešo , baprofeta ba ba bego ba romilwe ke Modimo go tlo bega molaetša wa gagwe a e be mohlala wo le o latelago wa go kgotlelela le go se fele pelo ga lena .
59005011	Rena re bona ba ba ilego ba kgotlelela e le ba lehlogonolo . Tša kgotlelelo ya Jobo le di kwele , gomme le tseba le ka mo Morena a ilego a mo hlakodiša melekong ya gagwe ka gona . Gobane Morena o tletše kgaugelo le kwelobohloko .
59005012	Go feta tšeo ka moka , banabešo , le se ke la ikana , le ge e ka ba ka legodimo , goba ka lefase , goba ka se sengwe . Sa lena e be “ ee ” , ge eba le dumela , goba “ aowa ” , ge eba le gana , gomme ke mo le ka se kego la sekišwa ke Modimo .
59005013	Ge yo mongwe wa lena a le mathateng , a rapele . Ge a thabile , a opele ditumišo .
59005014	Ge yo mongwe wa lena a lwala , a bitše bagolo ba phuthego ba tle ba mo rapelele , ba mo tlotše ka makhura a mohlware , ka ge ba laetšwe ke Morena .
59005015	Thapelo yeo ya go rapelwa ka tumelo e tla fodiša molwetši ; Morena o tla mo tsoša bolwetšing , gomme ge a dirile dibe o tla mo swarela tšona .
59005016	Ka gona , le ipolele dibe seng sa lena gomme le rapelelaneng , gore le tle le fodišwe . Thapelo ya moloki e na le maatla a magolo .
59005017	Eliya e be e le motho wa nama bjalo ka rena . O kile a rapela a kgothetše gore pula e se ne , gomme ka nnete pula ya se ne nageng mengwaga ye meraro le seripa .
59005018	A boelela a rapela , gomme leratadima la tšholla pula , lefase la mediša dibjalo tša lona .
59005019	Banabešo , ge yo mongwe wa lena a ka timelelwa ke tsela ya therešo , gomme yo mongwe a mmušetša go yona ,
59005020	le tsebe gore yo a sokollago modiradibe tseleng ya gagwe ye e mo timeditšego , o phološa modiradibe yoo lehung , gomme o dira gore a swarelwe dibe tše dintši .
60001001	Nna , Petrose , moapostola wa Jesu Kriste , ke ngwalela lena ba le kgethilwego ke Modimo , le phelago bjalo ka bašele ba ba gašaganego le selete sa Pontose , le sa Galatia , le sa Kapadokia , le sa Asia , le sa Bithinia . Le kgethilwe go ya ka mo Modimo Tate a beakantšego ka gona , gomme Moya wa gagwe wa le dira ba bakgethwa gore le tle le hlomphe Jesu Kriste gomme le fokwe ka madi a gagwe . Nke le okeletšwe kgaugelo le khutšo .
60001002	
60001003	A go tumišwe Modimo , Tatago Morena wa rena , Jesu Kriste ! Ka baka la lešoko la gagwe le legolo o re tswetše ka bofsa ka go tsoša Jesu Kriste bahung . Se se re dira gore re dule re letetše
60001004	bohwa bjo le lena Modimo a le beetšego bjona legodimong . Ke bjo bo sa bolego , bjo bo se nago bosodi , le gona bo sa hwelelego .
60001005	Ke bja lena bao ka maatla a Modimo le lotwago ka tumelo , gore le tle le fihlele phološo ye e tlilogo utollwa mafelelong a nako .
60001006	Thabelang seo , le ge e le gore gabjale le tlemegile go nyama ka baka la meleko ya mehutahuta ye e le tlelago .
60001007	Meleko yeo e le tlela gore Modimo a bone ge eba tumelo ya lena ke ya nnete . Ešita le gauta , yona e kgonago go senyega , e lekwa ka mollo ; bjale ge , le tumelo ya lena , yona e lego bohlokwa kudu go feta gauta , e swanetše go lekwa . Ge e le ya nnete le tla retwa , la tumišwa , la ba la hlompšha mohla Jesu Kriste a etla .
60001008	Gape le a mo rata , le ge le se la ka la mmona , ebile le dumela go yena , le ge bjale le sa mmone . Ka gona le thaba ka lethabo le legologolo leo motho a sa kgonego go le hlaloša ,
60001009	ge le fihlela nepo ya tumelo ya lena , e lego go phološwa ga lena .
60001010	Phološo yeo baprofeta ba e nyakile kudu ba e latiša , ba porofeta mabapi le ka mo Modimo e bego e tlilo ba wa kgaugelo go lena .
60001011	Ba lekile go nyakišiša tša nako ya gona le gore e tla tla bjang . Ke yona nako ye Moya wa Kriste ka go bona o bego o e šupa ge o porofeta tša mahloko ao Kriste a bego a tlilo a kwešwa , le tša letago le le bego le tlilo latela .
60001012	Modimo o utolletše baprofeta bao gore modiro wa bona e be e se go ikhola , e be e le go hola lena , mola ba bolela ka ditaba tše bjale le di kwelego ka ba go le begela Taba ye Botse ka maatla a Moya wo Mokgethwa , yo a bego a romilwe a etšwa legodimong . Tše ke tšona ditaba tše le barongwa ba dumago go di tseba .
60001013	Ka gona , phafogang le be le boitshwaro , le dule le letetše ka mafolofolo mpho ya phološo ye le tlago e fiwa mohla Jesu Kriste a etla .
60001014	Ka ge le le ba ba theeletšago , le se dumele go lakwa ke ditumo tšela tša lena tša mola le sešo la tseba selo ka Modimo .
60001015	Sa lena a e be go ba bakgethwa go tšohle tše le di dirago , bjalo ka ge Modimo yo a le biditšego le yena e le yo mokgethwa .
60001016	Gape Mangwalo a Makgethwa a re : “ Ebang ba bakgethwa , gobane nna ke yo mokgethwa . ”
60001017	Etse ge le rapela Modimo , yena yo a ahlolago batho ka go se kgetholle , a yago ka tše motho a di dirilego , le re Tatagorena . Ka gona , phelang ka go mmoifa nakong yohle ya ge le le bafaladi mo lefaseng .
60001018	Gobane le a tseba gore le rekolotšwe bjang boitshwarong bjola bja lena bja go se be le mohola bjo le bo tšerego go borakgolokhukhu ba lena . Ga se la rekollwa ka se se felago , go etša silibera goba gauta ,
60001019	eupša le rekolotšwe ka madi a bohlokwa a Kriste , yo a etšago kwana ye e se nago bosodi goba lebadi .
60001020	Ke yena yo a kgethilwego ke Modimo pele lefase le hlolwa , gomme a tla a le phološa mehleng yeno ya mafelelo .
60001021	Ke ka yena mo le dumelago go Modimo yo a mo tsošitšego bahung a mo godiša ; gomme bjale tumelo ya lena le kholofelo ya lena di tsepeletše go Modimo .
60001022	Bjale ka gobane le itlhwekišitše ka go latela therešo gore le rate badumedikalena ka lerato la mmakgonthe , le rataneng e le ruri ka dipelo tša lena ka moka .
60001023	Gobane le tswetšwe ka bofsa ke lentšu le le phelago la go ya go ile la Modimo la ba bana ba motswadi yo a sa hwego , e sego yo a hwago .
60001024	Gobane Mangwalo a Makgethwa a re : “ Batho ka moka ba swana le bjang , letago lohle la bona eka matšoba a naga . Bjang bo a omelela , le matšoba a a hlohlorega ,
60001025	eupša lentšu la Morena le duletše ruri . ” Lentšu le ke yona Taba ye Botse ye le e begetšwego .
60002001	Bjale ge , tlogelang bobe bjohle le maaka ohle le boikaketši bjohle le mona wohle le lesebo lohle .
60002002	Le etše masea a a sa tšogo belegwa , le nyorelwe maswi a semoya a a sego a talošwa , gore ge le a nwa le gole mme le phološwe .
60002003	Gobane le itemogetše gore Morena ke yo botho .
60002004	Etlang go Morena , yena leswika le le phelago le le nyaditšwego ke batho , eupša la kgethwa ke Modimo a re ke le bohlokwa .
60002005	Dumelang go agiwa bjalo ka maswika a a phelago , le be tempele ya semoya , le be baprista ba bakgethwa , ba go dira dihlabelo tša semoya tše Jesu Kriste a dirago gore di amogelwe ke Modimo .
60002006	Gobane Mangwalo a Makgethwa a re : “ Ke kgethile leswika le bohlokwa le ke le beago e le la sekhutlo mo Sione , gomme yo a dumelago go lona a ka se swabe . ”
60002007	Go lena le dumelago , leswika le ke le bohlokwa , eupša go bao ba sa dumelego , ke “ leswika le baagi ba le nyaditšego le e bilego lona la sekhutlo . ”
60002008	Mo gongwe Mangwalo a Makgethwa a re : “ Le ke lona leswika la go ba kgopa , ke lona letlapa la go ba thetša . ” Ba kgopilwe ka ge ba sa dumele lentšu . Seo ke se se ba lebanego .
60002009	Ke lena setšhaba se se kgethilwego ke Modimo , ke lena baprista ba Kgoši , setšhaba se sekgethwa , setšhaba se Modimo a ikgethetšego sona go bega ditiro tše maatla tša yena Modimo yo a le biditšego leswiswing a le tliša seetšeng sa gagwe se se tlabago .
60002010	Pele le be le se setšhaba sa Modimo , eupša bjale le sona ; pele Modimo o be a sa le šokelwe , eupša bjale o le šoketšwe .
60002011	Barategi , ke le kgopela le le bafeti le bafaladi mo lefaseng ke re : Le se ke la ipha ditumo tša nama tše di dulago di elwa le moya .
60002012	Maitshwaro a lena ge le na le baditšhaba e be a mabotse , gore le ge ba le bolela gampe ba re le disenyi , ba bone tše dibotse tše le di dirago mme ba rete Modimo ka Letšatši la gagwe la go tla .
60002013	Ka baka la Morena le ikokobetše go batho ka moka ba ba le bušago , le ge e le kgošikgolo , yo e lego yena mmušabohle ,
60002014	le ge e le babušiši ba ba beilwego ke yena gore ba otle basenyi , ba rete ba ba dirago tše dibotse .
60002015	Gobane se Modimo a se nyakago ke gore ka go dira tše dibotse le fediše dipolelo tša batho ba mašilo ba ba sa tsebego selo ka ditaba tša Sekriste .
60002016	Le phele le lokologile , fela bolokologi bja lena le se bo diriše go bipa bobe , eupša le phele bjalo ka makgoba a Modimo .
60002017	Le hlomphe batho bohle , le rate badumedikalena , le tšhabe Modimo , le hlomphe kgošikgolo .
60002018	Lena makgoba , le dumele go bušwa ke beng ba lena gomme le ba hlomphe ka mo go lebanego , e sego fela ba go loka le ba boleta , eupša le bona bao ba lego sekgapho .
60002019	Ke fela ka thušo ya Modimo mo motho a kgonago go kgotlelela bohloko bjo a tlaišwago ka bjona , a se na molato , e le ka gobane a rata go botegela Modimo .
60002020	Kgane ge le kgotlelela go otlelwa bosenyi bja lena le a holega ? Eupša ge le kgotlelela bohloko bjo le bo kwešwago le ge le dirile tše di lokilego , ke go re le ba lehlogonolo pele ga Modimo .
60002021	Ke sona se Modimo a le bileditšego sona , gobane le Kriste o hlokofaditšwe ka baka la lena , a le tlogelela mohlala gore le o latele .
60002022	“ Ga se a ka a dira sebe goba a bolela maaka . ”
60002023	Mola a rogwa ga se a ka a ithogela ; mola a hlokofatšwa ga se a ka a tšhošetša motho , eupša o ile a di gafela go Modimo , Moahlodi wa go loka .
60002024	Kriste o ithwešitše dibe tša rena , a fegwa le tšona sefapanong gore re tle re tlogele sebe gomme re phelele go phetha thato ya Modimo . Le lena le fodišitšwe ka dintho tša gagwe .
60002025	Le be le le bjalo ka dinku tše di timetšego , eupša bjale le boetše go Modiša le Mohlokomedi wa lena .
60003001	Le lena , basadi , le ikokobetše go banna ba lena , gore ge go na le ba ba sa dumelego lentšu la Modimo ba tle ba sokollwe ke maitshwaro a lena ntle le polelo ,
60003002	ge ba tla be ba bona mesepelo ya lena ye e hlwekilego , le ka mo le ba hlomphago ka gona .
60003003	Botšhepi bja lena a e se be bja ka ntle , bjalo ka go loga meriri le go tšhepa ka dikgabišo tša gauta le diaparo tša mabaibai .
60003004	Bja lena botšhepi a e be bja ka pelong , botšhepi bjo bo sa senyegego bja moya wo boleta wo o thotšego , e lego wona wo Modimo a bonago e le wo bohlokwa .
60003005	Woo ke wona mokgwa wo basadi bale ba kgale ba ba bego ba ineela go Modimo mme ba mmotile ba bego ba ikgabiša ka wona ka go ikokobetša go banna ba bona ,
60003006	go etša Sara ge a be a hlompha Abrahama , a mmitša mong wa gagwe . Gomme bjale lena le barwedi ba gagwe , ge eba le dira tše di lokilego , le sa boife se banna ba lena ba kago le dira sona .
60003007	Le lena , banna , le phedišane le basadi ba lena ka kwešišo ya gore mosadi ke sebjana se se swanetšego go hlekesetšwa . Ka gona , le ba sware ka tlhompho , ka gore le bona ba tlilo fiwa mpho ya bophelo gotee le lena . Seo le se direle gore dithapelo tša lena di se tlo paledišwa ke selo .
60003008	A ke fetše ka go re bohle le be ba pelo e tee , le kwelane bohloko , le rate badumedikalena , le be ba boleta le boikokobetšo .
60003009	Le se lefetše bobe ka bobe , goba lehlapa ka lehlapa ; lena sa lena e be go šegofatša , ka ge go šegofatšwa e le se Modimo a le bileditšego sona .
60003010	Gobane le Mangwalo a Makgethwa a re : “ Yo a ratago go ipshina ka bophelo le go bona matšatši a lethabo , a tlogele go bolela tše mpe le go thoma maaka .
60003011	A furalele tše mpe a dire tše di lokilego ; a ikokoropele go hlohleletša khutšo .
60003012	Gobane Morena o bea baloki leihlo gomme o theeletša thapelo tša bona , eupša badiratšempe bona o a ba lwantšha . ”
60003013	Ke mang yo a kago le dira gampe ge eba le na le mafolofolo a go dira tše di lokilego ?
60003014	Fela le ge eba le ka hlokofaletšwa go dira tše di lokilego , le ba lehlogonolo . Le se boife motho , le gona le se tšhošetšwe .
60003015	Fela Kriste yena le mo hlomphe ka dipelo tša lena ka ge e le Morena . Le dule le itokišeditše go iphetolela go yo a le hlohlago ka tša kholofelo ye le nago le yona ,
60003016	eupša seo le se dire ka boleta le tlhompho . Le gona le se lewe ke letswalo , gore bao ba le bolelago gampe ka maitshwaro a lena a mabotse a Bokriste , ba inyatše ka tše ba le gobošago ka tšona .
60003017	Gobane go kaone ge le hlokofaletšwa go dira tše di lokilego , ge eba seo e le thato ya Modimo , go na le gore le hlokofaletšwe go dira tše mpe .
60003018	Gobane Kriste o hlokofaditšwe gatee a hlokofaletšwa sa ruri ka baka la dibe , e le moloki wa go hlokofaletšwa bakgopo , gore a le iše go Modimo . O bolailwe e le motho , fela a tsošwa e le mophedi wa semoya ,
60003019	gomme ge a phela bophelo bjoo bja gagwe bja semoya a ya a begela meoya ye e golegilwego Taba ye Botse .
60003020	Yona meoya yeo ke ya bale ba go se theeletše Modimo mehleng yela ya ge a be a ba letetše a sa ba felele pelo , nakong yela Noa a aga leselawatle la gagwe . Malotwana ale a go tsena ka leselawatleng , e lego batho ba seswai , ba ile ba hlakodišwa meetseng ,
60003021	ona e bego e le sešupo sa kolobetšo ye bjale e le phološago . Kolobetšo ga se go hlatswa tšhila ya mmele , eupša ke go kgopela Modimo gore a le fe letswalo le le lokilego . E le phološa ka tsogo ya Jesu Kriste bahung ,
60003022	yena a rotogetšego legodimong moo a dutšego madulong a bogoši kgauswi le Modimo , yoo a mmeilego mmuši wa barongwa le balaodi ba semoya le maatla a semoya .
60004001	Ka ge Kriste a hlokofaditšwe mmeleng , le lena le itiišeng ka kgopolo ya go swana le ya Kriste , ya go re : Yo a hlokofatšwago mmeleng ga a sa laolwa ke sebe .
60004002	Ka gona , matšatši a a sa mo šaletšego mo lefaseng a se sa a phela ka go laolwa ke ditumo tša batho , eupša a a phele ka go laolwa ke thato ya Modimo .
60004003	Gobane bophelo bja lena bja pele le bo phetše go lekane , ge le be le dira tše di ratwago ke baditšhaba le laolwa ke bofebe , le ditumo tše mpe , le botagwa , le bohlola , le go ithabiša ka dino , le go khunamela medingwana , e lego taba ye e ganegago .
60004004	Bjale baditšhaba ba a tlabega ge le se sa phonkgela nabo bohloleng bjoo bja bona , gomme ba a le nyefola .
60004005	Eupša ba tla swanela go ikarabela go Modimo yo a šetšego a itokišeditše go ahlola ba ba phelago le ba ba hwilego .
60004006	Ke ka baka leo le ba ba hwilego ba ilego ba yo begelwa Taba ye Botse ya Modimo , bona bale bophelong bja bona bja nama ba bego ba šetše ba sekišitšwe bjalo ka mang le mang ; ba ile ba e begelwa gore bophelong bja bona bja semoya ba tle ba phele bjalo ka Modimo .
60004007	Mafelelo a dilo ka moka a kgauswi . Ka gona le se tšeatšeege , le dule le phafogile , gore le kgone go rapela .
60004008	Go feta tšohle , le rataneng ka lerato le borutho , gobane lerato le bipa dibe tše dintši .
60004009	Le amogelaneng ka magaeng a lena le sa ngongorege .
60004010	Modimo o le file dimpho tše di fapanago , gomme mongwe le mongwe wa lena e swanetše go ba mohlokomedi wa mmakgonthe wa mpho ye a e filwego , mme a e šomišetše go hola bohle .
60004011	Yo a filwego mpho ya go bolela , a bolele dithuto tša Modimo ; yo a filwego mpho ya go direla badumedikayena , a ba direle ka maatla ao a a filwego ke Modimo , gore dilong ka moka Modimo a tumišwe ka Jesu Kriste , yo letago le maatla e lego tša gagwe go ya go ile . Amene .
60004012	Barategi , le se ke la makatšwa ke moleko wo bohloko woo le hlokofatšwago ka wona boka ge le hlagetšwe ke se le sego la se tlwaela .
60004013	Le ka upše le thabele ge le hlokofatšwa le Kriste , gore le tle le hlabe mekgolokwane mohla letago la gagwe le utollwa .
60004014	Le ba lehlogonolo ge le rogwa ka baka la ge le le balatedi ba Kriste ; seo se šupa gore Moya wa letago , e lego wona Moya wa Modimo , o dutše mo go lena .
60004015	Ge eba yo mongwe wa lena a ka hlokofatšwa , a e se be ka gobane e le mmolai goba lehodu goba sekebeka goba mpheane .
60004016	Fela ge a ka hlokofatšwa ka gobane e le Mokriste , a se ke a lewa ke dihlong , eupša a tumiše Modimo ka gobane a bitšwa ka leina leo .
60004017	Lebaka la gore kahlolo e thome le fihlile , gomme ba go ahlolwa pele e tla ba rena setšhaba sa Modimo . Bjale ge eba kahlolo ye e tlilo thoma ka rena , e yo feleletša bjang ka bao ba sa kgolwego Taba ye Botse ye ya go tšwa go Modimo ?
60004018	Gobane le Mangwalo a Makgethwa a re : “ Ge ešita le moloki a phologa ka bothata , mokgopo le modiradibe bona ba tla ikela kae ? ”
60004019	Ka gona , ba ba hlokofatšwago ka gobane e le thato ya Modimo , a ba ikgafele ka mediro ya bona ye mebotse go Mohlodi wa bona yo a botegago .
60005001	Nna mong ke lego mogolo wa phuthego ke kgothatša bagolo ba phuthego moo go lena . Nna ke hlatse ya go hlokofatšwa ga Kriste , gomme ke tla hwetša kabelo letagong le le tlago utollwa . Ke le kgothatša
60005002	gore le be badiša ba mohlape wo Modimo a le gafetšego wona , mme le o hlokomele ka boithaopo , go ya ka mo go nyakago Modimo , e sego ka go gapeletšwa . Le dire modiro wa lena , le sa o direle tefo , eupša le o dira ka boithaopo .
60005003	Ba ba gafetšwego diatleng tša lena le se ba buše bjalo ka ge nke le dikgoši tša bona , eupša le be mohlala wo mobotse go bona e lego mohlape .
60005004	Gomme mohla Modiša yo Mogolo a tšwelela , le tla fiwa kgare ya letago le le sa fifalego .
60005005	Le lena bafsa , le ikokobetše go bagolo ; gomme bohle le apare boikokobetšo , gore le direlaneng ; gobane Mangwalo a Makgethwa a re : “ Modimo o gana baikgogomoši , eupša baikokobetši ba a mo kgahla . ”
60005006	Ka gona le ikokobetše go Modimo yo maatla , gore a tle a le phagamiše ka nako ye e lebanego .
60005007	Mathata a lena ohle le a lahlele go yena , gobane o a le šetša .
60005008	Le phafoge , le ntšhe mahlo dinameng , gobane Sathane , lenaba la lena , o phaphaila bjalo ka tau ye e bopago , o nyaka yo a ka mo rwaetšago .
60005009	Elwang le yena le tiile tumelong , le tseba gore ke ka mo le bana ba bolena lefaseng ka moka le bona ba tlaišwago ka gona .
60005010	Fela e tla re ge le tlaišitšwe lebakanyana , Modimo yo ka mehla a lokilego , yo a le bileditšego go ba letagong la gagwe la go ya go ile la ba ba tee le Kriste , yena ka noši a le dira ba ba feletšego , a le tiiša tumelong , a le kgwahliša , a dira gore le se tekateke .
60005011	Maatla a e be a gagwe go ya go ile . Amene .
60005012	Ke le ngwalela lengwalo le la seripana ke thušwa ke Silase , yo ke mmonago e le ngwanešo yo a botegago wa Mokriste . Ke ngwalela go le kgothatša le go le holofetša gore go tšohle tše di le hlagelago le gopole gore ruri Modimo ke wa kgaugelo go lena . Itshwareleleng ka kgaugelo ye ya gagwe .
60005013	Phuthego ya Babilone ya ba ba kgethilwego bjalo ka lena e a le dumediša ; le Markose , morwa wa ka , o re le dumele .
60005014	Le dumedišane ka go atlana ka lerato la Sekriste . Nke Modimo a fe lena bohle le lego ba Kriste khutšo .
61001001	Nna , Simone Petrose , mohlanka le moapostola wa Jesu Kriste , ke dumediša bao , ka go loka ga Modimo wa rena , yena Mophološi Jesu Kriste , ba filwego tumelo ye bohlokwa bjalo ka ya rena , ke re :
61001002	Nke le okeletšwe kgaugelo le khutšo ka go tseba Modimo le Jesu , Morena wa rena .
61001003	Maatla a gagwe a bomodimo a re file tšohle tše re di hlokago gore re phele , le gore re mo direle ka go tseba yo a re biditšego ka go re bontšha letago la gagwe le boloki .
61001004	Ke ka tšona dilo tše ge a re file dilo tše bohlokwa le gona tše dikgolo kudu tše a re holofeditšego tšona , gore ka tšona le kgone go phonyokga bokgopo bjo ditumo tše mpe di bo tlišitšego lefaseng , mme le tle le hwetše kabelo ya se Modimo a lego sona .
61001005	Ka baka la yona taba ye le ikokoropele go oketša tumelo ya lena ka boloki ; boloki le bo oketše ka tsebo ;
61001006	tsebo le e oketše ka boitshwaro ; boitshwaro le bo oketše ka kgotlelelo ; kgotlelelo le e oketše ka borapedi ;
61001007	borapedi le bo oketše ka go ratana ga badumedi ; go ratana ga badumedi le go oketše ka leratorato .
61001008	Ge le na le tšeo ebile le na le tšona ka bontši , di tla le fa mafolofolo a go tseba Morena wa rena , Jesu Kriste , le go le kgontšha go phela go ya ka tsebo yeo .
61001009	Eupša yo a se nago le tšona o swana le motho wa go se bone gabotse , wa go bonela kgauswi . Modumedi yo mobjalo o lebetše gore Modimo o mo hlwekišitše dibe tšela tša gagwe tša pele .
61001010	Ka gona , banabešo , le itiišeng go dira gore go bitšwa le go kgethwa ke Modimo ga lena go thupele . Ge le ka dira bjalo , le ka se tsoge le kgelogile .
61001011	Ka mokgwa woo le tla bulelwa tsela ya go tsena mmušong wa go ya go ile wa Morena le Mophološi wa rena , Jesu Kriste .
61001012	Ka fao , ka mehla ke tla fela ke le gopotša ditaba tše le ge le šetše le di tseba le bile le tiišeditšwe nneteng yeo le nago le yona .
61001013	Ke bona go lebane gore ge ke sa phela ke fele ke le gopotša ditaba tše .
61001014	Gape ke a tseba gore kgauswinyana ke tla be ke ikhwetše , bjalo ka ge Morena wa rena , Jesu Kriste , a ntemošitše .
61001015	Ka gona , ke tla ikokoropela gore ge ke šetše ke itshepeletše , le šale le na le sa go le gopotša ditaba tše ka mehla .
61001016	Rena mola re le anegela tša maatla a Morena wa rena , Jesu Kriste , le tša go tla ga gagwe , re be re sa le theele dinonwane tša mahlajana a batho . Re be re le anegela tša borena bja gagwe bjo re bo bonego ka mahlo a rena .
61001017	O ile a hlompšha a ba a tumišwa ke Modimo Tate mola lentšu la go tšwa letagong le legologolo le bolela le yena le re : “ Yo ke yena Morwa wa ka yo ke mo ratago ; o nkgahla kudu . ”
61001018	Rena ka borena lentšu le re le kwele le bolela le etšwa legodimong mola re na le yena thabeng ye kgethwa .
61001019	Ka gona , molaetša wa baprofeta wo re nago le wona o tshepagala kudu . Le ka dira gabotse ge le ka o ela hloko , gobane o swana le lebone le le bonegago felo ga leswiswi go fihlela go esa , mme naledi ya Mphatlalatšane e le bonegela menagano .
61001020	Tabakgolo le tsebe gore ga go motho yo a kago hlatholla ka boyena profeto ya ka Mangwalong a Makgethwa .
61001021	Gobane ga go motho yo a kilego a porofeta ka go ithatela ga gagwe , eupša batho ba be ba bega molaetša wa Modimo ka go hlohleletšwa ke Moya wo Mokgethwa .
61002001	Le setšhabeng sa Israele go bile le baprofeta ba maaka , mme ka wona mokgwa woo le mo go lena go tla ba le baruti ba maaka . Ba tla tla le dithuto tše e sego tšona tše di išago tahlegong , ba ba ba latola Mong wa bona yo a ba rekolotšego , gomme ka go dira bjalo ba ikobela lehu la tšhoganetšo .
61002002	Ba bantši ba tla ya le ditiro tša bona tša bohlola , gomme ka baka la bona Tsela ya therešo e tla nyefolwa .
61002003	Ka baka la megabaru ya bona ba tla le fora gore ba ikhole ka go le botša ditaba tša maaka . E šetše e le kgale Modimo a itokišetša go ba otla , mme o mo tseleng ya go tlo ba fediša .
61002004	Barongwa bale ba go ka ba dira dibe o ile a se ba šokele , eupša o ile a ba lahlela ka heleng moo ba kgokilwego ka diketane ka meleteng ya leswiswi , ba beetšwe Letšatši la Kahlolo .
61002005	Le lefase lela la kgale Modimo o ile a se le šokele , eupša lefase leo la bahlokamodimo o ile a le khupetša ka meetsefula ; a phološa fela Noa , yo a bego a ruta batho go phela ka mokgwa wa go loka , a phološa le ba bangwe ba ba šupago .
61002006	Le motse wa Sodoma le wa Gomora o ile a e lahla , a e fediša ka go e fiša lorelore , a bontšha se se tlago hlagela bahlokamodimo .
61002007	A hlakodiša monna wa moloki , Lota , yo a bego a tshwentšwe ke bohlola bja batho bao ba go se phethe molao .
61002008	Monna yoo wa moloki yo a bego a agile le bona , ka mehla o be a tsota ge a bona a bile a ekwa ditiro tša bona tše kgopo .
61002009	Morena o kgona go hlakodiša batho ba barapedi melekong ya bona , bakgopo o ba bolokela Letšatši la Kahlolo go tlo ba otla ,
61002010	gagolo ba ba latelago ditumo tša bona tše mpe tša ditšhila , le ba ba nyatšago pušo ya Modimo . Bona baruti bao ba na le kgang le makoko , ga ba šie le go nyefola dihlolwabarongwa tša letago ,
61002011	etšwe dihlolwabarongwa tšona , le ge di feta baruti bao ba maaka ka go tia le ka maatla , di sa ba bee molato ka go ba nyefola mo pele ga Morena .
61002012	Fela baruti ba ba swana le diphoofolo tše di sa kgonego go nagana , tše di yago ka tlhago ya tšona , diphoofolo tša naga tše di tswaletšwego go thewa le go bolawa . Ba nyefola se ba sa se kwešišego . Ba tla fedišwa bjalo ka diphoofolo tša naga ,
61002013	gomme moputso wa bona e tla ba mahloko , ka baka la ge le bona ba hlotše mahloko . Mo go bona boipshino ke go hlwela botagwa letšatši ka moka . Ke bomahlabišadihlong ba ba le gobošago ka go ja le lena ba ntše ba phonkgela mojong .
61002014	Ka mehla ba tsoma mosadi yo ba ka robalago le yena ; ba dula ba faletše go dira sebe . Ba goketša ba ba fokolago tumelong , mola bona beng ba hlalefetše megabaru . Ke ba ba rogakilwego ke Modimo .
61002015	Ba phamogile tseleng ya go loka mme ba timetše ; ba tšere ka tsela yela e ilego ya tšewa ke Bileamo , morwa wa Bosoro , yola a bego a rata tšhelete ye a bego a e hwetša ka go dira tše kgopo ,
61002016	gomme a kgalelwa bokgopo bja gagwe — pokolo ya gagwe , selo se se sa kgonego go bolela , ya bolela ka lentšu la motho gomme ya thibela bošilo bja moprofeta yoo .
61002017	Batho bao ba swana le didiba tše di pšhelego , ba bjalo ka maru a kgodi a a tšewago ke ledimo . Modimo o ba beetše madulo leswiswing le leso .
61002018	Dipolelo tša bona ke tša boikgogomošo le botlaela , gomme ba ba sa tšogo phonyokga ka go ikgaoganya le balahlegi , ba ba thea ka ditumo tša bona tše mpe tša nama .
61002019	Ba ba holofetša tokologo etšwe bona beng e le makgoba a mekgwa ye mebe — gobane motho e ba lekgoba la sengwe le sengwe se se mo fentšego .
61002020	Ge motho a ile a phonyokga motšhilafatšo wa bobe bja lefase ka go tseba Morena le Mophološi wa rena , Jesu Kriste , gomme ka morago motšhilafatšo woo wa boela wa mo kgakga , seemo sa gagwe sa mafelelo e ba se sebe go feta sela a bilego go sona pele .
61002021	Go ka be go bile kaone go yena ge a ka be a se a ka a tseba tsela ya boloki , go na le gore a re go e tseba a tle a furalele molao wo mokgethwa wo a o filwego .
61002022	Tše di mo hlagetšego di bontšha gore polelo ye e a rereša ye e rego : “ Mpša e boela mahlatšeng a yona , ” le ye e rego : “ Kolobe e re go hlapa ya boelela go pshikologa ka lerageng . ”
61003001	Barategi , lengwalo le ke le ngwalelago lona bjale ke la bobedi . Ka mangwalo a mabedi a ke lekile go tsoša menagano ye e hlwekilego ka go lena ka go le gopotša ditaba tše .
61003002	Le gopole mantšu ao a kilego a bolelwa ke baprofeta ba bakgethwa kgale , le taelo ya Morena le Mophološi ye le e filwego ke baapostola ba gabolena .
61003003	Sa mathomo , le tsebe gore mehleng ya mafelelo go tla tšwelela bakodutli bao maitshwaro a bona a laolwago ke ditumo tša bona ,
61003004	ba le botšiša ba re : “ Kholofetšo ya gore Kriste o tla boa e feletše kae ? Etse badumedi bale ba mathomo ba hwile , eupša tšohle di sa no swana le mola lefase le hlolwa ! ”
61003005	Batho bao ba itebatša taba e tee ya gore kgale Modimo o ile a ntšha taelo , gomme legodimo le lefase tša hlolega . Lefase le hlolegile meetseng le hlolwa ka meetse ,
61003006	gomme ke ka meetse , meetse ale a morwalela , mo lefase la nako yela le ilego la fedišwa .
61003007	Legodimo la mehleng yeno le lefase la gona le tšona di lotolwa ka yona taelo yela ya Modimo , gore di tle di fedišwe ka mollo . Di beetšwe mohla bahlokamodimo ba tlago sekišwa ba fedišwa .
61003008	Barategi , taba e tee ye le sego la swanela go e lebala ke gore go Morena letšatši le tee le swana le mengwaga ye sekete , le mengwaga ye sekete e swana le letšatši le tee .
61003009	Morena ga a diege go phetha tše a di tshepišitšego batho , bjalo ka ge ba bangwe ba gopola . Sa gagwe ke go se le felele pelo , ka ge a sa nyake gore go lahlege motho , eupša a nyaka gore bohle ba itsholele dibe tša bona .
61003010	Letšatši la Morena le tla tla bjalo ka lehodu . Mohlang woo magodimo a tla nyamelela ka lešata le legolo ; dilo ka moka tše di lego kua leratadimeng di tla fedišwa ka go fišwa ; lefase gotee le tšohle tše di lego go lona di tla timelela .
61003011	Ka ge tšohle tše di tlilo fedišwa ka tsela ye , lena le swanetše go ba ba babjang ? Le swanetše go ba ba bakgethwa ba ba ineetšego go Modimo ,
61003012	le le gare le letetše Letšatši la Modimo , mme le le akgofiša — lona Letšatši le ka lona magodimo a tlago swa a fedišwa , gomme dilo tše di lego kua leratadimeng tša tološwa ke phišo .
61003013	Ge e le rena re letetše se Modimo a re hlofeditšego sona : e lego magodimo a mafsa le lefase le lefsa , moo go tlago aga toka .
61003014	Ka gona , barategi , ge le sa letetše dilo tšeo , le ikokoropele go ba ba ba se nago sepatso goba bosodi mo go Modimo le ithakgaletše le yena .
61003015	Le tšee go se fele pelo ga Morena e le sebaka sa go phološwa ga lena , go swana le Paulose , ngwanaborena , yo re mo ratago , ge a ile a le ngwalela mangwalo , a šomiša bohlale bjo a bo filwego ke Modimo .
61003016	Ke tšona tše a di bolelago ka mangwalo ka moka ao a a ngwadilego mabapi le taba ye . Ka mangwalong a gagwe go na le taba tše thata tšeo ba ba sego ba rutega le ba ba fokolago tumelong ba menolago tlhalošo ya tšona , go etša ge ba menola le tše dingwe ditemana tša Mangwalo a Makgethwa . Ke ka moo bona beng ba itahlago ka gona .
61003017	Le a tseba , lena barategi , gore batho ba bangwe ba menola tlhalošo ya ditemana tša Mangwalo a Makgethwa . Le itlhokomele , gore le se tlo timetšwa ke batho ba ba sa phethego molao , gomme la ba ba pelopedi tumelong ya lena .
61003018	Sa lena a e fele e eba go maatlafatšwa ke dimpho tša Morena le Mophološi wa rena , Jesu Kriste , le go mo tseba bokaone . Yena a a tumišwe bjale le ka mehla ! Amene .
62001001	Re le ngwalela mabapi le yo a bilego gona go tloga mathomong . Re mo kwele ra ba ra mmona ka a rena mahlo ; re mmogetše ra ba ra mo kgwatha ka diatla , yena Lentšu yo e lego Bophelo .
62001002	E rile ge re bontšhwa yo Bophelo ra mmona ; ka gona re le begela yena , re le tsebiša yena Bophelo bjo bo sa felego , yo a bilego le Tate mme ra mmontšhwa .
62001003	Se re se bonego gape re se kwelego , le lena re le begela sona gore le tle le be ba tee le rena . Le rena re ba tee le Tate le Jesu Kriste , Morwagwe .
62001004	Re le ngwalela ditaba tšeo gore lethabo la rena e tle e be le le feletšego .
62001005	Molaetša wo re o boditšwego ke yena Morwagwe mme re le begelago wona šo : Modimo ke seetša , gomme mo go yena ga go na leswiswi le gatee .
62001006	Bjale ge re re re ba tee le yena etšwe re dutše leswiswing , re a aketša , ga re phethe thato ya Modimo .
62001007	Eupša ge re phela seetšeng bjalo ka yena ge a le seetšeng , gona re ba tee seng sa rena , gomme madi a Jesu , Morwagwe , a re hlatswa dibe tšohle .
62001008	Ge re re ga re na sebe , re a iphora , re hloka nnete ka dipelong tša rena .
62001009	Eupša ge re ipolela dibe tša rena , ka ge Modimo a phetha tše a re holofetšago tšona mme a dira tše di lokilego , o re swarela tšona , a re hlatswa bokgopo bjohle .
62001010	Ge re re ga se ra dira sebe , re ra gore Modimo o na le maaka , le gore tše a re boditšego tšona ga se tša re tsena ka dipelong .
62002001	Bana ba ka , ke le ngwalela ditaba tše gore le se dire dibe ; eupša ge motho a ka tšhoga a dirile sebe , re na le Mmoleledi wa go re bolelela go Tatagorena , e lego yena Jesu Kriste , Moloki .
62002002	Ke yena seloba sa dibe tša rena , e sego tša rena fela , eupša le tša batho ka moka .
62002003	Gomme se re nago le nnete ya sona gore re tseba Modimo , ke ge re phetha ditaelo tša gagwe .
62002004	Yo a rego : “ Ke a mo tseba , ” etšwe a sa phethe ditaelo tša gagwe , o na le maaka , o hloka nnete ka pelong ya gagwe .
62002005	Eupša yo a theeletšago molaetša wa gagwe , ke yena yo go rata Modimo ga gagwe e lego mo go feletšego . Se re nago le nnete ya sona gore re phela re le ba tee le Modimo ke gore
62002006	yo a rego o dula e le o tee le Modimo , a phele ka mokgwa wo Jesu Kriste a bego a phela ka wona .
62002007	Barategi , molao wo ke le ngwalelago wona wo ga se wo mofsa ; ke molao wa kgale , wo le bilego le wona go tloga mathomong . Molao woo wa kgale ke molaetša wo le šetšego le o kwele .
62002008	Fela ke le ngwalela wona e le wo mofsa , ka gobane nnete ya wona e bonagala go Kriste le go lena . Gobane leswiswi le a feta , gomme seetša sa mmakgonthe se šetše se taga .
62002009	Yo a rego o mo seetšeng etšwe a hloile ngwanabo , o sa le leswiswing le gonabjale .
62002010	Yo a ratago ngwanabo ke yena yo a phelago seetšeng , ka gona go yena ga go na se se kago mo diriša sebe .
62002011	Eupša yo a hloilego ngwanabo o mo leswiswing ; o sepela go lona gomme ga a tsebe mo a yago gona , ka ge leswiswi le mo foufaditše .
62002012	Lena , bana ba ka , ke le ngwalela ka gobane le swaretšwe dibe tša lena ka baka la Kriste .
62002013	Lena , botatagobana , ke le ngwalela ka gobane le tseba yo a bilego gona go tloga mathomong . Lena , bafsa , ke le ngwalela ka gobane le fentše Rabokgopo .
62002014	Lena , bana , ke le ngwaletše ka gobane le tseba Tatagorena . Lena , botatagobana , ke le ngwaletše ka gobane le tseba yo a bilego gona go tloga mathomong . Lena , bafsa , ke le ngwaletše ka gobane le tiile , le theeletša lentšu la Modimo , le gona le fentše Rabokgopo .
62002015	Le se ke la rata lefase goba dilo tša lona . Ge motho a rata lefase ga a rate Tatagorena .
62002016	Tšohle tše e lego tša lefase — tše nama e di dumago , le tše mpe tše mahlo a di dumago , le thoto ye motho a ikgantšhago ka yona — tšohle tšeo ga se tše di tšwago go Tatagorena , ke tše di tšwago go lefase .
62002017	Lefase le tša lona tše di dungwago ke batho di a feta , eupša yo a phethago thato ya Modimo yena o phelela ruri .
62002018	Bana ba ka , ke nako ya bofelo . Bjalo ka ge le kwele gore molwalekriste o etla , gonabjale go tsogile balwalekriste ba bantši , gomme ke sona se re bonago ka sona gore ke nako ya bofelo .
62002019	Ke batho ba ba tšwilego mo go rena ; fela gabotse e be e se ba rena , gobane ge e ka be e be e le ba rena ba ka be ba sa dutše ba na le rena . Fela ba intšhitše , gore go tle go bonale gore bohle ga se ba rena .
62002020	Eupša lena le na le Moya wo le o tšhetšwego ke Mokgethwa , gomme bohle le batsebi .
62002021	Ka gona , ga se ka le ngwalela ka gobane le sa tsebe therešo ; ke le ngwaletše ka ge le e tseba . Le tseba le gore ga go maaka ao a kago tšwa therešong .
62002022	Bjale ke mang yo a nago le maaka ? Ke yo a rego Jesu ga se yena Mesia . Yo mobjalo ke yena molwalekriste , o gana Tatagorena le Morwagwe .
62002023	Gobane yo a ganago Morwa wa Modimo , o gana le Tatagorena ; yo a dumelago Morwa wa Modimo , o dumela le Tatagorena .
62002024	Ka gona , molaetša wo le o kwelego go tloga mathomong le o boloke . Ge le ka o boloka , gona le tla dula le le ba tee le Morwa wa Modimo le Tatagwe .
62002025	Gomme se Kriste ka boyena a re holofeditšego sona sese : ke bophelo bjo bo sa felego .
62002026	Ge ke le ngwalela ditaba tše ke ka baka la bao ba lekago go le timetša .
62002027	Fela lena Kriste o le tšhetše Moya wo o tlago dula ka dipelong tša lena ; ka gona ga go sa nyakega gore le rutwe ke motho selo . Gobane Moya woo wa gagwe o le ruta tšohle , gomme tše o le rutago tšona ke therešo , ga se maaka . Le dule le le ba tee le Kriste go ya ka mo le rutilwego ke Moya .
62002028	Bjale ge , bana ba ka , dulang le le ba tee le Kriste , gore ge a etla re tie maatla , re se tlo lewa ke dihlong pele ga gagwe ka Letšatši le a tlago tla ka lona .
62002029	Le a tseba gore Kriste ke moloki ; ka gona , le tsebe gore mang le mang yo a dirago tše di lokilego ke ngwana wa Modimo .
62003001	Bonang gore ke lerato le lekaakang le Modimo Tate a re ratilego ka lona mo re bilego re bitšwa bana ba gagwe , gomme ka kgonthe re bona . Ke ka baka leo lefase le sa re tsebego , gobane ga se la ka la tseba Modimo .
62003002	Barategi , bjale re bana ba Modimo , eupša se re sa tlago go ba sona ga sešo ra se tseba . Se re se tsebago ke gore mohla Kriste a tšwelela re tla swana le yena Modimo , ka ge re tla be re mmona ka mo a lego ka gona .
62003003	Mang le mang yo a mo holofelago ka mokgwa wo o dula a itlhwekišitše , bjalo ka ge Kriste le yena a hlwekile .
62003004	Mang le mang yo a phelago a dira sebe o tshela molao , ka gobane sebe ke go tshela molao .
62003005	Le a tseba gore Kriste o be a tletše go tloša dibe , gomme yena mong ga a na sebe .
62003006	Ka gona , mang le mang yo a dulago e le o tee le Kriste ga a phele dibeng ; fela yo a phelago dibeng go ra gore ga se a ka a mmona , le go mo tseba ga se a ka a mo tseba .
62003007	Bana ba ka , le se timetšwe ke motho . Yo a dirago tše di lokilego ke moloki , go no swana le Kriste ge e le moloki .
62003008	Yo a phelago dibeng ke wa Diabolose , ka gobane Diabolose e sa le a tloga a dira dibe go tloga mathomong a lefase . Se Morwa wa Modimo a bego a se tletše ke go fediša tše di bego di dirilwe ke Diabolose .
62003009	Mang le mang yo e lego ngwana wa Modimo ga a phele a dira sebe , gobane o na le bophelo bja Modimo ; le gona , ka ge e le ngwana wa Modimo , a ka se kgone go phela a dira sebe .
62003010	Se bana ba Modimo le bana ba Diabolose ba bonalago ka sona sese : motho yo a sa dirego tše di lokilego goba a sa ratego mongwekayena , ga se ngwana wa Modimo .
62003011	Molaetša wo le o boditšwego go tloga mathomong ke wa go re re rataneng .
62003012	Re se ke ra ba bjalo ka Kaine ; yena e be e le wa Rabobe gomme a bolaya ngwanabo . Kaine o be a mmolaelang ? O mmolaile ka ge ya gagwe mediro e be e le ye mebe , mola ya ngwanabo e le ye e lokilego .
62003013	Bjale ge , banabešo , le se makale ge batho ba lefase ba le hloile .
62003014	Rena re a tseba gore re tšwile lehung ra tsena bophelong , ka gobane re rata bana ba borena . Yo a sa ratego ngwanabo o sa le diatleng tša lehu .
62003015	Yo a hloilego ngwanabo ke mmolai , gomme le a tseba gore mmolai ga a na bophelo bjo bo sa felego .
62003016	Se re tsebago lerato e le sona ke ge Kriste a gafile bophelo bja gagwe ka baka la rena . Ka gona , le rena re swanetše go gafa bja rena bophelo ka baka la bana ba borena .
62003017	Ge mohumi a ka re a bona ngwanabo a hloka a se mo šetše , na a ka re o rata Modimo ?
62003018	Bana ba ka , lerato la rena a e se be la molomo , a e be la mmannete , le le ipontšhago ka mediro .
62003019	Ka gona , ke ka lona lerato mo re kago tseba gore re ba therešo ; ke ka lona mo re kago tia maatla mo pele ga Modimo ,
62003020	re sa ye le gore na letswalo la rena le a re ja goba ga le re je , gobane Modimo o feta letswalo la rena , le gona o tseba dilo tšohle .
62003021	Barategi , ge re sa lewe ke letswalo , re tia maatla mo pele ga Modimo .
62003022	Se re kago se kgopela o tla re fa sona , ka ge re phetha ditaelo tša gagwe re bile re dira tše di mo kgahlago .
62003023	Taelo ya gagwe ke gore re dumele go Jesu Kriste , Morwagwe , le gona re rataneng go ya ka mo Kriste a re laetšego ka gona .
62003024	Yo a phethago ditaelo tša gagwe o dula e le o tee le Modimo , le Modimo o dula e le o tee le yena . Gomme ka Moya wo Modimo a re filego wona , re tseba ge Modimo a dula e le o tee le rena .
62004001	Barategi , le se ke la dumela mang le mang yo a rego o tsenwe ke Moya ; le hlahlobe gore na moya woo ke wa Modimo . Gobane lefase le le tletše baprofeta ba maaka .
62004002	Moya wa Modimo le tla o tseba ka se : mang le mang yo a hlatselago gore Jesu Kriste o tlile e le motho , o tsenwe ke Moya wa Modimo .
62004003	Eupša mang le mang yo a ganetšago taba ye mabapi le Jesu , ga se a tsenwa ke Moya wa Modimo . Moya wo o mo tsenego o tšwa go molwalekriste yo le kwelego gore o etla , gomme le bjale o šetše a le mo lefaseng .
62004004	Fela lena , bana ba ka , ke lena ba Modimo , gomme baprofeta bao ba maaka le ba fentše , gobane yo a le tsenego o feta yo a tsenego ba lefase .
62004005	Baprofeta bao ba maaka ke ba lefase ; ka baka leo ba bolela tša lefase , gomme ba lefase ba a ba theeletša .
62004006	Fela rena re ba Modimo . Yo a tsebago Modimo o a re theeletša ; yo e sego wa Modimo ga a re theeletše . Ke sona se re bonago ka sona ka mo Moya wa therešo le moya wa maaka e fapanago ka gona .
62004007	Barategi , a re rataneng , gobane lerato le tšwa go Modimo . Yo a nago le lerato ke ngwana wa Modimo gomme o tseba Modimo .
62004008	Yo a se nago le lerato ga a tsebe Modimo , gobane Modimo ke lerato .
62004009	Gomme Modimo o re bontšhitše gore o a re rata ka go roma Morwa a le noši wa gagwe mo lefaseng , gore re tle re phele ka yena .
62004010	Se e lego lerato sese : ga se gore ke rena re ratilego Modimo , eupša ke gore ke yena a re ratilego gomme a roma Morwagwe lefaseng gore e tle e be seloba sa dibe tša rena .
62004011	Barategi , ge Modimo a re ratile ka mokgwa wo , gona le rena re swanetše go ratana .
62004012	Ga go motho yo a kilego a bona Modimo , eupša ge re ratana ke gore Modimo o dula e le o tee le rena , gomme go re rata ga gagwe e be mo go feletšego .
62004013	Se re tsebago ka sona gore re dula re le ba tee le Modimo , le gore le yena o dula e le o tee le rena , ke ge a re file Moya wa gagwe .
62004014	Le gona re iponetše gore Tatagorena o romile Morwagwe gore e tle e be Mophološi wa lefase , gomme taba ye re e begela ba bangwe .
62004015	Motho yo a begago gore Jesu ke Morwa wa Modimo o dula e le o tee le yena , le yena o dula e le o tee le Modimo .
62004016	Le rena beng lerato le Modimo a re ratago ka lona re a le tseba ebile re a le dumela . Modimo ke lerato , gomme yo a phelago ka lerato o dula e le o tee le Modimo , le Modimo o dula e le o tee le yena .
62004017	Go re rata ga gagwe e ba mo go feletšego , gore ka Letšatši la Kahlolo re tle re se boife selo , ka gobane bophelo bja rena mo lefaseng le bo swana le bja Kriste .
62004018	Lerato ga le na poifo ; lerato le le feletšego le raka poifo . Ka gona , yo a boifago ga a na lerato le le feletšego , ka gore o tseba ge a tlilo otlwa .
62004019	Re rata Modimo ka gobane ke yena a re ratilego pele .
62004020	Ge motho a ka re o rata Modimo etšwe a hloile ngwanabo , o bolela maaka , gobane a ka se re a sa rate ngwanabo yo a mmonago , a kgona go rata Modimo yo a sa mmonego .
62004021	Molao wo Kriste a re filego wona šo : Yo a ratago Modimo a rate le ngwanabo .
62005001	Mang le mang yo a dumelago gore Jesu ke yena Mesia ke ngwana wa Modimo ; le yo a ratago TatagoJesu o rata le bana ba Modimo .
62005002	Se re tsebago gore re rata bana ba Modimo ka sona ke ge re rata yena Modimo re bile re phetha ditaelo tša gagwe .
62005003	Gobane go rata Modimo ke go phetha ditaelo tša gagwe , gomme ditaelo tša gagwe ga di boima ,
62005004	gobane ngwana yo mongwe le yo mongwe wa Modimo o fenya lefase . Gomme se re fenyago lefase ka sona ke tumelo ya rena .
62005005	Ke mang yo a fenyago lefase ? Ke fela yo a dumelago gore Jesu ke Morwa wa Modimo .
62005006	Jesu Kriste ke yena wa go tla ka meetse le ka madi , e sego ka meetse fela , eupša ka meetse le ka madi . Moya ka boyena o hlatsela taba ye , ka ge yena Moya e le therešo .
62005007	Dihlatse ke tše tharo :
62005008	ke Moya , le meetse , le madi ; gomme ka ditharo ga tšona di hlatsela go swana .
62005009	Etse bohlatse bja batho re a bo dumela , gomme bohlatse bja Modimo bjona bo tiile le go feta , ka ge e le bja Modimo , gomme yena Modimo o fa bohlatse bjo ka Morwagwe .
62005010	Yo a dumelago go Morwa wa Modimo o na le bohlatse bjo ka pelong ya gagwe ; eupša yo a sa dumelego Modimo o ra gore Modimo o na le maaka , ka ge a sa dumele tše Modimo a di hlatsetšego mabapi le Morwagwe .
62005011	Bohlatse bja gona šebo : Modimo o re file bophelo bjo bo sa felego , gomme bophelo bjo re bo hwetša ka Morwagwe .
62005012	Yo a nago le Morwa wa Modimo o na le bophelo bjo ; yo a se nago le yena ga a na le bjona .
62005013	Lena le dumelago go Morwa wa Modimo ke le ngwaletše ditaba tše gore le tsebe gore le na le bophelo bjo bo sa felego .
62005014	Re ka ya go Modimo re sa šie , ka ge re tseba gore ge re mo kgopela go ya ka thato ya gagwe o a re kwa .
62005015	Ka ge re tseba gore ka mehla ge re mo kgopela selo o a re kwa , re tseba gore se re mo kgopelago sona o a re fa .
62005016	Ge motho a ka bona modumedikayena a dira sebe se se sa išego lehung , a mo rapelele , gomme Modimo o tla mo phediša . Ke bolela ka ba go dira dibe tše di sa išego lehung . Gobane go na le sebe se se išago lehung , gomme modumedi yo a dirago se sebjalo ga se yo ke rego a rapelelwe .
62005017	Tšohle tša go se loke ke dibe , fela ga se dibe tšohle tše di išago lehung .
62005018	Re a tseba gore ga go ngwana wa Modimo yo a ka nogo tšwela pele le go dira dibe , gobane Morwa wa Modimo o a mo lota , gomme Rabobe a ka se mo dire selo .
62005019	Re tseba gore ke rena ba Modimo , le gore bohle ba ba sa theeletšego Modimo ba laolwa ke Rabobe .
62005020	Re a tseba gore Morwa wa Modimo o tlile mme o re file tlhaologanyo , gomme bjale re tseba Modimo wa nnete . Re phela re le ba tee le Modimo wa nnete — re le ba tee le Morwagwe , Jesu Kriste . Ke yena Modimo wa nnete , ke yena bophelo bjo bo sa felego .
62005021	Ka gona , bana ba ka , le se ke la ikopanya le medimo ya maaka .
63001001	Nna , mogolo , ke ngwalela wena , mohumagadi yo a kgethilwego ke Modimo , wena le bana ba gago ba ke le ratago ruri . Gomme ga se nna fela ke le ratago , eupša le bohle ba ba tsebago nnete ya Modimo ba a le rata ,
63001002	gobane nnete e dula mo go rena mme e tla dulela sa ruri .
63001003	Modimo le Jesu Kriste , Morwa wa Tate , ba tla re gaugela , ba re lokela , ba re fa khutšo , rena re phelago ka nnete le ka go ratana .
63001004	Ke ile ka thaba bjang ge mo baneng ba gago ke hwetša go na le ba ba phelago ka therešo , ka mo re lailwego ke Tatagorena .
63001005	Gomme ke a kgopela , wena mohumagadi , ke re : A re rataneng . Wo ga se molao wo mofsa wo ke go ngwalelago wona , ke molao wo re bilego le wona go tloga mathomong .
63001006	Lerato le ke la gore re phele ka go phetha ditaelo tša Modimo . Gomme taelo e sa le yona yela le e kwelego go tloga mathomong , e lego ya gore le phele ka go ratana .
63001007	Baradia ba bantši ba phaletše le lefase , bona ba ba sa dumelego gore Jesu Kriste o tlile e le motho . Motho wa mohuta woo ke yena moradia ebile ke yena molwalekriste .
63001008	Ka gona , le itlhokomele , gore le se lobe se re se šometšego , gore le tle le fiwe moputso wa lena ka botlalo .
63001009	Mang le mang yo a oketšago ka tša gagwe , a sa kgomarele thuto ya Kriste , ga a na Modimo ; eupša yo a kgomarelago thuto ye o na le Tatagorena le Morwagwe .
63001010	Ka fao , yo a kago tla go lena a sa tliše thuto ye , le se mo amogele ka magaeng a lena ; le go mo dumediša le se mo dumediše .
63001011	Gobane yo a kago mo dumediša o ikopanya naye medirong ya gagwe ye mebe .
63001012	Ke sa na le ditaba tše dintši tše nka le ngwalelago tšona , eupša ga ke rate go le botša tšona ka lengwalo ; ke holofela gore ke tla le etela , ka tla ka le botša tšona ka molomo , gore lethabo la rena e tle e be le le tletšego .
63001013	Bana ba kgaitšedi ya gago yo a kgethilwego ke Modimo ba re o dumele .
64001001	Nna , mogolo , ke ngwalela wena , morategi Gayose , ke go ratago ka mmannete .
64001002	Morategi , nke tšohle di ka go lokela le gona wa phela gabotse , bjalo ka ge ke tseba gore go iketla gona o sa iketlile .
64001003	Ke ile ka thaba bjang ge ba bangwe badumedikarena ba fihla ba mpotša ka mo o botegetšego nnete ka gona , gobane nnete yona o phela ka yona .
64001004	Ga go se se nkgahlago go phala ge ke ekwa gore bana ba ka ba phela ka nnete .
64001005	Morategi , o botegile mo go tšohle tše o di direlago badumedikawena , ešita le ba e lego bašele .
64001006	Ba hlatsetše lerato la gago mo phuthegong ya mono . O tla be o dirile gabotse ge o ka ba thuša ka mo go kgahlago Modimo leetong la bona .
64001007	Gobane ba swere leeto le la bona la go hlankela Kriste ba sa tšee selo go baditšhaba .
64001008	Rena re swanetše go thuša batho ba babjalo , gore e be gona go kgatha tema ga rena ge re phatlalatša therešo .
64001009	Ke ngwaletše phuthego lengwalo la seripana mabapi le Diotrefese yoo wa go rata boetapele , fela yena o di tšeiša phefo .
64001010	Ka baka leo , ge nka tla ke tla botša phuthego tše a di dirago : o re bolela gampe , o a re phara . Gomme ge tšeo di sa mo kgotsofatše , o gana le go amogela badumedikarena , mme le bao ba nyakago go ba amogela yena o a ba thibela , a be a ba rake phuthegong .
64001011	Morategi , wena o se ke wa ekiša bakgopo , o ekiše baloki . Gape yo a dirago tša go loka ke wa Modimo ; yo a dirago tše mpe ga se a ka a bona Modimo .
64001012	Ge e le Demetriose yena , bohle ba a mo reta , le boitshwaro bja gagwe bja Sekriste bo bontšha gore go retwa go a mo swanela . Le rena re a hlatsela , gomme le wena o a tseba gore se re se bolelago ke therešo .
64001013	Ke be ke sa na le ditaba tše dintši tše ke bego nka go ngwalela tšona , eupša ga ke rate go go botša tšona ka lengwalo .
64001014	Ke holofela gore ke tla tla ke go bona kgauswinyana , gomme ke tla go botša tšona ka molomo .
64001015	Khutšo ya Modimo e be le wena . Bagwera ba gago ba re o dumele . O dumediše bagwera ba rena ka o tee ka o tee .
65001001	Nna , Judase , ke lego mohlanka wa Jesu Kriste , gape ke lego ngwanaboJakobose , ke dumediša lena le biditšwego ke Modimo , lena le phelago le ratwa ke Modimo , Tatagorena , le gona le šireleditšwe ke Jesu Kriste , ke re :
65001002	Nke le okeletšwe lešoko le khutšo le lerato .
65001003	Barategi , le ge ke be ke duma kudu go le ngwalela mabapi le phološo ye re e hlakanetšego le lena ye , ke bone e le tshwanelo gore ke le ngwalele go le kgothatša gore le hlabanele tumelo ye e filwego bakgethwa gatee ba e felwa sa ruri .
65001004	Gobane go na le banyatšamodimo ba bangwe ba ba khukhunetšego ka gare ga lena , ba ba phereketšago kgaugelo ya Modimo , gore ba tle ba ikemelele bohloleng bja bona , bona ba ba ganago Jesu Kriste , yo e lego yena fela Mong le Morena wa rena . Bona , kotlo ye ke yago go e hlaloša e sa le ba e beelwa go tloga kgale .
65001005	Gomme le ge tšohle tše le di tseba , ke rata go le gopotša gore Morena o kile a re go hlakodiša setšhaba sa Israele Egepeta , ka morago a bolaya ba ba sa dumelego ,
65001006	le go le gopotša gore barongwa bale ba go se tiišetše maemong a bona a bolaodi , ba go tlogela madulo a bona , Modimo o ile a ba kgoka ka diketane , ba dula ba kgokilwe go ya go ile leswiswing , moo a ba beetšego Letšatšilegolo lela ka lona ba tlilogo ahlolelwa go lahlwa .
65001007	Gopolang motse wa Sodoma le wa Gomora le metse ye e bego e bapile le yona , yeo badudi ba yona ba bego ba itshwere sa barongwa bale mme ba ineetše bofebe le bohlola . Ba otlwa ka kotlo ya mollo wo o sa timego , ya ba sešupo sa go bonwa ke batho .
65001008	Le bona banyatšamodimo bao ba ba le ditoro tše di dirago gore ba itšhilafatše mebele ; ba nyatša bogoši bja Modimo ba bile ba nyefola dihlolwabarongwa tša letago .
65001009	Etse le Mikaele , morongwamogolo , taba ya mohuta woo ga se a ka a e dira . Mola a fapane le Diabolose ge ba be ba baka setopo sa Moshe , ga se a ka a ba le sebete sa go mo ahlola ka go mo hlapaola . O dio re : “ A Morena a go otle ! ”
65001010	Eupša batho bao bona ba nyefola sengwe le sengwe se ba sa se tsebego , gomme le sengwe le sengwe se ba se tsebago ka tlhago , bjalo ka diphoofolo tše di sa kgonego go nagana , ba ipolaiša sona .
65001011	Go madimabe bona , gobane ba tšere ka tsela yela ya Kaine . Ba itahlile ka bofora bja Bileamo , e le ge ba gabile tšhelete . Ba gwaba bjalo ka Korage mme ba fedišwa bjalo ka yena .
65001012	Ke bona bomahlabišadihlong mengwathišanong ya lena ka go ja ba phaka ge ba eja le lena , ba gopotše fela tša bona dimpa . Ke bona maru a e sego a pula a a tšewago ke phefo . Ke mehlare ye e sa enywego , ešita le ka nako ya lehlabula , mehlare ye e tumotšwego mme e hwetšego ruri .
65001013	Ba bjalo ka maphoto a lewatle a a bilogago , ba tlokoma ditiro tša dihlong boka maphoto ge a tlokoma lepshilo . Ba bjalo ka dinaledi tše di phaphailago , mme Modimo o ba beetše madulo leswiswing le leso moo ba tlago dula go ya go ile .
65001014	Ke bona bale ba ilego ba porofetwa ke Enoko , monna yola wa moloko wa boselela wa Adamo , a re : “ Tsebang , Morena o tla le barongwa ba gagwe ba bakgethwa ba diketekete
65001015	go sekiša bohle le go ba otla ka baka la ditiro tše di se nago borapedi tše ba di dirilego , le dipolelo tše mpe tše badiradibe ba ba se nago borapedi ba mmoletšego ka tšona . ”
65001016	Batho ba ke bangongoregi ba go galala se sengwe le se sengwe , ba go laolwa ke ditumo tša bona , ba go bolela ka go ikgantšha le go gegea batho gore ba hwetše se ba se nyakago .
65001017	Baratiwa , le gopole tšela le di porofetetšwego ke baapostola ba Morena wa rena , Jesu Kriste .
65001018	Ba le boditše ba re : “ Ge matšatši a mafelelo a fihla go tla tšwelela batho ba le kwera , batho ba ba itakelwago ke ditumo tša bona tše mpe . ”
65001019	Bao ke bona ba ba hlolago dikarogano , ke ba go laolwa ke ditumo tša bona tša nama , ba ba se nago Moya wa Modimo .
65001020	Ge e le lena , baratiwa , le dule le ikaga godimo ga tumelo ya lena ye kgethwakgethwa . Le dule le rapela ka maatla a Moya wo Mokgethwa ,
65001021	le dule le le leratong la Modimo , le ntše le letetše Morena wa rena , Jesu Kriste , gore ka ge a na le lešoko , a tle a le fe bophelo bjo bo sa felego .
65001022	Bao ba dikadikago le ba thuše .
65001023	Go na le ba bangwe ba le swanetšego go ba phološa bjalo ka ge nke le ba ubula mollong ; ba bangwe ke ba le swanetšego go ba gaugela le ba boifa , eupša diaparo tša bona tše di tšhilafaditšwego ke ditiro tša bona tša nama tšona le di šišingwe .
65001024	Modimo yo a kgonago go le hlokomela gore le se kgopše le go le tliša pele ga gagwe le se ne bosodi mme le thabile kudu —
65001025	yena Modimo a le noši , Mophološi wa rena , sa gagwe e be letago le bogoši le maatla le pušo , go tloga mehleng ya kgale le gonabjale le go ya go ile , ka Jesu Kriste , Morena wa rena . Amene .
66001001	Puku ye ke kutollo ye Modimo a e utolotšego Jesu Kriste , go bontšha bahlanka ba gagwe tše di tlago hlaga kgauswinyana . Jesu a di begela Johanese , mohlanka wa gagwe , ka morongwa wa gagwe yo a ilego a mo roma .
66001002	Johanese yo ke hlatse ya tše di boletšwego ke Modimo mme tša tiišetšwa ke Jesu Kriste . O begile tšohle tše a di bonego .
66001003	Go lehlogonolo yo a balelago phuthego ditaba tše di porofetilwego mo , go lehlogonolo le ba ba kwago tše di ngwadilwego mme ba di phetha , gobane nako ya gore di tle di phethege e kgauswi .
66001004	Nna , Johanese , ke ngwalela diphuthego tše di šupago tša selete sa Asia ke re : Modimo yo a lego gona , yo a bilego gona , gape a sa tlilogo tla , le meoya ye e šupago yeo e lego pele ga setulo sa gagwe sa bogoši , le Jesu Kriste , hlatse ye e botegago , yena Motsošwabahung wa mathomo , Mmuši wa magoši a lefase , ba le gaugele , ba le fe khutšo . Jesu o a re rata , gomme ka madi a gagwe o re lokolotše dibeng tša rena ,
66001005	
66001006	a re dira bakgomana ba Modimo , le baprista ba go hlankela yena Modimo , Tatagwe . A Jesu Kriste a tumišwe , maatla e be a gagwe go ya go ile . Amene .
66001007	Bonang , o tla ka maru ! Bohle ba tla mmona , gotee le bona bale ba go mo hlaba ka lerumo . Batho bohle ba lefase ba tla mo llela . Ee , go tla ba bjalo .
66001008	Morena Modimo yo a lego gona , yo a bego a le gona , gape yo a sa tlilogo tla , yena Ramaatlaohle , o re : “ Ke nna Alfa le Omega . ”
66001009	Nna , Johanese , ngwanabolena , molatedikalena wa Jesu , ke na le lena matshwenyegong le mmušong le kgotlelelong . Ke ile ka ikhwetša ke le sehlakahlakeng sa Patmose , ka ge ke be ke ile ka bega lentšu la Modimo le therešo ye Jesu a e utolotšego .
66001010	Ya re ka Letšatši la Morena ka tsenwa ke Moya , gomme ka kwa lentšu le legolo le nkego ke mollo wa phala ka morago ga ka
66001011	le re : “ Tše o di bonago di ngwale ka pukung , gomme o romele puku yeo diphuthegong tše di lego metseng ye e šupago ye : Efeso , Smirna , Pergamone , Tiatira , Sardese , Filadelfia le Laodisea . ”
66001012	Ke ile ka retologa gore ke bone yo a bolelago le nna , gomme ka bona dihlomamabone tše di šupago tša gauta .
66001013	Gare ga tšona go be go na le selo se se swanago le motho . Se be se apere purapura ya go fihla dinaong , se ipofile ka lepanta la gauta kgareng .
66001014	Moriri wa sona e le wo mošweu bjalo ka wulu ye tšhweu le bjalo ka leswela , le mahlo a sona a le bjalo ka kgabo ya mollo .
66001015	Maoto a sona a be a phadima bjalo ka mphiri wo o phadimišitšwego moubelong , gomme lentšu la gagwe lona nke ke modumo wa meetse a mantši .
66001016	Se be se swere dinaledi tše di šupago ka seatla sa la go ja , gomme molomong wa sona go etšwa tšhoša ya magale a mabedi . Sefahlego sa sona se be se taga bjalo ka letšatši ge le taga kudu .
66001017	E rile ge ke se bona ka wela fase pele ga sona ka ba bjalo ka motho yo a hwilego . Sona sa mpea seatla sa sona sa la go ja sa re go nna : “ O se tšhoge . Ke nna Mathomo le Mafelelo a dilo ka moka .
66001018	Ke nnaena wa go phela . Ke be ke hwile , fela bjale ke phelela sa ruri . Ke laola bahu le bodulabahu .
66001019	Bjale ge , ngwala tše o di bonago , tše di diregago gonabjale le tše di tlago direga ka morago .
66001020	Se ke sona sephiri sa dinaledi tše di šupago tše o di bonago ka seatleng sa ka sa go ja , le sa dihlomamabone tše di šupago tše tša gauta : dinaledi tše di šupago tše ke barongwa ba Modimo ba diphuthego tše di šupago , gomme dihlomamabone tše di šupago tše ke diphuthego tše di šupago tšeo . ”
66002001	“ Ngwalela morongwa wa Modimo wa phuthego ya Efeso o re : “ Yo a swerego dinaledi tše di šupago ka seatla sa la go ja , yo a sepelago gare ga dihlomamabone tše di šupago tša gauta o re :
66002002	Tše le di dirago ke a di tseba ; ke tseba le maitapišo a lena , le kgotlelelo ya lena , le go tenwa ke bokgopo ga lena , le gore bao ba ipitšago barutiwa etšwe e se bona le ba lekotše mme la lemoga gore ke bafeane .
66002003	Le na le kgotlelelo , le tlaišitšwe ka baka la ka , gomme ga se la lapa .
66002004	Eupša se ke le solelago sona ke ge le se sa nthata bjalo ka pele .
66002005	Gopolang gore le be le nthata bjang . Sokologang , gomme le dire tše le bego le di dira pele . Ge le sa sokologe , ke tla tla go lena ka tšea sehlomamabone sa lena madulong a sona .
66002006	Fela se se ka le holago ke gore le hloile tše di dirwago ke Banikolaite , bjalo ka ge le nna ke di hloile .
66002007	“ Yo a nago le tsebe a a kwe se Moya o se botšago diphuthego . “ Yo a ka fenyago ke tla mo fa dikenywa tša sehlare sa bophelo se se lego ka Paradeising ya Modimo , a ja . ”
66002008	“ Ngwalela morongwa wa Modimo wa phuthego ya Smirna o re : “ Yo e lego Mathomo le Mafelelo a dilo ka moka , yo a ilego a hwa mme a phela gape , o re :
66002009	Ke tseba mathata a lena le bodiidi bja lena , fela nnete ke gore le bahumi . Ke tseba dikgobošo tše bao ba ipitšago Bajuda etšwe e se bona ba le pharago ka tšona ; gape bona ke ba phuthego ya Sathane .
66002010	Le se ke la boifa tše le tlilogo hlokofatšwa ka tšona . Theeletšang ! Sathane o tlilo lahlela ba bangwe ba lena kgolegong gore Modimo a le leke , gomme matshwenyego a lena a tla tšea matšatši a lesome . Le mpotegele , le ge e le gore seo se ka le iša lehung , gomme ke tla le putsa ka bophelo bjo bo sa felego .
66002011	“ Yo a nago le tsebe a a kwe se Moya o se botšago diphuthego . “ Yo a ka fenyago , lehu la bobedi le ka se mo dire selo le gatee . ”
66002012	“ Ngwalela morongwa wa Modimo wa phuthego ya Pergamone o re : “ Yo a swerego tšhoša ya magale a mabedi o re :
66002013	Mo le dulago gona ke a go tseba , ke mo go lego setulo sa bogoši sa Sathane . Le mpotegetše , ga se la lahla tumelo ya lena , ešita le nakong yela Antipase yola wa go bega molaetša wa ka ka potego a bolailwe moo ga gabolena mo go dulago Sathane .
66002014	Fela go na le dilwana di se kae tše ke le solelago tšona : Moo go lena go na le ba ba sa kgomaretšego thuto ya Bileamo yola wa go hlohleletša Balaka go diriša setšhaba sa Israele dibe ka go ba leša didimo le go ba febiša .
66002015	Ka wona mokgwa wo mobjalo , moo go lena go na le ba ba latelago dithuto tša Banikolaite .
66002016	Bjale ge , sokologang ! Ge le sa sokologe ke tla tla go lena ka pejana ka lwa le batho bao ka tšhoša ye e tšwago ka molomong wa ka .
66002017	“ Yo a nago le tsebe a a kwe se Moya o se botšago diphuthego . “ Yo a ka fenyago ke tla mo fa manna a a fihlilwego . Ke tla mo fa le leswikana le lešweu leo go lona go ngwadilwego leina le lefsa le le sa tsebjego ke motho ntle le yena yoo a le fiwago . ”
66002018	“ Ngawalela morongwa wa Modimo wa phuthego ya Tiatira o re : “ Morwa wa Modimo yoo mahlo a gagwe a lego bjalo ka kgabo ya mollo , maoto a gagwe a phadimago baibai , o re :
66002019	Tše le di dirago ke a di tseba . Ke tseba le lerato la lena , le tumelo ya lena , le go direla ba bangwe ga lena , le go kgotlelela ga lena . Ke tseba gore tše le di dirago bjale di feta tše le bego le di dira pele .
66002020	Fela se ke le solelago sona ke gore le dumelela mosadi yola ba rego ke Isebele , a ipitšago moprofeta , go ruta le go fora bahlanka ba ka gore ba febe , le gore ba je didimo .
66002021	Ke mo file nako gore a sokologe , eupša ga a nyake go sokologa bofebeng bja gagwe .
66002022	Ka gona ke tla mo otla ka go mo dira molwetši wa kobo , le bao ba bego ba otswa naye ke tla ba hlokofatša kudu , ge ba sa sokologe bokgopong bjo ba bo dirago le yena .
66002023	Le gona ke tla bolaya balatedi ba gagwe ka bolwetši bja leuba . Ke mo diphuthego ka moka di tlago tseba gore ke nna ke tsebago tša ka pelong ya motho gabotse . Yo mongwe le yo mongwe wa lena ke tla mo otla go ya ka tše a di dirilego .
66002024	“ Eupša lena ba bangwe ba Tiatira ga se la latela thuto yeo ; ga se la ithuta tšeo go thwego ke ‘ diphiri tše dikgolo tša Sathane ’ . Ke le tsebiša gore nka se le rweše morwalo wo mongwe .
66002025	Fela le sware seo le nago le sona le se tiiše go fihlela ke etla .
66002026	Yo a ka fenyago a ba a phetha tše ke di nyakago go fihlela mafelelong a lefase , “ ke tla mo fa maatla a go buša ditšhaba .
66002027	O tla di buša ka lepara la tshipi , a ba a di pšhatlaganya bjalo ka pitša .
66002028	“ Ke ona maatla a ke a filwego ke Tate . Ke tla ba ka mo fa le naledi ya Mphatlalatšane .
66002029	“ Yo a nago le tsebe a a kwe se Moya o se botšago diphuthego . ”
66003001	“ Ngwalela morongwa wa Modimo wa phuthego ya Sardese o re : “ Yo a nago le meoya ye e šupago ya Modimo le dinaledi tše di šupago o re : Tše le di dirago ke a di tseba ; ke a tseba gore batho ba re le a phela , etšwe le hwile .
66003002	Ka gona , itsošeng , le tsošološe dimpho tša Sekriste pele di hwela ruri . Gobane ke lemogile gore tše le di dirago ga sešo ya ba tše di lokilego go felela mahlong a Modimo wa ka .
66003003	Ka gona , gopolang ka mo le ilego la theeletša Taba ye Botse ya Modimo ka mafolofolo mola le e kwa , gomme le e boloke , le sokologe . Ge le sa itsoše ke tla le wela godimo bjalo ka lehodu le sa itebetše , ebile le ka se tsebe nako ye ke tlago go le wela godimo ka yona .
66003004	Eupša go na le ba mmalwa moo ga gabolena , Sardese , ba ba sego ba tšhilafatša diaparo tša bona . Bona ba tla sepela le nna ba apere diaparo tše ditšhweu , ka ge go ba swanetše .
66003005	Yo a ka fenyago le yena o tla apešwa diaparo tše ditšhweu , gomme nka se phumole leina la gagwe pukung ya ba ba phelago . Ke tla begela Tate le barongwa ba gagwe gore yoo ke wa ka .
66003006	“ Yo a nago le tsebe a a kwe se Moya o se botšago diphuthego . ”
66003007	“ Ngwalela morongwa wa Modimo wa phuthego ya Filadelfia o re : “ Yo e lego yo mokgethwa le wa go botega , yo a swerego sekgonyo se e bego e le sa Dafida , yo e rego ge a bula mojako gwa se be le yo a ka kgonago go o tswalela , ge a o tswalela gwa se be le yo a ka kgonago go o bula , “ o re :
66003008	Tše le di dirago ke a di tseba . Ke le buletše mojako wo o lego mo pele ga lena , gomme ga go motho yo a kago o tswalela . Ke a tseba gore ga le na maatla a mantši , eupša le latetše thuto ya ka , la mpotegela .
66003009	Bjale theeletšang ! Ge e le bao ba phuthego ya Sathane bona , bafeane bao ba go ipitša Bajuda etšwe e se bona , ke tla ba dira gore ba tle ba le khunamele , ba tsebe gore ke a le rata .
66003010	Ka ge le phethile taelo ya ka ya gore le kgotlelele , le nna ke tla le lotola nakong ya moleko wo o tlilogo tla lefaseng ka moka go leka batho .
66003011	Ke kgauswi le go tla . Le sware seo le nago le sona le se tiiše , gore le se tlo amogwa ke motho sefoka sa lena .
66003012	Yo a fentšego ke tla mo dira kokwane ka tempeleng ya Modimo wa ka , gomme a ka se tsoge a tlogile gona . Ke tla mo ngwala leina la Modimo wa ka le la motse wa Modimo wa ka , Jerusalema ye mpsha , ye e tlago theoga e etšwa legodimong go Modimo wa ka . Le gona ke tla mo ngwala leina la ka le lefsa .
66003013	“ Yo a nago le tsebe a a kwe se Moya o se botšago diphuthego . ”
66003014	“ Ngwalela morongwa wa Modimo wa phuthego ya Laodisea o re : “ Yo e lego Amene , yena hlatse ye e botegago ka nnete , yo tšohle tše di hlodilwego ke Modimo di tšwago go yena , o re :
66003015	Tše le di dirago ke a di tseba ; ke a tseba gore ga le tonye ebile ga le fiše . Nke nkabe le tonya goba le fiša .
66003016	Eupša ka ge le le boruthonyana fela — le sa fiše ebile le sa tonye — ke tla le tshwa ka molomong wa ka .
66003017	Etse le re : ‘ Re humile mme re atlegile ; ga re hloke selo . ’ Fela ga le tsebe gore le a hloiša , le hlomola pelo , le a diila , le foufetše , le itlhobotše .
66003018	Ka gona , ke le eletša gore le reke gauta ye e sego ya tswakwa go nna , gore le tle le hume . Le reke le diaparo tše ditšhweu gore le tle le apare le ikhupetše lepono . Le reke le sehlare sa go tlotša mahlo gore le tle le kgone go bona .
66003019	Gape nna ba ke ba ratago ke a ba kgala , ka ba otla . Ka gona , di išeng hlogong le sokologe .
66003020	Theeletšang ! Ke ema mojako ka kokota ; ge motho a ka re ge a ekwa lentšu la ka a mpulela mojako , ke tla tsena mme ra ja mmogo .
66003021	Yo a ka fenyago ke tla mo dudiša le nna setulong sa ka sa bogoši , go swana le nna ge ke fentše mme bjale ke dutše le Tate setulong sa gagwe sa bogoši .
66003022	“ Yo a nago le tsebe a a kwe se Moya o se botšago diphuthego . ”
66004001	Ka morago ka tlelwa gape ke pono mme ka bona mojako wo o bulegilego legodimong . Gomme gwa kwagala lentšu le nkego ke mollo wa phala , lela le bego le boletše le nna pele , la re : “ Nyogela mono , mme ke tla go bontšha tše di swanetšego go hlaga ka moso . ”
66004002	Gateetee ka tsenwa ke Moya . Ka bona setulo sa bogoši se na le yo a se dutšego legodimong .
66004003	O be a bonala a phadima botala le bohwibidu bja mebala ya magakabje , gomme setulo seo se be se dikologilwe ke molalatladi wa mmala wa botala bja legakabje .
66004004	Se be se dikaneditšwe ke ditulo tše dingwe tša bogoši tše masome a mabedi a metšo ye mene , gomme godimo ga tšona go dutše bagolo ba masome a mabedi a metšo ye mene ba apere diaparo tše ditšhweu , mme dihlogong ba rwele mefapahlogo ya gauta .
66004005	Moo setulong sa bogoši go be go etšwa magadima le mekidimetšo le dituduma . Mo pele ga sona go be go tuka mabone a a šupago , e lego meoya ye e šupago ya Modimo .
66004006	Pele ga sona gape go be go na le selo sa go swana le lewatle le nkego ke galase , sa go bonatša bjalo ka legakadima . Ka mathoko a setulo seo sa bogoši go be go na le diphedi tše nne tše di tletšego mahlo ka pele le ka morago .
66004007	Sa mathomo se be se swana le tau , sa bobedi se swana le poo , sa boraro se na le sefahlego sa go swana le sa motho , gomme sa bone se swana le ntšhu ye e fofago .
66004008	Sengwe le sengwe sa diphedi tšeo tše nne se be se na le diphego tše di selelago , gomme tšona di tletše mahlo ka ntle le ka gare . Bošego le mosegare di be di duletše go opela di re : “ Yo mokgethwa , yo mokgethwa , yo mokgethwa ke Morena Modimo Ramaatlaohle yo a bego a le gona , yo a lego gona , gape a sa tlilogo tla . ”
66004009	Di opela dikoša tša go tumiša le go hlompha le go leboga , di opelela yo a dutšego setulong sa bogoši , yo a phelago go ya go ile . Ge di opela ,
66004010	bagolo bale ba masome a mabedi a metšo ye mene ba itahlela fase pele ga yo a dutšego setulong sa bogoši , ba mo khunamela , yena a phelago go ya go ile . Ba bea mefapahlogo yela ya bona pele ga setulo sa bogoši ba re :
66004011	“ Morena le Modimo wa rena , o swanelwa ke letago le tlhompho le maatla , gobane ke wena o hlodilego tšohle , mme ke ka thato ya gago ge di le gona , di hlodilwe . ”
66005001	Ka bona puku ka seatleng sa go ja sa yo a dutšego setulong sa bogoši . Yona e be e ngwadilwe ka mo le ka mo , gomme e tswaletšwe ya kgomaretšwa ka dikgomaretši tše di šupago .
66005002	Ka bona morongwa wa senatla a goelela a botšiša a re : “ Ke mang yo a lokelago go kgomarolla dikgomaretši tša puku le go e bula ? ”
66005003	Eupša gwa hlokega motho legodimong le lefaseng le ka fase ga lefase yo a lokelago go e bula le go e bala .
66005004	Nna ka lla gabohloko ge go se yo a lokelago go e bula le go e bala .
66005005	Fela yo mongwe wa bagolo bale a re go nna : “ O se ke wa lla . Bona , Tau ya go tšwa kgorong ya Juda , e lego setlogolokhukhu sa Dafida , o fentše manaba a gagwe , gomme ke yena a kgonago go kgomarolla dikgomaretši tše di šupago tšeo le go bula puku . ”
66005006	Mo gare ga bagolo bale le setulo sa bogoši se se bego se dikaneditšwe ke diphedi tšela tše nne , ka bona go eme Kwana ye nkego e bolailwe , e na le manaka a a šupago le mahlo a a šupago ao e lego meoya ye e šupago ya Modimo ye e bego e romilwe lefaseng ka moka .
66005007	Kwana yela ya tla ya tšea puku yela ka seatleng sa go ja sa yo a dutšego setulong sa bogoši .
66005008	Ge e e tšea bjalo , diphedi tšela tše nne le bagolo bale ba masome a mabedi le ba bane ba itahlela fase mo pele ga Kwana , ba e lotšha , mongwe le mongwe a swere harepa , ba swere le dibjana tša gauta tše di tletšego seorelo ; ke tšona dithapelo tša badumedi .
66005009	Ba be ba opela sefela se sefsa ba re : “ O lokela go tšea puku yeo le go e kgomarolla dikgomaretši . Gobane o ile wa bolawa , gomme ka madi a gago wa rekollela Modimo batho ba go tšwa dikgorong tšohle , le malemeng ohle , le ditšhabeng tšohle , le merafeng yohle ;
66005010	wa ba dira mmušo wa baprista ba go hlankela Modimo wa rena , gomme ba tla buša lefaseng . ”
66005011	Ge ke ntše ke lebeletše , ka kwa mantšu a barongwa ba diketekete tša go se balege . Ba be ba eme ba dikaneditše setulo sa bogoši le diphedi tšela tše nne le bagolo bale ,
66005012	ba goelela ba re : “ Kwana ye e bego e bolailwe e lokela go fiwa maatla le lehumo le bohlale le bonatla le tlhompho le letago le tumišo ! ”
66005013	Ka kwa le dihlolwa tšohle tša legodimong le tša lefaseng le tša ka fase ga lefase le tša ka lewatleng – a ke re diphedi ka moka tše di lego mo gohle – ka di kwa di goelela di re : “ Go yo a dutšego setulong sa bogoši le go Kwana go išwe theto le tlhompho le tumišo le maatla go ya go ile ! ”
66005014	Diphedi tšela tše nne tša fetola tša re : “ Amene ! ” Bagolo bale bona ba itahlela fase ba khunamela Modimo le Kwana .
66006001	Ka bona Kwana yela e kgomarolla sekgomaretši sa mathomo sa tšela tša go šupa , gomme ka kwa se sengwe sa diphedi tšela tše nne se goelela ka lentšu le legolo le nkego ke tladi e ratha se re : “ Etla ! ”
66006002	Ge ke lebelela , ka bona go tšwelela pere ye tšhweu . Monamedi wa yona o be a swere bora mme a fiwa mphapahlogo . A tšwa e le mofenyi yo a yago go fenya gape .
66006003	Ge Kwana yela e kgomarolla sekgomaretši sa bobedi , ka kwa sephedi sa bobedi se re : “ Etla ! ”
66006004	Gwa tšwelela pere ye nngwe , yona e le ye khunong . Monamedi wa yona a fiwa maatla gore a amoge lefase khutšo , gore batho ba bolayane . Yena a fiwa tšhoša ye kgolo .
66006005	Ge Kwana yela e kgomarolla sekgomaretši sa boraro , ka kwa sephedi sa boraro se re : “ Etla ! ” Ge ke lebelela ka bona go tšwelela pere ye ntsho . Monamedi wa yona o be a swere keloboima ka seatla .
66006006	Ka kwa se nkego ke lentšu le le tšwago mokgahlong ga diphedi tšeo tše nne le re : “ Serotwana se tee sa mabele se rekwa ka papetlana ya silibera . Tše tharo tša garase le tšona di rekwa ka papetlana ya silibera . Mehlware le merara yona o se e senye . ”
66006007	Ge Kwana yela e kgomarolla sekgomaretši sa bone , ka kwa sephedi sa bone se re : “ Etla ! ”
66006008	Ge ke lebelela ka bona go tšwelela pere ye tshehla . Leina la monamedi wa yona e be e le Lehu , a šetšwe morago ke Bodulabahu . Bona ba fiwa maatla a go bolaya karolo ya bone ya lefase ka ntwa le ka tlala le ka bolwetši bja leuba le ka dibata .
66006009	Ge Kwana yela e kgomarolla sekgomaretši sa bohlano , ka bona meoya ka fase ga aletare , meoya ya ba ba ilego ba bolaelwa lentšu la Modimo le go botegela bohlatse bjoo bja bona .
66006010	Ba goelela ba re : “ Mong wa rena yo mokgethwa wa go botega , na go sa šetše nako ye kaakang pele o ahlola batho ba lefase , wa lefeletša lehu la rena ? ”
66006011	Mongwe le mongwe wa bona a fiwa seaparo se sešweu , gomme ba botšwa gore ba thekge ditho sebakanyana , go fihlela palo e felela ya bahlankakabona le badumedikabona ba ba tlago bolawa bjalo ka bona .
66006012	Ka bona Kwana yela e kgomarolla sekgomaretši sa boselela . Lefase la šikinyega ka maatla , letšatši la ntshofala bjalo ka lešela la mogohla , le ngwedi wa hwibila bjalo ka madi .
66006013	Dinaledi tša wela fase bjalo ka mago a go se butšwe ge a hlohlorwa ke ledimo .
66006014	Leratadima la timelela bjalo ka lengwalo ge le phuthwa , le dithaba le dihlakahlaka tšohle tša šuthišwa madulong a tšona .
66006015	Dikgoši tša lefase , le bakgomana , le balaodi ba bahlabani , le bahumi , le ba maemo , le ba bangwe batho ka moka , e ka ba makgoba goba balokologi , ba iphihla ka maweng le ka magageng .
66006016	Ba botša dithaba le matlapa ba re : “ Re weleng godimo le re tšhabiše mahlo a yo a dutšego setulong sa bogoši le kotlo ya Kwana .
66006017	Letšatši lela la go šiiša la kotlo ye ba tlilogo re otla ka yona le fihlile , gomme ke mang yo kago e kgotlelela ? ”
66007001	Ka morago ga moo ka bona barongwa ba bane ba eme dikhutlong tše nne tša lefase , ba swere diphefo tše nne tša lona gore go se be le phefo ye e fokago lefaseng goba lewatleng goba sehlareng .
66007002	Ka bona morongwa yo mongwe a rotoga a etšwa bohlabatšatši , a swere seswai sa Modimo yo a phelago . A goelela barongwa bale ba bane ba ba bego ba filwe maatla a go senya lefase le lewatle
66007003	a re : “ Le se senye lefase goba lewatle goba dihlare ; a re thomeng ka go swaya bahlanka ba Modimo wa rena diphatleng . ”
66007004	Ka kwa gore palo ya bao ba swailwego ke ba dikete tše lekgolo le tše masome a mane le tše nne . E be e le ba dikgoro ka moka tša setšhaba sa Israele .
66007005	Ba kgoro ya Juda gwa swaiwa ba dikete tše lesome le tše pedi , ba kgoro ya Rubene gwa swaiwa ba dikete tše lesome le tše pedi ; ba kgoro ya Gade gwa swaiwa ba dikete tše lesome le tše pedi ;
66007006	ba kgoro ya Asere gwa swaiwa ba dikete tše lesome le tše pedi ; ba kgoro ya Naftali gwa swaiwa ba dikete tše lesome le tše pedi ; ba kgoro ya Manase gwa swaiwa ba dikete tše lesome le tše pedi ;
66007007	ba kgoro ya Simeone gwa swaiwa ba dikete tše lesome le tše pedi ; ba kgoro ya Lefi gwa swaiwa ba dikete tše lesome le tše pedi ; ba kgoro ya Isakara gwa swaiwa ba dikete tše lesome le tše pedi ;
66007008	ba kgoro ya Sebulone gwa swaiwa ba dikete tše lesome le tše pedi ; ba kgoro ya Josefa gwa swaiwa ba dikete tše lesome le tše pedi ; ba kgoro ya Benjamene gwa swaiwa ba dikete tše lesome le tše pedi .
66007009	Ka morago ga moo ka bona lešaba le legolo le go bego go se motho yo a ka kgonago go le bala . E be e le ba merafe yohle , le dikgoro tšohle , le ditšhaba tšohle , le maleme ohle ba eme pele ga setulo sa bogoši le pele ga Kwana , ba apere dipurapura tše ditšhweu , ba swere makala a mepalema ka diatla .
66007010	Ba goelela ba re : “ Phološo e tšwa go Modimo wa rena yo a dutšego setulong sa bogoši , e tšwa le go Kwana ! ”
66007011	Barongwa ka moka ba be ba eme ba dikaneditše setulo sa bogoši , le bagolo bale , le diphedi tšela tše nne . Ke moka ba itahlela fase ka difahlego mo pele ga setulo sa bogoši ba khunamela Modimo
66007012	ba re : “ Amene ! Tumišo le letago le bohlale le tebogo le tlhompho le maatla le bonatla e be tša Modimo wa rena go ya go ile ! Amene ! ”
66007013	Yo mongwe wa bagolo bale a mpotšiša a re : “ Na ke bomang ba ba go apara dipurapura tše ditšhweu , gona ba tšwa kae ? ”
66007014	Ka mo fetola ka re : “ Nnaena ga ke tsebe , morena , go tseba wena . ” Yena a mphetola a re : “ Ke ba ba tšwago ditlaišegong tše di šiišago . Ba hlatswitše dipurapura tša bona ba di šweufatša ka madi a Kwana .
66007015	“ Ke ka baka leo ba emago mo pele ga setulo sa bogoši sa Modimo ba mo hlankela ka tempeleng ya gagwe bošego le mosegare . Yena yo a dutšego setulong sa bogoši o tla ba šireletša .
66007016	Ba ka se sa tsoga ba swerwe ke tlala goba lenyora ; ba ka se sa tšhungwa ke letšatši goba phišo ye nngwenyana ,
66007017	ka gobane Kwana ye e dutšego gare ga setulo sa bogoši e tla ba yona modiša wa bona , gomme e tla ba iša methopong ya meetse a bophelo , gomme Modimo o tla ba phumola meokgo yohle mahlong . ”
66008001	E rile ge Kwana e kgomarolla sekgomaretši sa bošupa gwa homola gwa re tuu legodimong nako ye e ka bago seripa sa iri .
66008002	Ke moka ka bona barongwa ba ba šupago ba eme pele ga Modimo go mo hlankela , ba fiwa diphala tše di šupago .
66008003	Morongwa yo mongwe a tla a ema kgauswi ga aletare a swere setšhumeladiorelo sa gauta . A fiwa diorelo tše dintši gore a di neele gotee le dithapelo tša badumedi bohle godimo ga aletare ya gauta ye e lego pele ga setulo sa bogoši .
66008004	Muši wa diorelo tšeo di bego di tšhungwa ke morongwa yola wa rotogela go Modimo gotee le dithapelo tša badumedi .
66008005	Ke moka morongwa yoo a tšea setšhumeladiorelo sela , a se tlatša mollo wo o tšwago aletareng , a o kgotholela fase . Gwa kwagala mekidimetšo le dituduma , magadima a bonala , le lefase la šikinyega .
66008006	Barongwa bale ba go šupa ba go swara diphala tše di šupago ba itokišetša go di letša .
66008007	Morongwa wa pele a letša ya gagwe , gomme gwa na sefako le mollo di tswakane le madi tša tloromišwa lefaseng . Gwa swa karolo ya boraro ya lefase , le karolo ya boraro ya dihlare , le bjang ka moka bjo botala .
66008008	Morongwa wa bobedi a letša ya gagwe , gomme selo se nkego ke thaba ye kgolo ye e tukago mollo sa lahlelwa ka lewatleng . Karolo ya boraro ya lewatle ya fetoga madi ;
66008009	karolo ya boraro ya diphedi tšohle tša ka lewatleng ya hwa , le karolo ya boraro ya maselawatle ya fedišwa .
66008010	Morongwa wa boraro a letša ya gagwe , gomme gwa wa naledi ye kgolo go tšwa leratadimeng e tuka bjalo ka serumola , ya wela karolo ya boraro ya dinoka , ya wela le didiba tša meetse .
66008011	Leina la naledi yeo ke “ Lengana ” . Karolo ya boraro ya meetse ya galaka , gomme batho ba bantši ba ba nwelego meetse ao a go galaka ba hwa .
66008012	Morongwa wa bone a letša ya gagwe , gomme karolo ya boraro ya letšatši le ya ngwedi le ya dinaledi ya rathwa mme ya fifala . Gwa fifala nako ye e ka bago karolo ya boraro mosegare , le karolo ya boraro bošego .
66008013	E rile ke sa lebeletše , ka kwa ntšhu ye e fofago kua godimo sebakabakeng e goelela e re : “ Joo ! joo ! Badulalefaseng ga ba le bona , ge barongwa bale ba bangwe ba bararo ba tlilo letša tša bona diphala ! ”
66009001	Morongwa wa bohlano a letša ya gagwe . Ka bona naledi ya sebakabakeng e wetše fase , gomme ya fiwa sekgonyo sa molete wo o išago fasefase .
66009002	Ya khurumola molete woo , gomme go wona gwa kuelela muši wo nkego wa mokubego wo mogolo , mme letšatši le leratadima tša thibja ke mokuelelo woo wa go tšwa moleteng .
66009003	Gwa tšwa tšie moo mokuelelong mme ya wa nageng , ya fiwa maatla a go swana le a phepheng .
66009004	Ya laelwa gore e se senye bjang goba mehlare goba dimela tše dingwe , e upše e lome fela batho ba ba se nago leswao la Modimo mo diphatleng tša bona .
66009005	Ya laelwa gore e se ba bolaye , fela e ba hlokofatše dikgwedi tše tlhano . Bohloko bja yona bo swana le bja phepheng ge e lomile motho .
66009006	Dikgweding tšeo tše tlhano batho ba tla inyakela lehu , fela ba ka se le hwetše ; ba tla duma go hwa , fela lehu le tla ba tšhaba .
66009007	Tšie yeo e be nke ke dipere tše di hlametšwego ntwa . Hlogong ya yona e be e rwele se nkego mphapahlogo wa gauta , le sefahlego sa yona se be se swana le sa motho .
66009008	E be e na le moriri wa go swana le leetse la basadi , gomme meno a yona nke ke a tau .
66009009	E be e na le dilo tše nkego ke difahlelakgara tša tshipi , le lešata la maphego a yona e be nke ke la dikoloi tše dintši tše di gogwago ke dipere tše di kitimelago ntweng .
66009010	E be e na le mosela wa lebolela bjalo ka wa phepheng , gomme maatla a yona a go hlokofatša batho dikgwedi tšeo tše tlhano a be a le mo moseleng wa yona .
66009011	E be e na le kgoši ya go e buša , e lego morongwa wa molete , yo leina la gagwe ka Seheberu ba rego ke Abadone , gomme ka Segerike ba rego ke Apolione , ke go re “ Mofediši ” .
66009012	Masetlapelo a mathomo a fetile ; go sa tlilo tla a mangwe a mabedi .
66009013	Morongwa wa boselela a letša ya gagwe phala . Ka kwa lentšu le etšwa dikhutlong tše nne tša aletare ya gauta ye e lego mo pele ga Modimo .
66009014	La botša morongwa wa boselela yo a swerego phala la re : “ Kgokolla barongwa bale ba bane ba ba kgokilwego ka kua nokeng ye kgolo ya Yufratese ! ”
66009015	Barongwa bao ba bane ba ile ba kgokollwa . Gape ba be ba šetše ba lokišeditšwe yona nako ye , le lona letšatši le , le yona kgwedi ye , le wona ngwaga wo , gore ba bolaye karolo ya boraro ya batho .
66009016	Ke ile ka kwa ge go bolelwa palo ya bahlabani ba dipere ; bona e be e le ba dimilione tše makgolo a mabedi .
66009017	Moo ponong ya ka ke bone dipere le banamedi ba tšona di le ka mokgwa wo : banamedi ba be ba apere difahlelakgara tša bohwibidu bja mollo , tša botala bja leratadima , tša modipa wa tshebela . Dihlogo tša tšona di be di swana le tša ditau , gomme di ntšha mollo le muši le tshebela ka melomo .
66009018	Karolo ya boraro ya batho e ile ya bolawa ka dikotlo tše tharo tše tša go ntšhwa ke dipere ka melomo : mollo le muši le tshebela .
66009019	Gobane maatla a pere tšeo a be a le ka melomong ya tšona le meseleng ya tšona . Mesela ya tšona e swana le dinoga , e na le dihlogo gomme di gobatša batho ka yona .
66009020	Batho ba go šala , bao ba ilego ba se bolawe ka dikotlo tše , ba ile ba se lahle medingwana ye ba itiretšego yona . Ba se lese go khunamela bademone , goba medingwana ya gauta le ya silibera le ya mphiri le ya maswika le ya kota , e lego dilo tše di sa kgonego go bona le go kwa le go sepela ;
66009021	le gona ba se tlogele dipolao le boloi le bohlola le bohodu bja bona .
66010001	Ka morago ka bona yo mongwe morongwa wa senatla a theoga legodimong a apere leru , a na le molalatladi hlogong ; sefahlego sa gagwe nke ke letšatši , mme maoto ona nke dikokwane tša mollo .
66010002	Ka seatleng o be a swere lengwalwana le le phutholotšwego . O be a gatile lewatle ka leoto la go ja , ka la mmangele a gatile lefase ,
66010003	gomme a goelela ka lentšu le legolo le nkego ke la tau e rora . Ge a goelela bjalo , dituduma tše di šupago tša mo araba ka go kidimetša .
66010004	E rile ge dituduma tšeo di seno bolela , ka re ke sa re ke ngwala tše di bolelwago , ka kwa lentšu le etšwa legodimong le re : “ Tše di boletšwego ke dituduma tše di šupago tšeo e be sephiri , o se di ngwale ! ”
66010005	Morongwa yola ka go mmona a gatile lewatle le lefase a emišetša seatla sa gagwe sa la go ja legodimong ,
66010006	a ikana ka yena Mophelelasaruri yo a hlodilego legodimo le lefase le lewatle le tšohle tše di lego mo go tšona , a re : “ Tiego ga e sa tlo ba gona !
66010007	Se se tlago ba gona ke gore mohla morongwa wa bošupa a letša phala Modimo o tla phethagatša sephiri sa gagwe , bjalo ka ge a begetše bahlanka ba gagwe , baprofeta . ”
66010008	Lentšu lela ka go le kwa le etšwa legodimong la bolela le nna gape la re : “ Eya o tšee lengwalwana lela la go bulwa le lego ka seatleng sa morongwa yola a gatilego lewatle le lefase . ”
66010009	Ka ya go morongwa yoo ka re a mphe lengwalwana leo . Yena a re go nna : “ Le tšee o le je ; le tla ba bose bjalo ka todi ka ganong , fela ka mpeng le tla galaka . ”
66010010	Ka tšea lengwalwana leo ka seatleng sa gagwe ka le ja , gomme la ba bose bjalo ka todi ka ganong . Fela ka re go le metša la ntomiša mala .
66010011	Ke ge ke botšwa gwa thwe : “ Eya o boeletše o porofete ka ga ditšhaba le merafe le maleme le dikgoši . ”
66011001	Ke moka ka fiwa patla ye nkego ke thupa ya go ela , gomme gwa thwe : “ Etla o ele tempele ya Modimo le aletare , o be o bale le bao ba mo khunamelago ka tempeleng .
66011002	Fela lapa la ka ntle o le lese , o se ke wa le ela , ka gobane le neetšwe baditšhaba bao ba tlago gatakela motse wo mokgethwa dikgwedi tše masome a mane le tše pedi .
66011003	Ke tla laela dihlatse tša ka tše pedi tša go apara diaparo tša mogohla go porofeta matšatšing ao a sekete le makgolo a mabedi le masome a a selelago . ”
66011004	Dihlatse tšeo tše pedi ke mehlware yela ye mebedi le dihlomamabone tšela tše pedi tše di emego mo pele ga Morena wa lefase .
66011005	Ge motho a leka go di hlokofatša , go tšwa mollo ka melomong ya tšona o tšhume lenaba leo la tšona . Ge motho a ka re o di kweša bohloko , o swanetše go bolawa ka wona mokgwa woo .
66011006	Ba na le maatla a go thiba magodimo gore nakong ya ge ba porofeta go se ne pula . Le maatla a go fetola meetse madi ba na le ona . Le a go otla lefase ka go rata ka kotlo efe le efe ba na le ona .
66011007	E tla re ge ba fetša go hlatsela , gwa tšwa sebata ka moleteng woo wa go iša fasefase mme sa lwa nabo . Se tla ba fenya sa ba bolaya ,
66011008	gomme ditopo tša bona di tla rapalala mokgotheng wa motse wo mogolo moo go bapotšwego Morena wa bona , motse woo ka go swantšha ba rego ke Sodoma goba Egepeta .
66011009	Ditopo tša bona di tla hlalelwa ke ba ditšhaba tšohle , le ba dikgoro tšohle , le ba maleme ohle , le ba merafe yohle matšatši a mararo le seripa , gomme ba se di dumelele gore di bolokwe .
66011010	Badudi ba lefase ba tla thabela lehu la baprofeta bao ba babedi , ka ge ba tlaišitše batho gabohloko . Ba tla hlalala ba romelana dimpho .
66011011	Fela e rile ge go fetile matšatši ao a mararo le seripa moya wo o phedišago wa go tšwa go Modimo wa tsena ka ditopong tša baprofeta bao . Ba emelela , gomme bao ba ba bonago ba tšhoga kudu .
66011012	Ke mo baprofeta bao ba kwelego lentšu le goelela le etšwa legodimong le re go bona : “ Rotogelang mono ! ” Ba rotogela legodimong ka leru , manaba a bona a ba lebeletše .
66011013	Ka yona nako yeo lefase la šikinyega kudu ; karolo ya lesome ya motse ya pšhatlagana , gomme gwa hwa batho ba dikete tše di šupago . Ba ba šetšego ba tšhoga kudu ba tumiša Modimo wa legodimong .
66011014	Bjale ke gona ke go fetile masetlapelo a bobedi ; kgauswinyana go tla tla masetlapelo a boraro .
66011015	Morongwa wa bošupa a letša phala ya gagwe , gomme legodimong gwa kwagala mantšu a a goelelago a re : “ Bjale maatla a go buša lefase ke a Morena wa rena le Mesia wa gagwe , gomme o tla buša go ya go ile ! ”
66011016	Bagolo bale ba masome a mabedi le metšo ye mene ba ba dutšego ditulong tša bona tša bogoši pele ga Modimo ba napa ba itahlela fase ka difahlego ba khunamela Modimo
66011017	ba re : “ Wena , Morena Modimo Ramaatlaohle , o lego gona gape o bilego gona , re go leboga ge bjale o šomiša maatla a gago a magolo o buša !
66011018	Baditšhaba ba ile ba galefa , gomme le wena wa galefa . Bjale go tlile nako ya gore bahu ba ahlolwe , nako ya go putsa bahlanka ba gago , baprofeta , le badumedi le ba ba go boifago , ba bagolo le ba banyenyane . E fihlile nako ya go fediša ba ba fedišago lefase . ”
66011019	Ke moka tempele ya Modimo legodimong ya bulwa , gomme Polokelo ya gagwe ya Kgwerano legodimong ya bonagala . Gwa bonwa le magadima , gwa kwagala mekidimetšo le dituduma , lefase la šikinyega , le sefako se sentši sa na .
66012001	Gwa bonala semaka se segolo leratadimeng : mosadi a apere letšatši , a beile maoto godimo ga ngwedi , a rwele mphapahlogo wa dinaledi tše lesome le metšo ye mebedi hlogong .
66012002	E be e le moimana , a llišwa ke bohloko bja lešoko la pelego .
66012003	Gwa bonala se sengwe semaka leratadimeng . Gwa tšwelela mmamogašwa wo mohwibiduhwibidu wa dihlogo tše di šupago le dinaka tše lesome , o rwele mphapahlogo hlogong ye nngwe le ye nngwe .
66012004	Wa gogola karolo ya boraro ya dinaledi tša leratadima ka mosela , wa di lahlela fase lefaseng . Wa tla wa ema pele ga mosadi yola a bego a belega , gore o tle o kwametše ngwana wa gagwe ge a seno belegwa .
66012005	Ke moka mosadi yoo a belega morwa yo a bego a kgethetšwe go tlo buša ditšhaba tšohle ka lepara la tshipi . Eupša ngwana a ubulwa a išwa go Modimo yo a dutšego setulong sa gagwe sa bogoši .
66012006	Mosadi yola a tšhabela lešokeng , lefelong leo Modimo a bego a mo lokišeditše lona , moo a bego a tlilo hlokomelwa matšatši a sekete le makgolo a mabedi le masome a a selelago .
66012007	Ka morago gwa tsoga ntwa legodimong . Mikaele le barongwa ba gagwe ba lwa le mmamogašwa wola , mme wona le barongwa ba wona ba itwela .
66012008	Mmamogašwa wa fenywa , gomme wona le barongwa ba wona ba se sa dumelelwa go dula legodimong .
66012009	Mmamogašwa woo , yona noga yela ya kgale e bitšwago Diabolose goba Sathane yo a foraforeditšego lefase lohle , o ile wa rakwa . Wa lahlelwa lefaseng gotee le barongwa ba wona .
66012010	Ke moka ka kwa lentšu le goelela legodimong le re : “ Bjale Modimo o phološa badumedi ba gagwe , o bontšha maatla a gagwe le bogoši bja gagwe , gomme le Mesia wa gagwe o bontšha maatla a gagwe , gobane yo a bego a bea bana ba borena molato pele ga Modimo wa rena bošego le mosegare o rakilwe legodimong .
66012011	Bana ba borena ba mo fentše ka lehu la Kwana , le ka go hlatsela yena . Le gona ba be ba sa tšhabe go hwela tumelo ya bona .
66012012	Ka gona thabang , lena magodimo le lena bohle le dulago go ona ! Eupša lena lefase le lewatle , le ba madimabe ! Gobane Diabolose o theogetše go lena a tuka bogale , ka ge a tseba gore nako ye e mo šaletšego ga e nene . ”
66012013	E rile ge mmamogašwa o bona gore o lahletšwe lefaseng , wa lelekiša mosadi yola wa go belega ngwana wa mošemane .
66012014	Mosadi yoo a fiwa maphego a mabedi a ntšhu ye kgolo gore a fofe a tšhabele bodulong bja gagwe lešokeng , moo a tlago hlokomelwa mengwaga ye meraro le seripa , gore a se hlaselwe ke mmamogašwa .
66012015	Mmamogašwa woo wa hlatšetša meetse ka morago ga mosadi yoo mme a ela bjalo ka noka gore a mo tšee .
66012016	Fela lefase la thuša mosadi yoo ; la ahlama la metša meetse ale a go hlatšwa ke mmamogašwa .
66012017	Mmamogašwa wa galefela mosadi yoo , wa ba wa tloga wa yo lwa le ditlogolo tša gagwe tše dingwe , e lego bohle ba ba phethago melao ya Modimo gape ba botegelago go hlatsela Jesu .
66013001	Ya ba mmamogašwa woo o ema lebopong la lewatle . Ka bona sebata sa manaka a lesome le dihlogo tše di šupago se etšwa ka lewatleng . Mo lenakeng le lengwe le le lengwe se be se na le mphapahlago , gomme hlogong ye nngwe le ye nngwe se na le leina la Modimo , e le gona go mo nyefola .
66013002	Se be se swana le lepogo , marofa a sona nke ke a bere , molomo wona o swana le wa tau . Mmamogašwa wa abela sebata seo maatla a wona a bogoši le pušo ya wona ye kgolo .
66013003	Sebata seo se be se bonala nke se gobaditšwe wa go hwa mo hlogong ye nngwe ya sona , eupša ntho ya gona e be e fodile . Batho bohle mo lefaseng ba be ba tlabilwe ke sebata se mme ba se šetše morago .
66013004	Ba be ba khunamela mmamogašwa woo ka ge o be o abetše sebata seo maatla . Sebata seo le sona ba se khunamela ba re : “ Ke mang yo a swanago le sebata se ? Yo a kago lwa naso yena ke mang ? ”
66013005	Sebata seo se ile sa dumelelwa go bolela ka matepe le bonyefodi , sa dumelelwa le go buša dikgwedi tše masome a mane le tše pedi .
66013006	Sa thoma go nyefola Modimo le leina la gagwe le bodulo bja gagwe , le ba ba dulago legodimong .
66013007	Sa ba sa dumelelwa go lwa le badumedi le go ba fenya , sa fiwa maatla a go buša dikgoro tšohle , le ditšhaba tšohle , le maleme ohle , le merafe yohle .
66013008	Bohle ba ba phelago mo lefaseng ba tla se khunamela , ge e se bao maina a bona a ngwadilwego pele lefase le hlolwa ka pukung ya ba ba phelago ya Kwana yela ya go ka ya bolawa .
66013009	Yo a nago le tsebe a a theeletše .
66013010	Yo a lebanwego ke go thopša o tla thopša ; yo a lebanwego ke tšhoša , o tla bolawa ka yona . Tše ke ditaba tše di nyakago gore badumedi ba be le kgotlelelo le tumelo .
66013011	Ka bona se sengwe sebata se rotoga se etšwa lefaseng , se na le manaka a mabedi a go swana le a kgapana , gomme se bolela bjalo ka mmamogašwa .
66013012	Sa šomiša maatla ohle a sebata sela sa pele ka taelo ya sona . Sa gapeletša batho ba lefase le tšohle tše di lego lefaseng go khunamela sebata sela sa mathomo sa go ba le ntho ye e fodilego .
66013013	Sebata se sa bobedi se be se dira mehlolo ye megolo ; sa theoša mollo wa go tšwa legodimong , sa o neša lefaseng batho ba lebeletše .
66013014	Sa hlalefetša badudi ba lefaseng ka mehlolo ye se bego se dumeletšwe go e dira ka taelo ya sebata sela sa mathomo . Sa ba botša gore ba bope seswantšho sa sebata sela sa go gobatšwa ka tšhoša fela sa no phela .
66013015	Sa dumelelwa go phediša seswantšho seo sa go bopša sa sebata sela sa mathomo , mme seswantšho seo sa kgona go bolela le go bolaya ba ba ganago go se khunamela .
66013016	Sa gapeletša batho ka moka , ba bagolo le ba banyane , bahumi le badiidi , balokologi le makgoba , gore ba swaiwe ka seatleng sa go ja goba phatleng ,
66013017	le gore go se be le yo a kago reka goba a rekiša selo a se a swaiwa leina goba nomoro ye e emetšego leina la sona .
66013018	Gore o tle o kwešiše taba ye go nyakega bohlale . Yo a hlalefilego a ka kgona go hlatholla nomoro ya sebata seo , gobane nomoro e emela leina la motho . Nomoro ya sona ke makgolo a a selelago le masome a a selelago le metšo ye e selelago .
66014001	Ge ke lebelela ka bona Kwana e eme godimo ga thaba ya Sione . E be e na le batho ba dikete tše lekgolo le tše masome a mane le tše nne ba ba ngwadilwego leina la yona le la Tatago yona diphatleng tša bona .
66014002	Ka kwa modumo o etšwa legodimong o swana le wa meetse a mantši , o etša wa tladi . O kwagala nke ke sefela se se letšwago ke baletši ka dikgapa .
66014003	Batho bao ba be ba opela sefela se sefsa pele ga setulo sa bogoši , le pele ga diphedi tšela tše nne , le pele ga bagolo bale ba masome a mabedi le ba bane . Sefela seo se be se kgonwa fela ke bona bao ba dikete tše lekgolo le tše masome a mane le tše nne ba ba bego ba rekolotšwe gare ga batho ba lefase .
66014004	Ke ba ba se ba kago ba itšhilafatša ka go robala le basadi ; ba hlwekile . Ba latela Kwana gohle mo e yago gona . Ba rekolotšwe gare ga batho ba lefase , gomme ya ba bona ba mathomo ba go neelwa Modimo le Kwana .
66014005	Ga se ba ka ba bolela maaka ; ga ba na bosodi .
66014006	Ka bona morongwa yo mongwe a fofa kua godimo moyeng , a ilo phatlalatša Taba ye Botse go badudi ba lefase : go merafe yohle , le dikgoro tšohle , le maleme ohle , le ditšhaba tšohle .
66014007	A goelela a re : “ Boifang Modimo le mo reteng ! Gobane nako ya gore a ahlole batho e fihlile . Mo khunameleng , yena yo a hlodilego legodimo le lefase le lewatle le methopo ya meetse ! ”
66014008	Morongwa wa bobedi a latela yola wa pele a re : “ Owaa , o wele ! O wele motsesaratlatla wa Babilone ! Etse o be o tšhilafatša ditšhaba tšohle ka mediro ya wona ya bohlola . E be nke ke beine ye bogale ye o di nwešago yona . ”
66014009	Morongwa wa boraro a latela bale ba babedi ba pele , a goelela a re : “ Yo a khunamelago sebata se le seswantšhobopša sa sona a ba a swaiwa phatleng goba seatleng
66014010	o tla nwa beine ye e sego ya talošwa ye e lego kotlo ya Modimo , ye a e tšhetšego ka senwelong se e lego kgalefo ya gagwe . O tla hlokofatšwa ka mollo le tshebela pele ga barongwa ba bakgethwa le yona Kwana .
66014011	Muši wa mollo wo ba hlokofatšwago ka wona o tla kuelela go ya go ile . Bao ba khunamelago sebata seo le seswantšhobopša sa sona , bao ba swailwego leina la sona , ga ba ehuge bošego goba mosegare . ”
66014012	Seo se ra gore badumedi , bona ba ba phethago melao ya Modimo mme ba botegelago Jesu , ba swanetše go ba le kgotlelelo .
66014013	Ke ge ke ekwa lentšu le etšwa legodimong le re : “ Ngwala o re : Ba lehlogonolo ke bao go tloga bjale ba tlago hwa e le ba Morena ! ” Moya wa fetola wa re : “ Ee . Ba tla ikhutša mekatano ya bona , gobane tše ba di dirilego di sepela nabo . ”
66014014	Ge ke lebelela ka bona leru le lešweu leo godimo ga lona go bego go dutše selo se nkego ke motho a rwele mphapahlogo wa gauta , a swere sekele ye bogale ka seatla .
66014015	Ke moka gwa tšwa morongwa yo mongwe ka tempeleng a goelela yola a dutšego lerung a re : “ Tšea sekele ya gago o bune , gobane nako ya go buna e fihlile ; bjale mabele lefaseng a budule . ”
66014016	Ke ge yola wa go dula godimo ga leru a tšea sekele ya gagwe , a buna mabele a lefase .
66014017	Ka bona yo mongwe morongwa a etšwa ka tempeleng ya legodimong , le yena a swere sekele ye bogale .
66014018	Yo mongwe morongwa a tšwa aletareng , yena e le yo a hlokometšego mollo . A goelela morongwa yola wa go swara sekele ye bogale a re : “ Tšea sekele ya gago ye bogale o kgothe dintšhuhla tša diterebe tša lefaseng , gobane di budule ! ”
66014019	Morongwa yola a tšea sekele ya gagwe , a kgotha diterebe tša lefaseng , a di lahlela ka bopitlelong bja diterebe bja kgalefo ye kgolo ya Modimo .
66014020	Diterebe tšela tša pitlwa ka maoto ka bopitlelong bja diterebe ka ntle ga motse , gomme ka moo bopitlelong gwa tšwa madi , a ela monabo wo e ka bago dikilometara tše makgolo a mararo le metara o tee le seripa go iša fase .
66015001	Ka buša ka bona semaka se sengwe leratadimeng , se segolo sa go tlaba . E be e le barongwa ba ba šupago ba swere dikotlo tše di šupago , e lego tšona tša mafelelo , ka gobane ke tšona mafelelo a bogale bja Modimo .
66015002	Ka ba ka bona selo se se swanago le lewatle le nkego ke galase , le le hlakahlakanego le mollo . Ka bona le bale ba bego ba ile ba fenya sebata sela le seswantšhobopša sa sona le yola leina la gagwe le emetšwego ke nomoro . Bona ba be ba eme kgauswi le lewatle leo la go swana le galase ba swere dikgapa tše ba bego ba di filwe ke Modimo ,
66015003	ba opela kopelo ya Moshe , mohlanka wa Modimo , le ya Kwana ba re : “ Morena Modimo Ramaatlaohle , mediro ya gago ke ye megolo , ebile e a makatša ! Wena Kgoši ya ditšhaba , tsela tša gago di lokile ebile di a tshepega .
66015004	Ke mang yo a ka se go tšhabego goba a se go rete , Morena ? Ke wena fela o lego yo mokgethwa . Ditšhaba tšohle di tla tla tša go khunamela , gobane di tla be di bona ge o dira tšohle ka toka . ”
66015005	Ka morago ga moo ka bona tempele legodimong e bulegile e na le Tente ya Kgwerano ka gare .
66015006	Ka moo tempeleng gwa tšwa barongwa ba ba šupago ba swere dikotlo tše di šupago , ba apere diaparo tše di hlwekilego tša mabaibai , ba ipofile dikgara ka mapanta a gauta .
66015007	Se sengwe sa diphedi tšela tše nne sa fa barongwa bale ba šupago meruswana ye e šupago ya gauta e tletše bogale bja Modimo yo a phelago go ya go ile .
66015008	Tempele ya tlala muši wa go tšwa letagong la Modimo le maatleng a gagwe , gomme gwa se be le yo a kgonago go tsena ka tempeleng go ba go fihlela dikotlo tšela tša go tlišwa ke barongwa bale ba go šupa di fela .
66016001	Ka kwa lentšu le goelela le etšwa ka tempeleng le botša barongwa bale ba go šupa le re : “ Sepelang le yo tšholla meruswana yeo ya go šupa ya kgalefo ya Modimo lefaseng ! ”
66016002	Morongwa wa mathomo a ya a tšholla moruswana wa gagwe lefaseng . Bao ba bego ba swailwe leswao la sebata sela , bona bao ba bego ba khunamela seswantšhobopša sa sona , ba tšwa dišo tša go šiiša tše bohloko .
66016003	Morongwa wa bobedi a tšholla moruswana wa gagwe godimo ga lewatle . Meetse a gona a ba bjalo ka madi a motho yo a hwilego , gomme sephedi se sengwe le se sengwe ka moo lewatleng sa hwa .
66016004	Morongwa wa boraro a tšholla moruswana wa gagwe godimo ga dinoka le methopo ya meetse , gomme tša fetoga madi .
66016005	Ka kwa morongwa yo a hlokometšego meetse a re : “ O yo mokgethwa , wena o lego gona , gape o bilego gona . O lokile ka gobane o ahlotše bjalo .
66016006	Ba bolaile badumedi le baprofeta , gomme o ba nošitše madi . Ke se se ba lebanego . ”
66016007	Ke moka ka kwa lentšu le etšwa aletareng le re : “ Morena Modimo Ramaatlaohle , dikahlolo tša gago ke tša nnete ebile di lokile . ”
66016008	Morongwa wa bone a tšholla moruswana wa gagwe godimo ga letšatši , gomme lona la dumelelwa go tšhuma batho ka mollo wa lona .
66016009	Ba tšhungwa ke phišo ye kgolo ya lona , gomme ba nyefola Modimo yo a laolago dikotlo tše . Fela ba se sokologe gore ba rete Modimo .
66016010	Morongwa wa bohlano a tšholla moruswana wa gagwe godimo ga setulo sa bogoši sa sebata sela . Mmušo wa sona wa welwa ke leswiswi , batho ba itoma maleme ka baka la bohloko bjo ba bo kwago ,
66016011	ba ba ba nyefola Modimo wa legodimong ba mo solela bohloko bjoo bja bona le dišo . Fela bona ba se itsholele ditiro tša bona .
66016012	Morongwa wa boselela a tšholla moruswana wa gagwe godimo ga noka ye kgolo ya Yufratese . Noka yeo ya pšha , mme ya ba ge dikgoši tša go tšwa bohlabela di namile di bulegetšwe ke tsela .
66016013	Ke ge ke bona meoya ye mebe ye meraro ya go swana le digwagwa . E be e etšwa ka molomong wa mmamogašwa , le ka go wa sebata sela , le ka go wa moprofeta wa maaka .
66016014	Ke yona meoya ya bademone ye e dirago mehlolo , ye e yago go dikgoši tšohle tša lefase , e di rape go ya ntweng ka Letšatšilegolo la Modimo Ramaatlaohle .
66016015	“ Tsebang , ke tla bjalo ka lehodu . Go lehlogonolo yo a dulago a phafogile , a apere diaparo tša gagwe gore a se tlo sepela a le fela mme a bonelwa ke batho . ”
66016016	Meoya yela ya kgoboketša dikgoši tšela felo mo ka Seheberu go bitšwago Harmagedone .
66016017	Morongwa wa bošupa a tšholla wa gagwe moruswana lefaufaung . Gwa kwagala lentšu le legolo le etšwa setulong sa bogoši ka tempeleng le re : “ Go phethegile ! ”
66016018	Gwa ba le magadima le mekidimetšo le dituduma , le tšhikinyego ye e šiišago ya lefase . E sa le go tloga mola batho ba phelago mo lefaseng ga se gwa ka gwa ba le tšhikinyego ye kaaka ya lefase .
66016019	Motsemogolo wa kgaoga wa tšwa dikarolo tše tharo , metse ya ditšhaba yona ya pšhatlagana . Modimo a gopola Babilone , motsemogolo , gomme a o noša senwelo sa gagwe seo se swerego beine ye e lego kgalefo ya gagwe .
66016020	Dihlakahlaka tšohle tša timelela , dithaba ka moka tša lewa ke bjelele .
66016021	Sefako se sekoto sa go imela dikilokramo tše masome a mahlano ka se tee sa rothotha batho se ewa godimo , mme bona ba nyefola Modimo ka baka la kotlo yeo ya sefako , gobane e be e le ya masetlapelo .
66017001	Yo mongwe wa barongwa bale ba go šupa ba go swara meruswana ye e šupago a tla go nna , a fihla a re : “ Etla ke go bontšhe gore segwebakathobalo se segolo se se dutšego kgauswi le meetse a mantši se tlilo otlwa bjang .
66017002	Magoši a lefase a be a dira tša bohlola le yena , le badudi ba lefase ba be ba tagwa ke beine ya bohlola bja gagwe . ”
66017003	Ka re ke sa tsenwe ke Moya morongwa yoo a nkuka a nkiša lešokeng . Fao ka bona mosadi a nametše sebata se sekhunong se se ngwadilwego maina a Modimo mo gohle e le gona go mo nyefola . Sebata seo se be se na le dihlogo tše di šupago le manaka a lesome .
66017004	Mosadi wa gona o be a apere diaparo tša bohwibidu bja moretele le tša bohwibidu bja go topela , a kgabile ka dikgabišo tša gauta le magakabje le diperela . Ka seatleng o be a swere senwelo sa gauta se se tletšego tša go šišimiša le ditšhila tša bohlola bja gagwe .
66017005	Mo phatleng o be a ngwadilwe leina le le sa hlalošegego . Leina leo ke “ Babilone , motsemogolo , mmagodigwebakathobalo le bohlola bja lefase . ”
66017006	Ka bona mosadi yoo a tagilwe ke madi a badumedi le a bao ba bolaetšwego go dumela go Jesu . Ge ke mmona ka tlabega kudu .
66017007	Morongwa a mpotšiša a re : “ O tlabilwe ke eng ? Ke tla go hlalošetša se mosadi yo le sebata se a se nametšego sa dihlogo tše di šupago le manaka a lesome se se šupago .
66017008	Sebata seo o se bonego se kile sa ba gona , fela bjale ga se sa le gona ; eupša se tlilo tšwa ka moleteng woo wa go iša fasefase sa ya go fedišwa . Badudi ba lefase bao maina a bona a se a kago a ngwalwa ka pukung ya ba ba phelago go tloga mola lefase la hlolwago , ba tla tlabega ge ba bona sebata se . Se kile sa ba gona , fela bjale ga se sa le gona , eupša se sa tlilo tšwelela gape .
66017009	“ Taba ye e nyaka dikgopolo tše bohlale . Dihlogo tšeo tša go šupa ke dithaba tše di šupago tše mosadi yoo a dulago godimo ga tšona . Ebile ke magoši a a šupago ,
66017010	ao , a mahlano a ona a šetšego a wele . O tee o sa buša , gomme yo mongwe ga sešo a tla . Mohla a etla o tla buša sebakanyana fela .
66017011	Sebata se se kilego sa ba gona , seo bjale se se sa lego gona , ke kgoši ya seswai ye e balwago le tše dingwe tše di šupago , gomme e ya go fedišwa .
66017012	“ Manaka ale a lesome o a bonego a emetše dikgoši tše lesome tše di sešogo tša thoma go buša , eupša di tlago fiwa maatla a go buša le sebata seo nako ya iri e tee fela .
66017013	Dikgoši tše tše lesome di na le maikemišetšo a go swana , gomme di fa sebata se maatla a tšona a go buša .
66017014	Di tla lwa le Kwana , fela Kwana e tla di fenya le balatedi ba ba biditšwego ba ba kgethilwego gape ba ba botegago , ka gobane ke yona Morena wa marena , le Kgoši ya dikgoši . ”
66017015	Morongwa yoo o ile a ba a re go nna : “ Meetse ale o a bonego , ale segwebakathobalo se bego se dutše kgauswi le ona , ke ditšhaba , le makoko a batho , le merafe le maleme .
66017016	Manaka ale a lesome o a bonego gotee le sebata di tla hloya segwebakathobalo ; di tla mo amoga tšohle tše a nago le tšona tša mo tlogela a hlobotše ; di tla mo ja dinama tša mo fediša ka mollo .
66017017	Tšeo di tla di dira ka ge Modimo a di dirile gore di ikemišetše go phetha thato ya gagwe . Ka gona di tla kwana go fa sebata seo maatla a tšona a bogoši go fihlela tše di boletšwego ke Modimo di phethagala .
66017018	“ Mosadi yoo o mmonego o emetše motsemogolo wo o bušago magoši a lefase . ”
66018001	Ka morago ga moo ka bona morongwa yo mongwe a theoga legodimong . O be a na le maatla a magolo , gomme letago la gagwe le bonega lefaseng ka moka .
66018002	A goelela kudu a re : “ Ahaaowaa , e wele ! Babilone , motsemogolo wola , o wele ! Bjale go yona go na le bodulo bja bademone le meoya ye mebe ya mehutahuta ; le dinonyana tša mehutahuta , le diphoofolo tša mehutahuta tša go ilwa le go ganetšwa di phela gona .
66018003	Gobane mediro ya Babilone ya bohlola e sentše ditšhaba tšohle tša lefase . E be e swana le beine ye bogale ye e bego e di noša yona . Magoši a lefase a be a dira bohlola le yona , le borakgwebo ba lefase ba be ba ikhumiša ka dithoto tša yona tše di se nago kelo . ”
66018004	Ka kwa lentšu le lengwe la go tšwa legodimong le re : “ Etšwang mo Babilone , setšhaba sa ka , gore le se hlakanele nayo dibe tša yona , gore le se tlo otlwa ka kotlo tša yona .
66018005	Gobane dibe tša yona di kgophetšwe go fihla legodimong , gomme Modimo o gopola makgopo a yona .
66018006	Le e dire se e se dirilego ba bangwe , mme mediro ya yona e lefetšwe gabedi ; senwelo se bogale se e bego e ba tlaletša sona lena le e tlaletše sona gabedi .
66018007	Le e tlišetše mahloko le mahlomola a go lekana le boikgodišo le matsaka a yona . Gobane ga e lese go ipotša ya re : ‘ Ke se dutše sa bogoši , ke kgošigadi , ga ke mohlologadi , mme mahlomola nka se tsoge ke a kwele . ’
66018008	Ka baka leo e tla otlwa ka tšatši le tee ka lehu le mahlomola le tlala . E tla ba ya tšhungwa ka mollo , gobane Morena Modimo yo a e otlago ke yo maatla . ”
66018009	Dikgoši tša lefase tše di bego di dira nayo bohlola le bofebe di tla e llela di golola ge di bona mokuelelo wa muši wa go tšwa mollong wo o e tšhumago .
66018010	Di tla emela kgole ka ge di boifa go otlwa le yona , gomme di tla re : “ Joo , masetlapelo , Babilone , motsemogolo wola wa go tia , joo ! O otlilwe ka irinyana e tee . ”
66018011	Babapatši ba lefase le bona ba o llela ba golola , ka gobane ga go sa na motho yo a ba rekelago ;
66018012	dithoto tša bona ga di sa rekwa , e lego gauta le silibera le magakabje le diperela ; le mašela a masethesethe , le a bohwibidu bja moretele , le a silika , le a bohwibidu bja go topela ; le dikota tše bohlokwa tša mehutahuta , le dilwana tša mehutahuta tša go dirwa ka nakatlou , le tša kota ya theko ye kgolo , le tša mphiri , le tša tshipi , le tša mmabola ;
66018013	le sinamone , le dinoko , le diorelo , le mira , le ditlolo , le beine , le makhura a mohlware , le bupi bja mathume , le mabele , le dikgomo , le dinku , le dipere , le dikoloi , le makgoba , ešita le batho .
66018014	Babapatši bao ba re go wona : “ Tše dibotse tše o bego o di duma di ile , le mahumo le matsaka ohle a gago a go tšhabetše , gomme o ka se sa tsoga o a hweditše . ”
66018015	Babapatši ba dilo tšeo ba go ikhumiša ka go bapatša motseng woo ba tla emela kgole ka ge ba boifa go otlwa le wona . Ba tla lla ba golola ba re :
66018016	“ Joo , masetlapelo , motsemogolo wola , joo ! Etse o be o apara mašela a masethesethe , le a bohwibidu bja moretele , le a bohwibidu bja go topela , o bile o ikgabiša ka tša gauta , le magakabje , le diperela ,
66018017	eupša lehumo lela le legolo le fedišitšwe ka iri e tee fela . ” Balaolamaselawatle le banamedi bohle le basepetšamaselawatle le bohle ba ba iphedišago ka go šoma ka lewatleng ba emela kgole ,
66018018	ba goelela ge ba bona mokuelelo wa muši wo o tšwago mollong wo o tšhumago motse woo ba re : “ Ke ofe motse wo o kilego wa swana le motsemogolo wo ? ”
66018019	Ba itšhela ka marole dihlogong , ba lla ba golola ba re : “ Joo , masetlapelo ! Motsemogolo wola boramaselawatle ka moka ba bego ba ikhumiša go wona , joo ! Šo , o fedišitšwe ka iri e tee fela . ”
66018020	Wena legodimo , thabela go fedišwa moo ga wona . Thabang , lena badumedi , le lena baapostola , le lena baprofeta , gobane Modimo o le ahloletše motse woo !
66018021	Morongwa yo mongwe wa senatla a kuka leswika la go lekana le lwala le legolo , a le lahlela ka lewatle a re : “ Agaa , ke ka mo motsemogolo wa Babilone o tlago thubakanywa ka gona , ya ba gona ge o ile .
66018022	Gomme mo go wena go ka se sa tsoga go kwagetše koša ya baletšadiharepa , le ya baopedi , le ya baletšadinaka , le ya baletšadiphala ; mo go wena go ka se sa tsoga go hweditšwe makgone wa modiro ofe goba ofe , le mošito wa tšhilo o ka se sa tsoga o kwagetše mo go wena ;
66018023	le seetša sa lebone se ka se sa tsoga se bonegile mo go wena ; le mantšu a monyadi le monyadiwa a ka se sa tsoga a kwagetše ; gobane babapatši ba gago e be e le ba maatla go feta bohle lefaseng ; wena o be o radia ditšhaba tšohle ka boloi bja gago . ”
66018024	Motseng wo go hweditšwe madi a baprofeta , le a badumedi , le a bohle bao ba bolailwego lefaseng .
66019001	Ka morago ga moo ka kwa lentšu le nkego ke legoa la lešaba le legolo la batho legodimong le re : “ Haleluya ! Phološo le letago le maatla ke tša Modimo wa rena !
66019002	Kahlolo tša gagwe ke tše di lebanego ebile di a swanela ! O otlile segwebakathobalo sela se bego se senya lefase ka bohlola bja sona . Modimo o se otlile ka gobane se bolaile bahlanka ba gagwe . ”
66019003	Ba goeletša gape ba re : “ Haleluya ! Muši wa mollo wo o tšhumago motse woo o tupa go ya go ile ! ”
66019004	Bagolo bale ba masome a mabedi le metšo ye mene le dibopiwa tšela tše nne ba itahlela fase ba khunamela Modimo yo a bego a dutše setulong sa bogoši . Ba re : “ Amene ! Haleluya ! ”
66019005	Gwa kwagala lentšu le etšwa setulong sa bogoši le re : “ Retang Modimo wa rena , lena bahlanka bohle ba gagwe , le lena batho ka moka le mmoifago , ba bagolo le ba banyenyane ! ”
66019006	Ka napa ka kwa lentšu le nkego ke legoa la lešaba le legolo la batho , le le swanago le lešata la meetse a mantši , le le etšago medumo ya tladi le re : “ Retang Morena , gobane Morena Modimo wa rena , Ramaatlaohle , ke Kgoši !
66019007	A re thabeng re hlalaleng ! A re mo tumišeng ! Gobane nako ya lenyalo la Kwana e fihlile , gomme monyadiwa wa gagwe o itokišeditše lona .
66019008	O filwe diaparo tše di hlwekilego , tša mabaibai , tša lešela le boletiana , gore a di apare . ” Lešela leo ke mediro ye e lokilego ya badumedi .
66019009	Ke moka morongwa yoo a re go nna : “ Ngwala o re : Go lehlogonolo ba ba laleditšwego monyanyeng wa lenyalo la Kwana . ” A ba a re : “ Ao ke mantšu a Modimo , mme ke nnete . ”
66019010	Nna ka itahlela fase maotong a gagwe ke re ke a mo khunamela , fela yena a re go nna : “ Aowaa , o se leke ! Gape le nna ke mohlanka bjalo ka wena le banabeno ba ba botegelago go hlatsela Jesu . Yo o swanetšego go mo khunamela ke Modimo . ” Molaetša wa Jesu ke wona wo o tutuetšago baprofeta .
66019011	Ka bona legodimo le bulegile mme go bonala pere ye tšhweu . Monamedi wa yona ke Mmotegi ebile ke Morereši ; o ahlola ka toka , le dintwa o di lwa ka yona .
66019012	Mahlo a gagwe a be a lauma bjalo ka kgabo ya mollo , gomme a rwele mefapahlogo ye mentši hlogong . O be a na le leina le le ngwadilwego mo go yena , eupša go se yo a le tsebago ge e se yena mong .
66019013	Seaparo se a bego a se apere se be se innwe mading . O bitšwa “ Lentšu la Modimo ” .
66019014	O be a latelwa ke madira a legodimong , gomme ona a nametše dipere tše ditšhweu , a apere diaparo tše ditšhweu tša lešela le boletiana tše di hlwekilego .
66019015	Ka molomong wa gagwe go be go etšwa tšhoša ye bogale yeo ka yona a tlago fenya ditšhaba . O tla ba buša ka lepara la tshipi , a ba a pitla beine ka maoto ka bopitlelong bja kgalefo ye e šiišago ya Modimo Ramaatlaohle .
66019016	Mo seaparong sa gagwe le seropeng go be go ngwadilwe leina la go re : “ Kgoši ya magoši le Morena wa marena ” .
66019017	Ke moka ka bona morongwa yo mongwe a eme godimo ga letšatši . A goelela dinonyana tšohle tše di fofago lefaufaung a re : “ Etlang le kgobokanele monyanya wo mogolo wa Modimo ,
66019018	le je dinama tša magoši le tša balaodi ba madira le tša bahlabani , dinama tša dipere le tša banamedi ba tšona , dinama tša batho ka moka — makgoba le balokologi , ba bagolo le ba banyenyane ! ”
66019019	Ka napa ka bona sebata sela le magoši a lefase le madira a bona a kgobokanetše go tlo lwa le yola wa go namela pere le madira a gagwe .
66019020	Sebata seo sa swarwa gotee le moprofeta yola wa maaka wa go dira mehlolo ka taelo ya sona . E bile ka wona mohlolo woo ge a fora bale ba go ba le leswao la sebata sela le bale ba go khunamela seswantšhobopša sa sona . Sebata seo le moprofeta yola wa maaka di ile tša lahlelwa ka bodibeng bja mollo wo o tukago tshebela di sa phela .
66019021	Madira a tšona a ile a bolawa ka tšhoša ye e tšwago ka molomong wa monamedi yola wa pere ; manong ohle a khora nama ya bona .
66020001	Ka morago ka bona morongwa yo mongwe a theoga legodimong , a swere sekgonyo sa molete wa go iša fasefase le ketane ye kgolo ka seatla .
66020002	A swara mmamogašwa , noga yela ya kgale ya go bitšwa Diabolose goba Sathane , gomme a e kgoka mengwaga ye sekete .
66020003	A e lahlela ka moleteng woo , a e kgonyeletša ka gona , a ba a bitiela mojako wa molete woo gore e se sa fora ditšhaba , go be go tle go fete mengwaga ye sekete . Ge mengwaga yeo e fetile e swanetše go kgokollwa sebakanyana .
66020004	Ka bona ditulo tša kahlolo di dutšwe ke ba ba filwego maatla a boahlodi . Ka bona le meoya ya bao ba kgaotšwego dihlogo ka baka la ge ba be ba bega bohlatse bja Jesu le lentšu la Modimo . Ba be ba sa khunamele sebata sela le seswantšhobopša sa sona , le gona ba se ba ka ba swaiwa leswao la sebata seo diphatleng tša bona le diatleng . Bona bao ba tsoga bahung mme ba buša le Kriste mengwaga ye sekete .
66020005	Bahu ba bangwe bona ba ile ba se tsoge , gwa ba gwa feta mengwaga yeo ye sekete . Ye ke yona tsogo ya mathomo ya bahu .
66020006	Ba lehlogonolo le ba bakgethwa ke ba ba tsošitšwego le bao ba mathomo . Lehu la bobedi ga le ba laole ; bona e tla ba baprista ba Modimo le Kriste , gomme ba tla buša naye mengwaga ye sekete .
66020007	Ge mengwaga yeo ye sekete e fetile , Sathane o tla kgokollwa kgolegong ya gagwe ,
66020008	a tšwela ntle go yo fora ditšhaba tše di lego lefaseng ka moka tše di bitšwago Gogo le Magogo . O tla di kgoboketša a di iša ntweng , ya ba tše dintši bjalo ka dithorwana tša lešabašaba lebopong la lewatle .
66020009	Di ile tša rotoga tša tla lefaseng , gomme tša dikanetša mešaša ya badumedi le motse wola Modimo a o ratago . Eupša go ile gwa theoga mollo legodimong wa di fediša .
66020010	Ke moka Diabolose yola wa go ba fora a lahlelwa ka bodibeng bjola bja mollo le tshebela , moo go bego go šetše go lahletšwe sebata sela le moprofeta yola wa maaka ; gomme ba tla hlokofatšwa bošego le mosegare go ya go ile .
66020011	Ka morago ga moo ke ile ka bona setulo se segolo se sešweu sa bogoši le yo a dutšego go sona . Lefase le legodimo tša mo tšhaba gomme tša se sa bonwa .
66020012	Ka ba ka bona le bahu ba eme pele ga setulo seo sa bogoši , ba bagolo le ba banyenyane . Dipuku tša phuthollwa , gwa phuthollwa le ye nngwe e lego puku ya ba ba phelago . Bahu ba ile ba ahlolwa go ya ka tše ba bego ba di dirile , tše di ngwadilwego ka dipukung tšeo .
66020013	Ke moka lewatle la hlatša ba ba hwetšego ka go lona . Lehu le bodulabahu le tšona tša hlatša bahu ba tšona . Gomme bohle ba sekišwa go ya ka mediro ya bona .
66020014	Lehu le bodulabahu tša napa tša lahlelwa ka bodibeng bja mollo . Bodiba bjoo bja mollo ke lehu la bobedi .
66020015	Yo leina la gagwe le bego le se la ngwalwa ka pukung ya ba ba phelago o ile a lahlelwa ka bodibeng bjoo bja mollo .
66021001	Ka bona legodimo le lefsa le lefase le lefsa . Legodimo lela la pele le lefase la pele di be di tlogile , le lewatle le timeletše .
66021002	Ka bona motse wo mokgethwa , Jerusalema ye mpsha , o theoga legodimong go Modimo , o kgabišitšwe bjalo ka monyadiwa yo a tšhepetšego monyadi wa gagwe .
66021003	Ka kwa lentšu le goelela kudu le etšwa setulong sa bogoši le re : “ Bjale Modimo o dula le batho . O tla phela le bona , bona ya ba ditšhaba tša gagwe . Yena mong o tla ba le bona , ya ba Modimo wa bona .
66021004	O tla ba phumola meokgo yohle . Go ka se sa ba le lehu goba manyami goba dillo goba bohloko . Dilo tšela tša kgale di fetile . ”
66021005	Yo a dutšego setulong sa bogoši a re : “ Bona , dilo tšohle ke di dira tše mpsha ! ” A ba a re go nna : “ Ditaba tše di ngwale , ka gobane ke tša nnete ebile di a tshepega . ”
66021006	A ba a re : “ Go phethegile ! Ke nna Alfa le Omega , Mathomo le Bofelo . Yo a nyorilwego ke tla mo noša mothopong wa meetse a bophelo a sa a lefele .
66021007	Tšeo ka moka ke tla di fa yo a ka fenyago , ka ba Modimo wa gagwe , yena a ba morwa wa ka .
66021008	Eupša mafšega le bakgelogi le dihlola le babolai le difebe le boramaselamose le bakhunamelamedingwana le bafeane ka moka — gabobona ke ka bodibeng bja mollo wo o tukago tshebela , ke lona lehu la bobedi . ”
66021009	Yo mongwe wa barongwa bale ba šupago ba ba bego ba swere meruswana ye e šupago ye e swerego dikotlo tše di šupago a tla go nna a re : “ Etla ke go bontšhe monyadiwa , mosadi wa Kwana . ”
66021010	Ka tsenwa ke Moya , gomme morongwa yola a nkukela ntlhoreng ya thaba ye e phagamego kudu . A mpontšha Jerusalema , motse wo mokgethwa , o theoga legodimong go Modimo
66021011	o phadima letago la Modimo . O be o phadima bjalo ka magakabje a bohlokwahlokwa , o etša jaspere , o bonatša go swana le legakadima .
66021012	O be o ageleditšwe ka morako wa go phagama kudu , wo o nago le difero tše lesome le tše pedi : tše tharo ka bohlabela , tše tharo ka leboa , tše tharo ka borwa , tše tharo ka bodikela . Sefero se sengwe le se sengwe se be se letilwe ke morongwa , gomme mo seferong se sengwe le se sengwe go ngwadilwe leina la ye nngwe ya dikgoro tše lesome le tše pedi tša Israele .
66021013	
66021014	Morako wa motse o be o agilwe godimo ga maswika a lesome le a mabedi a motheo , ao godimo ga ona go bego go ngwadilwe maina a baapostola ba lesome le ba babedi ba Kwana .
66021015	Morongwa yoo wa go bolela le nna o be a swere thupakelo ya gauta ya go ela motse le difero tša wona le morako wa wona .
66021016	Motse woo o be o na le dikhutlo tše nne ; botelele bja wona bo lekana le bophara . Morongwa a o ela ka thupakelo ya gagwe , a hwetša o na le botelele bja dikilometara tše dikete tše pedi le makgolo a mane , bjo bo lekanago le bophara le bogodimo .
66021017	A ela le morako wa motse , mme wona wa hwetšwa o na le dimetara tše masome a a selelago le metšo ye e šupago go ya godimo go ya ka kelo ye e tsebjago ye a bego a ela ka yona .
66021018	Morako wa gona o be o agilwe ka magakabje a mebalabala , gomme motse ka bowona o agilwe ka gauta ye e sego ya tswakwa , e le ye e bonatšago bjalo ka galase .
66021019	Maswika a motheo wa morako wa motse a be a kgabišitšwe ka magakabje a mehutahuta . Leswika la mathomo la motheo le be le kgabišitšwe ka legakabje la go ya bohwibidung , la bobedi e le le botala bja leratadima , la boraro e le le lenala , la bone e le la botala bja morogo ,
66021020	la bohlano e le la mebalabala , la boselela e le le lehwibidu , la bošupa e le le modipa , la seswai e le la go ya botalawatleng , la senyane e le le modipa , la lesome e le le letalabosehla , la lesome le motšo o tee e le la botala bja leratadima , la lesome le metšo ye mebedi e le la bohwibidu bja go retela .
66021021	Difero tšeo tše lesome le tše pedi e be e le tša diperela tše lesome le tše pedi , gomme sefero se sengwe le se sengwe se dirilwe ka perela e tee . Mebila ya motse e be e le ya lebato la gauta ye e sego ya tswakwa ye e bonatšago bjalo ka galase .
66021022	Ke ile ka se ke ka bona tempele moo motseng , ka ge tempele ya wona e le Morena Modimo Ramaatlaohle le Kwana .
66021023	Motse woo ga o nyake go bonegelwa ke letšatši goba ngwedi , ka gobane o bonegelwa ke letago la Modimo , gomme Kwana ke lona lebone la wona .
66021024	Batho ba ditšhaba tša lefase ba tla phela seetšeng sa wona , le magoši a lefase a tla tliša mahumo a ona go wona .
66021025	Difero tša motse wo di tla dula di butšwe nako ka moka , ka gobane moo go ka se be le bošego .
66021026	Mahumo a ditšhaba le dithoto tša bona tše bohlokwa di tla tlišwa motseng .
66021027	Eupša se se sego sa hlweka se ka se tsene motseng , ešita le yena motho wa sehlola le wa go dira tša bofora . Go tla tsena fela bao ba tla bego ba tlilo phelela sa ruri , bao maina a bona a ngwadilwego ka pukung ya Kwana .
66022001	Morongwa yoo o ile a mpontšha le noka ye e elago meetse a bophelo a go bonatša bjalo ka legakadima , e ela e etšwa setulong sa bogoši sa Modimo le Kwana .
66022002	Mokgahlong ga mmila wo mogolo wa motse le noka yeo go na le sehlare sa bophelo se se enywago ga lesome le metšo ye mebedi ka ngwaga , ke go re gatee ka kgwedi . Matlakala a sona ke a go fodiša ditšhaba .
66022003	Moo motseng go ka se hwetšwe selo se se rogilwego . Setulo sa bogoši sa Modimo le Kwana se tla ba moo motseng , gomme bahlanka ba gagwe ba tla mo khunamela .
66022004	Ba tla bona sefahlego sa gagwe , gomme leina la gagwe le tla ngwalwa mo diphatleng tša bona .
66022005	Go ka se sa ba le bošego , ba ka se sa nyaka mabone goba seetša sa letšatši , ka gobane ba tla be ba bonegelwa ke Modimo , gomme ba tla buša go ya go ile .
66022006	Ke moka morongwa yoo a re go nna : “ Mantšu ao ke a nnete ebile a a tshepega . Morena Modimo yo a fago baprofeta ba gagwe Moya wa gagwe o romile morongwa wa gagwe go tlo bontšha bahlanka ba gagwe tše di swanetšego go hlaga kgauswinyana . ”
66022007	Jesu a re : “ Theeletša ! Ke kgauswi le go tla ! Go lehlogonolo yo a phethago ditaba tša go porofeta tša puku ye ! ”
66022008	Yo a kwelego dilo tše ka moka gape a di bonego ke nna Johanese . Ya re ge ke di kwele ebile ke di bone , ka itahlela fase pele ga morongwa yola a mpontšhitšego tšona , ke re ke a mo khunamela .
66022009	Eupša yena a re go nna : “ O se leke ! Gape le nna ke mohlanka bjalo ka wena le banabeno , baprofeta , le ba ba phethago tše di ngwadilwego ka pukung ye . Yo o swanetšego go mo khunamela ke Modimo . ”
66022010	A iša pele a re : “ Mantšu a profeto a a lego ka pukung ye o se a dire sephiri , ka gobane nako ya gore taba tše di tle di phethege e kgauswi .
66022011	Yo a dirago tše mpe a a tšwele pele le go di dira ; yo e lego wa ditšhila a a no phela a le bjalo ; yo a lokilego a a tšwele pele le go loka ga gagwe , le yo e lego yo mokgethwa a a no phela a le bjalo . ”
66022012	Jesu o re : “ Theeletša , ke kgauswi le go tla ! Ke tla le meputso ya ka gore ke tle ke fe yo mongwe le yo mongwe go ya ka mediro ya gagwe .
66022013	Ke nna Alfa le Omega , Wa pele le Wa mafelelo , Mathomo le Bofelo . ”
66022014	Go lehlogonolo ba ba hlatswago diaparo tša bona mme ba lokelwa ke go ja dikenywa tša sehlare sa bophelo le go tsena motseng ka difero .
66022015	Eupša ka ntle ga motse go na le dihlola le boramaselamose le difebe le babolai le bakhunamelamedingwana le ba ba ratago tša bofora gape ba di dirago .
66022016	“ Nna , Jesu , ke romile morongwa wa ka gore a tle a le begele ditaba tše le le diphuthegong . Ke nna Setlogolokhukhu sa Dafida ; ke nna Mphatlalatšane , naledi ye e tagago ya masa . ”
66022017	Moya le monyadiwa ba re : “ Etla ! ” Mokwi wa ditaba tše le yena a a re : “ Etla ! ” Yo a nyorilwego a a tle . Yo a nyakago meetse a bophelo a a a hwetše a sa a lefele .
66022018	Nna , Johanese , ke lemoša bohle ba ba kwago ditaba tša go porofeta tša puku ye ke re : Ge motho a ka di oketša , Modimo o tla mo okeletša dikotlo tše di ngwadilwego ka mo pukung ye .
66022019	Ge motho a ka tloša se sengwe mo mantšung a puku ye ya profeto , Modimo o tla mo amoga tokelo ya gagwe ya go ja dikenywa tša sehlare sa bophelo le ya go dula motseng wo mokgethwa ye go ngwadilwego ka yona ka mo pukung ye .
66022020	Yo a hlatselago ditaba tše ka moka o re : “ Ee , ke kgauswi le go tla ! ” Amene ! Etla , Morena Jesu !
66022021	Morena Jesu a gaugele bohle .
